<doc id="1052309" url="https://pl.wikipedia.org/wiki?curid=1052309" title="1 Gdańska Brygada Obrony Terytorialnej">
1 Gdańska Brygada Obrony Terytorialnej

1 Gdańska Brygada Obrony Terytorialnej im. gen. Józefa Wybickiego – związek taktyczny Obrony Terytorialnej Wojska Polskiego.
Formowanie i zmiany organizacyjne.
Brygada została sformowana w 1994 roku w Gdańsku, na bazie rozwiązanej 7 Łużyckiej Brygady Obrony Wybrzeża, jako jedna z pierwszych jednostek nowego systemu obrony terytorialnej. Była to jednostka skadrowana. Brygada stacjonowała w Gdańsku na ul. Słowackiego, a od 2001 roku w Lęborku przy ul. Obrońców Wybrzeża 1. Jednostkę podporządkowano dowódcy Pomorskiego Okręgu Wojskowego.
Decyzją Ministra Obrony Narodowej nr 60/MON z 19 maja 1995 nadano brygadzie nazwę wyróżniającą Gdańska i imię gen. Józefa Wybickiego
W 2007 roku 1 Brygada OT została przeformowana w 1 Gdański Batalion Obrony Terytorialnej.
Od 1 lipca 2008 roku, rozkazem dowódcy Wojsk Lądowych, 1 Batalion OT został przekształcony w 1 Batalion Zmechanizowany, który włączono w skład 7 Pomorskiej Brygady Obrony Wybrzeża.
Zadania i przeznaczenie.
Zasadnicze zadania brygady 
Brygada stanowiła wsparcie dla władz cywilnych województwa w przypadku klęski żywiołowych lub katastrof
Uzbrojenie i wyposażenie.
Podstawowe uzbrojenie brygady stanowiła:
Przekształcenia.
3 i 5 Brygady Obrony Wybrzeża oraz 32 bcz i apanc → 23 Dywizja Piechoty → 23 Dywizja Desantowa → 7 Łużycka Dywizja Desantowa → 7 Łużycka Brygada Obrony Wybrzeża → 1 Gdańska Brygada Obrony Terytorialnej → 1 Gdański Batalion Obrony Terytorialnej → 1 batalion 7 Pomorskiej Brygady Obrony Wybrzeża

</doc>
<doc id="1052313" url="https://pl.wikipedia.org/wiki?curid=1052313" title="Objaw patognomiczny">
Objaw patognomiczny



</doc>
<doc id="1052316" url="https://pl.wikipedia.org/wiki?curid=1052316" title="Autostrada A7/A26 (Włochy)">
Autostrada A7/A26 (Włochy)

Autostrada A7/A26 – łącznik autostradowy w północnych Włoszech w Piemoncie. Arteria umożliwia skrócenie drogi z portów i ośrodków wypoczynkowych Morza Liguryjskiego do Mediolanu oraz Brescii.

</doc>
<doc id="1052317" url="https://pl.wikipedia.org/wiki?curid=1052317" title="Bronisław Regulski">
Bronisław Regulski

Bronisław Regulski h. Rawicz (ur. 10 marca 1886 w Warszawie, zm. 24 września 1961 w Londynie) – generał dywizji Wojska Polskiego, kawaler Orderu Virtuti Militari.
Życiorys.
Był najstarszym synem Juliusza, urzędnika kolejowego, i Bronisławy Kunegundy z Chodakowskich, h. Dołęga, bliźniaczym bratem Józefa (1886–1973, zob. niżej). Jego pradziadem był płk Józef Regulski-Falk.
Od 1935 był żonaty z Zofią z Wajchtów, "primo voto" Daszewską. Potomstwa nie mieli, w związku z tym po śmierci generała nadany niegdyś pradziadowi napoleoński tytuł Kawalera Cesarstwa przeszedł na młodszego brata, Janusza.
W latach 1895–1904 pobierał nauki w gimnazjum realnym w Łowiczu. Po zdaniu egzaminu maturalnego rozpoczął studia w Instytucie Politechnicznym w Warszawie. Od 1905 przebywał w Belgii, gdzie studiował na uniwersytecie i politechnice w Liège. Studia ukończył w 1913. W owym czasie również – od 2 grudnia 1911 do 23 grudnia 1912 – odbył obowiązkową służbę w armii rosyjskiej, w charakterze jednorocznego ochotnika. Wrócił do Polski na krótko przed wybuchem I wojny światowej.
Po rozpoczęciu działań wojennych Regulski służył jako podporucznik m.in. w sztabie 1 Dywizji Kawalerii w Kobryniu. Od 15 grudnia 1917 do 7 lipca 1918 pełnił służbę w sztabie I Korpusu Polskiego w Rosji na stanowisku starszego adiutanta.
1 listopada 1918 przyjęty został do Wojska Polskiego i przydzielony do Komisji Wojskowej Rady Regencyjnej na stanowisko referenta. Jako oficer I. byłego Korpusu Polskiego reskryptem Rady Regencyjnej z 25 października 1918 roku został przydzielony do podległego jej Wojska Polskiego z zatwierdzeniem posiadanego stopnia. Po przejęciu władzy przez Piłsudskiego pozostał w wojsku.
Od 2 stycznia 1920 był słuchaczem I Kursu Normalnego Wyższej Szkoły Wojennej w Warszawie. W kwietniu tego roku przydzielony został do Naczelnego Dowództwa. W 1920 awansowany na majora. W grudniu 1920 był polskim oficerem łącznikowym w Komisariacie Ligi Narodów w Gdańsku. Od stycznia do września 1921 kontynuował naukę na Kursie Wyższej Szkoły Wojennej. Po zakończeniu nauki i uzyskaniu dyplomu naukowego oficera Sztabu Generalnego, przydzielony został do Oddziału IV Sztabu Generalnego. 3 maja 1922 zweryfikowany został w stopniu podpułkownika ze starszeństwem z dniem 1 czerwca 1919 i 188 lokatą w korpusie oficerów piechoty. Z dniem 1 lipca 1923 mianowany został pełniącym obowiązki szefa Oddziału IV Sztabu Generalnego. Z dniem 25 września 1924 roku został zwolniony z obowiązków zastępcy członka Oficerskiego Trybunału Orzekającego. 1 grudnia 1924 Prezydent RP Stanisław Wojciechowski na wniosek Ministra Spraw Wojskowych, gen. dyw. Władysława Sikorskiego awansował go na pułkownika ze starszeństwem z dniem 15 sierpnia 1924 i 44. lokatą w korpusie oficerów piechoty. Od 21 lutego 1928 dowodził 25 pułkiem piechoty. 24 lutego 1929 mianowany został dowódcą piechoty dywizyjnej 13 Kresowej Dywizji Piechoty w Równem. W okresie od 10 listopada 1932 do stycznia 1933, pełnił obowiązki dowódcy tej dywizji. 19 października 1934 Prezydent RP mianował go zastępcą I wiceministra spraw wojskowych, gen. bryg. Tadeusza Kasprzyckiego. Na stopień generała brygady został mianowany ze starszeństwem z 1 stycznia 1936 i 1. lokatą w korpusie generałów.
Na początku czerwca 1935 został wybrany I wiceprezesem zarządu Towarzystwa Wiedzy Wojskowej. 
Po wybuchu wojny w 1939 przedostał się do Rumunii, stamtąd do Francji, gdzie w 1940 dowodził polskim zgrupowaniem wojsk pancernych w Awinionie. Po klęsce Francji przedostał się do Anglii, gdzie został najpierw dowódcą polskiego Centrum Wyszkolenia Armii, a w latach 1940–1945 pełnił funkcję attaché wojskowego w Londynie. 1 czerwca 1945 został mianowany generałem dywizji.
Po zakończeniu wojny Regulski był do 1947 oficerem łącznikowym rozwiązujących się PSZ przy brytyjskim "War Office", a potem musiał podjąć pracę zarobkową w jednej z polskich firm emigracyjnych (biurze podróży „Tazab”). Był wraz z gen. Andersem jednym z głównych założycieli londyńskiego „Ogniska Polskiego”. Zginął w Londynie w wypadku samochodowym. Został pochowany na cmentarzu Brompton w Londynie. Jego grób symboliczny znajduje się na cmentarzu Powązkowskim w Warszawie (B-4-11,12).

</doc>
<doc id="1052321" url="https://pl.wikipedia.org/wiki?curid=1052321" title="Dan Osman">
Dan Osman

Dan Osman (ur. 11 lutego 1963, zm. 23 listopada 1998) – Amerykanin, miłośnik sportów ekstremalnych, w szczególności wspinaczki. Specjalizował się w przechodzeniu trudnych dróg wspinaczkowych bez jakiejkolwiek asekuracji, jak i w długich lotach na linie (jego najdłuższy lot to ponad 300 metrów). Pojawiał się w wielu filmach związanych ze wspinaczką. Miał jedną córkę. 
Zmarł 23 listopada 1998 roku, mając 35 lat, podczas lotu na linie (lina uległa stopieniu na skutek tarcia). Przyczyny wypadku badał Chris Harmston, szef działu kontroli jakości w firmie Black Diamond. 
Po jego śmierci wyemitowano 10-minutową kompilację najlepszych przejść jako zakończenie V odcinka serii "Masters of Stone".

</doc>
<doc id="1052323" url="https://pl.wikipedia.org/wiki?curid=1052323" title="Wilcze dzieci (II wojna światowa)">
Wilcze dzieci (II wojna światowa)

Wilcze dzieci (niem. "Wolfskinder") – niemieckie dzieci bez rodzin w Prusach Wschodnich od 1945 roku. Było ich od 10 000 do 25 000. Część została adoptowana przez miejscowe rodziny, głównie litewskie. W Wilnie działa związek Edelweiß-Wolfskinder. Niektóre żyły w radzieckich domach dziecka i zostały przekazane NRD.

</doc>
<doc id="1052328" url="https://pl.wikipedia.org/wiki?curid=1052328" title="Schwerer Gustav">
Schwerer Gustav



</doc>
<doc id="1052337" url="https://pl.wikipedia.org/wiki?curid=1052337" title="Urząd Skarbowy">
Urząd Skarbowy



</doc>
<doc id="1052338" url="https://pl.wikipedia.org/wiki?curid=1052338" title="Tamponada przednia">
Tamponada przednia



</doc>
<doc id="1052339" url="https://pl.wikipedia.org/wiki?curid=1052339" title="Tamponada tylna">
Tamponada tylna



</doc>
<doc id="1052340" url="https://pl.wikipedia.org/wiki?curid=1052340" title="Tamponada Bellocqa">
Tamponada Bellocqa



</doc>
<doc id="1052341" url="https://pl.wikipedia.org/wiki?curid=1052341" title="Glibiel">
Glibiel

Glibiel ("Jezioro Łochowickie") – jezioro położone na Pojezierzu Lubuskim w pow. krośnieńskim, w gminie Krosno Odrzańskie na wschód od miejscowości Łochowice. Powierzchnia jeziora wynosi 34,4 ha, głębokość maks. 15,4 m, głębokość śr. 7,2 m, objętość 1750,4 tys. m³. W typologii rybackiej jest to jezioro leszczowe.
Na południowym brzegu duży ośrodek wypoczynkowy, pomosty i plaże. Popularne miejsce kąpieli zwłaszcza dla mieszkańców pobliskiego Krosna Odrzańskiego. Licznie odwiedzane przez wędkarzy łowisko Polskiego Związku Wędkarskiego Okręgu w Zielonej Górze.

</doc>
<doc id="1052343" url="https://pl.wikipedia.org/wiki?curid=1052343" title="Objaw patognomoniczny">
Objaw patognomoniczny

Objaw patognomoniczny (często niepoprawnie: patognostyczny lub patognomiczny) lub znamienny – objaw kliniczny, którego znalezienie u pacjenta często wystarcza do rozpoznania choroby. Za taki objaw można więc uważać tylko taki, który występuje wyłącznie przy jednej chorobie (czyli jest dla niej "swoisty"). 
Przykładem mogą być plamki Koplika-Fiłatowa wskazujące na odrę.
Należy jednak podkreślić, że z biegiem historii niektóre objawy uznane za patognomoniczne okazały się występować i w innych chorobach. Przykładem jest objaw Argylla Robertsona, dawniej uważany za objaw patognomoniczny kiły (obecnie wiadomo, że występuje też w innych chorobach). Tak więc zawsze lekarz, by nie popełnić błędu, powinien poszukać innych symptomów występujących w danej chorobie.

</doc>
<doc id="1052345" url="https://pl.wikipedia.org/wiki?curid=1052345" title="Dyneema">
Dyneema

Dyneema – handlowa nazwa polietylenu o ultradużej masie cząsteczkowej (UHMWPE z ang. "Ultra high molecular weight polyethylene"). Jest to materiał używany m.in. do produkcji pętli wspinaczkowych, repsznurów, kamizelek kuloodpornych oraz elementów endoprotez.
Charakteryzuje się niezwykle wysokim stosunkiem wytrzymałości włókien do ich masy, dużą odpornością na ścieranie i niską absorpcją wilgoci. Należy uważać w przypadku kontaktu z chemikaliami, gdyż kwasy utleniające powodują rozkład chemiczny, który prowadzi do znacznego osłabienia materiału (często zmiany te nie są widoczne gołym okiem).
Taśmy i repsznury wykonane z dyneemy są znacznie mniej rozciągliwe od swoich odpowiedników wykonanych z większości innych włókien (a w szczególności – nylonu). Cecha ta, w połączeniu z wyjątkowo niskim stosunkiem masy włókna do jego wytrzymałości, sprawia, że pętle z dyneemy są często używane do przedłużania cięgieł różnych odmian friendów, oraz jako cięgła do kostek biernych.
Wadą dyneemy jest niska temperatura topnienia (144-152 °C), a co za tym idzie – łatwość uszkodzenia włókien w wyniku tarcia (np. o linę). Należy zwracać szczególną uwagę, aby podczas zjazdów lub ściągania liny nie ocierać liną o wykonane z dyneemy elementy stanowisk lub przelotów.

</doc>
<doc id="1052346" url="https://pl.wikipedia.org/wiki?curid=1052346" title="Objaw patognostyczny">
Objaw patognostyczny



</doc>
<doc id="1052347" url="https://pl.wikipedia.org/wiki?curid=1052347" title="J.E.B. Stuart">
J.E.B. Stuart



</doc>
<doc id="1052352" url="https://pl.wikipedia.org/wiki?curid=1052352" title="Miejskie Zakłady Komunikacyjne w Bydgoszczy">
Miejskie Zakłady Komunikacyjne w Bydgoszczy

Miejskie Zakłady Komunikacyjne w Bydgoszczy – główny miejski przewoźnik w Bydgoszczy.
Siedziba Zarządu Spółki mieści się w Bydgoszczy przy ul. Inowrocławskiej 11.
Miejskie Zakłady Komunikacyjne Spółka z o.o. w Bydgoszczy funkcjonują w formie spółki z ograniczoną odpowiedzialnością od 1 lutego 1998 r. Spółka została zarejestrowana w Krajowym Rejestrze Sądowym Sądu Rejonowego w Bydgoszczy XIII Wydz. Gospodarczym pod numerem 0000111252.
Zakres działalności.
elektroenergetycznych, elektrotrakcyjnych i telekomunikacyjnych – przesyłowych
Tabor.
Autobusowy.
W grudniu 2001 roku skasowano ze stanu MZK Bydgoszcz ostatniego Ikarusa 260.
W 2008 roku w ruchu pozostał już tylko jeden Ikarus 280.26 z numerem taborowym 3421 po remoncie w KZNS Solec Kujawski z około 1999 roku oraz 4 Ikarusy 280.70 z 1994 roku o numerach 3833, 3836, 3838 oraz 3839. Wszystkie autobusy zostały wycofane latem. Jeden z wycofanych wcześniej Ikarusów, 280.26 3569 został nabyty przez prywatna osobę tworząca muzeum pojazdów z PRL-u.
W 2015 roku zniknęły z bydgoskich ulic jedyne cztery autobusy Volvo 7000A, które MZK posiadało od 2000 roku, zaś 15 listopada tego samego roku wycofano z eksploatacji ostatni egzemplarz Volvo B10L o nr #775. Ostatnią służbę wykonał w piątek 13 listopada na 59/6.
7 stycznia 2016 roku wycofano z eksploatacji ostatnie sztuki autobusów MAN NL223, które służyły w MZK Bydgoszcz od sierpnia 2000 roku.
W lutym 2020 zakończono eksploatację autobusów wysokopodłogowych, ostatnimi pojazdami o takiej konstrukcji były Mercedesy Conecto.
Tabor.
Wycofane

</doc>
<doc id="1052353" url="https://pl.wikipedia.org/wiki?curid=1052353" title="Organizacja armii austro-węgierskiej w roku 1914">
Organizacja armii austro-węgierskiej w roku 1914



</doc>
<doc id="1052354" url="https://pl.wikipedia.org/wiki?curid=1052354" title="1 DPLeg">
1 DPLeg



</doc>
<doc id="1052359" url="https://pl.wikipedia.org/wiki?curid=1052359" title="Badanie holterowskie">
Badanie holterowskie



</doc>
<doc id="1052361" url="https://pl.wikipedia.org/wiki?curid=1052361" title="Słupsk Ryczewo">
Słupsk Ryczewo

Słupsk Ryczewo - nieistniejący już przystanek kolejowy w dzielnicy Ryczewo w Słupsku, w województwie pomorskim, w Polsce.

</doc>
<doc id="1052363" url="https://pl.wikipedia.org/wiki?curid=1052363" title="Fedor Sommer">
Fedor Sommer

Fedor Sommer (ur. 21 września 1864 w Hohenfriedeberg, obecnie Dobromierz (powiat Świdnica) – zm. 16 czerwca 1930 w Jeleniej Górze) – śląski pisarz, nauczyciel, wizytator szkolny, współpracownik Volkshochschule. Podczas swoich 60. urodzin podejmuje się zadania organizacji dni teatralnych w następnym roku.

</doc>
<doc id="1052365" url="https://pl.wikipedia.org/wiki?curid=1052365" title="Jimmy Bower">
Jimmy Bower

Jimmy Bower właściwie James Bower (ur. 19 września 1968), amerykański gitarzysta i perkusista heavy/sludge metalowy. Grał w wielu zespołach undergroundowych, między innymi: Eyehategod, Crowbar, The Mystick Krewe of Clearlight, Debris Inc. czy Superjoint Ritual, a także w cieszących się większą popularnością Corrosion of Conformity i Down. 
W pewnych kręgach Bower przez swój wkład w muzykę uważany jest za "ojca chrzestnego Southern Metalu".

</doc>
<doc id="1052371" url="https://pl.wikipedia.org/wiki?curid=1052371" title="Oldtimer">
Oldtimer



</doc>
<doc id="1052377" url="https://pl.wikipedia.org/wiki?curid=1052377" title="Objaw znamienny">
Objaw znamienny



</doc>
<doc id="1052378" url="https://pl.wikipedia.org/wiki?curid=1052378" title="Shaun Sipos">
Shaun Sipos

Shaun Sipos (ur. 30 października 1981 w Victorii, w Kolumbii Brytyjskiej) – kanadyjski aktor, występował w roli Jacka w sitcomie "Complete Savages".
Występował regularnie w serialu "Odlotowa małolata", a także w gościnnych rolach w "Tajemnicach Smallville", "Ostrym dyżurze", "", "Melrose Place", a także "Łowcy koszmarów".
Filmy w jakich wystąpił to: "Czas na rewanż", "Sekta III", "Oszukać przeznaczenie 2", "Superbabies: Baby Geniuses 2" oraz "".

</doc>
<doc id="1052379" url="https://pl.wikipedia.org/wiki?curid=1052379" title="Port lotniczy Adana">
Port lotniczy Adana

Port lotniczy Adana – międzynarodowy port lotniczy położony 3 km na zachód od Adany. Jest jednym z największych portów lotniczych w tym regionie Turcji.

</doc>
<doc id="1052381" url="https://pl.wikipedia.org/wiki?curid=1052381" title="Start Katowice">
Start Katowice

Start Katowice, znany również jako WSSiRN „Start” Katowice (pełna nazwa: "Wojewódzkie Stowarzyszenie Sportu i Rehabilitacji Niepełnosprawnych „Start”") – polski klub wielosekcyjny z Katowic. W klubie są następujące sekcje: pływanie, tenis stołowy, szachy, siatkówka, koszykówka, narciarstwo zjazdowe, podnoszenie ciężarów, lekkoatletyka, kręgle, golball. klub jest przede wszystkim dla osób niepełnosprawnych.
Sekcja pływacka.
Pływacy i pływaczki z klubu zdobyli medale na Igrzyskach Paraolimpijskich w Atenach w 2004 roku:
Sekcja goalballu.
W 2006 roku klub zdobył 2 miejsce w mistrzostwach Polski niewidomych w goalballu.
Sekcja tenisa stołowego.
Klub w sezonie 2007 zajął 11 miejsce w Pucharze Śląskiej Ligi Amatorów. W Mistrzostwach Śląska Osób Niepełnosprawnych 2003 klub zdobył dobre miejsca: w grupie „mężczyźni na wózkach” (1 miejsce - Piotr Borówka, 2 miejsce - Marcin Wróbel), w grupie „mężczyźni - grupa schorzeniowa 9 i 10” (1 miejsce - Dariusz Kuczera, 3 miejsce - Marek Brix), w grupie „mężczyźni - grupa schorzeniowa 6, 7 i 8” (3 miejsce - Zbigniew Kowol). W klasyfikacji drużynowej klub zdobył 2 miejsce.

</doc>
<doc id="1052383" url="https://pl.wikipedia.org/wiki?curid=1052383" title="Port lotniczy Marsylia">
Port lotniczy Marsylia

Port lotniczy Marsylia – międzynarodowy port lotniczy położony 20 km na północny zachód od Marsylii. Jest jednym z największych portów lotniczych we Francji.

</doc>
<doc id="1052386" url="https://pl.wikipedia.org/wiki?curid=1052386" title="Archiwum Diecezjalne Płockie">
Archiwum Diecezjalne Płockie

Archiwum Diecezjalne Płockie (łac. "Archivum diœcesanum Plociæ") – instytucja Kurii Diecezjalnej Płockiej, gromadząca, przechowująca i udostępniająca archiwalia wytworzone w kancelariach kościelnych diecezji płockiej.
Historia.
Archiwum Diecezjalne jest formalną i rzeczywistą kontynuacją archiwum kapituły katedralnej płockiej, przechowującego do 1922 roku nie tylko dokumentację własną, ale także najdawniejsze zachowane archiwa diecezji począwszy od jej powstania. Również erygowana w 1448 roku przez bp. Pawła Giżyckiego kapituła pułtuska miała swoje archiwum. Oddzielnie, przynajmniej od 1499 roku, przechowywano dokumentację działalności biskupów, najpierw jako archiwa oficjalatów (płockiego i pułtuskiego), potem jako archiwa konsystorzy (płockiego i pułtuskiego), w końcu jako archiwum kurii diecezjalnej.
Archiwum Diecezjalne w obecnej formie zostało erygowane 5 XII 1922 roku przez bp. bł. Antoniego J. Nowowiejskiego, a jego pierwszym został mianowany ks. Władysław T. Mąkowski, liturgista, historyk i działacz społeczny. Archiwum powstało ze scalenia różnych, oddzielnych dotychczas, zespołów: archiwum kapituły katedralnej płockiej, archiwum kapituły pułtuskiej, archiwum konsystorza płockiego, archiwum konsystorza pułtuskiego, archiwum Kurii Diecezjalnej Płockiej oraz archiwów seminariów pułtuskiego i płockiego. Połączone zespoły przeniesiono w 1926 roku do nowo wybudowanego gmachu na terenie seminarium duchownego. Z czasem zasób powiększono o zbiór ksiąg metrykalnych sprowadzanych z parafii diecezji.
Zimą i wiosną 1940 roku, podczas okupacji niemieckiej zbiory Archiwum wraz ze zbiorami biblioteki seminaryjnej zostały zrabowane i wywiezione do Królewca. Latem 1945 roku prawie nieuszkodzone zbiory zostały dzięki wysiłkom ks. Romualda Zawistowskiego, ks. Jakuba Wójcickiego i ks. Mieczysława Żywczyńskiego odnalezione, sprowadzone do Płocka, gdzie do dziś są przechowywane i udostępniane.
Zasób.
W zasobach Archiwum znalazły miejsce zachowane dokumenty wytworzone przez kancelarie biskupów płockich (1448-1945), kapitułę katedralną płocką (1438-1893) i kapitułę pułtuską (1482-1902). Archiwum zawiera też fragmenty dokumentów seminariów duchownych płockiego i pułtuskiego oraz klasztorów znajdujących się na terenie diecezji przed 28 X 1925 (min. Czerwińska nad Wisłą, Płocka, Skępego, Trutowa).
W zbiorach Archiwum przechowywane są wreszcie księgi metrykalne z 228 parafii diecezji płockiej w granicach z 28 X 1925 roku oraz kilkunastu z okresu poprzedzającego tamtą zmianę. Oddzielnym zespołem jest zbiór pergaminowych dyplomów z różnych kancelarii (XIII-XX w.).

</doc>
<doc id="1052387" url="https://pl.wikipedia.org/wiki?curid=1052387" title="K-162">
K-162

K-162 (później K-222) – radziecki unikatowy myśliwski okręt podwodny z napędem atomowym, którego kadłub sztywny zbudowano ze stopu tytanu. Był jedynym okrętem projektu 661, oznaczonego w nomenklaturze radzieckiej "Anczar", a w nomenklaturze zachodniej jako typ "Papa". Mimo niezwykłych osiągów tego okrętu – zwłaszcza bardzo wysokiej, przekraczającej 42 węzły, prędkości podwodnej – jego istotne wady, w tym bardzo wysoki poziom generowanego przez układ napędowy hałasu, zdecydowały o tym, że budowa jednostek tego typu nie była kontynuowana, zaś K-162 pozostał jedynym przedstawicielem tego projektu. Okręt zaliczał się do drugiej generacji radzieckich atomowych okrętów podwodnych.
Historia.
Podobnie jak dla marynarki wojennej Stanów Zjednoczonych, ważnym dla radzieckiej marynarki wojennej parametrem okrętów podwodnych była prędkość podwodna. W przypadku radzieckim, jednym z najważniejszych zadań było zwalczanie amerykańskich i brytyjskich lotniskowców. Już w 1958 roku, kiedy wypłynął w morze pierwszy radziecki okręt podwodny z napędem atomowym, Rada Ministrów ZSRR zatwierdziła wstępne wymagania wobec nowych szybkich okrętów następnej generacji. Podstawowymi założeniami nowego projektu miały być:
Próbę realizacji tych niezwykle ambitnych założeń powierzono biurom konstrukcyjnym w Leningradzie oraz w Gorkim, co doprowadziło do budowy szybkich okrętów podwodnych – projektu 661 (kod NATO: "Papa") oraz 705 (NATO: "Alfa"). Największym problemem w realizacji radzieckich zamierzeń, był wybór właściwych do budowy okrętów spełniających tak wyśrubowane wymagania materiałów. Rozważano w tym zakresie użycie stopów aluminium, tytanu bądź też stali. Największe możliwości stwarzało użycie do budowy nowych jednostek stopu tytanu, który charakteryzuje się dużą lekkością i niezwykłą wytrzymałością oraz niską podatnością na korozję, jest także niemagnetyczny. Zastosowanie go przy budowie okrętów mogło zapewnić redukcję wagi ich struktury, zwiększyć żywotność („cykl życia”) kadłuba, umożliwiało też osiągnięcie większej testowej głębokości zanurzenia. Niemagnetyczne właściwości stopu tytanu zwiększały natomiast ochronę przeciwko minom z zapalnikami magnetycznymi i detektorami anomalii magnetycznych ("Magnetic Anomaly Detection" – MAD). Wykorzystanie stopu tytanu do budowy okrętów podwodnych zaaprobowano w 1959 roku, wymagało to jednakże budowy odpowiedniej infrastruktury. Przy produkcji tych okrętów natknięto się na wiele problemów, związanych zwłaszcza ze specjalnymi warunkami niezbędnymi do spawania elementów z tego materiału. Tytan spawany był w atmosferze nasyconej argonem, przez pracowników w specjalnych nieprzepuszczających powietrza kombinezonach – co miało zapobiec zanieczyszczeniu spawów. Niezbędna była w tym celu budowa specjalnych hal z kontrolowanym składem powietrza i temperatury w ich wnętrzu, specjalnymi farbami pokrywającymi je od wnętrza i specjalnymi podłogami. Wykorzystanie stopu tytanu, który wykorzystywano do tej pory jedynie do produkcji niewielkich elementów konstrukcji samolotów, niezmiernie zwiększało również koszt budowy okrętów, jednakże w Związku Radzieckim tego czynnika nie brano pod uwagę (z tego też powodu, okręt projektu 661 miał przezwisko "złota rybka" - "zołotaja rybka").
Jeszcze w 1959 roku biuro konstrukcyjne CKB-16 opracowało projekt wstępny okrętu projektu 661 i rozpoczęto przygotowywania do budowy w stoczni nr 402 w Siewierodwińsku (pod numerem budowy 501). Głównym konstruktorem był N. Isanin, potem N. Szulżenko. Proces budowy okrętu jednak znacznie przedłużał się, co spowodowane było głównie problemami związanymi z nową technologią, a także niewielką produkcją tytanu w ZSRR (w tym czasie półtora tysiąca ton rocznie). Jako główne uzbrojenie przewidziano nowe pociski rakietowe woda-woda P-70 Amietist, umieszczone w ukośnych wyrzutniach w przedniej części kadłuba i po raz pierwszy w ZSRR wystrzeliwane spod wody. Równocześnie prowadzono rozwój i testy pocisków. Oficjalne położenie stępki okrętu miało miejsce 28 grudnia 1963, a wodowanie dopiero w grudniu 1968. W 1965 roku okręt otrzymał numer K-162. 
Po zakończeniu skomplikowanego procesu konstrukcji i budowy, pierwszy okręt projektu 661 wyszedł pierwszy raz w morze 13 grudnia 1969 roku. Testy tej jednostki wykazały jej niezwykłą charakterystykę. Już w trakcie jej testów, osiągnęła prędkość podwodną 42 węzłów przy wykorzystaniu zaledwie 90% mocy, podczas gdy specyfikacja projektowa zakładała prędkość 37 do 38 węzłów. W roku 1970, przy wykorzystaniu maksymalnej mocy siłowni, okręt ten osiągnął prędkość 44,7 węzłów – największą kiedykolwiek osiągniętą przez załogowy pojazd podwodny. Jednostka ta miała jednak istotne wady. Jedną z głównych była bardzo duża hałaśliwość, ułatwiająca wykrycie okrętu. Już bowiem przy prędkości 35 węzłów, natężenie generowanego przez maszynownię dźwięku przekraczało 100 dB, co było wartością nieakceptowalną w jednostkach operacyjnych. Początkowo planowano budowę 3 okrętów proj. 661, lecz jeszcze przed położeniem stępki, biorąc pod uwagę trudności produkcyjne, zredukowano w 1961 ich liczbę do dwóch, a ostatecznie 7 lipca 1962 - do jednej. Zamiast nich, zdecydowano produkować opracowane równolegle mniej zaawansowane okręty podwodne projektu 670, z takim samym uzbrojeniem. Projektowano ulepszoną wersję projektu 661A z nowszymi pociskami woda-woda Malachit oraz wersję 661B z pociskami balistycznymi D-5, lecz nie wyszły one poza stadium projektu.
W 1970 roku okręt K-162 przeszedł próby uzbrojenia, po czym od 1971 roku pełnił służbę bojową. Wchodził w skład Floty Północnej. 15 stycznia 1978 okręt został przemianowany na K-222. Pod koniec lat 70. wycofano go na pewien czas z czynnej służby w związku z koniecznością remontu. Od 1988 w rezerwie. Został następnie ostatecznie wycofany ze służby, po czym w latach 1993-1994 pocięty na złom.

</doc>
<doc id="1052391" url="https://pl.wikipedia.org/wiki?curid=1052391" title="Grobowce Sadytów">
Grobowce Sadytów



</doc>
<doc id="1052396" url="https://pl.wikipedia.org/wiki?curid=1052396" title="Edgar G. Ulmer">
Edgar G. Ulmer

Edgar Georg Ulmer (ur. 17 września 1904 w Ołomuńcu, zm. 30 września 1972 w Woodland Hills w Kalifornii) – austriacko-amerykański reżyser filmowy.
Przez wielu Ulmer uznawany jest za najlepszego reżysera kina klasy-B. Nazywany bywa niekoronowanym królem tego gatunku, "mistrzem filmów o tanich budżetach", potrafiącym nakręcić film w niespełna tydzień. Dla innych pozostaje zwykłym oszustem. Człowiekiem, który zrządzeniem losu pojawiał się na kilka chwil w cieniu prawdziwych artystów filmowych, aby później przez lata móc tworzyć swoją własną nieprawdziwą legendę. Bez wątpienia Ulmer pozostaje twórcą pełnym paradoksów. Jego filmy bywają przykładam pracy dobrego fachowca ("Czarny kot"), ale też pracującego w pośpiechu nieudacznika ("The man from planet X"). Spór o miejsce jakie powinien zająć Ulmer w zawiłej historii kina rozrywkowego nadal trwa.
Krytycy, fani i pozostający przy życiu krewni Ulmera spierają się nawet co do ilości nakręconych przez niego filmów. Najczęściej pojawiającymi się liczbami w tych wyliczeniach jest imponujące osiemdziesiąt i nie mniej imponujące czterdzieści dziewięć filmowych obrazów.
Ulmer sam wielokrotnie przyczyniał się do budowania własnej legendy wybierając, lub po prostu przekręcając wiele faktów dotyczących swojego życia. Twierdził na przykład, że przyszedł na świat w Wiedniu (tę wersje podaje się do dnia dzisiejszego na wielu mniej lub bardziej oficjalnych stronach internetowych poświęconych życiu i twórczości reżysera). Prawda jest taka, że urodził się w Ołomuńcu. Istnieje również sprzeczność dotycząca określenia dokładnej daty urodzin Edgara. Część źródeł podaje rok 1900, część 1904. W miarę jak stawał się coraz bardziej popularny, najpierw jako współpracownik największych sław filmowych w Europie, a później jako samodzielny reżyser w USA, Ulmer nie był skory prostować nieścisłości dotyczących własnej biografii. Odpowiadała mu opinia artysty samotnika, który wokół siebie roztacza aurę tajemnicy i niedopowiedzeń.
W roku 1920, lub w 1921, Ulmer rozpoczął swoją wieloletnią znajomość z Friedrichem Murnauem. Wpływ jaki wywarł twórca "Nosferatu" na Ulmerze jest nie do przecenienia. Głębokie związki z ekspresjonizmem niemieckiemu widać chociażby w filmie "Czarny kot" ("Black cat", 1934). Ulmer twierdził wręcz, że spotkanie z Murnauem wyzwoliło w nim przeogromną chęć zostania filmowcem. Znając charyzmatyczny charakter Murnaua i jego niewątpliwe przebłyski geniuszu, ujawniające się w pełni w jego niemych filmach, nie można nie wierzyć wyznaniom Ulmera. O ile jednak wpływ kinematografii niemieckiej na przyszłą drogę twórczą Ulmera pozostaje faktem oczywistym, o tyle chwalenie się jakoby Ulmer sam kształtował niemiecki ekspresjonizm pozostaje grubą przesadą. Ulmer wspominał po latach o swojej pracy przy niemal wszystkich najważniejszych niemieckich filmach powstałych w latach 20. i 30. Miał być asystentem reżysera, reżyserem obrazu (podobno sam wymyślił ten termin), scenografem (chwalił się, że wraz z Murnauem "wymyślili scenografię filmową" przy następujących dziełach filmowych: "Gabinet dr. Caligari", "Golem", "Portier z hotelu Atlantic" i "Metropolis". Pod koniec życia Ulmer wyznał skromnie w wywiadzie udzielonym Peterowi Bogdanovichowi, że był pomysłodawcą ruchów kamery, popularnie nazywanymi "najazdem kamery" i "panoramowaniem". Nie wiadomo czy rzeczywiście Ulmer był inicjatorem "poruszenia aparatu filmowego w głąb kadru filmowego". Ktoś musiał kiedyś na to wpaść, ale czy był nim Edgar G. Ulmer? Spekulacji i nieścisłości jest więcej. Ulmer twierdził, że pracował przy "Metropolis". Tymczasem w obszernej biografii (500 stron) niemieckiego reżysera pt. "Fritz Lang natura bestii Patricka McGilligana", Ulmer pojawia się tylko na jednej stronie, przy okazji opisu premiery "Metropolis". W roku 1974 Fritz Lang udzielił jednego ze swoich ostatnich wywiadów dla telewizji amerykańskiej. Tematem był życiorys Langa od jego pierwszych wprawek filmowych, aż po opuszczenie przez niego Niemiec w połowie lat 30. Lang ani razu nie wspomniał o Ulmerze.
W roku 1923 Ulmer wizytuje, wraz Maxem Rainhardem, Nowy Jork. Podobnie jak wielu emigrantów z Europy, przybywających do USA na początku XX wieku, młody filmowiec musiał być w pełni świadom jak wielkie perspektywy dla ludzi obrotnych daje ten nowy świat. Pierwsza, prawdziwa szansa nadarza się w roku 1927, wraz z rozpoczęciem pracy w USA przez Murnaua. Ulmer asystuje przy dwóch jego filmach: "Wschód słońca" i "Tabu". Pomimo zdobycia doświadczenia pracy w fabryce snów, Ulmer pozostaje niespokojny duchem. Wkrótce decyduje się na odważny i ekstrawagancki krok w swojej artystycznej karierze. W roku 1930, kiedy Laemmle przymierzał się do realizacji swojego "Draculi", a na świat przyszli Clint Eastwood i Sean Connery, Ulmer wrócił do Europy aby wziąć udział w jednym z najbardziej oryginalnych przedsięwzięć filmowych czasów przedwojennych. Wraz z trójką innych wschodzących gwiazd kinematografii: Robertem Siodmakiem, Billym Wilderem i Fredem Zinnemannem, Edgar G. Ulmer rozpoczął w lutym pracę nad impresją filmową, której faktycznym bohaterem miało być miasto; Berlin. Tytuł filmu: "Menschen am Sonntag" ("Ludzie w niedzielę"). Film niemający w swoich założeniach wyraźnej linii dramaturgicznej, był raczej wrażeniowym spojrzeniem na jeden dzień z życia wielkiej metropolii. W przeciwieństwie do filmu Langa, filmowcom nie zależało w tym wypadku na ukazywaniu głębokiej symboliki i podtekstów. Film Ludzie w niedzielę pozostaje sugestywną pocztówką ukazujących zwykłe wydarzenia i zwyczajnych ludzi. I tym razem Ulmer nie omieszkał wyolbrzymić własnych zasług. Twierdził, że był głównym pomysłodawcą filmu "Menschen am Sonntag".
Ulmer powrócił do Hollywood, aby dla studia Universal zrealizować swój najlepszy film; "Czarny kot". Szef Universalu przydzielił do tego autorskiego projektu Ulmera dwie największe ówczesne gwiazdy studia: Borisa Karloffa i Bele Lugosiego. Film realizowany był w wielkim pośpiechu (15 dni zdjęciowych) i przy niewielkim budżecie (91 tys. dolarów). Wkrótce niezwykle szybki styl pracy, przy posiadaniu minimalnego zaplecza finansowego, stanie się znakiem rozpoznawczym Ulmera. W efekcie ten "gorączkowy styl" pracy wpłynął w przyszłości znacząco na jakość reżyserowanych przez niego filmów.
"Czarny kot" to historia mroczna, a momentami epatująca sadyzmem. Nic dziwnego skoro scenariusz zainspirowany został prozą Edgara Allana Poe. Podkreślenie inspiracji literackich przez studio we wstępie filmu nie pozostaje bez znaczenia. Laemmle, począwszy od Draculi, konsekwentnie starał się zabarwiać swoje horrory klimatem zaczerpniętym z klasycznych dziewiętnastowiecznych powieści. Wierzył, że w ten sposób podniesie rangę filmów, które przez większość krytyków traktowane były z przymrużeniem oko, jako dziełka mało ambitne lub wręcz niepoważne.
Pomimo ograniczeń czasowych i niedostatków w budżecie, hollywoodzki debiut reżyserski Ulmera do dnia dzisiejszego zachwyca. O sile filmu "Czarny kot" nie świadczy scenariusz. Największą zaletą filmu Ulmera jest niepowtarzalna atmosfera uzyskana głównie za pomocą niezwykle sugestywnych ujęć kamery.
Po skończeniu filmu Ulmer opuścił studio Universal. Jako główną przyczynę odejścia, reżyser podawał chęć pozostania artystą niezależnym-filmowym outsiderem. Ulmer przeprowadził się z dala od Hollywood, na wschodnie wybrzeże do Nowego Jorku i zajął się realizacją kina niekomercyjnego. Ulmer stał się na moment reżyserem kina etnicznego.
Jako inny powód odejścia reżysera z Universalu podaje się konflikt Ulmera z szefem studia Carlem Laemmlem j.r. Pikanterii całej sprawie dodaje fakt, iż w tle sporu zawodowego pojawił się wątek miłosny, zdrada i chęć zemsty. Ulmer związał się z Shirley Kassler, która porzuciła dla niego swojego męża Maksa Alexandra. Jeśli dodać do zdrady pewne dopowiedzenie: Alexander był siostrzeńcem Laemmlea wydaje się, że wilczy bilet wystawiony przez szefa studia dla Ulmera był tylko kwestią czasu. Romantyczną puentą tego zdarzenia pozostał fakt, iż związek Ulmera z Kassler okazał się trwały. Shirley pozostała żoną reżysera aż do jego śmierci.
W roku 1944 Ulmer powrócił do reazlizacji "gotyckich filmów grozy" reżyserując film "Bluebear".
"Bluebeard" to produkcja przedziwna i to co najmniej z dwóch powodów.
Zadziwiająca pozostaje oprawa plastyczna filmu "Bluebeard". Rzadko zdarzało się, żeby producenci kina klasy B działając w latach 30. decydowali się na realizację "kina historycznego". Film kostiumowy znacznie obciążał budżet filmu. Tymczasem akcja "Bluebeard" (i to świadczy o wyjątkowości tej produkcji PRC) rozgrywa się w pierwszej połowie XIX wieku we Francji. Warto wspomnieć, że realia przedstawione na ekranie (kostiumy, scenografia) utrzymano na przyzwoitym poziomie nie odbiegając od ówczesnych standardów hollywoodzkich.
W roku 1945 Ulmer nakręcił niskobudżetowy film "Detour" ("Bezdroże") utrzymany w stylu kina noir. Film powstał na podstawie powieści Martina Goldsmitha.
Ulmer zmarł 30 września 1972 roku.

</doc>
<doc id="1052398" url="https://pl.wikipedia.org/wiki?curid=1052398" title="Cukrzyca typu MODY">
Cukrzyca typu MODY

Cukrzyca typu MODY (MODY – akronim od ang. "Maturity Onset Diabetes of the Young") – grupa rzadkich i uwarunkowanych genetycznie postaci cukrzycy, których objawy pojawiają się u osób w wieku 15-35 lat, a ich przebieg kliniczny jest zbliżony do cukrzycy typu 2. W przeciwieństwie do typu 1, który zawsze wymaga przyjmowania insuliny, chorzy z MODY często mogą przyjmować leki doustne. Stanowią 1–5% wszystkich przypadków cukrzycy.
Rozpoznanie i patogeneza.
Chociaż u dzieci i młodzieży zdecydowanie przeważa cukrzyca typu 1 na tle autoimmunologicznym, a także coraz częściej występujące w tej grupie wiekowej przypadki cukrzycy typu 2, to można wyróżnić też odmienne od nich przypadki cukrzycy dziedziczonej monogenowo - w tym cukrzycę typu MODY.
Cukrzycę typu MODY można podejrzewać jeśli:
Cukrzyca typu MODY dziedziczona jest autosomalnie dominująco i związana jest z mutacjami genów, których ekspresja ma miejsce w komórkach β (beta) trzustki, co powoduje zaburzenia w wydzielaniu przez nie insuliny. Choroba występuje równie często u kobiet jak u mężczyzn. Prawdopodobieństwo odziedziczenia przez potomstwo jeżeli u jednego z rodziców występuje ta mutacja wynosi 50% zarówno u potomków płci męskiej jak i żeńskiej.
Ze względu na rodzaj mutacji wyróżnia się obecnie 11 typów choroby:
MODY 1, 3, 5 przebiegają ze znaczną hiperglikemią, zwłaszcza poposiłkową, wymagają leczenia insuliną kilka-kilkanaście lat po rozpoznaniu choroby. Opisano pozatrzustkowe manifestacje choroby związane z mutacjami w hepatocytowych czynnikach jądrowych. Są to np. zaburzenia lipidowe, tubulopatia nerkowa (np. pod postacią obniżenia progu nerkowego dla glukozy), wady rozwojowe nerek i macicy.
Leczenie.
Na podstawie danych z analizy dużych grup pacjentów z cukrzycą MODY można stwierdzić, że w 1/3 leczeni są oni dietą, 1/3 pochodnymi sulfonylomocznika, a w 1/3 insuliną. W typie MODY3 ze względu na znaczną wrażliwość na pochodne sulfonylomocznika przez wiele lat można z powodzeniem stosować leczenie tymi lekami.

</doc>
<doc id="1052404" url="https://pl.wikipedia.org/wiki?curid=1052404" title="Kościół ewangelicki w Sadach Górnych">
Kościół ewangelicki w Sadach Górnych

Kościół ewangelicki w Sadach Górnych – barokowy kościół, który znajdował się w Sadach Górnych. Rozebrany w 1972 roku.
Historia.
Kościół został wybudowany w 1747 roku razem ze szkołą i plebanią, przebudowany w latach 1781–1783. Plebania spłonęła w 1907 r. Kościół został rozebrany wiosną 1972 r.

</doc>
<doc id="1052406" url="https://pl.wikipedia.org/wiki?curid=1052406" title="Ola Mikołajczyk">
Ola Mikołajczyk



</doc>
<doc id="1052408" url="https://pl.wikipedia.org/wiki?curid=1052408" title="Bundushathur">
Bundushathur



</doc>
<doc id="1052409" url="https://pl.wikipedia.org/wiki?curid=1052409" title="Bundushathûr">
Bundushathûr



</doc>
<doc id="1052412" url="https://pl.wikipedia.org/wiki?curid=1052412" title="Kevin Johnson (ur. 1966)">
Kevin Johnson (ur. 1966)

Kevin Maurice Johnson, K.J., (ur. 4 marca 1966 w Sacramento) – amerykański koszykarz występujący w zawodowej lidze NBA na pozycji rozgrywającego (point guard), następnie czynny polityk - burmistrz Sacramento.
Johnson najpierw uczęszczał do Sacramento High School, a następnie studiował na University of California w Berkeley. Uprawiał jednocześnie koszykówkę i baseball. Wybrany w 1986 w drafcie do baseballowej drużyny Oakland Athletics, zdecydował się jednak grać w koszykówkę. W drafcie NBA w 1987 został wybrany, z numerem 7. przez drużynę Cleveland Cavaliers.
W 1988 przeszedł do drużyny Phoenix Suns. Występował tam przez następne 10 lat, osiągając znaczne sukcesy. Był trzykrotnie uczestnikiem meczu gwiazd NBA, corocznie występował w fazie play-off.
W sezonie 1992-1993 Suns, prowadzeni przez Johnsona oraz Charlesa Barkleya, uzyskali najwyższy w lidze wynik 62-20. W finale spotkali się z, będącymi w znakomitej dyspozycji, Chicago Bulls z Michaelem Jordanem na czele. "Słońca" przegrały po pasjonującej walce 4-2, ale finał zapisał się w annałach jako najbardziej pasjonujący w całej dekadzie.
KJ był członkiem drugiego Dream Teamu, który zdobył złoty medal mistrzostw świata w 1994.
Johnson przeszedł na koszykarską emeryturę w roku 1998, ale wrócił jeszcze na krótko, zastępując kontuzjowanego Jasona Kidda w czasie rozgrywek play-off w 2000. Przez następny sezon K.J. komentował mecze dla stacji NBC.
Kevin Johnson obecnie zajmuje się biznesem w Sacramento oraz Phoenix.
W listopadzie 2008 został wybrany w drugiej rundzie wyborów na burmistrza swego rodzinnego miasta - Sacramento.

</doc>
<doc id="1052414" url="https://pl.wikipedia.org/wiki?curid=1052414" title="Masta Ace">
Masta Ace

Masta Ace, właściwie Duval Clear (ur. 4 grudnia 1966 na Brooklynie w Nowym Jorku) – amerykański raper.
Zadebiutował w 1988 roku. Jest członkiem grupy "Juice Crew", do której należą także tacy artyści jak Marley Marl, Kool G Rap &amp; Dj Polo, Biz Markie, MC Shan, Big Daddy Kane, Craig G, Tragedy Khadafi, Roxanne Shante. Poza tym jest członkiem ekipy Crooklyn Dodgers. W roku 1990 wydał swój debiutancki album "Take A Look Around". Masta Ace zawsze był związany z undergroundową sceną, co często podkreśla w swoich tekstach. Sukcesem komercyjnym okazał się wydany w 1995 roku singiel "Born To Roll" z płyty "Sittin'On Chrome". W 2003 roku założył swoją własną wytwórnię M3 Records. Należy do grupy "eMC", w skład której wchodzą: On sam, Wordsworth, Punchline i Strick. Pierwszy album "eMC" został wydany 24 stycznia 2008 roku. "The Show" zawiera 24 utwory, a gościnnie wystąpili na nim: Little Brother, ADI (z Growing Nation), Sean Price, Strickie Love, Ladybuy Mecca, Money Ham.
Wystąpił gościnnie na płycie łódzkiego składu Familia H.P. oraz na płycie "Całkiem Nowe Oblicze 2" zespołu Slums Attack w utworze "The Bridge".

</doc>
<doc id="1052423" url="https://pl.wikipedia.org/wiki?curid=1052423" title="Zirakzigil">
Zirakzigil



</doc>
<doc id="1052425" url="https://pl.wikipedia.org/wiki?curid=1052425" title="Para-męt pikczers, czyli kulisy srebrnego ekranu">
Para-męt pikczers, czyli kulisy srebrnego ekranu

Para-męt pikczers, czyli kulisy srebrnego ekranu – cykl satyrycznych skeczy radiowych z programu "60 minut na godzinę", w których występowali Marian Kociniak (jako "Maniek") i Andrzej Zaorski (jako "Jędrek").
Dowcipne dialogi koncentrowały się na streszczeniu zawsze jednego filmu polskiego lub zagranicznego. Cykl nadawany był w latach 70., więc omawiane filmy pochodziły też z tego okresu (np. "Potop" czy "Ojciec chrzestny"), ale także z okresów wcześniejszych (np. "Bulwar Zachodzącego Słońca").
Streszczającym fabułę był Jędrek, Maniek zaś wtrącał aluzje i dygresje co do głównego wątku. Jedynym wyjątkiem była opowieść o ekranizacji "Wesela" Wyspiańskiego, gdy role zostały odwrócone. Ponadto w dwóch odcinkach Mariana Kociniaka zastąpił Piotr Fronczewski. Był to odcinek "Detektyw z Placu Unii" - aluzja do siedziby MSW w Warszawie parodia pracownika MSW (nieokrzesanego ubeka) dotyczący filmu "Detektyw ze Stacji Union" oraz odcinek "Mgr Szwagier Wolnomyśliciel (MSW)"- parodia pracownika MSW (nieokrzesanego ubeka) oddelegowanego jako krytyka filmowego na zagraniczne festiwale. Natomiast w recenzji filmu pt. "Konflikt" zamiast Mariana Kociniaka wystąpiła Ewa Złotowska jako córka Jędrusia - Cewka.
Maniek wspomnienie o piciu (niekoniecznie alkoholu) komentował słowami „Lubiał wypić?”, a przy okazji jakiejś sytuacji przedstawionej w filmie wspominał o swojej żonie, "Ceśce". Pojawiało się też zwykle sformułowanie „elegancja Francja” lub „dyskrecja Szwecja”. Na koniec odcinka Jędrek zawsze przypominał jakiś śmieszny motyw lub scenę, rozpoczynając wypowiedź słowami „A najlepsze było, gdy...” rozwijając następnie wątek w często absurdalny sposób, co wywoływało salwy śmiechu obu interlokutorów. Recenzja filmu "Żądło" miała inne zakończenie. Jędrek opowiadając jak to główny bohater uderzył gangstera w żołądek uderzył Mańka na co ten oddał Jędrusiowi i odcinek zakończył się nie śmiechem, ale płaczem obu przyjaciół. W odcinku "Kobieta Wąż", Maniek opowiedział na koniec film, który oglądał i tutaj również odcinek nie zakończył się śmiechem, tylko pytaniami Jędrusia - "ale nie mów, cieńszy?"
Role żeńskie komplementowane były słowami „(...) duże niebieskie oczy. – Miała czym oddychać? – No masz!”.
Bohaterowie Mańka i Jędrka występowali także w cyklach "Radiowi Piraci" oraz "Centralna Kuźnia Młodych – CKM", gdzie dołączył do nich inny bohater "60 minut na godzinę", pracownik Kowalewski (w tej roli Krzysztof Kowalewski), oraz tępy partyjny wykładowca magister docent Buldog inżynier (Andrzej Fedorowicz). Ponadto spin-offem CKM-u była "Saga rodu Kowalskich", gdzie bohaterowie tej pierwszej serii (w tym Maniek i Jędrek) odgrywali role przodków Kowalewskiego.
Początek jest charakterystyczny:
„Para-męt pikczers [ryczenie lwa] prezent-ują «Kulisy srebrnego ekranu»”
W recenzji filmu "Żądło" początek był inny, Jędrek powiedział: "fatalny film wczoraj widziałem" na co Maniek zapytał - "Momentów nie było?" Jędrek - "Nic" Maniek - "nie opowiadaj"; Jędrek - "opowiem".
Koniec też jest charakterystyczny:
Tytuł audycji jest aluzją:

</doc>
<doc id="1052429" url="https://pl.wikipedia.org/wiki?curid=1052429" title="Alfonso Gómez">
Alfonso Gómez

Alfonso Salvador Gómez Becerra (ur. 28 października 1980 w Guadalajarze) – meksykański zawodowy bokser.
Kariera zawodowa.
Zawodowo walczy od 2001 roku. W 2004 roku wziął udział w bokserskim reality show The Contender, w którym zajął trzecie miejsce. Po opuszczeniu programu, w latach 2005-2007 wygrał sześć walk, w tym przed czasem z byłym mistrzem wagi lekkopółśredniej Arturo Gattim. Dzięki temu 12 kwietnia 2008 roku zmierzył się w Atlantic City z Miguelem Angelem Cotto o mistrzostwo świata World Boxing Association w wadze półśredniej. Przegrał przez TKO, nie wychodząc do szóstej rundy.
20 marca 2015 w Indio w KaliforniI wygrał jednogłośnie na punkty z Japończykiem Yoshihiro Kamegai (25-3-1, 22 KO). Po dziesięciu rundach sędziowie zgodnie wskazali na Meksykanina, w stosunku 98:91.

</doc>
<doc id="1052430" url="https://pl.wikipedia.org/wiki?curid=1052430" title="Zakończeniem jest śmierć">
Zakończeniem jest śmierć

Zakończeniem jest śmierć (ang. "Death Comes as the End") – powieść kryminalna Agaty Christie wydana w 1945 roku.
Nietypowy w twórczości pisarki „kryminał” historyczny, którego akcja rozgrywa się nie współcześnie, lecz w czasach starożytnych. Jej miejscem jest Egipt (tebańskie miasto umarłych) około 2000 r. p.n.e. Jak przyznała autorka, inspirację stanowiło tłumaczenie paru egipskich listów z okresu XI dynastii, odnalezionych przez amerykańską ekspedycję archeologiczną w latach 20. XX wieku.
Treść.
Intryga.
Akcja powieści rozgrywa się w starożytnym Egipcie, w Tebach. Renisenb, główna bohaterka, jest młodą wdową, która po tragicznej śmierci męża wraca wraz z córeczką do domu swego ojca. Urzeka ją panująca tu wciąż ta sama atmosfera, niczym żywcem przeniesiona sprzed lat. Trwa to jednak do czasu, kiedy głowa rodziny, kapłan "ka", Imhotep, wraca do domu z młodą konkubiną, Nofret.
Nofret okazuje się złą i bezwzględną kobietą, która zraża do siebie całą rodzinę. Szybko wybuchają liczne awantury i nieporozumienia z jej udziałem. Renisenb jako jedyna próbuje zaprzyjaźnić się z Nofret, jednak i ona zostaje przez nią niemiło potraktowana. Kobieta podkochuje się bowiem w Kamenim, który darzy Renisenb coraz większym uczuciem. Jednocześnie Nofret podporządkowuje sobie Imhotepa w takim stopniu, że pragnie on wydziedziczyć dla niej całą swoją rodzinę. To przebiera miarkę - podczas nieobecności Imhotepa, Nofret zostaje zamordowana. Ktoś zepchnął ją z wysokiej ścieżki, prowadzącej do grobowca.
Rodzinie nie udaje się ustalić, kto tak naprawdę zabił Nofret, jednak wszyscy oddychają z ulgą - intruz został usunięty i wydaje się, że odtąd ich życie będzie płynęło dawnym, spokojnym nurtem. Wkrótce okazuje się, jak bardzo się mylili - członkowie rodziny giną kolejno w tajemniczych okolicznościach:
Wszyscy przekonani są, że za tragedie odpowiada duch Nofret, który powrócił z zaświatów, by zemścić się na swoich wrogach. Zaangażowany zostaje nawet specjalny kapłan, próbujący połączyć się ze światem umarłych i przebłagać upiora. Renisenb zdaje sobie jednak sprawę, że za zbrodnie odpowiada żyjąca osoba i winowajcy należy szukać w najbliższym otoczeniu.
Rozwiązanie.
Mordercą jest Jahmose. Okazuje się, że od zawsze był to człowiek sfrustrowany, który nie mógł znieść ciągłego pogardzania ze strony innych i wyrzucania mu braku męskości. Miarkę przebrała Nofret, która wprost wyśmiewała się z niego. W porywie wściekłości młodzieniec zepchnął ją ze skalnej ścieżki. Całą sytuację widziała z dołu Satipy. Spowodowało to u niej wstrząs i paniczny strach przed mężem do tego stopnia, że kiedy szła z nim przez ścieżkę, na której zginęła Nofret, przestraszyła się tak, że straciła równowagę i spadła w przepaść. Kolejnymi ofiarami Jahmosego byli Sobek i Ipy. Morderca nienawidził ich, gdyż zawsze cenieni byli wyżej przez ojca. Przy śmierci Sobka Jahmose dla pozoru również napił się wina, jednak zażył na tyle małą ilość, by być pewnym wyzdrowienia. Jednocześnie, by odwrócić od siebie podejrzenia, chciał stworzyć pozory działalności ducha Nofret. W tym celu nakazał swojemu służącemu złożyć fałszywe zeznania, a następnie uśmiercił go w obawie, że sprawa wyjdzie na jaw. Esa musiała zginąć, ponieważ zaczęła na własną rękę tropić sprawcę. Również Henet stała się niebezpieczna, ponieważ domyśliła się prawdy. Jahmose wykorzystał jednak jej podły charakter i udał, że chce wciągnąć ją do spółki, proponując wspólne zabicie Renisenb. Jednak kiedy Henet spełniła swoje zadanie i zwabiła Renisenb do grobowca, Jahmose i jej się pozbył. Następnie poszedł do grobowca, by zamordować Renisenb, z którą nie chciał dzielić się w przyszłości majątkiem ojca. Tu jednak na gorącym uczynku złapał go Hori, który w samą porę zabił mordercę strzałem z łuku i uratował życie Renisenb. To sprawiło, że dziewczyna zdecydowała się wyjść za niego, mimo że wcześniej obiecała rękę Kameniemu.

</doc>
<doc id="1052432" url="https://pl.wikipedia.org/wiki?curid=1052432" title="Archiwum Państwowe w Płocku">
Archiwum Państwowe w Płocku

Archiwum Państwowe w Płocku
Historia płockiego archiwum sięga XIII wieku, kiedy to powstało Archiwum Zamku Płockiego, gromadzące akta wytworzone przez kanclerza i starostę. Pierwszy spis przywilejów pochodzi z 1435 roku i obejmuje kopie dokumentów przechowywanych w archiwum zamkowym. Oprócz akt związanych z kacelarią książęcą i kancelarią starosty, w archiwum przechowywano także księgi sądowe spraw rozpatrywanych na zamku. Informacje o archiwum znajdujemy w lustracji z 1616 roku:
"Zamek nad Wisłą murowany, wkoło pierwszym murem obwiedziony, u bramy piwreszej jest wzwód na wagach, nad bramną izdebka bez pieca, podle niej sklepik, niżej drugi, gdzie księgi grodzkie i ziemskie chowają".
W wyniku wojen, zasób tego archiwum uległ zniszczeniu, jedynie drobna część została przekazana do utworzonego w 1825 roku Archiwum Akt Dawnych w Płocku. Drugim archiwum, które właściwie przetrwało do dziś, było Archiwum Kapitulne, obecnie Archiwum Diecezjalne. Innym archiwum kościelnym było Archiwum Konsystorskie w Płocku, które jeszcze w 1927 roku gromadziło akta z lat 1449-1906. W połączeniu z Archiwum Kapitulnym utworzyło Archiwum Diecezjalne w Płocku.
W XIV wieku powstało w Płocku Archiwum Miejskie, które gromadziło dokumenty dotyczące funkcjonowania miasta. Transumpt wystawiony przez księcia Władysława w 1435 roku, potwierdza fakt przechowywania w tym archiwum akt związanych z przywilejami i nadaniami. Rozwój samorządu miejskiego uzasadniał istnienie kancelarii, w której powstawały między innymi księgi radzieckie – acta consularia oraz księgi ławnicze i wójtowskie. Pierwszym pisarzem miejskim był Mikołaj Klosman z 1431 roku.
W XVIII i XIX wieku, mimo upadku wielu archiwów miejskich na terenie Królestwa Polskiego, archiwalia płockie, przechowywane w starym drewnianym ratuszu, a od 1825 roku murowanym, przetrwały.
W 1858 roku w aktach miasta Płocka znajdujemy zapis:
"Biuro magistratu od wejścia po lewej ręce dwa pokoje mieści: jeden zajmuje utrzymujący stację, transport i kontrolę paszportową oraz archiwum".

</doc>
<doc id="1052435" url="https://pl.wikipedia.org/wiki?curid=1052435" title="Zwój skrzydłowo-podniebienny">
Zwój skrzydłowo-podniebienny

Zwój skrzydłowo-podniebienny (łac. "ganglion pterygopalatinum") (lub zwój Meckela) zwój przywspółczulny, związany z nerwem szczękowym. Położony jest w dole skrzydłowo-podniebiennym. Położony jest zwykle pomiędzy otworem klinowo-podniebiennym a nerwem szczękowym. Do przodu od niego biegnie tętnica klinowo-podniebienna. Posiada on trzy korzenie (gałęzie) doprowadzające:
Gałęzie odprowadzające zwoju skrzydłowo-podniebiennego:
Zespolenia.
Gałązki zwoju skrzydłowo-podniebiennego biorą także pośrednio udział w unerwieniu przywspółczulnym (wydzielniczym) gruczołu łzowego. Zespolenie to biegnie drogą nn. skrzydłowo-podniebiennych łączących się z n. jarzmowym ("n. zygomaticus"), który następnie łączy się z dolną gałęzią nerwu łzowego. To połączenie obu nerwów nosi nazwę gałęzi łączącej z nerwem jarzmowym (łac. "ramus communicans cum nervo zygomatico").
Klinika.
Jedną z patologii dotykających zwój skrzydłowo-podniebienny jest neuralgia Sludera, zwana inaczej neuralgią klinowo-podniebienną (łac. "neuralgia sphenopalatina") lub zespołem Sludera. Schorzenie to jest rzadkie i towarzyszy procesom toczącym się w sąsiedztwie zwoju lub drażniącym splot tętnicy szczękowej. Objawy:
Napady bólowe mogą powtarzać się 2-3 razy dziennie.

</doc>
<doc id="1052436" url="https://pl.wikipedia.org/wiki?curid=1052436" title="Bitwa pod Błoniem (1794)">
Bitwa pod Błoniem (1794)

Bitwa pod Błoniem – bitwa stoczona pod miejscowością Błonie podczas insurekcji kościuszkowskiej.
Stoczona 10 lipca 1794 roku, pomiędzy oddziałami powstańczymi Stanisława Mokronowskiego, a armią pruską. Polacy odnieśli zwycięstwo blokując armii pruskiej drogę na Warszawę.

</doc>
<doc id="1052441" url="https://pl.wikipedia.org/wiki?curid=1052441" title="Tropiciel (film 1987)">
Tropiciel (film 1987)

Tropiciel (w języku lapońskim: "Ofelaš", norweskim: "Veiviseren") to tytuł bazującego na lapońskiej legendzie filmu produkcji norweskiej z roku 1987, wyreżyserowanego przez Nilsa Gaupa, który był także twórcą scenariusza.
Tropiciel jest pierwszym pełnometrażowym filmem nakręconym w języku lapońskim. Był też nominowany w roku 1988 do Oscara w kategorii najlepszego filmu nieanglojęzycznego. , Kjetil Bjerkestrand i Marius Müller byli twórcami muzyki. Valkeapää zagrał też jedną z ról w filmie.
Film kręcono głównie na płaskowyżu Finnmarksvidda, przy temperaturze sięgającej minus 47 stopni Celsjusza, co przysporzyło wielu kłopotów z obsadą, jak i natury technicznej. Większość aktorów była Lapończykami i zimno nie stanowiło dla nich problemu, ale kilku kaskaderów odmówiło pracy w tych warunkach.
Opis filmu-fabuła.
Kraina Finnmark, około roku 1000. Młody Lapończyk o imieniu Aigin, wracający do domu z polowania, odkrywa, że jego rodzina została wymordowana przez koczowniczych Czudów. Chłopak ucieka do najbliższej wioski zamieszkiwanej przez Lapończyków, ścigany przez Czudów. Po dotarciu Aigina do celu i przekazaniu wieści o zbliżającym się zagrożeniu, wśród jej mieszkańców wywiązuje się dyskusja. Część z nich chce stawić czoła najeźdźcom, podczas gdy reszta, przekonana, że nie mają szans w starciu, decyduje się uciec. W grupie oczekującej Czudów znajduje się też Aigin. Tylko on jako jedyny wychodzi żywy z potyczki i zgadza się, aby oszczędzić męki torturowanemu współplemieńcowi, wskazać miejsce pobytu uciekinierów. W ten sposób staje się tropicielem, czyli przewodnikiem grupy Czudów. Przeprowadzając grupę przez strome ostępy górskie, Aigin strąca w przepaść grupę związanych ze sobą linami Czudów.
Film stał się inspiracją dla innego obrazu o tym samym tytule (patrz: Tropiciel) z roku 2007.

</doc>
<doc id="1052444" url="https://pl.wikipedia.org/wiki?curid=1052444" title="Katastrofa lotu British Eagle International Airlines 802/6">
Katastrofa lotu British Eagle International Airlines 802/6

Katastrofa lotu British Eagle International Airlines 802/6 wydarzyła się 29 lutego 1964 w Alpach austriackich. Samolot Bristol Britannia 312, należący do linii British Eagle International Airlines (lot nr 802/6), lecący z Londynu do Innsbrucka, rozbił się o wschodnie zbocze góry Glungezer. Na pokładzie samolotu znajdowały się 83 osoby (75 pasażerów i 8 członków załogi) — wszyscy zginęli. 
Do dziś jest to największa pod względem liczby ofiar katastrofa lotnicza w historii, która wydarzyła się na terytorium Austrii. Nie jest to jednak największa katastrofa lotnicza w historii austriackiego lotnictwa.
Przyczyny katastrofy.
Przyczynami katastrofy były:

</doc>
<doc id="1052445" url="https://pl.wikipedia.org/wiki?curid=1052445" title="NOL">
NOL



</doc>
<doc id="1052448" url="https://pl.wikipedia.org/wiki?curid=1052448" title="Globulina antyhemofilowa">
Globulina antyhemofilowa



</doc>
<doc id="1052450" url="https://pl.wikipedia.org/wiki?curid=1052450" title="Kościół św. Piotra i Pawła w Gdańsku">
Kościół św. Piotra i Pawła w Gdańsku

Kościół św. Piotra i Pawła – kościół w Gdańsku, przy ulicy Żabi Kruk. Jest on historyczną farą Starego Przedmieścia. Należy do grupy największych kościołów gotyckich w Gdańsku. W latach 1590–1945 był głównym kościołem gdańskich ewangelików reformowanych. Odbywały się tutaj nabożeństwa po polsku, angielsku, francusku i niemiecku. W 1958 na mocy decyzji władz PRL przekazano ją rzymskim i ormiańskim katolikom.
Wyposażenie wnętrza.
Ze względu na pożary i bombardowania, dostosowanie kościoła do celów gospodarczych ogromna część wyposażenia nie ostała się do czasów współczesnych.
Fakt, że kościół przez ponad 300 lat był świątynią kalwińską, odzwierciedla jedyna oryginalna część wnętrza: kaplica Uphagenów z 1774 roku z zachowanym epitafium w formie antycznej oraz rokokową drewnianą obudową. Zachowały się średniowieczne kamienne chrzcielnice, rokokowy kominek i nagrobek Piotra Uphagena z 1774 roku. Cenna jest też kolekcja żyrandoli z XVII wieku uratowanych przed zniszczeniem.
Po 1958 pozwolono na odbudowę kościoła w formie, która nie odzwierciedla kalwińskiego historii kościoła, także pod względem układu kościoła, ale jest właściwa dla katolickiego kultu. W prezbiterium umieszczono barokowy ołtarza głównego, który nie jest oryginalny dla wystroju kościoła. Zostanie nim zamontowanych zostanie 60% autentycznych detali tego ołtarza, w tym barokowy obraz Niepokalanego Poczęcia NPM. W nawie północnej stalla renesansowa z XVII wieku. Prowadzone są prace konserwatorskie przy ok. 60 płytach nagrobnych. Wewnątrz kościoła zgromadzono elementy barokowej snycerki. Zaplanowano odtworzenie empory muzycznej w nawie południowej, z wykorzystaniem części autentycznej stolarki. W zakończeniu nawy północnej zachowana gotycka chrzcielnica z XV wieku.
Obraz Matki Bożej Łaskawej.
Obraz Matki Bożej Łaskawej znajdował się w kościele ormiańskim w Stanisławowie. Po II wojnie światowej wraz z wotami i wieloma sprzętami kościelnymi został przez ks. Kazimierza Filipiaka przewieziony do Gdańska
Obraz ten, o wymiarach 56 × 70 cm, powstał na przełomie XVII i XVIII wieku jako replika obrazu Matki Boskiej Częstochowskiej, ale na twarzy Maryi nie ma blizn. Pierwsza wzmianka o obrazie pochodzi ze Stanisławowa i odnosi się do roku 1742. Obraz został ukoronowany koronami papieskimi 30 maja 1937 r.

</doc>
<doc id="1052452" url="https://pl.wikipedia.org/wiki?curid=1052452" title="AHF">
AHF



</doc>
<doc id="1052453" url="https://pl.wikipedia.org/wiki?curid=1052453" title="AHG">
AHG

Skrót AHG może oznaczać:

</doc>
<doc id="1052454" url="https://pl.wikipedia.org/wiki?curid=1052454" title="Piotr II Bretoński">
Piotr II Bretoński

Piotr II (ur. 7 lipca 1418, zm. 22 września 1457 w Nantes), książę Bretanii, młodszy syn księcia Jana VI Mądrego i Joanny, córki króla Francji Karola VI Szalonego.
W 1430 r. został zaręczony z Franciszką (29 maja 1427 - 4 listopada 1485), córką Ludwika d'Amboise, księcia de Talmond, i Ludwiki Marii, córki Jeana III de Rieux. Ich ślub odbył się w 1442 r. Małżonkowie nie mieli razem dzieci.
Starszy brat Piotra, książę Franciszek I, zmarł nagle w 1450 r. i Piotr został księciem Bretanii. Dość aktywny udział w rządzeniu miała za jego panowania księżna Franciszka. Piotr zmarł na zarazę w 1457 r. Jego następcą na tronie Bretanii został jego stryj, Artur de Richemond.

</doc>
<doc id="1052455" url="https://pl.wikipedia.org/wiki?curid=1052455" title="Czynnik antyhemofilowy">
Czynnik antyhemofilowy



</doc>
<doc id="1052457" url="https://pl.wikipedia.org/wiki?curid=1052457" title="Rozporządzenie (Unia Europejska)">
Rozporządzenie (Unia Europejska)

Rozporządzenie – w Unii Europejskiej stanowi akt prawny o najszerszym zasięgu; do wydawania rozporządzeń upoważnione są dwa organy: Rada Unii Europejskiej i Komisja Europejska.
Podstawą prawną mocy prawnej rozporządzeń jest art. 288 (dawny artykuł 249 TWE) Traktatu o funkcjonowaniu Unii Europejskiej. Zgodnie z art. 288 TFUE rozporządzenie ma zasięg ogólny, wiąże w całości i jest bezpośrednio stosowane we wszystkich Państwach Członkowskich.
Rozporządzenia mogą być skierowane do nieograniczonej liczby podmiotów, zarówno do rządów, jak i osób fizycznych.
Rozporządzenia mogą być wydawane wspólnie przez Parlament Europejski i Radę Unii Europejskiej zgodnie z tzw. zwykłą procedurą ustawodawczą, przez samą Radę UE lub Komisję Europejską.
Rozporządzenia wydawane przez Radę UE można podzielić na dwie grupy: podstawowe i wykonawcze, przy czym te drugie mają mniejsze znaczenie, nie mogą zmieniać rozporządzeń podstawowych (chyba że tak zostało zaznaczone), a także mogą orzekać tylko w sprawach drugorzędnych.
Wśród tych zaś, których źródłem jest Komisja Europejska, można wyróżnić trzy grupy:

</doc>
<doc id="1052459" url="https://pl.wikipedia.org/wiki?curid=1052459" title="From Her to Eternity">
From Her to Eternity

From Her to Eternity – debiutancki album zespołu Nick Cave and the Bad Seeds, wydany w 1984 roku. Tytuł jest kalamburem nazwy książki, której oryginalny tytuł brzmi "From Here to Eternity" (po polsku: Stąd do wieczności).

</doc>
<doc id="1052460" url="https://pl.wikipedia.org/wiki?curid=1052460" title="Mahonia">
Mahonia

Mahonia, ościał ("Mahonia" ) – rodzaj roślin z rodziny berberysowatych o problematycznej pozycji taksonomicznej. Przez wielu taksonomów bywa często łączony z rodzajem berberys "Berberis", ale wciąż jest zwykle wyróżniany przez ogrodników, wciąż też pojawiają się w piśmiennictwie naukowym koncepcje zachowania tego rodzaju. Gdy jest wyodrębniany zalicza się do niego ok. 45 do 60 gatunków. Obejmuje krzewy i niskie drzewa występujące naturalnie w Azji Wschodniej i Południowo-Wschodniej, w Ameryce Północnej, Środkowej i Południowej. W Polsce uprawiana i dziczejąca jest mahonia pospolita "Mahonia aquifolium" (= "Berberis aquifolium"). Jako zdziczały i już zadomowiony podawany jest także mieszaniec "Mahonia × decumbens".
Liczne gatunki uprawiane są jako rośliny ozdobne, w tym zwłaszcza "Mahonia japonica" i mahonia pospolita "M. aquifolium". Korzenie wielu gatunków wykorzystywane były leczniczo przez Indian północnoamerykańskich.
Systematyka.
Ujęcie taksonomiczne rodzaju i jego relacja w stosunku do rodzaju berberys "Berberis" pozostaje od początku XIX wieku przedmiotem debaty naukowej. Różni autorzy wyodrębniali oba rodzaje lub łączyli je w jeden ("Berberis" "sensu lato"), przy czym zwłaszcza w miarę publikowania kolejnych dowodów molekularnych przewagę zyskiwać zaczął pogląd drugi, w efekcie w bazach taksonomicznych często rodzaje te są łączone jako "Berberis". Mimo dowodów na parafiletyczny charakter rodzaju "Mahonia" wciąż nie ma ustalonego rozwiązania w zakresie taksonomii tych roślin. Tradycyjny podział roślin między tymi dwoma rodzajami opiera się na kryteriach morfologicznych, przy czym kluczową cechą diagnostyczną są liście podzielone w rodzaju "Mahonia" i pojedyncze w rodzaju "Berberis". Znaczenie taksonomiczne tego kryterium zostało podważone po analizach różnic we wzorach użyłkowania pojedynczych liści świadczące o bliższych związkach filogenetycznych niektórych roślin z roślinami o liściach złożonych (typowych dla starszych przedstawicieli tej grupy) niż z innymi roślinami o liściach pojedynczych. W efekcie wyodrębnianie rodzaju "Berberis" w oparciu o to kryterium morfologiczne tworzyło sztuczną grupę obejmującą gatunki o różnym pochodzeniu. W 2017 opublikowana została propozycja, bazująca na analizie molekularnej szerokiej grupy gatunków, z której wynika, że celowe jest wyodrębnienie w grupie "Berberis-Mahonia" czterech rodzajów obejmujących odpowiednio cztery główne linie rozwojowe zachowujące okrojone (wąsko ujmowane) rodzaje "Berberis" (≡ "Berberis" s.str.) i "Mahonia" oraz "Alloberberis" (≡ "Mahonia" sect. "Horridae") i "Moranothamnus" (≡ "Berberis claireae").
Niezależnie od problemów z klasyfikacją gatunków tu zaliczanych rodzaj należy do podplemienia "Berberidinae" (wspólnie z "×Mahoberberis" C. K. Schneid., "Berberis" L., "Ranzania" T.Ito) i plemienia "Berberideae" z podrodziny "Berberidoideae" w rodzinie berberysowatych ("Berberidaceae") zaliczanej do jaskrowców ("Ranunculales").

</doc>
<doc id="1052462" url="https://pl.wikipedia.org/wiki?curid=1052462" title="Bogdan Czaykowski">
Bogdan Czaykowski

Bogdan Czaykowski (ur. 10 lutego 1932 w Równem na Wołyniu, zm. 16 sierpnia 2007 w Vancouver) – polski poeta, krytyk literacki, tłumacz, "profesor emeritus" Uniwersytetu Kolumbii Brytyjskiej, był kierownikiem Katedry Slawistyki i Programu Studiów Europejskich na tej uczelni.
Życiorys.
Bogdan Czaykowski dzieciństwo spędził na Wołyniu i Polesiu. W 1938 rozpoczął naukę w szkole w Brześciu nad Bugiem. W 1940 wywieziony był wraz z rodzicami w głąb Związku Sowieckiego. Przebywał w kołchozach w Kujbyszewie, Samarkandzie, obozach dla uchodźców w Aszchabadzie i Meszhedzie.
W roku 1942 przedostał się wraz z matką do Iranu. Okres od grudnia 1942 do 1946 spędził w Indiach, w polskim sierocińcu w Balachadi, gdzie skończył szkołę powszechną. Brał tu udział w licznych imprezach artystycznych, między innymi śpiewał polskie piosenki na przyjęciach u maharadży Dżamnagaru Jam Saheba Digvijayasinhaji i występował w głównej roli w inscenizacji Kordiana. Zanotował tu także swoje pierwsze wiersze. Po przeprowadzce do obozu w Valivade koło Kolhapuru uczęszczał do polskiego gimnazjum. Zaczął tu tłumaczyć na język polski "Gitajali – Pieśni ofiarne" Rabindranatha Tagore, za które ten indyjski poeta w 1912 dostał Nagrodę Nobla. W marcu 1948 roku wypłynął statkiem z Bombaju do Anglii.
Tu kontynuował rozpoczętą w Indiach edukację. Uczęszczał do Liceum i Gimnazjum Polskiego im. M.Kopernika w Bottisham; zdał polską i angielską maturę w 1950. Następnie studiował historię nowożytną w University College w Dublinie, w Irlandii, a od 1955 – polonistykę w London School of Slavonic and East European Studies. Dyplom magistra uzyskał w 1959 roku na podstawie pracy o polskich manifestach poetyckich 1887-1930.
Od 1955 roku aktywnie uczestniczył w życiu literackim polskich studentów na emigracji. Redagował „Życie Akademickie”, w latach 1956-1958 należał do redakcji „Merkuriusza Polskiego”, a w 1959 do redakcji „Kontynentów – Nowego Merkuriusza”. Od stycznia 1959 roku do połowy 1962 był redaktorem naczelnym „Kontynentów”. Działał też w Zarządzie Głównym Zrzeszenia Studentów i Absolwentów Polskich na Uchodźstwie. Członek Polskiego Towarzystwa Naukowego na Obczyźnie (od 1970).
W 1962 Czaykowski przeniósł się do Kanady, gdzie podjął pracę jako wykładowca literatury polskiej i historii Polski na University of British Columbia w Vancouver, B.C., pozostając tam aż do przejścia na emeryturę w roku 1997. Od 1974 był kierownikiem katedry slawistyki.
Drukował w czołowych pismach literackich na emigracji i w kraju. Doskonale dwujęzyczny, oprócz prac własnych publikował również liczne przekłady z języka angielskiego. Tłumaczył też poezję polską na język angielski. Był laureatem wielu nagród literackich, m.in. Nagrody Młodych Związku Pisarzy Polskich na Obczyźnie (1960), Nagrody Fundacji im.Kościelskich (1964) i Poetyckiej Nagrody im. K.Wierzyńskiego (1969).
Publikacje.
Bogdan Czaykowski opublikował osiem tomów wierszy:
Czaykowski ujęty jest w wielu ważniejszych antologiach i zbiorach w kraju i na emigracji. Jak pisze o nim Maria Danilewicz-Zielińska w „Szkicach o literaturze emigracyjnej”, cechą pisarstwa Czaykowskiego jest: "przenoszenie doświadczeń angielskich na grunt polski. W jego poetyckiej twórczości uderzają postępy w operowaniu trudną materią słowną: polszczyzną, która nie tylko nie uległa skażeniu, ale wręcz wzbogaciła się pod „latarniczym vancouverskim adresem”, gdzie potrafił sobie stworzyć warsztat pracy (...). Dzielenie losu na „dwie niedorzeczywistości” i zawieszenie „ni tu, ni tam” nie okazało się przeszkodą w twórczości Czaykowskiego". Niezmiennie przewija się w niej wątek emigracyjnego losu, rozrachunek z polskimi mitami.
i inne.

</doc>
<doc id="1052466" url="https://pl.wikipedia.org/wiki?curid=1052466" title="Marley Marl">
Marley Marl

Marley Marl, właściwie Marlon Williams (ur. 30 września 1962 w Nowym Jorku) – amerykański producent hip-hopowy. Założyciel Juice Crew, w którym był również głównym producentem. Współpracował z takimi artystami jak The Notorious B.I.G., Eric B. &amp; Rakim, LL Cool J, Capone-n-Noreaga. W 2007 roku razem z raperem o pseudonimie KRS-One wydał album "Hip Hop Lives".

</doc>
<doc id="1052467" url="https://pl.wikipedia.org/wiki?curid=1052467" title="Partia Regionalnego Odrodzenia Ukrainy">
Partia Regionalnego Odrodzenia Ukrainy



</doc>
<doc id="1052473" url="https://pl.wikipedia.org/wiki?curid=1052473" title="Your Funeral, My Trial">
Your Funeral, My Trial

Your Funeral... My Trial – czwarty album wydany przez Nicka Cave'a and the Bad Seeds w 1986. Utwór "The Carny" zawarty na tej płycie, można zobaczyć w filmie Wima Wendersa "Niebo nad Berlinem", mającym premierę w następnym roku. W tym czasie Cave uzależnił się od heroiny i możliwe, że ma to odzwierciedlenie w melancholijnym, depresyjnym nastroju tego albumu.
Your Funeral... My Trial pierwotnie był wydana jako podwójna EP. Tytuł został prawdopodobnie zaczerpnięty z piosenki Sonny Boya Williamsona "Your funeral and my trial".
Nagranie.
Nagrania dokonano w Hansa Studios w Berlinie; and The Strongroom w Londynie pomiędzy czerwcem oraz sierpniem 1986 roku.

</doc>
<doc id="1052476" url="https://pl.wikipedia.org/wiki?curid=1052476" title="Okręty podwodne typu Papa">
Okręty podwodne typu Papa



</doc>
<doc id="1052477" url="https://pl.wikipedia.org/wiki?curid=1052477" title="AK Markéta Praga">
AK Markéta Praga

Auto klub Markéta při PSK Olymp Praha (Policejní sportovní klub Olymp Praha) – czeski klub żużlowy z Pragi.
Zespół w sezonie 2007 wystartował w polskiej lidze żużlowej pod nazwą "AK Markéta Praha". Zajął ostatnie miejsce w II lidze, jednak wynik sportowy został przesłonięty przez tragedię jaka się wydarzyła 27 maja 2007 na torze w Krośnie, kiedy to w meczu z miejscowym KSM-em w jednym z wyścigów zginął praski junior, Michal Matula.
Osiągnięcia.
PSK Olymp Praha to najbardziej utytułowany czeski klub żużlowy, 26-krotny mistrz Czechosłowacji i 8-krotny mistrz Czech (ostatni raz w 2003 r.). W całej historii startów najpierw w lidze czechosłowackiej, a potem czeskiej, tylko dwa razy nie stanął na podium – w 2007 (startował jednocześnie w Polsce) oraz 2009 roku. Zawodnicy prascy wywalczyli ponadto 26 tytułów indywidualnych mistrzów Czechosłowacji i 11 tytułów indywidualnych mistrzów Czech. Na koncie sukcesów klubu należy również odnotować drugie miejsce w finale Klubowego Pucharu Europy w 1998.
W latach 1987-1990 w lidze startowały dwie drużyny PSK, oznaczone jako "Ruda Hvezda A" i "Ruda Hvezda B" (w 1990 "Olymp A" i "Olymp B"), w każdym roku obie ekipy stawały na podium. Od sezonu 1998 PSK Olymp znów wystawia w lidze drugą drużynę, tym razem pod nazwą AK Markéta, startującą jako rezerwy na zapleczu ekstraklasy. Łączny dorobek obu zespołów klubu prezentuje się następująco:
Mistrzostwa Czechosłowacji
Mistrzostwa Czech
W konkurencjach indywidualnych medale dla praskiego klubu zdobyli następujący zawodnicy:
Poszczególne sezony.
Starty w klubowym Pucharze Europy.
W finale inauguracyjnych zawodów o Klubowy Puchar Europy, w 1998, drużyna pod szyldem "AK Markéta Praha" i w składzie Antonín Šváb (11 pkt.), Bohumil Brhel (9 pkt.), Adrian Rymel, Zdeněk Schneiderwind (obaj po 7 pkt.) oraz Pavel Ondrašík (2 pkt.), zajęła drugie miejsce, ulegając jedynie gospodarzowi, mistrzowi Polski Polonii Bydgoszcz. Klub jeszcze dwukrotnie był finalistą tych rozgrywek, w 1999 i 2004, za każdym razem zajmując czwarte miejsce.
Grand Prix.
Od 1997 klub na macierzystym stadionie Markéta organizuje Grand Prix Czech, jedną z eliminacji Grand Prix IMŚ.

</doc>
<doc id="1052480" url="https://pl.wikipedia.org/wiki?curid=1052480" title="Tender Prey">
Tender Prey

Tender Prey – piąty album Nicka Cave'a and the Bad Seeds, wydany w 1988 przez wydawnictwo Mute Records.
"Tender Prey" zawiera najbardziej charakterystyczny utwór dla Cave'a "The Mercy Seat", który jest wielokrotnie odtwarzany na prawie każdym koncercie od 1988, a także został włączony przez Johnny'ego Casha do jego własnego repetuaru.
Ten album jest dedykowany Fernandowi Ramosowi da Silvie. (Patrz biografia w języku angielskim )

</doc>
<doc id="1052482" url="https://pl.wikipedia.org/wiki?curid=1052482" title="Dyskografia U2">
Dyskografia U2

Dyskografia irlandzkiego rockowego zespołu U2, sporządzona na podstawie oficjalnych wydawnictw.
Sprzedaż międzynarodowa.
Dane pochodzą z 2007 roku.

</doc>
<doc id="1052484" url="https://pl.wikipedia.org/wiki?curid=1052484" title="DJ Premier">
DJ Premier

DJ Premier, właściwie Christopher Edward Martin (ur. 21 marca 1966) – amerykański producent i DJ hip-hopowy. Razem z raperem Guru tworzył grupę Gang Starr. Urodził się w Houston, ale już za młodu przeprowadził się do Brooklynu. Portal About.com uznał DJ Premiera za pierwszego spośród 50 najlepszych producentów hip-hopowych w historii. Jego muzyka opiera się głównie o sampling.
Początek kariery.
Chris Martin zaczął interesować się DJką w okresie uczęszczania do szkoły Prairie View A&amp;M w Prairie View w stanie Texas. Na początku występował pod pseudonimem Waxmaster C, ale zmienił go na DJ Premier po zmianie miejsca zamieszkania na Brooklyn i razem z Guru reaktywował zespół Gang Starr. Wybrał pseudonim Premier ponieważ chciał być pierwszym w tym czym się zajmował.
Współpraca.
Pracował m.in. z takimi artystami jak: Nas („N.Y. State of Mind”, „N.Y. State of Mind Part II”, „Nas Is Like”, „Represent”, „Come Get Me”, „2nd Childhood”, „Memory Lane”), The Notorious B.I.G. („Unbelievable”, „Kick in the Door”, „Ten Crack Commandments”, „Rap Phenomenon”), KRS-One („MC’s Act Like They Don’t Know”, „Outta Here”), Jay-Z („Million and one questions”, „D’Evils”, „So Ghetto”, „Bring It On”), Common („The 6th Sense”, „The Game”), Big L („The Big Picture (Intro)”, „The Enemy”, „Platinum Plus”), M.O.P. („Downtown Swinga”, „Anticipation”, „Breakin Tha Rules”, „New Jack City”), Mos Def („Mathematics”), Dilated Peoples („Clockwork”), Snoop Dogg („The One &amp; Only”, „Batman &amp; Robin”), Royce da 5'9" („Boom”, „Hip-Hop”, „Hit’em”, „Shake This”, „Hood Love”, „Something 2 Ride 2”), Method Man („N 2 Gether Now”), Capone-N-Noreaga („Invincible”), Pitch Black („It’s all real”, „Revenge”), Ill Bill („Society Is Brainwashed”), Non Phixion („Rock Stars”), Fat Joe („That White”), Group Home („Supa Star”, „Livin’ Proof”, „Suspended In Time”, „The Legacy”), The Game („Born In The Trap”).
Z MC Jeru the Damaja stworzył album "The Sun Rises in the East", wydany w 1994 i jego kontynuację z 1996, "Wrath of the Math."
DJ Premier współpracował z wieloma muzykami jazzowymi, takimi jak Branford Marsalis oraz z Buckshot Lefonque nad ich debiutanckim albumem. Również z gwiazdami pop, wyprodukował pięć utworów dla Christina Aguilera z albumu Back to Basics. Pozostali nie hip-hopowi artyści z którymi współpracował samodzielnie lub z Guru pod szyldem Gang Starr, to np. Limp Bizkit, D’Angelo, Craig David i Macy Gray.
Premier wyprodukował jeden utwór dla byłej gwiazdy porno Heather Hunter.
DJ Premier prowadzi bloga gdzie zamieszcza nagrania swoich piątkowych audycji o tematyce hiphopowej – Live From HeadQCourterz!, w których uczestniczą również zaproszeni goście.

</doc>
<doc id="1052494" url="https://pl.wikipedia.org/wiki?curid=1052494" title="Henry’s Dream">
Henry’s Dream

Henry’s Dream – wydany 12 maja 1992, siódmy album grupy Nick Cave and the Bad Seeds. Jest bardzo możliwe, że tytuł albumu nawiązuje do serii wierszy autorstwa Johna Berrymana pod tytułem "The Dream Songs", które są zapisem snów protagonisty Henry’ego.
Ten album pozostaje jednym z ulubionych dla fanów, pomimo niezadowolenia samego Nicka Cave'a metodą jego produkcji przez Davida Briggsa. Briggs preferował metodę, którą można by określić jako „na-żywo-ale-w-studio”. Tej samej której użył razem z Neilem Youngiem.
Taka metoda nagrania doprowadziła Cave'a oraz Harveya do ponownego zmiksowania albumu, a w ostateczności do wydania albumu „Live Seeds”, który to album, Cave, opisał jako „zrobiony sprawiedliwie”.
"Henry’s Dream” jest pierwszym albumem na którym są odnotowani wcześniejsi członkowie zespołu, Martin P Casey (gitara basowa) oraz Conway Savage (pianino, organy), obydwaj pochodzenia australijskiego. W szczególności, drugi z nich, który jest bardzo utalentowanym piosenkarzem-tekściarzem, wniósł bardzo duży wkład w utwory Bad Seeds, a jest to najbardziej widoczne w śpiewanym w duecie z Cavem, utworze 'When I First Came To Town'.
Okładka albumu została zaprojektowana przez Antona Corbijna.

</doc>
<doc id="1052495" url="https://pl.wikipedia.org/wiki?curid=1052495" title="Red Storm Rising">
Red Storm Rising



</doc>
<doc id="1052496" url="https://pl.wikipedia.org/wiki?curid=1052496" title="Armia Austro-Węgierska">
Armia Austro-Węgierska



</doc>
<doc id="1052497" url="https://pl.wikipedia.org/wiki?curid=1052497" title="Danaił Miłuszew">
Danaił Miłuszew

Danaił Miłuszew (bg. "Данаил Милушев") (ur. 2 marca 1984 roku w Warnie) – bułgarski siatkarz, reprezentant kraju, grający na pozycji atakującego. 2006 roku został powołany do kadry narodowej. 
Sukcesy klubowe.
Puchar Bułgarii:
Puchar Francji:
Mistrzostwa Korei Południowej:
Sukcesy reprezentacyjne.
Mistrzostwa Świata Juniorów:
Memoriał Huberta Jerzego Wagnera:

</doc>
<doc id="1052498" url="https://pl.wikipedia.org/wiki?curid=1052498" title="Czerwony Sztorm">
Czerwony Sztorm



</doc>
<doc id="1052499" url="https://pl.wikipedia.org/wiki?curid=1052499" title="Port lotniczy Waszyngton Dulles">
Port lotniczy Waszyngton Dulles



</doc>
<doc id="1052500" url="https://pl.wikipedia.org/wiki?curid=1052500" title="Artur III Bretoński">
Artur III Bretoński

Artur III (ur. 24 sierpnia 1393 w Vannes, zm. 26 grudnia 1458 w Nantes) – książę Bretanii, młodszy syn księcia Jana V Zdobywcy i Joanny, córki Karola II Złego, króla Nawarry. Przed objęciem tronu Bretanii znany jako Artur de Richemont. Nosił również wówczas tytuł pana de Parthenay.
Ojciec zmarł gdy Artur miał 6 lat. Matka poślubiła w 1402 r. króla Anglii Henryka IV i przeniosła się na Wyspy. Artur i Jan zostali w marcu 1402 r. pasowani na rycerzy przez konetabla Oliviera de Clisson i powierzeni pieczy księcia Burgundii Jana bez Trwogi. Artur stał się ważną postacią na francuskim dworze. Popierał stronnictwo armaniaków i razem z nimi walczył przeciw Burgundczykom w wojnie domowej lat 1410-1414. Brał udział w bitwie pod Azincourt, gdzie został ranny i dostał się do angielskiej niewoli. Został wypuszczony w 1420 r. i pomógł przekonać swojego brata, księcia Jana VI, aby ten podpisał traktat w Troyes. W 1422 r. Anglicy nadali mu tytuł księcia Turenii.
10 października 1423 w Dijon poślubił Małgorzatę de Valois (1393 - 3 stycznia/2 lutego 1441), córkę księcia Burgundii Jana bez Trwogi i Małgorzaty, córki Albrechta I, księcia Bawarii. Małżeństwo to nie doczekało się potomstwa.
W 1424 r. Artur zmienił jednak stronnictwo dochodząc do porozumienia z królem Karolem VII. W 1425 r. został konetablem Francji. Należał do grona stronników Joanny d’Arc i u jej boku brał udział w bitwach pod Beaugency i Patay. Z powodu swojego niepohamowanego temperamentu został w 1427 r. usunięty z dworu królewskiego (przyczyną była kłótnia z La Trémoďllem, doradcą Karola) i nie wziął udziału w koronacji Karola VII w Reims w 1429 r. W marcu 1432 r. powrócił jednak do łask i już w 1433 r. doprowadził do usunięcia La Trémoďlle'a z dworu królewskiego. Następnie wziął udział w rokowaniach Karola z księciem Burgundii Filipem III Dobrym, które doprowadziły w 1435 r. do podpisania traktatu w Arras.
Rok później Artur dowodził francuskimi wojskami, które 13 kwietnia zdobyły Paryż. Podczas rebelii możnych w 1440 r. (tzw. „prageria”) pozostał wierny Karolowi VII. W następnych latach oczyścił Île-de-France z Anglików. 15 kwietnia 1450 r. był jednym z wodzów wojsk francuskich w bitwie pod Formigny, która przypieczętowała wyparcie Anglików z Normandii.
29 sierpnia 1442 w Nérac poślubił Joannę d'Albret (zm. 1444), córkę Karola II d'Albret, hrabiego de Dreux, i Anny d'Armagnac. Małżonkowie nie mieli razem dzieci.
2 lipca 1445 r. poślubił Katarzynę de Saint-Pol (zm. 1492), córkę Piotra I, hrabiego de Saint-Pol, i Małgorzaty des Baux, córki Franciszka des Baux, księcia Andrii. Małżeństwo to pozostało bezdzietne.
Po śmierci swojego bratanka, Piotra II, w 1457 r. Artur został księciem Bretanii i hrabią de Montfort. Żenił się trzykrotnie, ale nie doczekał się legalnego potomstwa. Miał tylko nieślubną córkę, Jacqueline, legitymizowaną w 1443 r. Artur był księciem Bretanii niewiele ponad rok. Po jego śmierci tytuł książęcy odziedziczył jego bratanek, Franciszek II.

</doc>
<doc id="1052501" url="https://pl.wikipedia.org/wiki?curid=1052501" title="Mala Kapela (tunel)">
Mala Kapela (tunel)

Mala Kapela – tunel drogowy w ciągu autostrady A1 w Chorwacji.
Tunel Mala Kapela stanowi przejście autostrady A1 przez pasmo górskie Mała Kapela w chorwackim Krasie. Znajduje się między wsiami Modruš i Jezerane na odcinku Karlovac – Zadar. Tunel ma długość 5821,77 m i jest najdłuższym tunelem w Chorwacji. Składa się z dwóch równoległych tuneli, z których:
Północny wjazd do tunelu znajduje się na wysokości 562 m n.p.m. a południowy – 575 m n.p.m., zaś przełęcz Kapela, przez którą biegnie dotychczasowa droga, leży na wysokości 887 m n.p.m.
Przejazd tunelem nie jest odrębnie płatny, opłata jest zawarta w cenie przejazdu za odcinek autostrady. W tunelu obowiązuje ograniczenie prędkości do 100 km/h.
Do czasu otwarcia wschodniej nitki tunel Mala Kapela był znany jako miejsce długich korków na autostradzie A1 w sezonie wakacyjnym.

</doc>
<doc id="1052502" url="https://pl.wikipedia.org/wiki?curid=1052502" title="Marcin Kitliński">
Marcin Kitliński



</doc>
<doc id="1052504" url="https://pl.wikipedia.org/wiki?curid=1052504" title="Live Seeds">
Live Seeds

Live Seeds – pierwsze oficjalne wydawnictwo koncertowe Nicka Cave'a and the Bad Seeds. Wśród zarejestrowanych utworów znajduje się jeden który nigdy nie był rejestrowany w studio, a mianowicie „Plain Gold Ring”, cover utworu Niny Simone. Płyta była rejestrowana w trakcie trasy koncertowej promującej wydawnictwo „Henry’s Dream” w latach (1992-1993) i w zamierzeniu Cave'a płyta miała mieć surowy charakter, taki jakiego nie udało się uzyskać w trakcie produkcji poprzedniego krążka.

</doc>
<doc id="1052505" url="https://pl.wikipedia.org/wiki?curid=1052505" title="Melitracen">
Melitracen

Melitracen – organiczny związek chemiczny, trójpierścieniowy lek przeciwdepresyjny, pochodna antracenu. W lecznictwie obecnie rzadko stosowany. W przeszłości proponowano wykorzystanie melitracenu w leczeniu neuralgii nerwu trójdzielnego w połączeniu z flupentiksolem, ale publikacje na ten temat są nieliczne. Jednak połączenie takie nadal jest wykorzystywane w preparatach przeciwdepresyjnych.

</doc>
<doc id="1052507" url="https://pl.wikipedia.org/wiki?curid=1052507" title="Trøndersk Matfestival">
Trøndersk Matfestival

Trøndersk Matfestival – Festiwal Jedzenia w Trondheim zorganizowany był po raz pierwszy w 2005 roku i od początku jest częścią Olavsfestdagene. Festiwal odbywa się na początku sierpnia i trwa trzy dni. W jego trakcie można zapoznać się z kulinarnym dorobkiem okręgu Sør-Trøndelag.
W parku przy kościele Vår Frue Kirke oraz na deptakowej części Kongens gate (od rynku do Nodre gate) rozstawiane są namioty w których swoje specjały prezentują wszyscy najważniejsi producenci regionu. Podczas licznych degustacji można spróbować łososia, maseł smakowych, brązowego sera, słodkich naleśników, wędzonych wędlin a także marynowanego białego sera czy koktajli z owoców i kefiru.
Festiwalowi towarzyszą pokazy gotowania dla dorosłych oraz warsztaty kulinarne dla dzieci. A za kilka koron można spróbować pizzy z pieca opalanego drewnem, zjeść porcję mięsa z ogromnego grilla lub duszonych warzyw z kilkumetrowej patelni.

</doc>
<doc id="1052508" url="https://pl.wikipedia.org/wiki?curid=1052508" title="Elafonisi">
Elafonisi

Elafonisi (Elafonissi, Elafonissos) – niewielka wyspa położona tuż przy południowo-zachodnim brzegu Krety, w administracji zdecentralizowanej Kreta, w regionie Kreta, w jednostce regionalnej Chania, w gminie Kisamos. Na wyspę można dostać się pieszo przez otaczającą wyspę płytką lagunę. Sama wyspa jest obiektem o unikatowych walorach przyrodniczych i została wpisana na listę Natura 2000 jako jedno z najcenniejszych przyrodniczo miejsc w Europie.
Na Elafonisi znajduje się plaża z charakterystycznym różowym piaskiem, uważana za jedną z najpiękniejszych plaż Europy. Z różowym kolorem piasku na wyspie wiąże się legenda, według której w Wielką Sobotę 24 kwietnia 1824 roku oddziały tureckie pod wodzą Ibrahima brutalnie wymordowały szukających tu schronienia 600 kobiet i dzieci – plaża spłynęła krwią i od tego czasu niegdyś zwykły piasek ma kolor różowy.
Na wyspie spotkać można szereg endemicznych gatunków roślin i zwierząt (m.in. żółwie morskie).
Nazwy Elafonisi używa się również w odniesieniu do samej laguny.

</doc>
<doc id="1052509" url="https://pl.wikipedia.org/wiki?curid=1052509" title="Sør-Trøndelag Festiwal Jedzenia">
Sør-Trøndelag Festiwal Jedzenia



</doc>
<doc id="1052510" url="https://pl.wikipedia.org/wiki?curid=1052510" title="Honved">
Honved



</doc>
<doc id="1052511" url="https://pl.wikipedia.org/wiki?curid=1052511" title="Zbrodnia augustowska">
Zbrodnia augustowska



</doc>
<doc id="1052512" url="https://pl.wikipedia.org/wiki?curid=1052512" title="Honvedzi">
Honvedzi



</doc>
<doc id="1052513" url="https://pl.wikipedia.org/wiki?curid=1052513" title="Twierdza genueńska w Sudaku">
Twierdza genueńska w Sudaku

Twierdza Genueńska w Sudaku – średniowieczna twierdza znajdująca się w mieście Sudak w południowo-wschodniej części Krymu na skalistych wzniesieniach nadmorskich. Stanowi najlepiej zachowany w basenie Morza Czarnego zabytek z czasów rozkwitu i ekspansji średniowiecznej Republiki Genueńskiej. 
Historia.
Forteca została wzniesiona po przejęciu tych terenów przez Genueńczyków w 1365 z rąk Wenecjan za zgodą Tatarów. Stanowiła ona element całego zespołu genueńskich fortec na południowym wybrzeżu Krymu, chroniących interesy tego państwa w tym regionie i, obok twierdzy w Kaffie (dzisiejszej Teodozji), była najmocniejszym ogniwem tego kompleksu. 
Teren pod budowę został wybrany ze względu na walory obronne miejsca (góry, morze). Całość obwarowania została zbudowana na planie rombu. Twierdza była dostępna praktycznie tylko od północnego wschodu, a i z tej strony Genueńczycy wybudowali głęboką fosę, oddzielającą mury od otaczających terenów, nad którą spuszczano most prowadzący do głównej bramy. Budowa była kontynuowana w latach 1381–1430. Wewnątrz murów mieściła się duża osada. W centralnej części twierdzy rozciągał się plac z loggią i salą komuny. W bliskim sąsiedztwie tego budynku wzniesiono cysternę i fontannę, zaś nieopodal katedrę pod wezwaniem Najświętszej Marii Panny i trzy kościoły. Obszar 29,5 ha otoczono ze wszystkich stron murami o długości 1 km, wysokości 6-8 m i grubości 2 m. Niektóre baszty miały 15 m wysokości. 
Twierdza została zdobyta przez Turków latem 1475 jako ostatni bastion oporu genueńskiego na Krymie, a obrońcy twierdzy, w liczbie tysiąca, na czele z ostatnim genueńskim konsulemSudaku Cristofero di Negro, polegli w walce.
Współczesność.
Do dziś zachowały się dwa ciągi murów z 14 basztami, meczet, ruiny kościoła, pomieszczenia podziemne zwane cysternami oraz fundamenty domów.
Każda z baszt miała swojego fundatora, co zostało uwiecznione kamiennymi płytami wmurowanymi w ściany poszczególnych baszt, dzięki czemu można obecnie prześledzić etapy budowy twierdzy. Baszty były budowane na planie czworokąta z wyjątkiem jednej, okrągłej, o której sądzi się, że pochodzi z czasów bizantyjskich. Najwyższą część twierdzy stanowił tzw. Zamek Konsula.
Odnośnie wykorzystania pomieszczeń podziemnych zdania wśród naukowców są podzielone. Niektórzy uważają, że było to więzienie, inni, że zbiorniki na wodę lub prochownia. Niektóre z nich miały nawet trzy poziomy.
Meczet w twierdzy jest starszy, aniżeli sama twierdza. Jest on śladem krótkotrwałej podległości tych terenów w XIII w. Turkom z Ikonium. Najstarsze informacje dotyczące meczetu pochodzą z 1220. Z najwcześniejszego okresu zachował się jedynie północno-wschodni róg z jednym oknem, w klasycznym tureckim stylu. Reszta budowli pochodzi z początku XIV w., a portal z wieku XVI. Po zajęciu Sudaku przez Genueńczyków meczet został przekształcony w kościół katolicki, później służył Ormianom, prawosławnym i luterańskim kolonistom z Niemiec, sprowadzonym do miasta przez Rosjan. Po 1475 znowu stał się meczetem.
Na terenie twierdzy znajdują się również pamiątki z okresu późniejszego, z czasów już panowania rosyjskiego (koniec XVIII w.): resztki koszar pułku Kiryłłowskiego, zbudowanych z rozkazu księcia Potiomkina, i dwie armaty. 
Twierdza współcześnie została w dużym stopniu zrekonstruowana, a prace archeologiczne prowadzone na jej terenie pozwoliły dokonać licznych odkryć, w tym z czasów pierwszych mieszkańców Krymu – Taurów (w wykopaliskach pod basztą bizantyjską). Obecnie twierdza uchodzi za jeden z najcenniejszych zabytków tej części Krymu i dużą atrakcję turystyczną.

</doc>
<doc id="1052514" url="https://pl.wikipedia.org/wiki?curid=1052514" title="Orion Cymbals">
Orion Cymbals

Orion cymbals – brazylijski producent talerzy perkusyjnych.
Orion cymbals produkuje talerze od 1999 roku. W swojej ofercie ma 12 serii talerzy. Firma posiada dystrybutorów w ponad 50 państwach. W Polsce talerze są rozprowadzane przez firmę Sound Trade.
Oferta firmy.
Obecnie Orion Cymbals produkuje 12 serii talerzy perkusyjnych z 2 budulców: B8 i mosiądzu:
Linki zewnętrzne.
Oficjalna strona internetowa Orion Cymbals

</doc>
<doc id="1052516" url="https://pl.wikipedia.org/wiki?curid=1052516" title="Let Love In (album Nick Cave and the Bad Seeds)">
Let Love In (album Nick Cave and the Bad Seeds)

Let Love In – ósmy studyjny album zespołu Nick Cave and the Bad Seeds. Swoją premierę miał w roku 1994. Na płycie zawarte są bardzo charakterystyczne i znane utwory Cave'a takie jak Do You Love Me? czy Red Right Hand oraz Loverman.
Utwór Loverman został później nagrany, jako cover przez takich wykonawców jak: Martin Gore (zespół Depeche Mode) na jego solowej płycie Counterfeit 2 oraz zespół Metallica na płycie Garage Inc.

</doc>
<doc id="1052517" url="https://pl.wikipedia.org/wiki?curid=1052517" title="Ikarus 556">
Ikarus 556

Ikarus 556 – autobus produkowany przez Ikarus. W Polsce Ikarusy 556 były eksploatowane także w kilku przedsiębiorstwach komunikacyjnych. Liczba ikarusów w poszczególnych przedsiębiorstwach: Łódź 29 szt. Bielsko-Biała – 64 (lub według innych źródeł) 62 sztuki. Częstochowa – 52 sztuki (nie uwzględniając wozów przekazanych z WPK Katowice). Katowice – 235 sztuk w pięciu dostawach. Część autobusów została przekazana innym jednostkom komunikacyjnym w Polsce. 
Modele dla Łodzi.
Produkcję seryjną modelu 556 rozpoczęto w fabryce Ikarusa w 1965 r. Pierwszy egzemplarz do Łodzi zakupiono jako próbny w 1969 r. W tym czasie autobus wyróżniał się gabarytami i nowoczesną linią nadwozia na tle ramowych konstrukcji Ikarusów 620 i Jelczy 272 Mex. 
Nowy autobus przyjęto na inwentarz zajezdni przy ul. Kraszewskiego w dniu 14 listopada 1969 r. i nadano mu numer 501. W 1970 r. zakupiono kolejnych 28 egzemplarzy, które przydzielono na zajezdnię przy ul. Limanowskiego, nadając im kolejne numery boczne od 502 do 529. Tu w dniu 27 stycznia 1971 r. rozpoczęto je eksploatować w ruchu pasażerskim. Wkrótce wóz 501 również przeniesiono na Limanowskiego. Z uwagi na dość duże rozmiary (jak na tamte czasy), kierowcy nazywali je "gablotami", natomiast wśród zaplecza technicznego również "Manami" - od typu silnika. Ich charakterystyczną cechą były drzwi, z których każde posiadały inną szerokość oraz różną liczbę skrzydeł drzwiowych.
W dniu 31 grudnia 1971 r. wozy 513 i 520 skreślono z inwentarza, przekazując je do Tomaszowa Mazowieckiego. W 1974 r. w ramach wprowadzanej typizacji taboru, Ikarusy 556 zaczęto stopniowo przekazywać na zajezdnię Helenówek. Najdłużej w obsłudze zajezdni Limanowskiego był wóz nr 507 - do 16 września 1976 r. Autobusy te mimo nowszej konstrukcji i lepszych parametrów nie odbiegały znacząco średnią eksploatacyjną od swoich poprzedników. W obliczu jednej naprawy głównej i braku remontów kapitalnych kres ich eksploatacji przypadł na koniec lat 70. XX w.
Dnia 30 czerwca 1979 r. Ikarusy 556 ostatecznie skreślono z inwentarza MPK. Wozy nr 504, 512, 515, 518, 525, były w tym czasie w ogóle ostatnimi przedstawicielami marki Ikarus w Łodzi. Po wycofaniu wóz nr 515 trafił na zajezdnię Brus jako przyszły eksponat do mającego powstać Muzeum Komunikacji. Niestety wraz z dwoma innymi autobusami, które również tam sprowadzono w podobnym celu, na początku lat 80. pocięto go na złom. Wiadomo też o innym egzemplarzu, którego tylna połowa posłużyła jako atrapa w jednym z przedszkoli. Do czasów obecnych nie zachował się żaden łódzki egzemplarz Ikarusa 556.
Modele dla Częstochowy.
W latach 1970–1972 spora dostawa Ikarusów 556 trafiła do częstochowskiego MPK. 
- I dostawa - 10 szt. - sierpień 1970 roku – 10 szt.. Pojazdy otrzymały nr "200 → 209". 
- II dostawa 12 szt. - sierpień 1971 roku – nr "210 → 221". 
- III dostawa - 32 szt. - lipiec 1972 roku – pojazdy otrzymały nr "222 → 253". 
Średni okres eksploatacji Ikarusów 556 w częstochowskim MPK wyniósł ok. 6–7 lat. Ostatni pojazd o nr 253 został wycofany z ruchu w maju 1979 roku.

</doc>
<doc id="1052521" url="https://pl.wikipedia.org/wiki?curid=1052521" title="US Open 2007 (gra pojedyncza kobiet)">
US Open 2007 (gra pojedyncza kobiet)



</doc>
<doc id="1052523" url="https://pl.wikipedia.org/wiki?curid=1052523" title="DVU">
DVU



</doc>
<doc id="1052528" url="https://pl.wikipedia.org/wiki?curid=1052528" title="Nocturama">
Nocturama

Nocturama – dwunasty album studyjny grupy Nick Cave and the Bad Seeds, wydany w 2003 roku.

</doc>
<doc id="1052533" url="https://pl.wikipedia.org/wiki?curid=1052533" title="Alain Bono">
Alain Bono

Alain Elvis Bono Mack Mboune (ur. 19 grudnia 1983 w Duali) – kameruński piłkarz występujący na pozycji obrońcy lub pomocnika.
Kariera klubowa.
Wychowanek akademii piłkarskiej Paris Saint-Germain FC. Jako nastolatek przeniósł się do Włoch, gdzie trenował w szkółkach kolejno: AC Reggiana, Ancona Calcio, Brescia Calcio oraz Lecco Calcio. W 2001 roku został graczem Ternana Calcio (Serie B), gdzie rozpoczął karierę na poziomie seniorskim. W klubie tym występował do 2007 roku, będąc w międzyczasie wypożyczanym do US Alessandria Calcio (Serie C2) i Paternò Calcio (Serie C1). W przerwie zimowej sezonu 2006/07 przeniósł się do Teramo Calcio, gdzie spędził jedną rundę.
W połowie 2007 roku podpisał kontrakt z Widzewem Łódź prowadzonym przez Michała Probierza. 5 sierpnia 2007 zadebiutował w I lidze w zremisowanym 0:0 meczu przeciwko GKS Bełchatów. W styczniu 2008 roku z powodu niezadowalającej formy sportowej został przesunięty do drużyny rezerw i wkrótce po tym rozwiązano z nim umowę. Ogółem rozegrał on dla Widzewa 5 ligowych spotkań w których nie zdobył żadnej bramki. We wrześniu 2008 roku, po odbyciu testów, został zawodnikiem występującego w Championnat National klubu Paris FC. Po półrocznym epizodzie odszedł z zespołu i przez 1,5 roku pozostawał bez pracodawcy, kiedy to w czerwcu 2010 roku został graczem mistrza Kazachstanu FK Aktöbe. W barwach tego klubu zadebiutował w europejskich pucharach, biorąc udział w eliminacjach Ligi Mistrzów 2010/11. W połowie 2011 roku, po rozegraniu 28 spotkań w Premjer Ligasy, odszedł z zespołu. 
We wrześniu tego samego roku podpisał umowę z Kuopion Palloseura. 9 września 2011 zadebiutował w Veikkausliidze w wygranym 2:1 meczu z Interem Turku. 24 września 2011 wystąpił w finale Pucharu Finlandii, w którym jego zespół uległ po dogrywce 1:2 Helsingin Jalkapalloklubi. Po zakończeniu sezonu 2011, w którym rozegrał on 9 spotkań i zdobył 1 gola, odszedł z klubu i kontynuował karierę na poziomie amatorskim we Francji.

</doc>
<doc id="1052534" url="https://pl.wikipedia.org/wiki?curid=1052534" title="Eleonora Duse">
Eleonora Duse

Eleonora Duse (ur. 3 października 1858 w Vigevano, zm. 21 kwietnia 1924 w Pittsburghu) – włoska aktorka.
Pochodziła z rodziny aktorskiej i już jako dziecko zrobiła pierwsze kroki do tego zawodu. Stała się znana dzięki włoskim wersjom ról rozsławionych przez jej wieloletnią rywalkę Sarę Bernhardt. W odróżnieniu od wysokiej uczuciowości i emocjonalności tej konkurentki, w jej stylu gry dostrzegano indywidualizm i naturalizm.
W czasie późniejszych występów w Europie i Ameryce często grała w sztukach Gabriele D’Annunzio. Od 1890 roku występowała w teatrze Cezara Rossiego. Po występach w Ameryce Południowej utworzyła własny teatr. Osobiste poznanie się z d’Annunzio w 1895 roku rozpoczęło ich współpracę zawodową – gwałtownie zakończoną w momencie, gdy powierzył on główną rolę w sztuce "La Citta morta" Sarze Bernhardt. W 1909 roku zrezygnowała z występów, ale powróciła do nich w 1921 roku zaangażowana w Europie i w Ameryce. Była pierwszą kobietą okładki magazynu „Time” (wydanie z 30 kwietnia 1923 roku).
W ciągu życia była związana z dziennikarzem Martino Cafiero, który ją zostawił przed urodzeniem dziecka. W roku 1881 poślubiła aktora Tebalda Checchi – owocem tego związku była córka, Enrichetta. Po rozwodzie z Checchim Duse związała z Flaviem Andò. Najważniejsze związki łączyły ją jednak z poetą, librecistą i kompozytorem Arrigo Boito (z którym nawet po zerwaniu do końca życia łączyła ją głęboka przyjaźń i silna duchowa więź) oraz Gabrielem D’Annunzio. Duse, bardzo ekspresyjna i emocjonalna osobowość, obracała się w ówczesnych kręgach artystycznych na całym świecie, nawiązując bliskie i czułe – zgodnie ze swym charakterem – przyjaźnie. Bez wątpienia przez całe życie Duse była adorowana zarówno przez mężczyzn, jak i przez kobiety. Prawdziwą miłość jednak, jak świadczy o tym jej bezpośrednia i bogata korespondencja, odnajdywała tylko z mężczyznami. I choć można natknąć się na informację o jej związkach z kobietami, między innymi z Isadorą Duncan i Liną Poletti, to nie są one udokumentowane, a w świetle osobowości Duse – wątpliwe.

</doc>
<doc id="1052536" url="https://pl.wikipedia.org/wiki?curid=1052536" title="US Open 2007 (gra pojedyncza mężczyzn)">
US Open 2007 (gra pojedyncza mężczyzn)



</doc>
<doc id="1052537" url="https://pl.wikipedia.org/wiki?curid=1052537" title="Obejście (wojsko)">
Obejście (wojsko)

Obejście (ang. "turning movement") – forma manewru taktycznego, w którym nacierające wojska obchodzą przeciwnika na lądzie lub w wymiarze powietrznym (ponad jego pozycjami obronnymi), unikając kontaktu ogniowego. Celem tego manewru jest zdobycie obiektów na tyłach przeciwnika, zmuszając go do ich opuszczenia.
Oskrzydlenie od obejścia różni się głębokością manewru – podczas oskrzydlenia nie zrywa się kontaktu z przeciwnikiem, manewr obejścia natomiast wiąże się z zerwaniem kontaktu z przeciwnikiem.
Według AAP-6 rodzaj okrążenia, w którym siły atakujące obchodzą lub omijają główne pozycje obronne przeciwnika w kierunku jego obiektów tyłowych aby zmusić go do opuszczenia pozycji lub do rozdzielenia głównych sił w celu stawienia czoła zagrożeniu. AAP-6 (2002)

</doc>
<doc id="1052542" url="https://pl.wikipedia.org/wiki?curid=1052542" title="Lejonen Speedway">
Lejonen Speedway

Lejonen Gislaved właśc. "Gislaveds Motorklubb Lejonen" – żużlowy klub z Gislaved ze Szwecji. Dwukrotny drużynowy mistrz Szwecji. Jest jednym z najstarszych szwedzkich klubów żużlowych, bowiem został założony w 1929 roku. Swój pierwszy medal drużynowych mistrzostw Szwecji Lwy zdobyły w 1971 roku (srebro). W 2008 drużyna pierwszy raz w historii została mistrzem Szwecji, dokonała tego również rok później. W sezonie 2011 klub spadł z Elitserien. Do najwyższej klasy rozgrywkowej powrócił w 2015 roku i od tego czasu nieprzerwanie w niej startuje. 
Na przestrzeni lat w jego barwach startowali między innymi Chris Holder, Nicki Pedersen, czy Jarosław Hampel. Od sezonu 2022 w klubie jeździ dwukrotny indywidualny mistrz świata Bartosz Zmarzlik.
Kadra drużyny.
Stan na marzec 2022 r.

</doc>
<doc id="1052543" url="https://pl.wikipedia.org/wiki?curid=1052543" title="Clutch">
Clutch

Clutch – zespół z Germantown, Maryland (USA) grający stoner rocka, założony w 1990 roku. Pierwszym wydawnictwem zespołu była EP-ka zatytułowana "Pitchfork", która ukazała się w październiku 1990. Pierwszy ich studyjny album, "Transnational Speedway League", został wydany trzy lata później, w 1993. Zespół posiada własną wytwórnię - Weathermaker Music.

</doc>
<doc id="1052545" url="https://pl.wikipedia.org/wiki?curid=1052545" title="Sveti Rok (tunel)">
Sveti Rok (tunel)

Sveti Rok – tunel drogowy w ciągu autostrady A1 w Chorwacji.
Tunel Sveti Rok stanowi przejście autostrady A1 przez pasmo górskie Velebit w Dalmacji. Znajduje się między wsiami Sveti Rok i Jasenice na odcinku Karlovac – Zadar. Składa się z dwóch równoległych tuneli:
Północny wjazd do tunelu znajduje się na wysokości 561 m n.p.m. a południowy – 510 m n.p.m. Tunel Sveti Rok drążono metodą NATM ("New Austrian Tunnelling Method"). Tunel przebiega pod przełęczą Mali Alan (1044 m n.p.m.).
W każdej z nitek tunelu ruch odbywa się dwoma pasami. Tunel ma stałą, częściowo automatyczną kontrolę ruchu, sygnalizację świetlną i 38 telefonów alarmowych. Jest możliwy odbiór radia i używanie telefonów komórkowych. Co 350 m znajdują się łączniki (przejścia dla pieszych) między nitkami (łącznie 15), co 500 m – zatoki parkingowe, co 1150 m – miejsca do zawracania (dla samochodów) między nitkami (łącznie 4). Obowiązuje ograniczenie prędkości do 100 km/h. Przejazd tunelem nie jest odrębnie płatny, lecz płatny jest (jak w całej Chorwacji) sam przejazd autostradą.
Dotychczas najkrótsza droga z głębi lądu do Zadaru (zbudowana w 1832) przebiegała przełęczą Mali Alan, jednak ze względu na stromiznę ruch był ograniczony. Dla ruchu bez ograniczeń była otwarta droga przez przełęcz Prezid koło Gračaca (776 m n.p.m.), 20 km dalej na południowy wschód. Do czasu otwarcia drugiej nitki tunel Sveti Rok był znany jako miejsce długich korków na autostradzie A1 w sezonie wakacyjnym.

</doc>
<doc id="1052546" url="https://pl.wikipedia.org/wiki?curid=1052546" title="Indy 500">
Indy 500



</doc>
<doc id="1052549" url="https://pl.wikipedia.org/wiki?curid=1052549" title="Zmień z nami płeć">
Zmień z nami płeć

Zmień z nami płeć – jedenasty album zespołu Big Cyc, wydany 13 czerwca 2002 roku. Znalazły się na nim takie utwory jak „Dres”, „Rudy się żeni” i „Każdy facet to świnia”. Znajdująca się na płycie prezentacja zawiera animację przedstawiającą zmianę płci członków zespołu przy jednocześnie zwiększającym się seksapilu. Dodatkowo, wzbogacona jest ich zdjęciami w kobiecym przebraniu. Na płycie znajduje się również teledysk do utworu „Każdy facet to świnia” (cover niemieckiego zespołu Die Ärzte).

</doc>
<doc id="1052550" url="https://pl.wikipedia.org/wiki?curid=1052550" title="Glukagonoma">
Glukagonoma

Glukagonoma (łac. glucagonoma, ang. glucagonoma) – rzadko występujący, hormonalnie czynny nowotwór wywodzący się z komórek A trzustki wydzielający glukagon. Stanowi poniżej 2% guzów neuroendokrynnych przewodu pokarmowego. Obecność guza glukagonowego może być składową zespołu MEN1.
Zapadalność wynosi 1: 20 mln /rok. Glukagonoma jest najczęściej pojedynczym, litym, dużym (&gt; 3 cm) guzem złośliwym cechującym się powolnym wzrostem. Lokalizuje się zwykle w ogonie trzustki, poza trzustką występuje rzadko. Przerzuty w większości przypadków stwierdza się w wątrobie i okolicznych węzłach chłonnych.
Rozpoznanie.
Rozpoznanie potwierdza znacznie podwyższone stężenie glukagonu w surowicy krwi (ponad 1000 pg/ml) oraz obecność guza w badaniach obrazowych. Pomocny może być test stymulacji wydzielania glukagonu po podaniu dożylnym argininy.
Leczenie.
Leczeniem z wyboru jest chirurgiczne usunięcie guza. Leczenie paliatywne polega na podawaniu analogów somatostatyny.

</doc>
<doc id="1052554" url="https://pl.wikipedia.org/wiki?curid=1052554" title="Przezskórna angioplastyka wieńcowa">
Przezskórna angioplastyka wieńcowa



</doc>
<doc id="1052555" url="https://pl.wikipedia.org/wiki?curid=1052555" title="Ekipa (serial telewizyjny 2007)">
Ekipa (serial telewizyjny 2007)

Ekipa – polski serial telewizyjny typu political fiction, emitowany od 13 września do 6 grudnia 2007 w telewizji Polsat. Był pierwszą produkcją tego typu w Polsce i jednocześnie pierwszą od 25 lat całkowicie polską produkcją Agnieszki Holland, która była głównym reżyserem serialu. Liczył 14 odcinków i był realizowany od 29 listopada 2006 do 23 kwietnia 2007.
Twórcy.
Serial reżyserowany był przez trzy polskie reżyserki: Agnieszkę Holland, jej siostrę Magdalenę Łazarkiewicz oraz córkę Kasię Adamik. Autorami scenariusza byli Dominik Wieczorkowski-Rettinger i Wawrzyniec Smoczyński. Producentami serialu byli ATM Grupa oraz Grupa Filmowa, natomiast koproducentem i właścicielem praw do serialu – Telewizja Polsat.
Fabuła.
Akcja serialu rozgrywa się we współczesnej Polsce i ukazuje kulisy polskiej sceny politycznej. Bohaterami serialu są politycy zajmujący w kraju najwyższe stanowiska państwowe: premier i prezydent oraz parlamentarzyści, ich współpracownicy i inne osoby związane ze sceną polityczną.
Fabuła serialu rozpoczyna się od poważnego kryzysu rządowego, który jest wywołany oskarżeniem urzędującego premiera (i przewodniczącego "Polskiego Bloku Centrum") Henryka Nowasza o współpracę z PRL-owską Służbą Bezpieczeństwa. Kryzys rządowy doprowadza do dymisji Nowasza. Na stanowisko premiera zostaje powołany Konstanty Turski – nieznany szerzej politolog i ekonomista z Zamościa. Wkrótce pełen dobrych chęci i zapału, przekonuje się, jak trudno rządzi się państwem.
Wątek polityczny.
Serial opisuje początki rządów nowego premiera Konstantego Turskiego. Rząd tworzą dwie partie o odcieniu prawicowym: "Polski Blok Centrum" pod kierownictwem byłego premiera Henryka Nowasza i wicemarszałek Sejmu Krystyny Sochaczewskiej oraz "Prawica dla Polski", której przewodzi marszałek Sejmu Jan Matajewicz. Partia Matajewicza odczuwa niechęć do Turskiego i stara się sabotować jego działania. Matajewicz i jego ugrupowanie ma mały wpływ na sprawy gospodarczo-społeczne. Ministrowie: rolnictwa, obrony i MSW są nominowani przez PdP. W parlamencie zasiadają jeszcze: opozycyjna "Zjednoczona Lewica", radykalny "Konwent Patriotyczny" oraz "Ludowcy".
Odcinki.
Uwaga! Tytuły odcinków podane są za wydaniem DVD serialu. W rzeczywistości poszczególne odcinki serialu nie noszą tytułów.
Obsada.
Gościnnie
Źródło.
Kampania promocyjna.
16 sierpnia 2007 ruszyła kampania promocyjna serialu, realizowana wspólnie przez telewizję Polsat oraz Gazetę Wyborczą. Kampania wystartowała pod hasłem „Oni będą rządzić jesienią”. Składała się na nią: reklama radiowa, prasowa i telewizyjna oraz outdoor. Poza tym w ramach "Biblioteki Gazety Wyborczej" 7 września 2007, czyli tydzień przed premierą telewizyjną serialu, wydane zostało DVD z dwoma pierwszymi odcinkami serii. Poza powyższymi formami promocji, w wyniku współpracy Polsatu ze spółką Agora, portal internetowy Gazeta.pl uruchomił oficjalny serwis internetowy serialu. Mimo tak rozbudowanej kampanii promocyjnej serial nie spotkał się z dużym zainteresowaniem widzów, o czym świadczy niska oglądalność, malejąca z odcinka na odcinek.
Oglądalność.
Źródło.

</doc>
<doc id="1052561" url="https://pl.wikipedia.org/wiki?curid=1052561" title="Bogusław Gołąb">
Bogusław Gołąb

Bogusław Kazimierz Gołąb (ur. 1929, zm. 2001) – profesor anatomii prawidłowej w Akademii Medycznej w Łodzi (obecnie Uniwersytet Medyczny w Łodzi), specjalista chorób wewnętrznych, autor licznych podręczników akademickich.
Żołnierz Batalionów Chłopskich, uczestnik Powstania Warszawskiego, wielokrotnie odznaczony.

</doc>
<doc id="1052563" url="https://pl.wikipedia.org/wiki?curid=1052563" title="Valsarna Speedway">
Valsarna Speedway

Valsarna Hagfors właśc. "Hagfors Speedwayklubb" – żużlowy klub z Hagfors w Szwecji

</doc>
<doc id="1052564" url="https://pl.wikipedia.org/wiki?curid=1052564" title="Konklawe 1769">
Konklawe 1769

Konklawe 15 lutego – 19 maja 1769 – konklawe, które wyniosło na tron papieski Klemensa XIV.
Śmierć Klemensa XIII. Kwestia jezuicka.
Klemens XIII zmarł na zawał serca 2 lutego 1769 w przeddzień konsystorza, na którym miała być omawiana kwestia kasaty zakonu jezuitów. Stolica Apostolska już od kilku lat poddawana była ostrym naciskom ze strony katolickich dworów (zwł. monarchii burbońskich) na zniesienie tego zakonu, uchodzącego za podporę papiestwa. W 1759 wygnano jezuitów z Portugalii, 1762 – z Francji, 1767 – z Hiszpanii, 1768 – z królestwa Sycylii i Neapolu oraz księstwa Parmy i Piacenzy. Klemens XIII bronił Towarzystwa Jezusowego (m.in. w bulli „Apostolicum pascendi” z 7 stycznia 1765), był jednak pod coraz większą presją. Aby wymusić dekret o kasacie, w styczniu 1769 Francja zajęła posiadłości papieskie wokół Awinionu, a Hiszpanie i Neapolitańczycy – Benewent i Pontecorvo.
Lista uczestników.
W 1769 roku Święte Kolegium liczyło 57 kardynałów. W konklawe wzięło udział 46 z nich:
29 elektorów zostało nominowanych przez Klemensa XIII, a 15 przez Benedykta XIV. Alessandro Albani dostał kapelusz kardynalski od Innocentego XIII, a Neri Maria Corsini od Klemensa XII.
Nieobecni.
Czterej kardynałowie francuscy, trzej niemieccy, dwaj włoscy, jeden portugalski i jeden hiszpański usprawiedliwiło swoją nieobecność zaawansowanym wiekiem, złym stanem zdrowia lub dużą odległością od Rzymu:
Sześciu nieobecnych mianował Benedykt XIV, pięciu Klemens XIII.
Podziały frakcyjne.
Konklawe 1769 zostało w całości zdominowane przez problem jezuicki. Kardynałowie dzielili się na partię projezuicką (tzw. Gorliwi) i antyjezuicką (kardynałowie koron). Ta pierwsza była znacznie liczniejsza, nie na tyle jednak, by móc przeforsować samodzielnie własnego kandydata:
Kandydaci na papieża.
Nie było wyraźnego faworyta konklawe. Przedstawiciele Francji, Hiszpanii i Neapolu rozważali szanse praktycznie wszystkich elektorów pochodzenia włoskiego. Spośród nich wykluczonych zostało kilku powiązanych z zagranicznymi dworami (Orsini), zbyt starych (Cavalchini, Neri Corsini, Conti) lub zbyt młodych (w wieku poniżej 50 lat), co w rezultacie dawało liczbę około 30 potencjalnych kandydatów.
Ambasadorowie i protektorzy Francji, Hiszpanii i Neapolu mieli instrukcje nakazujące blokowanie wszystkich projezuickich kandydatur, a Hiszpanie domagali się wręcz podpisania kapitulacji wyborczej, zobowiązującej elekta do kasaty zakonu. Dwory Burbońskie przygotowały dla swoich przedstawicieli listy kandydatów możliwych do zaakceptowania oraz tych, do których wyboru należy za wszelką cenę nie dopuścić. Hiszpanie i Neapolitańczycy sklasyfikowali jako „bardzo dobrych” jedenastu kardynałów, jednak po konsultacjach z Francuzami zostało w tej kategorii tylko trzech: Sersale, Ganganelli i Pirelli, choć kilku (m.in. 86-letniego Cavalchiniego) skreślono z niej wyłącznie ze względu na wiek. W toku konklawe lista ta kilkakrotnie ulegała modyfikacji. Za wszelką cenę natomiast Burbonowie wykluczali kandydatury Rezzonico, Torregianiego, Buonaccorsiego, Castelliego, Chigiego i Boschiego.
Konklawe.
Konklawe rozpoczęło się 15 lutego mszą do Ducha Świętego celebrowaną przez subdziekana Federico Lante, z udziałem 26 kardynałów. W pierwszym głosowaniu 16 lutego wzięło udział jedynie 28 kardynałów. 21 lutego dotarł kardynał Lanze, 2 marca Paracciani, 5 marca Bufalini, 13 marca Caracciolo, 15 marca Malvezzi, 16 marca Spinola, 17 marca Priuli, 20 marca Luynes i Pallavicini, 21 marca Sersale, 25 marca Bernis, a 31 marca Conti. 5 kwietnia do grona elektorów dołączyli dziekan Cavalchini oraz kardynał Molino, 7 kwietnia Branciforte, 15 kwietnia Pozzobonelli, 27 kwietnia de la Cerda, a 30 kwietnia Solis de Cardona. 6 maja konklawe opuścił kardynał Lante, ale powrócił rankiem 19 maja. W ostatnim głosowaniu wzięło udział 46 kardynałów.
Od samego początku ambasadorowie mocarstw obawiali się, że Gorliwi, korzystając ze swej przewagi liczebnej, wybiorą papieża przed przybyciem kardynałów francuskich i hiszpańskich. Powiadano, że Gorliwi już 19 lub 20 lutego zamierzają doprowadzić do wyboru Flavio Chigiego. Ambasadorowie grozili kardynałom, że w takim wypadku wyjadą z Rzymu, a ich rządy mogą odmówić uznania nowego papieża. Obawy te jednak nie sprawdziły się. Kardynał Domenico Orsini, przywódca partii Koron w pierwszych dniach, zdołał zebrać wystarczającą grupę zdolną do blokowania przedwczesnej elekcji. Ponadto większość obecnych kardynałów była przeciwna takiemu krokowi i zgodziła się oczekiwać na kardynałów z Francji i Hiszpanii. Dzięki tym ustaleniom przez pierwsze dwa miesiące na konklawe nie działo się praktycznie nic istotnego.
Wydarzeniem bez precedensu była marcowa wizyta cesarza Józefa II Habsburga. 15 marca cesarz został wpuszczony na konklawe i przez dwa tygodnie dyskutował z obecnymi tam kardynałami. Nie wywierał na nich żadnych nacisków, ograniczając się do wyrażenia życzenia, by wybrano papieża zdolnego wykonywać swą władzę doczesną z należnym szacunkiem dla książąt, sam fakt był jednak bardzo znamienny. Austria była jedynym mocarstwem, które nie dążyło do kasaty jezuitów, ale nie zamierzała podejmować żadnych działań na rzecz ratowania tego zakonu.
Konieczność oczekiwania na zagranicznych kardynałów skazywała elektorów na wiele tygodni faktycznej bezczynności. Dopiero pod koniec marca przybył kardynał de Bernis, przedstawiciel Francji, a na Hiszpanów trzeba było czekać jeszcze miesiąc dłużej. Do czasu przybycia Hiszpanów głosowania odbywały się regularnie, ale miały raczej charakter „sondażowy” i służyły sprawdzeniu, jacy kandydaci w ogóle mają szanse. Pierwszym poważnym kandydatem był Fantuzzi, zaproponowany przez Gorliwych. Przedstawiciele Koron długo wahali się, jak ustosunkować się do tej kandydatury (popierali go m.in. Neri i Andrea Corsini), ale ostatecznie Orsini i Bernis pod koniec marca opowiedzieli się przeciwko niej. Fantuzzi, chcąc uniknąć oficjalnego weta przeciwko sobie, sam zadeklarował rezygnację z kandydowania. Następnie Zelanti wysunęli Marcantonio Colonnę, który nie miał jednak realnych szans z uwagi na zbyt młody wiek (niespełna 45 lat), choć do końca otrzymywał całkiem pokaźną liczbę głosów. W drugiej połowie kwietnia wysunięto kandydaturę kardynała Pozzobonelliego, który mógł liczyć na poparcie w obu wrogich sobie obozach. Pozzobonelli został jednak mianowany przez cesarza jego oficjalnym przedstawicielem na konklawe, co znacznie skomplikowało jego pozycję jako kandydata na papieża. Ostatecznie odmowa poparcia ze strony Francji i Hiszpanii zadecydowały o niepowodzeniu tej kandydatury. Innym rozważanym kandydatem był Stoppani. Gorliwi jednak ostatecznie odmówili mu poparcia, gdy okazało się, że sprzyja mu frakcja burbońska. Podobny los spotkał dwóch głównych kandydatów Francji i Hiszpanii, tj. Sersale i Cavalchiniego.
Bernis i Orsini przez cały ten okres byli w stałym kontakcie ze swoimi ambasadorami i ministrami: Henri-Josephem d’Aubeterre, Tomasem Azpuru i Étienne-François de Choiseul, a także z ministrami swych rządów. Ambasadorowie naciskali na nich, aby żądali od kandydatów złożenia obietnicy rozwiązania zakonu jezuitów. De Bernis, podobnie jak Orsini i Luynes, odrzucali te sugestie, tłumacząc, że byłoby to sprzeczne z prawem kanonicznym.
Pod koniec kwietnia przybyli wreszcie długo oczekiwani kardynałowie hiszpańscy Solis i La Cerda, co umożliwiło rozpoczęcie na serio obrad konklawe i zarazem stanowiło punkt zwrotny, gdyż Hiszpanie, mający mniej skrupułów niż de Bernis, niemal od razu przejęli inicjatywę. Francisco Solis, przekonawszy się o niemożności wyboru Sersale ani Cavalchiniego, w połowie maja zwrócił uwagę elektorów na jedynego zakonnika w Świętym Kolegium, franciszkanina Lorenzo Ganganelli. Otrzymał on kapelusz kardynalski w 1759 dzięki protekcji generała jezuitów Lorenzo Ricci, w następnych latach jednak dystansował się od Towarzystwa Jezusowego. Sondowany przez Hiszpanów Ganganelli oświadczył, że zgodnie z prawem kanonicznym papież może rozwiązać każdy zakon, a więc także jezuicki, i zarazem zadeklarował, że uczyni wszystko, by utrzymać dobre stosunki z mocarstwami katolickimi. W tym stanie rzeczy Hiszpanie i Francuzi nie wahali się już dłużej i udzielili mu poparcia. Wkrótce okazało się, że również większość Gorliwych sprzyja Ganganelliemu, uważając go za kandydata neutralnego, a nawet sympatyzującego z jezuitami. Rezzonico początkowo skłaniał się ku Pozzobonelliemu, ale ostatecznie członkowie jego własnej partii namówili go do głosowania na franciszkanina.
Wyniki głosowań.
Wyniki głównych kandydatów w głosowaniach między 27 kwietnia a 18 maja – po zsumowaniu wyników ze "scrutinium" i akcesu – były następujące:
Wybór Klemensa XIV.
W głosowaniu 19 maja 1769 Lorenzo Ganganelli otrzymał 45 głosów, tj. głosy wszystkich elektorów z wyjątkiem własnego, który oddał na bratanka zmarłego papieża, kamerlinga Carlo Rezzonico. Dla upamiętnienia Klemensa XIII, który mianował go kardynałem, przybrał imię Klemens XIV. 28 maja przyjął sakrę biskupią z rąk Federico Marcello Lante, kardynała biskupa Porto e Santa Rufina i subdziekana Kolegium Kardynałów, a 4 czerwca został uroczyście koronowany przez protodiakona Alessandro Albaniego.

</doc>
<doc id="1052566" url="https://pl.wikipedia.org/wiki?curid=1052566" title="Coca Cola Championship">
Coca Cola Championship



</doc>
<doc id="1052574" url="https://pl.wikipedia.org/wiki?curid=1052574" title="Józef Dąbrowski (polityk)">
Józef Dąbrowski (polityk)

Józef Dąbrowski (ur. 9 marca 1949 w Mińsku Mazowieckim) – polski polityk, działacz związkowy i katolicki, kolejarz, poseł na Sejm III kadencji.
Życiorys.
Ukończył studia w Instytucie Transportu Politechniki Warszawskiej. Od 1972 pracuje w kolejnictwie, w tym w pierwszej połowie lat 90. na stanowiskach dyrektorskich. Od 1980 należy do „Solidarności”. W stanie wojennym został internowany na okres od 19 grudnia 1981 do 29 kwietnia 1982.
Pełnił funkcję posła III kadencji wybranego z listy AWS. Przewodniczył Komisji Transportu. W 2000 został wykluczony z klubu parlamentarnego AWS. W 2001 powrócił do pracy w PKP, przez kilka miesięcy zasiadał w zarządzie PKP Intercity, później został rzecznikiem praw klienta.
Członek Stowarzyszenia Rodzin Katolickich, w 1996 został przewodniczącym Katolickiego Stowarzyszenia Kolejarzy Polskich, blisko związanemu m.in. z Radiem Maryja. Jest kawalerem Zakonu Rycerskiego Grobu Bożego w Jerozolimie oraz laureatem Nagrody im. Sługi Bożego Jerzego Ciesielskiego – Ojca Rodziny.

</doc>
<doc id="1052579" url="https://pl.wikipedia.org/wiki?curid=1052579" title="Podchloryn wapnia">
Podchloryn wapnia

Podchloryn wapnia – nieorganiczny związek chemiczny, sól wapniowa kwasu podchlorawego.
Substancja stała koloru białego o charakterystycznym zapachu chloru, higroskopijna. Otrzymuje się ją poprzez nasycanie wodnego roztworu wodorotlenku wapnia (woda wapienna) gazowym chlorem.
Wapno chlorowane to właściwie mieszanina podchlorynu i chlorku wapnia.

</doc>
<doc id="1052580" url="https://pl.wikipedia.org/wiki?curid=1052580" title="Święty Tyburcjusz">
Święty Tyburcjusz

Święty Tyburcjusz (Tyburcy), łac. "Tiburtius" (zm. w III lub IV wieku w Rzymie) – męczennik chrześcijański, święty Kościoła katolickiego.
Według legendy Tyburcjusz był jedynym synem prefekta Rzymu, Chromancjusza. Chromancjusz, początkowo zwalczający doktrynę chrześcijańską, został nawrócony przez św. Trankwilinusa i ochrzczony przez św. Polikarpa ze Smyrny (+156). Tyburcjusz zetknął się również z chrześcijanami. Wiele czasu spędzał w towarzystwie św. Sebastiana (+287) wysłuchując jego nauk. Pod ich wpływem zdecydował się przyjąć chrzest, a św. Sebastian był jego ojcem chrzestnym. Może dlatego wiadomości o życiu świętego pochodzą głównie ze źródeł mówiących o życiu i pracy św. Sebastiana.
W czasie prześladowań chrześcijan w Imperium Rzymskim, za panowania cesarza Dioklecjana, Tyburcjusz był poszukiwany listem gończym. Poza tym, że był chrześcijaninem, obciążał go fakt, że pochodził z szanowanej, politycznie i społecznie zaangażowanej, rzymskiej rodziny i mógł stanowić przykład dla innych obywateli miasta. Przed grożącym mu aresztowaniem schronił się w domu ojca, jednak na skutek zdrady przyjaciela, pretorianie zdołali go ująć. Tyburcjusz stanął przed sądem, któremu przewodniczył ówczesny prefekt Rzymu Fabianus. Podczas procesu nie wyparł się wiary chrześcijańskiej, a jego wyznaniom towarzyszył cud. By potwierdzić prawdziwość swych słów, przeszedł boso po rozżarzonych węglach, nie odnosząc przy tym żadnych urazów. Sędziowie uznali, że nie był to cud, a czarnoksięskie sztuki. Został oskarżony również o stosowanie magii i skazany na śmierć przez ścięcie. Wyrok wykonano przy Via Labicana w Rzymie.
Jego wspomnienie liturgiczne w Kościele katolickim obchodzone jest 11 sierpnia lub 9 września.
W Cerkwi prawosławnej jego kult jest mało rozpowszechniony. Niektórzy wyznawcy prawosławia wspominają św. Tyburcjusza (obok św. Sebastiana) 18/31 grudnia, tj. 31 grudnia według kalendarza gregoriańskiego. 
Święty Tyburcjusz jest patronem Straubingu w Niemczech.

</doc>
<doc id="1052581" url="https://pl.wikipedia.org/wiki?curid=1052581" title="Josh Rand">
Josh Rand

Josh Rand (ur. 19 sierpnia 1974 w Des Moines w stanie Iowa) – gitarzysta hardrockowego zespołu Stone Sour. Był prekursorem odnowy składu, kiedy w 2000 roku zaprosił Coreya Taylora do pracy nad napisanymi przez siebie piosenkami. Wkrótce zespół (z dwójką muzyków w składzie) wydał taśmę demo (jako ProjectX) i jeszcze w tym samym roku nigdy nie wydany album "Click Here To Exit" (jako Super Ego). Te dwa nagrania okazały się kluczem do reaktywacji składu i nagrania kolejnych wydawnictw.

</doc>
<doc id="1052583" url="https://pl.wikipedia.org/wiki?curid=1052583" title="SMS Tegetthoff">
SMS Tegetthoff

SMS Tegetthoff był austro-węgierskim drednotem typu "Tegetthoff", nazwanym od Wilhelma von Tegetthoffa - XIX-wiecznego austriackiego admirała najbardziej znanego z pokonania Marynarki Włoskiej w bitwie pod Lissą (1866).
"Tegetthoff" został zamówiony w 1908 roku i zbudowany w stoczni Stabilimento Tecnico Triestino w Trieście. Po I wojnie światowej został przyznany Włochom, które złomowały go kilka lat później.

</doc>
<doc id="1052591" url="https://pl.wikipedia.org/wiki?curid=1052591" title="Wojciech Nowaczyk">
Wojciech Nowaczyk

Wojciech Grzegorz Nowaczyk (ur. 26 lutego 1941 w Radomsku, zm. 20 sierpnia 2016 w Chodzieży) – polski polityk, samorządowiec, poseł na Sejm II i III kadencji.
Życiorys.
Syn Feliksa i Walentyny. W 1970 ukończył studia na Wydziale Prawa Uniwersytetu im. Adama Mickiewicza. Przed 1989 był m.in. naczelnikiem Chodzieży. Pełnił funkcję posła na Sejm II i III kadencji wybranego z listy Sojuszu Lewicy Demokratycznej w okręgu pilskim. W latach 2002–2006 zajmował stanowisko burmistrza Chodzieży, w 2006 bezskutecznie ubiegał się o reelekcję (nowym burmistrzem w pierwszej turze głosowania został kandydat PO).
Został pochowany na cmentarzu parafialnym w Chodzieży.

</doc>
<doc id="1052592" url="https://pl.wikipedia.org/wiki?curid=1052592" title="Tabula Rasa (album)">
Tabula Rasa (album)

Tabula Rasa – szósty album studyjny niemieckiej awangardowo-eksperymentalnej grupy Einstürzende Neubauten, wydany w 1992 roku w USA nakładem Mute jako kaseta magnetofonowa i wznowiony w roku następnym w formacie CD i LP nakładem wytwórni Mute, Our Choice i Potomak (Niemcy) oraz Elektra (USA).

</doc>
<doc id="1052600" url="https://pl.wikipedia.org/wiki?curid=1052600" title="John Watson (kierowca)">
John Watson (kierowca)

John Marshall Watson (ur. 4 maja 1946 roku w Belfaście) – brytyjski kierowca wyścigowy pochodzący z Irlandii Północnej.
Startował w Formule 1 w latach 1973-1983 oraz w 1985. Łącznie odniósł pięć zwycięstw, a dwa razy wywalczył pole position. W 1982 roku zajął trzecie miejsce w klasyfikacji generalnej.
Po zakończeniu kariery został komentatorem telewizyjnym.

</doc>
<doc id="1052601" url="https://pl.wikipedia.org/wiki?curid=1052601" title="Haus der Lüge">
Haus der Lüge

Haus der Lüge – piąty album studyjny (lp) niemieckiej awangardowo-eksperymentalnej grupy Einstürzende Neubauten, wydany w 1989 roku. 
Utwory.
Wersja CD zawiera dodatkowe utwory

</doc>
<doc id="1052602" url="https://pl.wikipedia.org/wiki?curid=1052602" title="Zenon Kufel">
Zenon Kufel

Zenon Kufel (ur. 2 lutego 1951 w Grudziądzu) – polski polityk i samorządowiec, poseł na Sejm II i III kadencji.
Życiorys.
W 1978 ukończył studia w Instytucie Technologii i Eksploatacji Maszyn Rolniczych Akademii Techniczno-Rolniczej w Bydgoszczy, a w 1985 w Instytucie Organizacji i Projektowania Systemów Produkcyjnych Politechniki Gdańskiej. W 1989 uzyskał stopień doktora z zakresu nauk ekonomicznych na Akademii Nauk Społecznych. Pracował jako kierownik kontroli jakości, kierownik zespołu wydziałów produkcyjnych w FMR „Agromet-Unia” w Grudziądzu, nauczyciel.
Od 1993 do 2001 sprawował mandat posła na Sejm II i III kadencji, wybranego z listy Sojuszu Lewicy Demokratycznej w okręgu toruńskim.
W latach 1994–1995 zajmował stanowisko prezydenta Grudziądza. W okresie 1996–2006 pracował w Banku Gospodarki Żywnościowej w Grudziądzu jako dyrektor tej jednostki. Był prorektorem Grudziądzkiej Szkoły Wyższej, został także adiunktem w Kujawskiej Szkole Wyższej we Włocławku.

</doc>
<doc id="1052603" url="https://pl.wikipedia.org/wiki?curid=1052603" title="GenBank">
GenBank

GenBank – otwarta i dostępna w Internecie amerykańska bioinformatyczna baza danych zawierająca zbiór genowych sekwencji nukleotydowych. 
GenBank, wraz z instytucjami współpracującymi, zbiera poznawane sekwencje z laboratoriów całego świata. Posiada dane dotyczące ponad 100 tysięcy organizmów. Baza rośnie wykładniczo, podwajając swoje zasoby co 10 miesięcy. GenBank przyjmuje zarówno dane z poszczególnych laboratoriów, jak i depozyty informacyjne z baz wielkoskalowych.
Historia.
Zespół kierowany przez Waltera Goada z Theoretical Biology and Biophysics Group w Los Alamos National Laboratory stworzył w 1979 "Los Alamos Sequence Database", która została przekształcona w roku 1982 w GenBank, ufundowany przez Narodowe Instytuty Zdrowia, Narodową Fundację Nauki, Departament Energii i Departament Obrony Stanów Zjednoczonych. Los Alamos National Laboratory na koniec 1983 roku zgromadziło ponad 2000 sekwencji.
W połowie lat 80. XX wieku firma Intelligenetics ze Stanford University zarządzała GenBankiem wraz z LANL. W latach 1989–1992 GenBank przeniesiono do nowo utworzonego National Center for Biotechnology Information.
W 2005 roku liczba sekwencji znajdujących się w tej bazie przekroczyła 100 miliardów par zasad azotowych.

</doc>
<doc id="1052604" url="https://pl.wikipedia.org/wiki?curid=1052604" title="Morfinizm">
Morfinizm

Morfinizm – uzależnienie od zażywania morfiny – "alkaloidu opium", który jest otrzymywany z makówki i łodyg maku.
Morfinizm rozwija się głównie u osób otrzymujących morfinę jako środek przeciwbólowy. Zarówno na Bliskim jak i na Dalekim Wschodzie morfina była używana w charakterze używki, co prowadziło do uzależnienia i narkomanii. 
Wyczerpujący opis ujemnych skutków morfinizmu po raz pierwszy został opublikowany przez jej odkrywcę Friedricha Wilhelm Sertürnera.
Na szerszą skalę po raz pierwszy przypadki morfinizmu zbadano i opisano podczas wojny secesyjnej w USA oraz tuż po niej, ze względu na masowe stosowanie morfiny przez ówczesnych lekarzy w szpitalach polowych podczas działań wojennych. Po zakończeniu walk pojawiło się wielu żołnierzy (weteranów), którzy opuszczając szpitale polowe nierzadko byli już uzależnieni od morfiny, która była im nadmiernie podawana przez medyków. Morfinizm należy do grona uzależnień o charakterze narkotycznym i był uważany za uzależnienie wcześniej niż alkoholizm czy nikotynizm.

</doc>
<doc id="1052605" url="https://pl.wikipedia.org/wiki?curid=1052605" title="Wolga Antropawa">
Wolga Antropawa



</doc>
<doc id="1052606" url="https://pl.wikipedia.org/wiki?curid=1052606" title="Antoni Jurasz (chirurg)">
Antoni Jurasz (chirurg)

Antoni Tomasz Aleksander Jurasz (ur. 11 lutego 1882 w Heidelbergu, zm. 19 września 1961 w Nowym Jorku) – polski chirurg.
Życiorys.
Jego rodzicami byli Antoni Jurasz i Karolina z Gaspeyów. Po ukończeniu gimnazjum w Heidelbergu (1900) rozpoczął studia na Wydziale Lekarskim Uniwersytetu Ruprechta i Karola, w 1907 uzyskał tytuł doktora nauk medycznych. Początkowo stażował w Instytucie Patologii, pod kierunkiem Erwina Payra i Edmunda Lesera, a następnie w klinikach chirurgicznych i wewnętrznych w Heidelbergu, Londynie, Królewcu i Lipsku. Przez jakiś czas pracował jako lekarz okrętowy na statkach łączących Europę z Ameryką Północną, Afryką i Indiami, a następnie podczas wojny bałkańskiej w 1912 uczestniczył w działaniach niemieckiego Czerwonego Krzyża w Imperium Osmańskim. Po wybuchu I wojny światowej został skierowany do Frankfurtu nad Menem, gdzie powierzono mu stanowisko komendanta szpitala św. Marii. Równocześnie został naczelnym chirurgiem w V Korpusie Armii Niemieckiej. 27 grudnia 1919 poślubił Stanisławę Augustynowicz, córkę znanego malarza Aleksandra Augustynowicza (nie mieli dzieci). W tym samym roku został profesorem tytularnym na Uniwersytecie Johanna Wolfganga Goethego we Frankfurcie nad Menem. Rok później przeniósł się do Poznania, gdzie stanął na czele Katedry Chirurgii Uniwersytetu Poznańskiego i został mianowany profesorem zwyczajnym. W Wojsku Polskim został awansowany do stopnia kapitana pospolitego ruszenia w korpusie oficerów sanitarnych lekarzy ze starszeństwem z dniem 1 czerwca 1919. W 1923 zorganizował w poznańskim szpitalu Sióstr Miłosierdzia Klinikę Chirurgiczną, w latach 1925/1926 i 1926/1927 był dziekanem Wydziału Lekarskiego Uniwersytetu Poznańskiego, a w latach 1930/1931 był prorektorem uczelni. W tym czasie założył Polskie Towarzystwo Chirurgów i Ortopedów Polski Zachodniej, gdzie w latach 1927–1939 pełnił funkcję prezesa. W 1927 roku wspólnie z Maksymilianem Rutkowskim założył czasopismo „Chirurgia Kliniczna”, prowadził również dział chirurgiczny na łamach „Nowin Lekarskich”.
Podczas kampanii wrześniowej kierował szpitalem wojskowym, który m.in. niósł pomoc obrońcom Modlina, po kapitulacji twierdzy przedostał się do Francji, a po jej klęsce w czerwcu 1940 później do Wielkiej Brytanii. Przyczynił się do założenia Polskiego Wydziału Lekarskiego na Uniwersytecie w Edynburgu i był od 1941 do 1945 jego pierwszym dziekanem.
Po zakończeniu wojny stanął na czele Katedry Chirurgii oraz kierował Szpitalem Polskim im. Ignacego Paderewskiego. W 1946 przybył z wizytą do Polski, przywiózł zmotoryzowaną pracownię rentgenowską jako dar Polonii Amerykańskiej. Rok później wyemigrował do Stanów Zjednoczonych, zamieszkał w Margarethville w hrabstwie Delaware, gdzie prowadził praktykę lekarską i był konsultantem w zakresie chirurgii w St. Clare's Hospital.
Zmarł po powrocie z Dublina, gdzie uczestniczył w Międzynarodowym Zjeździe Chirurgów. Początkowo spoczywał na cmentarzu w Margarethville, ale zgodnie z jego wolą 4 maja 1977 jego prochy spoczęły na cmentarzu parafii św. Wojciecha w Poznaniu na poznańskiej Cytadeli. Zgodnie z testamentem bogate instrumentarium chirurgiczne oraz bibliotekę i prawa do sześćdziesięciu prac naukowych zostało przekazane II Klinice Chirurgicznej Akademii Medycznej w Poznaniu.

</doc>
<doc id="1052609" url="https://pl.wikipedia.org/wiki?curid=1052609" title="Fünf auf der nach oben offenen Richterskala">
Fünf auf der nach oben offenen Richterskala

Fünf auf der nach oben offenen Richterskala – czwarty album studyjny (lp) niemieckiej awangardowo-eksperymentalnej grupy Einstürzende Neubauten, wydany w 1987 roku.
Utwory.
Reedycja CD z 2002 roku zawiera dodatkowy utwór

</doc>
<doc id="1052610" url="https://pl.wikipedia.org/wiki?curid=1052610" title="Antoni Jurasz (otolaryngolog)">
Antoni Jurasz (otolaryngolog)

Antoni Jurasz (ur. 24 listopada 1847 w Spławiu, zm. 12 sierpnia 1923 w Poznaniu) – polski lekarz otolaryngolog, ojciec chirurga Antoniego Tomasza Jurasza.
Życiorys.
Studiował medycynę w Greifswaldzie (1871) i Würzburgu. W 1877 uzyskał habilitację na Uniwersytecie Ruprechta i Karola w Heidelbergu. W 1880 został profesorem laryngologii na tej uczelni i pierwszym Polakiem, który otrzymał stanowisko profesora na tej uczelni. Pracował tam przez 28 lat. W 1908 przeniósł się do Lwowa i pracował na Uniwersytecie Franciszkańskim, gdzie do 1920 kierował Kliniką Otolaryngologiczną. Po odzyskaniu przez Polskę niepodległości został, w roku akademickim 1918/1919, pierwszym rektorem tej lwowskiej uczelni, przemianowanej na Uniwersytet Jana Kazimierza. W 1920 przeniósł się do Poznania i wykładał na założonym tam uniwersytecie. Uchodził za dobrego praktyka i dydaktyka.
Antoni Jurasz był jednym z pionierów rynoskopii – skonstruował lub zmodyfikował wiele instrumentów w niej stosowanych, na przykład wprowadził do użytku wziernik nosowy.
Był także redaktorem naczelnym Nowin Lekarskich.
Zmarł 12.08.1923 i pochowany został na cmentarzu parafii św. Wojciecha w Poznaniu. 
Jego imieniem nazwano Szpital Uniwersytecki nr 1 w Bydgoszczy oraz lądowisko sanitarne na dachu budynku.

</doc>
<doc id="1052613" url="https://pl.wikipedia.org/wiki?curid=1052613" title="Siergiej Judin (lekarz)">
Siergiej Judin (lekarz)

Siergiej Judin (ros. Сергей Сергеевич Юдин, ur. 9 października 1891, zm. 12 lipca 1954) – radziecki lekarz, chirurg.
W 1930 r. stworzył pierwszy na świecie bank krwi. W 1931 został profesorem w Instytucie Doskonalenia lekarskiego. W 1933 jako pierwszy opracował sposób pobierania krwi od osób nieżyjących do transfuzji krwi. W 1944 stał się członkiem Akademii Nauk Medycznych. Judin jest autorem prac z zakresu chirurgii wojennej żołądka i przełyku.

</doc>
<doc id="1052616" url="https://pl.wikipedia.org/wiki?curid=1052616" title="Jan z Pawii">
Jan z Pawii

Jan z Pawii, Jan de Sacchis, Jan Papia (ur. 1370, zm. 1434) – polski lekarz pochodzenia włoskiego. Był jednym z pierwszych profesorów medycyny w Krakowie. W 1425 roku został dziekanem i rektorem Uniwersytetu Jagiellońskiego. Jest autorem Statutu wydziału lekarskiego będącego najstarszym pomnikiem w dziejach polskiej medycyny.

</doc>
<doc id="1052617" url="https://pl.wikipedia.org/wiki?curid=1052617" title="Nonaktyna">
Nonaktyna

Nonaktyna – organiczny związek chemiczny, makrocykliczny poliester produkowany przez różne szczepy bakteryjne z rodzaju "". Nonaktyna jest antybiotykiem jonoforowym należącym do grupy naktyn. Cząsteczka tego związku zbudowana jest z czterech cząsteczek kwasu nonaktynowego o przemiennej konfiguracji absolutnej "R" i "S".

</doc>
<doc id="1052621" url="https://pl.wikipedia.org/wiki?curid=1052621" title="Jan z Dobrej">
Jan z Dobrej

Jan z Dobrej (także: "Jan z Dobry", ur. ?, zm. 1 września 1447) – polski lekarz, profesor Akademii Krakowskiej.
Pochodził z Mazowsza i miał się jakoby nazywać, według Jana Długosza, "Oszkowski" ("de Oszkowice"). Razem z zaprzyjaźnionym dekretystą Jakubem Zaborowskim ufundował w Wiślicy i przekazał władzom miejskim szpital Świętego Ducha. W 1447 r. przekazał swoje księgi Uniwersytetowi Krakowskiemu.
W 1419 r. rozpoczął studia na Uniwersytecie Krakowskim. W 1426 r. został bakałarzem, a w 1427 r. - magistrem sztuk wyzwolonych. Po 1433, a przed 1440 r. został doktorem medycyny. Był dziekanem Wydziału Lekarskiego, a także, jako pierwszy lekarz, sprawował funkcję rektora Akademii Krakowskiej i jako rektor wystosował list do papieża Feliksa V na sobór bazylejski. Nie ma pewności co do tego, czy przyjął święcenia kapłańskie, natomiast miał zainteresowania teologiczne. Miał bliskie stosunki z Jakubem z Paradyża. Był drugim znanym, oprócz Andrzeja Grzymały z Poznania, miłośnikiem kodeksów, których pokaźną liczbę ofiarował przed zgonem bibliotece Kolegium Większego.

</doc>
<doc id="1052622" url="https://pl.wikipedia.org/wiki?curid=1052622" title="Halber Mensch">
Halber Mensch

Halber Mensch – trzeci album (lp) niemieckiej awangardowo-eksperymentalnej grupy Einstürzende Neubauten, wydany w 1985 roku.

</doc>
<doc id="1052624" url="https://pl.wikipedia.org/wiki?curid=1052624" title="Józef Jarząb">
Józef Jarząb

Józef Jarząb (ur. 10 marca 1889 w Krużlowej, zm. 10 marca 1969 w Lublinie) – polski lekarz. Specjalizował się w stomatologii oraz chirurgii szczękowej. 
Życiorys.
Studia rozpoczął na Wydziale Lekarskim Uniwersytetu Jagiellońskiego. Dyplom lekarza dentysty uzyskał w 1922 roku w Warszawie. Następnie wyjechał do Lwowa, gdzie był starszym asystentem w Katedrze Stomatologii Uniwersytetu Jana Kazimierza. Był uczniem Antoniego Cieszyńskiego. 
W 1929 zaczął kierować Oddziałem Stomatologicznym Wydziału Lekarskiego Uniwersytetu Poznańskiego.
Podczas II wojny światowej organizował tajne komplety z zakresu praktyk lekarskich. Po wojnie pełnił funkcję dziekana na Uniwersytecie Łódzkim. Miał tam pod swoją opieką katedrę ortodoncji. W 1948 dzięki jego staraniom powstała w Lublinie katedra stomatologii Akademii medycznej. Jako pierwszy lekarz zastosował penicylinę w leczeniu promienicy twarzowo szyjnej, a także znieczulenie ogólne w szczękościsku. Działał w wielu europejskich towarzystwach naukowych. Odznaczono go Krzyżem Kawalerskim Orderu Odrodzenia Polski oraz Złotym Krzyżem Zasługi.
Ojciec prof. dr hab. Zofii Grażyny Jarząb.

</doc>
<doc id="1052627" url="https://pl.wikipedia.org/wiki?curid=1052627" title="Roman Jasiński (chirurg)">
Roman Jasiński (chirurg)

Roman Jasiński (ur. 9 sierpnia 1854, zm. 7 marca 1898) – polski lekarz chirurg.
Życiorys.
W latach 1879–1881 był kierownikiem oddziału chirurgii w szpitalu im. Dzieciątka Jezus w Warszawie. Był redaktorem pisma pt. „Pamiętnik Towarzystwa Lekarskiego Warszawskiego”. Współtworzył również warszawskie pogotowie ratunkowe. Publicznie zaprezentował w sumie koło 60 prac na temat chirurgii kostnej ortopedii oraz chirurgii urazowej i dziecięcej. Pochowany na cmentarzu Powązkowskim w Warszawie (kwatera 33-1-11).

</doc>
<doc id="1052628" url="https://pl.wikipedia.org/wiki?curid=1052628" title="Disney Channel Original Movie">
Disney Channel Original Movie



</doc>
<doc id="1052630" url="https://pl.wikipedia.org/wiki?curid=1052630" title="Lotnisko Kaniów">
Lotnisko Kaniów

Lotnisko Kaniów (kod ICAO: EPKW) – lotnisko publiczne o ograniczonej certyfikacji. Od 2014 roku figuruje w ewidencji lotnisk Urzędu Lotnictwa Cywilnego pod poz. 57 (nr rejestracyjny 65) przy Parku Technologicznym Przemysłu Lotniczego w Kaniowie, położone w gminie Bestwina, ok. 3 km na północny wschód od centrum Czechowic-Dziedzic w powiecie bielskim, ok. 15 km na północ od centrum Bielska-Białej. Lądowisko jest częścią tworzonego Parku Technologicznego Przemysłu Lotniczego w Kaniowie, którym zarządza Bielski Park Techniki Lotniczej Sp. z o.o. Teren Parku Technologicznego znajduje się nad obszarem wyrobiskowym kopalni KWK „Silesia”.
Dane lotniska.
Źródło.

</doc>
<doc id="1052633" url="https://pl.wikipedia.org/wiki?curid=1052633" title="Władysław Janowski (lekarz)">
Władysław Janowski (lekarz)

Władysław Maksymilian Janowski (ur. 21 października 1866 w Warszawie, zm. 11 kwietnia 1928 tamże) – polski lekarz internista, bakteriolog, wydawca. 
Życiorys.
W 1885 ukończył gimnazjum i rozpoczął studia na Wydziale Lekarskim Cesarskiego Uniwersytetu Warszawskiego, który ukończył pięć lat później otrzymując dyplom cum eximia laude. Już podczas studiów pracował w zakładzie anatomii patologicznej kierowanej przez prof. Włodzimierza Brodowskiego, w tym czasie napisał nagrodzoną przez uczelnię medalem pracę "O przyczynach zapaleń ropnych". Po otrzymaniu dyplomu lekarskiego został asystentem na oddziale chorób wewnętrznych, którym kierował prof. Teodor Dunin. Od 1893 pełnił równolegle funkcję bakteriologa w warszawskim magistracie, skąd wysłano go na kontynuację nauki do Paryża, a następnie do Berlina. W 1899 wygrał konkurs na stanowisko ordynatora oddziału chorób wewnętrznych Szpitala Dzieciątka Jezus, który stał się dzięki niemu placówką naukową i pedagogiczną. Współpracował z redakcjami "Pamiętnika Towarzystwa Lekarskiego Warszawskiego", "Zdrowia" oraz "Archiwum Medycyny Wewnętrznej". W 1903 otrzymał tytuł docenta Wojskowej Akademii Lekarskiej w Sankt Petersburgu, cztery lata później został członkiem założycielem Towarzystwa Naukowego Warszawskiego, współzałożycielami byli również m.in. Ignacy Baranowski i Włodzimierz Spasowicz. Władysław Janowski był również członkiem wielu krajowych i zagranicznych towarzystw naukowych, w 1923 Uniwersytet Warszawski nadał mu tytuł docenta medycyny wewnętrznej.
Napisał w sumie koło 120 prac zakresu kardiologii i innych zagadnień internistycznych. Dokonał podziału przyczyn stwardnienia tętnic na nerwowe, mechaniczne i chemiczne, a następnie dowiódł, ż wpływają one na powstawanie zwiększonej czynności układu krążenia, a poprzez to wpływają na wzrost ciśnienia krwi. Pochowany został na cmentarzu ewangelicko-reformowanym w Warszawie (kwatera B-5-4).

</doc>
<doc id="1052635" url="https://pl.wikipedia.org/wiki?curid=1052635" title="Andrzej Janikowski">
Andrzej Janikowski

Andrzej Klemens Erazm Janikowski (ur. 23 listopada 1799 w Pilźnie, zm. 4 grudnia 1864 w Warszawie) – polski lekarz sądowy, profesor chirurgii teoretycznej Uniwersytetu Warszawskiego, pionier XIX wiecznej medycyny sądowej w Polsce.
Życiorys.
Po ukończeniu gimnazjum w Krakowie i obowiązującego dla kandydatów na studia lekarskie 
dwuletniego kursu nauk na Wydziale Filozoficznym w Uniwersytecie Jagiellońskim, mając 
niespełna 17 lat, rozpoczął w 1816 roku studia na Wydziale Lekarskim tegoż uniwersytetu.
W grudniu 1821 broni pracę doktorską. Następnie przebywał przez 3 lata zagranicą, gdzie praktykował chirurgię, psychiatrię, choroby płuc i serca oraz choroby weneryczne.
Po uzyskaniu tytułu profesora nadzwyczajnego od 1826 roku przez 5 lat wykładał w Warszawie, w akademii medyczno-chirurgicznej psychiatrię i medycynę sądową. W 1830 roku został mianowany profesorem zwyczajnym.
W czasie powstania listopadowego pracował w Szpitalu Ujazdowskim i zorganizował w Warszawie szpital wojskowy na 600 łóżek, którego był naczelnym lekarzem; za te zasługi otrzymał złoty krzyż Virtuti Militari - 4 czerwca 1831 roku. Po zamknięciu uniwersytetu w roku 1831 został członkiem Rady Ogólnej Lekarskiej, nazywanej później Radą Lekarską Królestwa Polskiego.
W roku 1832 wziął ślub z Antoniną Mianowską, z którą miał syna, także znanego lekarza medycyny sądowej, profesora Uniwersytetu Jagiellońskiego Stanisława Pawła Jana Janikowskiego.
W latach 1843-1850 sprawował funkcję przewodniczącego Warszawskiego Towarzystwa Lekarskiego.
Andrzej Janikowski należał do najwybitniejszych przedstawicieli polskiej medycyny sądowej w XIX wieku. Był jednym z najczynniejszych członków Rady Lekarskiej. Z jego inicjatywy została założona Szkoła Farmaceutyczna w Warszawie w roku 1840, w której sam wykładał bezpłatnie oraz zachęcił innych członków Rady Lekarskiej do podobnych wykładów. Jego prelekcje w tej szkole trwały 17 lat i dotyczyły receptur oraz pomocy w nagłych wypadkach. Po włączeniu szkoły do nowo powstałej w roku 1857 Akademii Medyko-Chirurgicznej został członkiem komitetu zarządzającego, a w roku 1859 profesorem zwyczajnym medycyny sądowej, policji lekarskiej i psychiatrii. Pełnił również obowiązki sekretarza naukowego, odpowiadającego urzędowi dziekana w uniwersytetach.
Działalność naukowa jego była wysoko oceniana jeszcze za jego życia, a zwłaszcza liczne jego prace, głównie z medycyny sądowej, higieny społecznej, psychiatrii i chirurgii. Towarzystwo Naukowe Krakowskie, Poznańskie Towarzystwo Przyjaciół Nauk, Wileńskie Towarzystwo Lekarskie i Towarzystwo Lekarskie Rosyjskie w Petersburgu powoływały go na swego członka. Janikowski miał rozległą praktykę lekarską, głównie bezpłatną wśród biednej ludności Warszawy. Był lekarzem Zakładu Starców w Warszawskim Towarzystwie Dobroczynności (1826-54) i pełnił w tym towarzystwie obowiązki prezesa wydziału lekarskiego (1839-64). Jego zabiegom zawdzięcza swe powstanie Kasa Wsparcia dla podupadłych lekarzy oraz dla wdów i sierot po lekarzach-członkach. W latach 1860-1864 był członkiem honorowym Poznańskiego Towarzystwa Przyjaciół Nauk.
Zmarł nagle w Warszawie. Został pochowany na cmentarzu Powązkowskim w Warszawie (aleja katakumbowa, grób 133/134).
Bratem jego był znany działacz społecznikowski miasta Warszawy, kupiec Teofil Mikołaj Aleksander Janikowski.

</doc>
<doc id="1052636" url="https://pl.wikipedia.org/wiki?curid=1052636" title="Zeichnungen des Patienten O.T.">
Zeichnungen des Patienten O.T.

Zeichnungen des Patienten O.T. – drugi album niemieckiej awangardowo-eksperymentalnej grupy Einstürzende Neubauten, wydany w 1983 roku.

</doc>
<doc id="1052639" url="https://pl.wikipedia.org/wiki?curid=1052639" title="George James Guthrie">
George James Guthrie

George James Guthrie (ur. 17 maja 1785, zm. 1 maja 1856) – angielski chirurg i okulista. Był lekarzem wojskowym w koloniach brytyjskich. W 1827 objął posadę profesora na uniwersytecie w Londynie. Opierając się na medycynie bliskowschodniej jako pierwszy zastosował gips przy złamaniu.

</doc>
<doc id="1052640" url="https://pl.wikipedia.org/wiki?curid=1052640" title="Lista okrętów austro-węgierskiej marynarki wojennej">
Lista okrętów austro-węgierskiej marynarki wojennej

To jest lista okrętów austro-węgierskich służących w austro-węgierskiej marynarce wojennej.

</doc>
<doc id="1052641" url="https://pl.wikipedia.org/wiki?curid=1052641" title="Iwan Griekow">
Iwan Griekow

Iwan Iwanowicz Griekow (ros. Иван Иванович Греков, ur. 17 marca 1867, zm. 11 lutego 1934) – rosyjski chirurg. Pionier radzieckiej torakochirurgii oraz kardiochirurgii. Od 1915 piastował funkcję profesora na Uniwersytecie w Sankt Petersburgu. W 1922 założył radzieckie czasopismo chirurgiczne noszące do dziś jego imię. Do jego największych osiągnięć należy opracowanie sposobu resekcji esicy.

</doc>
<doc id="1052643" url="https://pl.wikipedia.org/wiki?curid=1052643" title="Robert James Graves">
Robert James Graves

Robert James Graves (ur. 27 marca 1797, zm. 20 marca 1853) – lekarz internista, profesor uniwersytetu w Dublinie, z pochodzenia Irlandczyk.
Od 1827 roku profesor King'sand Queen's College of Physicians w Dublinie. Był członkiem Towarzystwa Królewskiego w Londynie.
W 1835 roku opisał nadczynność tarczycy, która występuje razem z wytrzeszczem oczu. W 1840 roku chorobę tę opisał także Karl Adolph von Basedow, stąd nazwa eponimiczna choroby – choroba Gravesa-Basedowa).

</doc>
<doc id="1052644" url="https://pl.wikipedia.org/wiki?curid=1052644" title="Hans Christian Joachim Gram">
Hans Christian Joachim Gram



</doc>
<doc id="1052645" url="https://pl.wikipedia.org/wiki?curid=1052645" title="Antoni Władysław Gluziński">
Antoni Władysław Gluziński

Antoni Władysław Gluziński (ur. 18 maja 1856 we Włocławku, zm. 10 kwietnia 1935 w Warszawie) – polski lekarz internista, patolog, klinicysta i nauczyciel.
Życiorys.
Urodził się 18 maja 1856 we Włocławku. Pochodził z rodziny o tradycjach lekarskich. Był synem Franciszka Macieja oraz bratem Zofii (jej synem był Lesław Węgrzynowski, także lekarz).
W 1880 ukończył studia na Collegium Medicum Uniwersytetu Jagiellońskiego. Tam był asystentem w Katedrze Fizjologii, od 1885 wykładał patologię i terapię chorób wewnętrznych. Przez pewien czas pracował u boku prof. Kocha w Berlinie. Od 1890 pełnił funkcję profesora na Uniwersytecie Jagiellońskim. W 1893 objął tam Katedrę Patologii Ogólnej i Doświadczalnej. Był profesorem nadzwyczajnym patologii ogólnej na Uniwersytecie Jagiellońskim. Po stworzeniu Wydziału Lekarskiego Uniwersytetu Lwowskiego w 1897 objął tam posadę z poleceniem zorganizowania tamże kliniki. Był profesorem zwyczajnym chorób wewnętrznych na Uniwersytecie Lwowskim. Był prorektorem, a w latach 1905-1906 był rektorem Uniwersytetu Lwowskiego. Był posłem-wirylistą do Sejmu Krajowego Galicji, a w 1919 w Warszawie. Antoni Władysław Gluziński jest autorem prac o fizjologii, patologii i diagnostyce przewodu pokarmowego. Za sprawą jego organizacji kliniki, osiągnięć naukowych i w kształceniu medyków powstało określenie „szkoły Gluzińskiego”. Po przeniesieniu ze Lwowa do Warszawy został szefem katedry na tamtejszym Uniwersytecie Warszawskim, kierownikiem Kliniki Chorób Wewnętrznych do 1931, dziekanem Wydziału Lekarskiego. Po przejściu w stan spoczynku był emerytowanym profesorem patologii i terapii szczegółowej chorób wewnętrznych.
Jest także jednym z założycieli Towarzystwa Internistów Polskich oraz Towarzystwa Walki z Gruźlicą, został członkiem honorowym Towarzystwa Przeciwgruźliczego. Jest twórcą stosowanej przez pół wieku w całej Europie metody wczesnego rozpoznawania raka żołądka. Organizator pierwszej polskiej przychodni przeciwgruźliczej. Był czynnym członkiem rzeczywistym Polskiej Akademii Umiejętności. Był także honorowym członkiem wielu towarzystw lekarskich (Praga, Zagrzeb, Belgrad, Kraków, Lwów, Warszawa, Poznań, Wino, Katowice i z wielu innych miast polskich, w praktyce niemal wszystkich towarzystw polskich). Otrzymał tytuł doktora "honoris causa" Uniwersytetu Stefana Batorego w Wilnie. Był pierwszym honorowym prezesem Związku Lekarzy Słowiańskich. Według stanu z 1914 był prezesem sekcji balneolekarskiej Krajowego Związku Zdrojowisk i Uzdrowisk we Lwowie.
Zmarł 10 kwietnia 1935 w Warszawie. Został pochowany na cmentarzu Powązkowskim w Warszawie 13 kwietnia 1935 (kwatera 166-5-10). Był żonaty z Zofią z domu Sokołowską (1866-1943). Oboje mieli dwie córki i dwóch synów.

</doc>
<doc id="1052647" url="https://pl.wikipedia.org/wiki?curid=1052647" title="Koproducent">
Koproducent



</doc>
<doc id="1052648" url="https://pl.wikipedia.org/wiki?curid=1052648" title="Atak w tokijskim metrze">
Atak w tokijskim metrze

Atak w tokijskim metrze – zamach terrorystyczny, który miał miejsce 20 marca 1995 roku, dokonany przez japońską sektę religijną Aum Shinrikyō, założoną przez Shōkō Asaharę. 
Opis wydarzenia.
Podczas porannego szczytu komunikacyjnego, tuż po godzinie 7 rano, członkowie sekty rozproszyli sarin w pociągach trzech linii metra tokijskiego na stacji Kasumigaseki (dzielnica ministerstw). Na skutek ataku zginęło 12 osób, a ponad 5 tys. zostało poszkodowanych, w tym 135 osób z personelu medycznego udzielającego pomocy, z powodu braku sprzętu ochronnego i nieznajomości metod postępowania po ataku sarinem. Nawet po latach wiele osób cierpi na schorzenia związane z działaniem sarinu (m.in. depresja, trudności z oddychaniem czy uszkodzenia mózgu). 
Wyrok.
Terroryści biorący udział w akcji zostali skazani na karę śmierci lub dożywocie. 6 lipca 2018 roku został wykonany wyrok śmierci na założycielu sekty i sześciu jej członkach.
31 lipca wykonano egzekucje na pozostałych członkach sekty.

</doc>
<doc id="1052649" url="https://pl.wikipedia.org/wiki?curid=1052649" title="Perpetuum Mobile (album)">
Perpetuum Mobile (album)

Perpetuum Mobile – album niemieckiej awangardowo-eksperymentalnej grupy Einstürzende Neubauten, wydany 9 lutego 2004 roku nakładem wytwórni Mute.

</doc>
<doc id="1052651" url="https://pl.wikipedia.org/wiki?curid=1052651" title="Nestor Cerpa Cartolini">
Nestor Cerpa Cartolini

Nestor Cerpa Cartolini (ur. 14 sierpnia 1953 roku, zm. 22 kwietnia 1997 roku) – peruwiański rewolucjonista, dowódca Ruchu Rewolucyjnego im. Tupaca Amaru (MRTA).
Życiorys.
Po schwytaniu Víctora Polaya przez siły bezpieczeństwa w 1992 roku, objął dowództwo w Ruchu Rewolucyjnym im. Tupaca Amaru (MRTA). Stanął na czele komanda, które w grudniu 1996 roku zaatakowało i zajęło ambasadę Japonii w Limie. Komandosi peruwiańscy w nocy z 23 na 24 kwietnia 1997 roku dokonali uderzenia na ambasadę. W akcji odbicia zakładników zginął wraz z pozostałymi bojownikami. Po jego śmierci MRTA uległ marginalizacji.

</doc>
<doc id="1052652" url="https://pl.wikipedia.org/wiki?curid=1052652" title="Msza świętego Grzegorza">
Msza świętego Grzegorza

Msza świętego Grzegorza – temat w sztuce chrześcijańskiej przedstawiający legendę o cudzie eucharystycznym.
Legenda głosi, że papież Grzegorz I odprawiając mszę świętą w kościele Santa Croce in Gerusalemme w Rzymie zwątpił w prawdziwość przeistoczenia. Wówczas pojawił się Chrystus, jako Mąż Boleści z narzędziami swojej męki, a jego krew popłynęła w kielichu.
Najstarszym przedstawieniem tej legendy jest ikona mozaikowa z przełomu XIII i XIV wieku, która znajduje się w skarbcu kościoła Santa Croce in Gerusalemme. W drugiej połowie XV wieku motyw ten rozprzestrzenił się zwłaszcza na terenach na północ od Alp.

</doc>
<doc id="1052654" url="https://pl.wikipedia.org/wiki?curid=1052654" title="Nikołaj Aniczkow">
Nikołaj Aniczkow

Nikołaj Nikołajewicz Aniczkow (ros. Николай Николаевичur Аничков, ur. 3 listopada 1885, zm. 7 grudnia 1964) – rosyjski fizjopatolog.
W latach 1920–1938 był profesorem patofizjologii w Leningradzie, i anatomii patologicznej w latach 1939–1946. Prowadził prace nad patogenezą miażdżycy oraz nad rolą układu siateczkowo-śródnabłonkowego w mechanizmach immunologicznych organizmu. W 1913 roku odkrył komórki piankowate i wysunął hipotezę o kluczowej roli cholesterolu w patogenezie miażdżycy.

</doc>
<doc id="1052659" url="https://pl.wikipedia.org/wiki?curid=1052659" title="Algolagnia">
Algolagnia

Algolagnia (, "algos" – ból, , "lagneia" – pożądanie) – zaburzenie seksualne polegające na osiąganiu satysfakcji poprzez zadawanie bólu (w szczególności w miejscach stref erogennych) i cierpienia sobie lub innej osobie. Istnieją dwa rodzaje algolagnii: masochizm oraz sadyzm.
Przeprowadzone badania wskazują na różnice w interpretacji impulsów nerwowych przez mózgi osób z algolagnią.

</doc>
<doc id="1052669" url="https://pl.wikipedia.org/wiki?curid=1052669" title="SMS Prinz Eugen (1912)">
SMS Prinz Eugen (1912)

SMS Prinz Eugen był austro-węgierskim pancernikiem-drednotem typu "Tegetthoff". Został zbudowany w stoczni Stabilimento Tecnico Triestino w Trieście i po I wojnie światowej został oddany marynarce francuskiej, która użyła go jako okrętu celu.

</doc>
<doc id="1052671" url="https://pl.wikipedia.org/wiki?curid=1052671" title="Witold Eugeniusz Orłowski">
Witold Eugeniusz Orłowski

Witold Eugeniusz Orłowski (ur. 24 stycznia 1874 w Norwidpolu, zm. 2 grudnia 1966 w Warszawie) – polski lekarz internista.
Życiorys.
Był synem Franciszka, zarządcy majątku Tukałły Milcz. Urodził się w folwarku Norwidpol w powiecie borysowskim, był młodszym bratem Zenona. Podobnie jak brat ukończył w 1891 gimnazjum w Wilnie uzyskując złoty medal. Studiował medycynę na Wojskowej Akademii Medycznej w Petersburgu. Ukończył ją w listopadzie 1896, doktorat z medycyny uzyskał 12 marca 1900, tytuł docenta uzyskał w 1903 roku, profesora nadzwyczajnego w 1907, profesora zwyczajnego w 1913 w Kazaniu. Profesor Uniwersytetu w Kazaniu (1907–1918) i Tomsku (1918–1919). W roku 1920 powołany został na katedrę medycyny wewnętrznej Uniwersytetu Jagiellońskiego, gdzie wykładał do 1925, po czym przeniósł się do Warszawy, gdzie był profesorem i dyrektorem II Kliniki Wewnętrznej. W Warszawie pracował przez 22 lata, od 1925 do 1947. Był pionierem fizjopatologii i biochemii w tej klinice. Wydał rozprawy naukowe o charakterze doświadczalno-klinicznym z zakresu przemiany materii i przewodu pokarmowego. W 1927 został członkiem Towarzystwa Naukowego Warszawskiego, rok później – jednym z członków Polskiej Akademii Umiejętności. W czasie okupacji uczestniczył w tajnym nauczaniu medycyny (zob. Warszawski Uniwersytet Medyczny w czasie II wojny światowej). Wykształcił wielu przyszłych lekarzy. 
W 1943 grupa żydowskich lekarzy przekazała mu wyniki badań nad głodem prowadzonych w getcie warszawskim, co umożliwiło ich opublikowanie po zakończeniu wojny.
W 1951 roku został również członkiem Polskiej Akademii Nauk. Utworzył kierunki patofizjologii i biochemii w klinice chorób wewnętrznych. Był redaktorem naczelnym Polskiego Archiwum Medycyny Wewnętrznej (1928–1948). W 1959 roku został laureatem nagrody państwowej I stopnia. Otrzymał liczne doktoraty honoris causa m.in. Akademii Medycznej w Łodzi (1958) i Uniwersytetu Jagiellońskiego (1964). Był autorem przeszło 200 prac naukowych, szczególnie z zakresu kardiologii.
Życie prywatne.
Z małżeństwa z Aliną z Trzeciakowskich pozostawił czworo dzieci: Alinę Krajewską (ur. 1905), agrotechnika i germanistkę, lektora języka niemieckiego, autorkę podręczników języka niemieckiego dla farmaceutów, lekarzy i średnich szkół medycznych, Witolda (1909–1968), inżyniera chemika, Irenę (ur. 1915), lekarza stomatologa, pracownika Akademii Medycznej w Warszawie oraz Tadeusza profesora chorób wewnętrznych, dyrektora Instytutu Transplantologii Akademii Medycznej w Warszawie. Był stryjem Olgi Teresy Mioduszewskiej anatomopatologa w Instytucie Onkologii w Warszawie.
Pochowany na cmentarzu Stare Powązki w Warszawie (kwatera 337-4-1).

</doc>
<doc id="1052675" url="https://pl.wikipedia.org/wiki?curid=1052675" title="Dystrepsja">
Dystrepsja

Dystrepsja - stan wychudzenia występujący u niemowląt związany z zaburzeniami odżywiania. W zależności od stanu niedożywienia dziecka można wyróżnić hipotrepsję i arepsję. Dystrepsja związana jest z szybkim procesem wzrastania oraz koniecznością przyswajania białka. Przyczyną dystrepsji może być głodzenie, infekcja, nadpobudliwość oraz wady rozwojowe. Na dystrepsję najbardziej podatne są niemowlęta niekarmione piersią. Najsilniejsze objawy pojawiają się koło 4 miesiąca życia. O ciężkości dystrepsji decyduje ilość utraconego białka, jej skutkiem jest obniżona odporność organizmu. Leczenie choroby polega na stosowaniu właściwej diety i przywróceniu homeostazy organizmowi.

</doc>
<doc id="1052678" url="https://pl.wikipedia.org/wiki?curid=1052678" title="Franciszek Krzyształowicz">
Franciszek Krzyształowicz

Franciszek Krzyształowicz (ur. 6 maja 1868 w Krakowie, zm. 20 października 1931 w Warszawie) – polski lekarz dermatolog, wenerolog, profesor dermatologii na Uniwersytecie Jagiellońskim i Uniwersytecie Warszawskim. Rektor Uniwersytetu Warszawskiego w roku akademickim 1924/1925, wolnomularz.
Życiorys.
Był bratem Stanisława (1867–1942), malarza, ilustratora, i Kazimierza (1876–1955), pianisty. Studia lekarskie odbywał na Uniwersytecie Jagiellońskim, po ukończeniu ich w 1892 pracował w Szpitalu św. Łazarza, na terenie którego została utworzona w 1863 pierwsza w Polsce klinika dermatologiczna Antoniego Rosnera.
Uzupełniał studia w 1899 w Hamburgu u Paula Gersona Unny, w latach 1901–1904 w czasie okresowych pobytów w Paryżu w Hôpital Saint Louis u François Henri Hallopeau, Ferdinanda-Jeana Dariera i Jeana Alfreda Fourniera, a także u Raymonda Sabouraud, u którego rozpoczął badania nad grzybicami skóry.
W 1900 uzyskał nagrodę Unny za badania elastyny i zmian zwyrodnieniowych skóry. Najważniejsze prace dotyczyły jednak morfologii krętka bladego, które ukazały się wkrótce po jego odkryciu przez Schaudinna i Hoffmanna, poprzedzonym nieudanymi próbami wielu badaczy.
Znakomite prace Krzyształowicza oparte na rozmaitych technikach barwienia i obserwacji ruchów krętków były publikowane z biologiem Siedleckim już w 1905 oraz w monografii "Morfologia krętka bladego" wydanej w 1908 w Paryżu. W 1906 Krzyształowicz został tytularnym profesorem przy Katedrze Dermatologii Uniwersytetu Jagiellońskiego, gdzie prowadził wykłady z zakresu histologii i bakteriologii skóry.
Po śmierci Reissa w 1916 został kierownikiem Kliniki Krakowskiej. W Krakowie pozostawał do 1919, kiedy uzyskał nominację na pierwszego kierownika nowo utworzonej kliniki Wydziału Lekarskiego Uniwersytetu Warszawskiego. Pracę w Warszawie rozpoczął od przebudowy Kliniki na terenie dawnych koszar carskich. W 1920 został wiceprezesem Polskiej Akademii Nauk Lekarskich i członkiem Polskiej Akademii Umiejętności. W 1920 został także współzałożycielem Polskiego Towarzystwa Dermatologicznego i jego wiceprezesem, a w latach 1927–1930 prezesem. W 1924/25 był rektorem Uniwersytetu Warszawskiego.
W 1928 r. założył przy współudziale Sambergera z Pragi Związek Dermatologów Słowiańskich, w skład którego wchodziły kraje o wysokim poziomie dermatologii (Jugosławia, Bułgaria, Czechosłowacja).
Pierwszy Kongres Związku, który odbył się w 1929 w Warszawie, cieszył się dużą frekwencją. Jednakże po kilku zjazdach i zebraniach związek zaprzestał działalności.
Dużym wyróżnieniem było powołanie Krzyształowicza do 11-osobowego Międzynarodowego Komitetu Ligi Towarzystw Dermatologicznych oraz członkostwo honorowe sześciu towarzystw dermatologicznych, w tym Francuskiego Towarzystwa Dermatologicznego.
Od 1911 interesował się radioterapią i wspierał budowę Instytutu Radowego w Warszawie. Pomagał także studentom jako prezes polskiej filii YMCA. Przyjaciel i lekarz Stanisława Wyspiańskiego.
Był mężem Józefy Krzyształowiczowej (1869–1960), z którą spoczywa na cmentarzu Powązkowskim w Warszawie (kwatera 197-3-10).

</doc>
<doc id="1052679" url="https://pl.wikipedia.org/wiki?curid=1052679" title="Józef Kos">
Józef Kos

Józef Kos herbu Kos (ur. 1680, zm. 17 czerwca 1717 w Wenecji) – wojewoda inflancki, wychowawca młodego Augusta III. Syn Jana wojewody chełmińskiego i jego żony Marianny Wolff von Lüdinghausen.
Życiorys.
W 1709 został wojewodą inflanckim. W 1711 został wysłany przez Augusta II z misją do Wiednia, w celu zmontowania sojuszu antytureckiego. Pojechał następnie w tym samym celu na sejm Rzeszy we Frankfurcie, gdzie dołączył do podróżującego po Europie młodego królewicza Fryderyka Augusta jako marszałek jego dworu. Udaremnił dwie próby jego porwania przez agentów szwedzkich i brytyjskich, którzy chcieli uniemożliwić jego konwersję na katolicyzm.
W 1712 posłował do Wenecji, chcąc skłonić jej władze do stworzenia sojuszu antytureckiego.
Nominowany przez króla biskupem chełmińskim, w 1713 zrzekł się godności wojewody inflanckiego, zmarł jednak przed przyjęciem sakry biskupiej i objęciem diecezji. Nominację papieską opóźniało działanie kontrkandydata Kosa, jakim był posiadający rozliczne koneksje w kurii rzymskiej Krzysztof Szembek. Pochowany w kościele św. Zofii w Wenecji, jego nagrobek nie zachował się.

</doc>
<doc id="1052680" url="https://pl.wikipedia.org/wiki?curid=1052680" title="Lista okrętów Marynarki Austro-Węgierskiej">
Lista okrętów Marynarki Austro-Węgierskiej



</doc>
<doc id="1052681" url="https://pl.wikipedia.org/wiki?curid=1052681" title="Teofil Kaczorowski">
Teofil Kaczorowski

Teofil Kaczorowski (ur. 11 sierpnia 1830, zm. 31 marca 1889) − polski lekarz internista. 
Mieszkał w Poznaniu. Od 1865 przez ponad 20 lat był kierownikiem oddziału chorób wewnętrznych Szpitala Przemienienia, w którym prowadził działalność naukowo-medyczno-badawczą. Jako pierwszy sformułował teorię zakażenia organizmu na skutek złego stanu zębów. Teorię tę potwierdzili 20 lat później angielscy uczeni. Był jednym z inicjatorów leczenia gruźlicy w sanatorium. Jest autorem 92 publikacji naukowych.

</doc>
<doc id="1052684" url="https://pl.wikipedia.org/wiki?curid=1052684" title="François Gigot de La Peyronie">
François Gigot de La Peyronie

François Gigot de La Peyronie (ur. 15 stycznia 1678 w Montpellier, zm. 25 kwietnia 1747 w Wersalu) – francuski chirurg, nauczyciel anatomii i chirurgii w Montpellier.
Jego ojciec, którego ojczyzną była Gujenna przeniósł się do Montpellier, gdzie pracował jako golibroda. Miejscowy lekarz Pierre Chirac i jego rodzina wsparli edukację jego syna. Po pobycie w Paryżu (1695-97), gdzie uczył go królewski chirurg Georges Mareschal (1658-1736), powrócił do Montpellier, w którym pozostał do 1715.
W 1715 został lekarzem w Paryżu, a w 1717 - pierwszym chirurgiem króla Francji Ludwika XV. W 1731 roku doprowadził do powstania akademii chirurgii ("L'Académie Royale de Chirurgie") w Paryżu oraz do nadania przywilejów chirurgom francuskim. 
Przemawiał na inauguracji Akademii 18 grudnia 1733.
W 1743 roku opisał stwardnienie ciał jamistych prącia, nazywane także na jego cześć chorobą Peyroniego.

</doc>
<doc id="1052687" url="https://pl.wikipedia.org/wiki?curid=1052687" title="José Matteo Bonaventure Orfila">
José Matteo Bonaventure Orfila

José Matteo Bonaventure Orfila (ur. 24 kwietnia 1787, zm. 12 marca 1853) – francuski lekarz toksykolog, chemik i fizjolog.
Życiorys.
W 1818 roku został profesorem medycyny sądowej w Paryżu. Uważany jest za twórcę medycyny sądowej. Prowadził doświadczenia z arszenikiem na zwierzętach. W 1813 roku ogłosił pracę o toksykologii ogólnej. pogłębił naukę o zmianach pośmiertnych Jest Pochowany na Cmentarzu Montparnasse w Paryżu.

</doc>
<doc id="1052688" url="https://pl.wikipedia.org/wiki?curid=1052688" title="François Magendie">
François Magendie

François Magendie (ur. 6 października 1783 w Bordeaux, zm. 7 października 1855 w Sannois) – francuski fizjolog.
Od 1836 był profesorem na paryskim uniwersytecie Collège de France. Od 1821 członek Francuskiej Akademii Nauk. Był jednym z pionierów fizjologii i patofizjologii. Dokonał znaczących odkryć związanych z fizjologią mózgu dzięki rozwinięciu techniki wiwisekcyjnej. Napisał prace opisujące czynności serca, układu pokarmowego – jako pierwszy opisał odruch wymiotny oraz układu nerwowego.

</doc>
<doc id="1052690" url="https://pl.wikipedia.org/wiki?curid=1052690" title="Naktyny">
Naktyny

Naktyny − grupa organicznych związków chemicznych, cykliczne poliestry będące antybiotykami jonoforowymi produkowanymi przez różne szczepy bakteryjne "Actinomyces". Wykazują działanie przeciwbakteryjne, przeciwgrzybiczne, przeciwnowotworowe i inne.
Najprostszym związkiem z tej grupy jest nonaktyna, natomiast homologami nonaktyny są: monaktyna, dinaktyna, trinaktyna oraz tetranaktyna.

</doc>
<doc id="1052691" url="https://pl.wikipedia.org/wiki?curid=1052691" title="9-15-2000, Brussels">
9-15-2000, Brussels

Brussels 2000 – album nagrany podczas koncertu Einstürzende Neubauten w Ancienne Belgique w Brukseli 9 września 2000.

</doc>
<doc id="1052697" url="https://pl.wikipedia.org/wiki?curid=1052697" title="Stanisław Markiewicz (lekarz)">
Stanisław Markiewicz (lekarz)

Stanisław Markiewicz (ur. 8 sierpnia 1839 w Rawie Mazowieckiej, zm. 25 listopada 1911 w Warszawie) – polski lekarz, higienista, a także działacz społeczny. 
Życiorys.
Jako pierwszy w Polsce zorganizował kolonie letnie dla dzieci. Założył w 1882 Towarzystwo Kolonii Letnich. Towarzystwo to zainicjowało wysyłanie dzieci przedmieść warszawskich w 1882, a cztery lata później kolonie doczekały się podstaw prawnych i szybko rozprzestrzeniły się również w innych miastach. Wprowadzając do szkół systematyczne badania uczniów, położył podwaliny pod higienę szkolną. Był jednym z projektantów kanalizacji w Warszawie, a także współpracował przy planowaniu przestrzeni zielonych i ukwieconych, czym przyczynił się do podniesienia zdrowotności i estetyki miasta. Przez wiele lat Markiewicz pełnił funkcję lekarza w Moździerzu (obecnie Soczewka). Był prezesem i honorowym członkiem Warszawskiego Towarzystwa Lekarskiego. W 1908 obchodził 50-lecie pracy lekarskiej – z tego od 1882 przez 25 lat pracował jako naczelny lekarz (konsulent sanitarny) Kolei Warszawsko-Wiedeńskiej. Udzielał się w pracy społecznej.
Zmarł 24 lub 25 listopada 1911 w Warszawie. Został pochowany na cmentarzu Powązkowskim w Warszawie (kw. 199-3-9).
Jego imieniem nazwano wiadukt na ulicy Karowej w Warszawie.

</doc>
<doc id="1052698" url="https://pl.wikipedia.org/wiki?curid=1052698" title="Neo-prog">
Neo-prog



</doc>
<doc id="1052699" url="https://pl.wikipedia.org/wiki?curid=1052699" title="Marian Kozłowski (ksiądz)">
Marian Kozłowski (ksiądz)

Marian Kozłowski (ur. 30 lipca 1932 w Zakrzewie koło Wolsztyna, zm. 16 września 2016 w Gnieźnie) – polski duchowny katolicki, proboszcz parafii św. Mikołaja w Ujściu w latach 1982–2007.
Życiorys.
Święcenia kapłańskie otrzymał 26 maja 1960 z rąk abp. Antoniego Baraniaka w Poznaniu. Następnie pracował jako wikariusz w parafiach: Sobótka, Kostrzyn Wielkopolski, Poznań oraz w Gostyniu Wielkopolskim.
Po raz pierwszy funkcję proboszcza parafii objął w 1972 w miejscowości Kaliszkowice Kaliskie. W roku 1982 został skierowany do parafii w Ujściu i objął pieczę nad tutejszym kościołem św. Mikołaja. W trakcie pracy proboszcza przez dwie kadencje był dziekanem dekanatu chodzieskiego. W roku 1992 otrzymał nominację z rąk papieża Jana Pawła II na prałata.
W pracy parafialnej zasłużył się jako pomysłodawca odbudowy Kalwarii w Ujsku oraz inicjator powstania Warsztatów Terapii Zajęciowej przy parafii. Pełnił także funkcję przewodniczącego Parafialnego Zespołu CARITAS w Ujściu.
Za swoją pracę w parafii i na rzecz gminy został odznaczony w roku 1998 Honorowym Obywatelstwem Miasta Ujście oraz w dniu 19 czerwca 2007 r. Odznaką Honorową za Zasługi dla Województwa Wielkopolskiego.
Po przejściu na emeryturę zamieszkał w Archidiecezjalnym Domu Księży Seniorów w Gnieźnie. Zmarł 16 września 2016, a obrzędy pogrzebowe odbyły się 4 dni później w Ujściu. Spoczął obok swoich poprzedników na Ujskiej Kalwarii. Obrzędom pogrzebowym przewodniczył bp Bogdan Wojtuś. Ksiądz prymas Wojciech Polak odprawił mszę żałobną w intencji zmarłego 19 września w Archidiecezjalnym Domu Księży Seniorów w Gnieźnie.

</doc>
<doc id="1052706" url="https://pl.wikipedia.org/wiki?curid=1052706" title="New prog">
New prog

New Prog (zwany także „Nu Prog” lub „post-prog”) – termin określający zespoły muzyczne grające rock alternatywny, które do swojej muzyki włączyły elementy rocka progresywnego.
Przykładowe zespoły zaliczane do nurtu new prog:
Albumy, które zapoczątkowały nurt new prog to m.in.:
Termin „New prog” powstał stosunkowo niedawno, w związku z czym sugerowano używanie innych nazw, jak np. "Post-prog". Określenie to było też używane w stosunku do niektórych wcześniejszych zespołów, jak Radiohead. „New prog” jest powiązany i częściowo pokrywa się z ruchem post-rock, lecz różni się znacznie od gatunku neo-prog.

</doc>
<doc id="1052708" url="https://pl.wikipedia.org/wiki?curid=1052708" title="Henri François le Dran">
Henri François le Dran

Henri François le Dran (ur. 13 października 1685; zm. 17 października 1770) francuski chirurg wojskowy, członek Królewskiej Akademii Chirurgii. W 1737 roku opisał leczenie ran postrzałowych za pomocą nacięć. Metoda ta była stosowana przez kilkadziesiąt lat.

</doc>
<doc id="1052709" url="https://pl.wikipedia.org/wiki?curid=1052709" title="Dobutamina">
Dobutamina

Dobutamina (łac. "Dobutaminum") – organiczny związek chemiczny, lek z grupy syntetycznych katecholamin zwiększający rzut serca. Jest stosowany głównie w warunkach intensywnej terapii w celu leczenia wstrząsu kardiogennego, oraz w diagnostyce jako echokardiograficzna próba dobutaminowa.
Mechanizm działania.
Dobutamina jest pochodną dopaminy, jedną z syntetycznych amin katecholowych. Działa na mięsień sercowy poprzez receptory β1 poprawiając jego kurczliwość (działanie inotropowe dodatnie). Zwiększa rzut serca i indeks sercowy. W niewielkim stopniu przyspiesza akcję serca (działanie chronotropowe dodatnie) oraz zmniejsza obciążenie następcze i wstępne. Nie powoduje wyrzutu endogennej noradrenaliny tak jak dopamina.
Zwiększa pojemność minutową serca, przepływ wieńcowy i płucny. Zwiększa zapotrzebowanie mięśnia sercowego na tlen. W małym stopniu podnosi ciśnienie skurczowe i rozkurczowe.
Nie rozszerza naczyń krezkowych i nerkowych (wzrost diurezy obserwowany przy stosowaniu dobutaminy jest spowodowany zwiększonym rzutem serca i następowym wzrostem perfuzji nerkowej).
Dobutamina jest rozkładana przez katecholo-O-metylotransferazę (COMT) i wydalana z organizmu pod postacią metabolitów.
Wskazania.
Dobutaminę stosuje się głównie w stanach wymagających zwiększenia siły skurczu mięśnia sercowego, przy zachowanym ciśnieniu tętniczym (ciśnienie skurczowe powyżej 80–90 mm Hg).
Przeciwwskazania.
Ostrożnie:
Nie należy stosować leku równocześnie z furosemidem (powoduje on dezaktywację dobutaminy), salbutamolem, cymetydyną, furazolidonem i inhibitorami MAO. Leki beta-adrenolityczne ograniczają skuteczność dobutaminy w związku z czym konieczne jest stosowanie większych dawek.
Działanie niepożądane.
Objawy przedawkowania
Dawkowanie.
Dobutaminę stosuje się dożylnie w postaci ciągłego wlewu kroplowego (za pomocą pompy infuzyjnej). Dawka początkowa wynosi 2,5-10 μg/kg m.c./min. Można ją zwiększać do maksymalnego poziomu 40 μg/kg m.c./min. Lek stosuje się maksymalnie 2-3 doby. Po tym okresie rozwija się tolerancja (spadek wrażliwości receptorów β).
Preparat do infuzji przygotowuje się rozpuszczając 250 mg dobutaminy w 50 ml 0,9% roztworu NaCl.
Dobutaminę odstawia się stopniowo, np. 2 μg/kg m.c./min. na dobę, w celu uniknięcia wtórnej hipoperfuzji i cech zastoju.

</doc>
<doc id="1052711" url="https://pl.wikipedia.org/wiki?curid=1052711" title="Henri de Mondeville">
Henri de Mondeville

Henri de Mondeville (ur. ok. 1260; zm. 1320) – francuski lekarz i nadworny chirurg królów Francji – Ludwika X i Filipa IV Pięknego. Od 1304 roku wykładał medycynę i chirurgię w Montpellier i Paryżu (1306). Henri de Mondeville jest autorem dzieła "Chirurgie".

</doc>
<doc id="1052712" url="https://pl.wikipedia.org/wiki?curid=1052712" title="Damon Runyon">
Damon Runyon

Damon Runyon właśc. Alfred Damon Runyan (ur. 4 października 1884 w Manhattan, Kansas, zm. 10 grudnia 1946 w Nowym Jorku), amerykański dziennikarz i pisarz.
Dorastał w Pueblo w stanie Kolorado. W młodym wieku zaciągnął się do wojska, służył na Filipinach. Po powrocie do ojczyzny pracował jako reporter. Na dłużej zatrudnił się w "Denver Post". W 1910 przeniósł się do Nowego Jorku. W tym czasie zrezygnował z podpisywania się dwoma imionami. Relacjonował wydarzenia sportowe: baseballowe spotkania New York Giants oraz profesjonalne walki bokserskie.
Zajmował się także innymi dziedzinami dziennikarstwa. Był korespondentem w czasie rewolucji meksykańskiej. Publikował krótkie opowiadania i eseje. Znał wielu nowojorskich gangsterów - co wywarło wpływ na jego twórczość, z niektórymi się przyjaźnił. Zmarł na raka gardła. 
Runyonowi popularność przyniósł cykl humorystycznych opowiadań o nowojorskim półświatku w czasach prohibicji. Ich bohaterami są gangsterzy o zwariowanych przezwiskach, takich jak "Harry Koń" czy "Buki Bob". W nowelach wykorzystywał - wymyślony w znacznej mierze przez siebie - język półświatka. W Polsce ukazał się wybór "15 opowiadań nowojorskich".
Jego utwory były wielokrotnie ekranizowane. Najsłynniejszym dziełem zrealizowanym na podstawie prozy Runyona jest musical "Guys and Dolls".

</doc>
<doc id="1052713" url="https://pl.wikipedia.org/wiki?curid=1052713" title="Carlo Forlanini">
Carlo Forlanini

Carlo Forlanini (ur. 11 czerwca 1847, zm. 26 maja 1918) – włoski lekarz internista. Profesor uniwersytetów w Pawii i Turynie. Jako pierwszy zastosował odmę sztuczną w leczeniu gruźlicy. Od 1894 metoda ta jest rozpowszechniona na świecie.

</doc>
<doc id="1052715" url="https://pl.wikipedia.org/wiki?curid=1052715" title="Koziorożec kreteński">
Koziorożec kreteński

Koziorożec kreteński ("Capra aegagrus cretica") – podgatunek kozy bezoarowej, dawniej rozpowszechniony we wschodniej części basenu Morza Śródziemnego, dziś spotykany tylko na Krecie w Górach Białych (Lefka Ori) oraz na trzech pobliskich wysepkach (Dia, Thodorou oraz Agii Pandes). Agrimi uważany jest za gatunek endemiczny tego regionu, mimo iż na Krecie pojawił się dopiero podczas panowania Minojczyków. 
Dzika koza kreteńska bardzo często pojawia się w sztuce minojsko-mykeńskiej. 
W trakcie II wojny światowej, podczas okupacji niemieckiej, dzikie kozy kreteńskie były jedynym pożywieniem dostępnym dla chroniących się w górach partyzantów, w związku z tym w latach 60. liczba osobników spadła do ok. 200 sztuk – był to jeden z powodów utworzenia Parku Narodowego Wąwozu Samaria. Obecnie na wyspie żyje ok. 2000 przedstawicieli tego podgatunku, a polowanie na te zwierzęta jest surowo zabronione. 
Kri–kri ma krótką jasnobrązową sierść z ciemną pręgą na grzbiecie. Jest płochliwa, w ciągu dnia wypoczywa, raczej unika turystów. Potrafi skakać na duże odległości oraz wspinać się po niemal pionowych zboczach.

</doc>
<doc id="1052720" url="https://pl.wikipedia.org/wiki?curid=1052720" title="Khalid ibn Abd al-Aziz al Saud">
Khalid ibn Abd al-Aziz al Saud



</doc>
<doc id="1052722" url="https://pl.wikipedia.org/wiki?curid=1052722" title="Ain Ervin Mere">
Ain Ervin Mere

Ain Ervin Mere, właściwie Ain-Ervin Martson, znany też jako Ain Mere (ur. 22 marca 1903, zm. 5 kwietnia 1969 w Leicester) – estoński wojskowy (major), dowódca Estońskiego SD, potem 1 batalionu 3 Estońskiej Ochotniczej Brygady SS, a następnie 1 batalionu 46 Pułku Grenadierów SS w 20 Dywizji Grenadierów SS podczas II wojny światowej.
Życiorys.
Po rozpoczęciu wojny o niepodległość Estonii z bolszewikami wstąpił ochotniczo 16 grudnia 1918 r. w wieku 16 lat do oddziału uczniowskiego w Tallinnie. 6 marca 1919 r. trafił na front w oddziale pociągów pancernych; został ranny. 1 października tego roku został zwolniony ze służby wojskowej. Od lipca 1920 r. do lipca 1923 r. uczył się w technicznej szkole wojskowej, którą ukończył w stopniu podporucznika. Dostał przydział do warsztatów mechanicznych podległych Ministerstwu Wojny. 1 kwietnia 1924 r. został przeniesiony do pułku lotniczego jako obserwator lotniczy. Wkrótce przeszedł przeszkolenie lotnicze w szkole lotniczej. Od 10 grudnia 1924 r. służył jednocześnie jako szef warsztatów dywizjonu lotniczego. 17 lipca 1925 r. ukończył szkolenie lotnicze. Od jesieni 1925 r. do wiosny 1926 r. przeszedł przeszkolenie instruktorskie, prowadzone przez angielskich pilotów, po którym został instruktorem lotniczym, a 28 listopada awansował do stopnia porucznika. Podobne szkolenie odbył w 1928 r. 1 marca 1929 r. został dowódcą grupy lotniczej. 24 lutego 1931 r. dostał stopień kapitana. Od października 1931 r. do kwietnia 1934 r. studiował w estońskiej wyższej szkole wojennej, po czym powrócił do szkoły lotniczej, zostając szefem departamentu szkolenia lotniczego. Jednakże już 15 maja 1934 r. przeniesiono go do sztabu generalnego estońskich sił zbrojnych. 24 lutego 1938 r. został awansowany na majora. Od 1 marca 1939 r. uczył w szkole wojskowej jako tymczasowy wykładowca, a od 12 grudnia – pełny wykładowca. Po aneksji Estonii przez Sowietów w czerwcu 1940 r., nie został zwolniony z wojska, lecz przeszedł do sowieckiego XX Korpusu Strzeleckiego. Walczył w jego szeregach w początkowym okresie inwazji niemieckiej, po czym latem 1941 r. zdezerterował i powrócił do Estonii.
Po zajęciu obszaru Estonii przez Niemców w 1941 r., wstąpił ochotniczo do Waffen-SS. Dostał stopień Waffen-Obersturmbannführera der SS. Został dowódcą złożonej z Estończyków Grupy B (Estońskie SD) w ramach dowództwa Sicherheitspolizei (Sipo) i SD w okupowanej Estonii, po jego utworzeniu w 1942 r. Odpowiadał m.in. za zbrodnie na ludności żydowskiej. Od 22 października 1943 r. dowodził 1 batalionem 3 Estońskiej Ochotniczej Brygady SS, a następnie 1 batalionem 46 Pułku Grenadierów SS w 20 Dywizji Grenadierów SS. W sierpniu 1944 r. został przeniesiony do sztabu inspektora generalnego Legionu Estońskiego SS. 5 lutego 1945 r. założył w Berlinie wraz z SS-Obersturmbannführerem Haraldem Riipalu Eesti Vabadusliit.
Po zakończeniu wojny udało mu się przedostać do Wielkiej Brytanii. W 1961 r. w ZSRR skazano go zaocznie na karę śmierci za zbrodnie przeciw Żydom, ale władze brytyjskie odmówiły jego deportacji.
Według ujawnionych w latach 90. XX wieku archiwów KGB od 10 października 1940 r. do 1941 r. był także agentem NKWD o pseudonimie „Müller”.

</doc>
<doc id="1052731" url="https://pl.wikipedia.org/wiki?curid=1052731" title="Wskaźnik sercowy">
Wskaźnik sercowy

Wskaźnik sercowy (ang. cardiac index, CI, indeks sercowy) - znormalizowana wartość pojemności minutowej serca (CO) przeliczona na powierzchnię ciała.
Można go wyliczyć ze wzoru:
gdzie:
formula_2 - wskaźnik sercowy
formula_3 - pojemność minutowa serca (ang. cardiac Output)
formula_4 - powierzchnia ciała (ang. body surface area)
formula_5 - objętość wyrzutowa serca (ang. stroke volume)
formula_6 - częstość akcji serca (ang. heart rate)
Przeciętnie wartość wskaźnika sercowego wynosi 3,2 l/min/m2 (przy założeniu, że przeciętna powierzchnia ciała wynosi 1,7 m2, a pojemność minutowa serca = 5,4 l/min).

</doc>
<doc id="1052732" url="https://pl.wikipedia.org/wiki?curid=1052732" title="Wapno chlorowane">
Wapno chlorowane



</doc>
<doc id="1052733" url="https://pl.wikipedia.org/wiki?curid=1052733" title="Dobutamine">
Dobutamine



</doc>
<doc id="1052736" url="https://pl.wikipedia.org/wiki?curid=1052736" title="Indeks sercowy">
Indeks sercowy



</doc>
<doc id="1052738" url="https://pl.wikipedia.org/wiki?curid=1052738" title="Wapno bielące">
Wapno bielące



</doc>
<doc id="1052740" url="https://pl.wikipedia.org/wiki?curid=1052740" title="The Mamas &amp; The Papas">
The Mamas &amp; The Papas



</doc>
<doc id="1052748" url="https://pl.wikipedia.org/wiki?curid=1052748" title="Stanisław Kocjan">
Stanisław Kocjan

Stanisław Kocjan (ur. 2 stycznia 1942 w Baranie) – polski polityk i działacz związkowy, poseł na Sejm I kadencji.
Życiorys.
Ukończył w 1983 studia na Wydziale Elektrycznym Politechniki Szczecińskiej. Przez wiele lat pozostawał zatrudniony w Zakładach Chemicznych w Policach, w 2003 przeszedł na emeryturę.
W 1980 kierował strajkiem w swoim przedsiębiorstwie, był następnie jednym z regionalnych przywódców „Solidarności”. W stanie wojennym został internowany na okres od 13 grudnia 1981 do 30 listopada 1982.
W 1989 razem z Marianem Jurczykiem założył negujący uzgodnienia Okrągłego Stołu związek zawodowy „Solidarność” 80, w którym objął stanowisko wiceprzewodniczącego. Z ramienia tej organizacji w latach 1991–1993 sprawował mandat posła na Sejm I kadencji, wybranego w okręgu szczecińskim. W 1993 bezskutecznie ubiegał się o reelekcję z listy Koalicji dla Rzeczypospolitej. Po rozłamie w „S” 80 stanął na czele zakładowych struktur Krajowego NSZZ „Solidarność” 80.
Odznaczenia.
W 2010 odznaczony Krzyżem Oficerskim Orderu Odrodzenia Polski. W 2016 otrzymał Krzyż Wolności i Solidarności.

</doc>
<doc id="1052749" url="https://pl.wikipedia.org/wiki?curid=1052749" title="Marek Garmulewicz">
Marek Garmulewicz

Marek Garmulewicz (ur. 22 stycznia 1968 w Mozgawie) – polski zapaśnik walczący w stylu wolnym. Olimpijczyk, trzykrotny mistrz Europy, wicemistrz świata. Obecnie prezes klubu ZKS Slavia Ruda Śląska.
Sukcesy.
Mistrzostwa Polski.
Wielokrotny mistrz Polski

</doc>
<doc id="1052767" url="https://pl.wikipedia.org/wiki?curid=1052767" title="Taste Media">
Taste Media

Taste Media – wytwórnia płytowa oraz kompania producencka, która wypromowała takie zespoły jak Muse i Shed Seven.
Wytwórnia została założona przez Saftę Jaffery'ego,dawnego producenta Decca and Magnet Records, i Dennisa Smitha, właściciela studia Sawmill w Kornwalii w celu wsparcia nowego zespołu Muse, który to uprzednio wydał swoje nagrania pod szyldem innej wytwórni Smitha.
Podczas gdy Muse byli związani z Mushroom Records w Wielkiej Brytanii, Taste Records i Mushroom musiały dzielić się kolejnymi wydawnictwami grupy; późniejsze nagrania wydawane były niezależnie, jak np. album i singel Shed Seven z roku 2003.
Wydawnicza aktywność Taste zarządzana była przez siostrzaną kompanię, Taste Music, która posiada prawa do trzech pierwszych albumów Muse, a także do kompozycji Buffseeds, One Minute Silence i Sundae Club.

</doc>
<doc id="1052768" url="https://pl.wikipedia.org/wiki?curid=1052768" title="Klubowe Mistrzostwa Oceanii w Piłce Nożnej 2005">
Klubowe Mistrzostwa Oceanii w Piłce Nożnej 2005

Klubowe Mistrzostwa Oceanii w piłce nożnej 2005 odbyły się na Tahiti w mieście Papeete.
Runda Kwalifikacyjna.
Wyniki.
"Manumea została wycofana przez OFC, drużyna Auckland City awansowała do turnieju głównego."
"AS Magenta zwyciężyła w dwumeczu 8:1 i awansowała do turnieju głównego."
"Sobou FM zwyciężyło w dwumeczu 7:0 i awansowało do turnieju głównego."
"Tafea FC zwyciężyła 7:1 w dwumeczu i awansowała do turnieju głównego."
"Makuru FC wygrało w dwumeczu 8:2 i awansowało do turnieju głównego."
"* Sydney FC, AS Pirae i AS Manu Ura rozpoczęły grę od fazy grupowej."

</doc>
<doc id="1052771" url="https://pl.wikipedia.org/wiki?curid=1052771" title="GhostScript">
GhostScript



</doc>
<doc id="1052773" url="https://pl.wikipedia.org/wiki?curid=1052773" title="FI-PI-LI">
FI-PI-LI

S.G.C. FI-PI-LI (wł. "Strada di grande comunicazione Firenze-Pisa-Livorno") – dwujezdniowa droga ekspresowa, wybudowana w latach 1970–2004 w centralnej części Włoch (w regionie Toskania), relacji Florencja–Piza–Livorno, o długości całkowitej 97,2 km.
Łączy trzy główne ośrodki turystyczne i przemysłowe Toskanii: Florencję, Pizę oraz Livorno, a od nazw tych miast zaczerpnięta została nazwa drogi (określa się ją również mianem "Superstrada", co w języku włoskim oznacza drogę dwujezdniową).
Na całej swej długości posiada dwie jezdnie, po dwa pasy ruchu w każdym kierunku, bez pasów awaryjnych. Na 58,5 km od Florencji (na wysokości wsi "Lavaiano") arteria rozdziela się na dwa odcinki:
S.G.C. FI-PI-LI jest bezpłatną alternatywą dla płatnej autostrady A11, znacząco skracając odległość z Florencji do Livorno i Pizy.
Na drodze obowiązuje ograniczenie prędkości do 90 km/h (a na wielu odcinkach do 70 km/h), nie mogą się nią również poruszać: motocykle o pojemności poniżej 249 cm³, motorowery, rowery, pojazdy zaprzęgowe oraz piesi (zabroniony jest autostop).
Historia.
Koncepcja budowy superstrady pomiędzy Florencją, Pizą i Livorno narodziła się w latach 60. XX wieku, z tego okresu pochodzi również dokumentacja projektowa. Budowę jej pierwszego odcinka (Montelupo Fiorentino–Empoli) ukończono w 1970. W 1980 oddano do użytkowania fragment Ginestra Fiorentina–Montelupo Fiorentino. W połowie lat 80. XX wieku rozpoczęto prace w okolicach Florencji i Pizy, a cały odcinek pomiędzy nimi otwarto w 1990, przed rozpoczęciem piłkarskich Mistrzostw Świata we Włoszech (Florencja była bowiem jednym z miast-gospodarzy turnieju, zaś port lotniczy Piza głównym lotniskiem w regionie). W połowie lat 90. XX wieku ukończono sekcję Lavaiano–Livorno Centro, a w 2004 końcowy fragment do portu morskiego w Livorno.
Kontrowersje.
Główne wady drogi FI-PI-LI związane są z niedoszacowaniem - już na etapie projektowania - natężenia ruchu pojazdów w jej ciągu oraz zastosowaniem wyjątkowo niskich parametrów technicznych konstrukcji (przede wszystkim: brak pasów awaryjnego postoju na obydwu jezdniach, brak środkowego pasa rozdzielającego jezdnie, zbyt małą szerokość pasów ruchu i niski standard konstrukcji nawierzchni). Problemy z tym związane ujawniły się niemal natychmiast po oddaniu do użytkowania pierwszych odcinków drogi. W latach 80. odnotowano liczne i poważne wypadki w odcinku Florencja–Empoli, głównie z powodu ciągłej degeneracji nawierzchni (wyjątkowo niestabilnej i niespójnej), zwłaszcza w niesprzyjających warunkach pogodowych. Poziom bezpieczeństwa dodatkowo obniżał brak odpowiedniego podziału między jezdniami.
Błędy projektowe próbowano rozwiązać poprzez zainstalowanie żelbetowych barier drogowych typu „New Jersey”, rozdzielających obydwie jezdnie. Całkowicie wymieniono i wzmocniono również nawierzchnię drogi, a także zmieniono profil poprzeczny jezdni, by umożliwić odpływ wody deszczowej na pobocza.
Kwestią nierozwiązaną pozostaje natomiast bardzo mała szerokość pasa drogowego, co uniemożliwia budowę pasów awaryjnych, zwiększenie szerokości istniejących pasów ruchu i wydzielenie typowego środkowego pasa dzielącego. Dlatego, wraz z postępującym wzrostem rozmiarów pojazdów (przede wszystkim ciężarowych) oraz natężenia ruchu, ograniczono prędkość maksymalną do 90 km/h (a na wielu odcinkach do 70 km/h).

</doc>
<doc id="1052776" url="https://pl.wikipedia.org/wiki?curid=1052776" title="New Prog">
New Prog



</doc>
<doc id="1052785" url="https://pl.wikipedia.org/wiki?curid=1052785" title="Forest Hills Women's Open Tennis Classic">
Forest Hills Women's Open Tennis Classic



</doc>
<doc id="1052789" url="https://pl.wikipedia.org/wiki?curid=1052789" title="Kampania promocyjna">
Kampania promocyjna



</doc>
<doc id="1052792" url="https://pl.wikipedia.org/wiki?curid=1052792" title="Salvador da Bahia">
Salvador da Bahia



</doc>
<doc id="1052798" url="https://pl.wikipedia.org/wiki?curid=1052798" title="Eutelsat Hot Bird 13E">
Eutelsat Hot Bird 13E

Eutelsat Hot Bird 13E – satelita telekomunikacyjny z serii Hot Bird należący do spółki Eutelsat, wystrzelony jako Hot Bird 7A 11 marca 2006 roku rakietą Ariane 5 ECA. 
Został skonstruowany przez Alcatel Alenia Space na bazie platformy Spacebus 3000 B3 w celu zastąpienia wycofanego z użytku satelity Hot Bird 1. Zaopatrzony jest w 38 transponderów działających w paśmie Ku. Posiada 2 rozkładane panele ogniw słonecznych, które są w stanie dostarczyć do 10 kW energii elektrycznej. Planowany czas pracy wynosi 15 lat.
Hot Bird 7A początkowo umieszczony był na pozycji 13°E. W lutym 2009, po przesunięciu na pozycję 9°E (gdzie zastąpił wysłużonego Hot Birda 2), zmienił nazwę na Eurobird 9A. W tym samym roku Eutelsat uruchomił pierwszy stały demonstracyjny kanał telewizji 3D.
Nazwę Eutelsat 9A otrzymał 1 marca 2012 w ramach ujednolicenia nazw satelitów przez Eutelsat. W 2016 został przeniesiony na pozycję 13°E już pod nazwą Eutelsat Hot Bird 13E.
Satelita obejmuje swym zasięgiem Europę, Afrykę Północną i Bliski Wschód. Na koniec 2011 nadawano za jego pośrednictwem ponad 300 kanałów telewizyjnych, z czego prawie 50 w wysokiej rozdzielczości.

</doc>
<doc id="1052803" url="https://pl.wikipedia.org/wiki?curid=1052803" title="Cancellaresca">
Cancellaresca

Cancellaresca – włoskie pismo używane od XVI wieku w kancelarii papieskiej, od czego wzięło swą nazwę. Typowo narzędziowy krój pisma, lekko pochylony, z dużymi wydłużeniami górnymi i dolnymi liter minuskułowych. Odznacza się płynnością linii i elegancją. Przypomina pismo kaligraficzne.
Stanowi przejściową formę między pismem antykwowym a pisanką. Sąsiadujące małe litery można łączyć ze sobą, ale nie należy łączyć ich na siłę.

</doc>
<doc id="1052804" url="https://pl.wikipedia.org/wiki?curid=1052804" title="Galgenberg">
Galgenberg

Galgenberg – wzgórze w Wodzisławiu Śląskim. Galgenberg inaczej góra straceń mieszcząca się w Wodzisławiu przy ul. Kopernika. Na wzniesieniu tym od końca średniowiecza do XVIII w. wykonywano egzekucje, poprzez powieszenie, które orzekał sąd książęcy. Na wzgórzu znajdują się głazy narzutowe, które ułożone są w kształcie kręgu. W czasie II wojny światowej, hitlerowcy chcieli zrobić w tym miejscu aleję zasłużonych Niemców. Po wojnie miejsce trochę zapomniane i zaniedbane. Obecnie stara przywrócić mu się rolę parku bądź punktu widokowego na miasto.

</doc>
<doc id="1052805" url="https://pl.wikipedia.org/wiki?curid=1052805" title="Forest Hills Women’s Open Tennis Classic 2004">
Forest Hills Women’s Open Tennis Classic 2004

Tenisowy turniej WTA Forest Hills Women’s Open Tennis Classic 2004 odbył się w dniach 24 – 28 sierpnia w części nowojorskiej dzielnicy Queens zwanej Forest Hills na kortach twardych. Pula nagród wyniosła 65 882 tysięcy dolarów.
W turnieju nie rozgrywano eliminacji, ani turnieju deblowego.

</doc>
<doc id="1052807" url="https://pl.wikipedia.org/wiki?curid=1052807" title="Grzegorz Bonk">
Grzegorz Bonk

Grzegorz Bonk (ur. 26 stycznia 1977 w Katowicach) – polski piłkarz występujący na pozycji pomocnika, wychowanek Górnika Zabrze. Rozegrał 196 meczów w Ekstraklasie, w których zdobył 13 bramek.
Reprezentował również barwy Ruchu Radzionków, Wisły Płock, Widzewa Łódź, Ruchu Chorzów, Rozwoju Katowice, Kolejarza Stróże oraz Energetyka ROW Rybnik.

</doc>
<doc id="1052808" url="https://pl.wikipedia.org/wiki?curid=1052808" title="Forest Hills Women’s Open Tennis Classic 2005">
Forest Hills Women’s Open Tennis Classic 2005

Tenisowy turniej WTA Forest Hills Women’s Open Tennis Classic 2005 odbył się w dniach 23 – 27 sierpnia w części nowojorskiej dzielnicy Queens zwanej Forest Hills na kortach twardych. Pula nagród wyniosła 74 800 tysięcy dolarów.
W turnieju nie rozgrywano eliminacji, ani turnieju deblowego.

</doc>
<doc id="1052814" url="https://pl.wikipedia.org/wiki?curid=1052814" title="Forest Hills Sony Ericsson WTA Tour Classic 2006">
Forest Hills Sony Ericsson WTA Tour Classic 2006

Tenisowy turniej WTA Forest Hills Sony Ericsson WTA Tour Classic 2006 odbył się w dniach 22–26 sierpnia w części nowojorskiej dzielnicy Queens zwanej Forest Hills na kortach twardych. Pula nagród wyniosła 74 800 tysięcy dolarów.
W turnieju nie rozgrywano eliminacji, ani turnieju deblowego.

</doc>
<doc id="1052816" url="https://pl.wikipedia.org/wiki?curid=1052816" title="Agora Spółka Akcyjna">
Agora Spółka Akcyjna



</doc>
<doc id="1052820" url="https://pl.wikipedia.org/wiki?curid=1052820" title="Michał Pulkowski">
Michał Pulkowski

Michał Pulkowski (ur. 1 stycznia 1979 w Warszawie) – polski piłkarz występujący na pozycji pomocnika, po zakończeniu kariery piłkarskiej trener (od 2020 z licencją UEFA PRO). Od sierpnia 2021 prowadzi III-ligowy zespół Błonianka Błonie.
Jako piłkarz reprezentował barwy Agrykoli Warszawa, Marcovii Marki, Mazura Karczew, Korony Góra Kalwaria, Hutnika Warszawa, Legii Warszawa, Świtu Nowy Dwór Mazowiecki oraz Znicza Pruszków i Ruchu Chorzów. W lipcu 2012 postanowił zakończyć karierę i został asystentem trenera Roberta Podolińskiego najpierw w Dolcanie Ząbki, a następnie w Cracovii i Podbeskidziu Bielsko Biała. Od 2016 jako samodzielny trener Ząbkovii Ząbki, KS Ursus Warszawa i Błonianki Błonie.

</doc>
<doc id="1052828" url="https://pl.wikipedia.org/wiki?curid=1052828" title="American Petroleum Institute">
American Petroleum Institute



</doc>
<doc id="1052829" url="https://pl.wikipedia.org/wiki?curid=1052829" title="Forest Hills Sony Ericsson WTA Tour Classic 2007">
Forest Hills Sony Ericsson WTA Tour Classic 2007

Tenisowy turniej WTA Forest Hills Sony Ericsson WTA Tour Classic 2007 odbył się w dniach 21 – 25 sierpnia w części nowojorskiej dzielnicy Queens zwanej Forest Hills na kortach twardych. Pula nagród wyniosła 74 800 tysięcy dolarów.
W turnieju nie rozgrywano eliminacji, ani turnieju deblowego.

</doc>
<doc id="1052830" url="https://pl.wikipedia.org/wiki?curid=1052830" title="Ulica Jastrzębska w Wodzisławiu Śląskim">
Ulica Jastrzębska w Wodzisławiu Śląskim

Ulica Jastrzębska w Wodzisławiu Śląskim – ważny szlak komunikacyjny łączący miasto z Jastrzębiem-Zdrój, będący szlakiem wylotowym w kierunku Oświęcimia. Ulica jest częścią drogi wojewódzkiej nr 933, łączącej Jastrzębie-Zdrój z Raciborzem. 
Początek ulicy wyznacza rondo na skrzyżowaniu ul. Wincentego Witosa oraz ul. ks. płk. Wilhelma Kubsza, a kończy – granica miasta. Jej długość wynosi 3,1 km. Ulica prowadzi wiaduktem nad linią kolejową relacji Katowice - Chałupki oraz nad rzeką Leśnicą. Przy ulicy znajdują się ważniejsze obiekty jak: hotel „Amadeus”, Zajazd „Cyganek” (dawna siedziba Gestapo), boisko MOSiR Centrum „Na Blazym”.

</doc>
<doc id="1052832" url="https://pl.wikipedia.org/wiki?curid=1052832" title="Chevelle">
Chevelle

Chevelle – amerykański zespół grający metal alternatywny i hard rock.
Historia.
Początek.
Zespół został założony w 1994 przez dwóch braci Pete’a i Sama (w 1996 dołącza trzeci z braci Joe, który w 2005 został zastąpiony przez szwagra Deana). Nazwa zespołu pochodzi od ulubionego samochodu ich ojca (Chevrolet Chevelle).
Point #1.
Współpracując z inżynierem dźwięku Steve’em Albinim, Chevelle wydał swój debiutancki album Point #1 przy pomocy wytwórni Steve’a Taylora Squint Entertainment w maju 1999 roku. Album został skrytykowany za powtarzalną strukturę piosenek, ale pomimo tego został dobrze przyjęty. Tytułowa piosenka „Point #1” i „Mia” zostały wydane jako single i zrobiono do nich teledyski. Oprócz tego oba single otrzymały nagrodę Dove Award w kategorii: „Hard Music Song”: „Mia” w 2000 roku i „Point #1” w 2001 roku a sam album został nagrodzony w kategorii „Hard Music Album” w 2000 roku.
Wonder What’s Next.
W 2002 roku zespół odszedł od starej wytwórni. Grupa postanowiła dołączyć do Epic Records po usłyszeniu albumu L.D. 50 zespołu Mudvayne. Album Wonder What's Next został wydany w 2002 roku. Single „The Red”, „Closure” i „Send the Pain Below” zagościły na wysokich pozycjach różnych rockowych toplist. Album pokrył się platyną (ponad 1.000.000 sprzedanych kopii) w czerwcu. Sukces zespołu zaowocował występem na Ozzfeście i trasą koncertową z Audioslave po Europie.
This Type of Thinking (Could Do Us In).
Trzeci album This Type of Thinking (Could Do Us In) we wrześniu 2004 roku i przyniósł po raz kolejny trzy hitowe single: „Vitamin R (Leading Us Along)”, „The Clincher” i „Panic Prone”. Piosenka „Vitamin R (Leading Us Along)” dotarła na pierwsze miejsce toplisty Mainstream Rock Chart i była bardzo często puszczana w MTV i MTV2. Piosenka „The Clincher” pojawiła się w grze Madden NFL 2005. Album okazał się kolejnym sukcesem i pokrył się złotem (ponad 500.000 sprzedanych kopii). Zespół promował album na trasie koncertowej z zespołami: Taproot i 30 Seconds to Mars. Chevelle zakończyło rok na trasie koncertowej supportując zespół Nickelback.
Vena Sera.
Czwarty album Vena Sera został wydany 3 kwietnia 2007 roku i sprzedał się w 62.000 kopiach w ciągu pierwszego tygodnia, debiutując na 12 miejscu listy Billboard Hot 200 Albums. Pierwszy singel „Well Enough Alone” osiągnął umiarkowany sukces w rozgłośniach radiowych. Teledysk do tego singla pojawia się często na MTV i MTV2. Chevelle podróżowało z Evanescence, Finger Eleven i Strata od marca do kwietnia 2007 roku. Pod koniec czerwca Vena Sera sprzedaje się w ponad 160.000 kopiach i zespół wypuszcza drugi singel „I Get It”. Lipiec zespół spędza na trasie koncertowej w Australii poprzedzając występy grupy The Butterfly Effect.
Sci-Fi Crimes.
23 czerwca 2009 ukazał się pierwszy singel z tego albumu, „Jars”. Album został wydany 1 września 2009.

</doc>
<doc id="1052833" url="https://pl.wikipedia.org/wiki?curid=1052833" title="Marlon Williams">
Marlon Williams



</doc>
<doc id="1052834" url="https://pl.wikipedia.org/wiki?curid=1052834" title="Japan Credit Bureau">
Japan Credit Bureau

Japan Credit Bureau (JCB) powstała w roku 1961 w Japonii. Jej członkami są banki japońskie, a posiadacze kart kredytowych JCB to w 99% Japończycy.
W roku 1981 firma rozpoczęła działalność poza Japonią, by obsługiwać okazicieli kart na całym świecie. Z czasem rozpoczęto promowanie produktów finansowych wszędzie tam, gdzie instytucja kart kredytowych jest szeroko akceptowana. Obecnie wystawiane przez JCB instrumenty płatnicze akceptowane są w blisko 4 milionach punktów sprzedaży w ponad 140 krajach całego świata. Pierwszą kartę JCB w Europie wydano w czerwcu 1990 roku.
Wygląd karty JCB.
Na awersie karty JCB znajduje się:
Na rewersie karty JCB znajduje się:

</doc>
<doc id="1052835" url="https://pl.wikipedia.org/wiki?curid=1052835" title="Hrabstwo Cook (Minnesota)">
Hrabstwo Cook (Minnesota)

Hrabstwo Cook ze stolicą w Grand Marais znajduje się w północno-wschodniej części stanu Minnesota, USA. Według danych z roku 2005 zamieszkuje je 5367 mieszkańców, z czego 89,45% stanowią biali. Nazwa hrabstwa pochodzi od nazwiska majora Michaela Cooka, żołnierza i senatora.
Warunki naturalne.
Hrabstwo zajmuje obszar 8650 km² (3340 mi²), z czego 3757 km² (1451 mi²) to lądy, a 4893 km² (1889 mi²) wody. Graniczy z 5 innymi hrabstwami (dystryktami), z czego 3 to granice wodne na Jeziorze Górnym: 
Demografia.
Według spisu z 2000 roku hrabstwo zamieszkuje 5 168 osób, które tworzą 2 350 gospodarstw domowych oraz 1 438 rodzin. Gęstość zaludnienia wynosi mniej niż 1 osoba/km². Na terenie hrabstwa jest 4 708 budynków mieszkalnych o częstości występowania wynoszącej 1 budynek/km². Hrabstwo zamieszkuje 89,45% ludności białej, 7,59% ludności czarnej, 0,33% rdzennych mieszkańców Ameryki, 0,29% Azjatów, 0,04% mieszkańców Pacyfiku, 0,25% ludności innej rasy oraz 2,05% ludności wywodzącej się z dwóch lub więcej ras, 0,75% ludności to Hiszpanie, Latynosi lub inni. Pochodzenia niemieckiego jest 21,6% mieszkańców, 17,7% norweskiego, 11,5 szwedzkiego, a 7,2% irlandzkiego.
W hrabstwie znajduje się 2 350 gospodarstw domowych, w których 24,4% stanowią dzieci poniżej 18. roku życia mieszkający z rodzicami, 52% małżeństwa mieszkające wspólnie, 6,1% stanowią samotne matki oraz 38,8% to osoby nie posiadające rodziny. 32,5% wszystkich gospodarstw domowych składa się z jednej osoby oraz 10,8% żyję samotnie i jest powyżej 65. roku życia. Średnia wielkość gospodarstwa domowego wynosi 2,17 osoby, a rodziny 2,73 osoby.
Przedział wiekowy populacji hrabstwa kształtuje się następująco: 20,4% osób poniżej 18. roku życia, 5,4% pomiędzy 18. a 24. rokiem życia, 25,8% pomiędzy 25. a 44. rokiem życia, 31,2% pomiędzy 45. a 64. rokiem życia oraz 17,2% osób powyżej 65. roku życia. Średni wiek populacji wynosi 44 lata. Na każde 100 kobiet przypada 99,7 mężczyzn. Na każde 100 kobiet powyżej 18. roku życia przypada 98,5 mężczyzn.
Średni dochód dla gospodarstwa domowego wynosi 36 640 dolarów, a średni dochód dla rodziny wynosi 47 132 dolarów. Mężczyźni osiągają średni dochód w wysokości 31 211 dolarów, a kobiety 23 650 dolarów. Średni dochód na osobę w hrabstwie wynosi 21 775 dolarów. Około 8,1% rodzin oraz 10,1% ludności żyje poniżej minimum socjalnego, z tego 12,2% poniżej 18 roku życia oraz 6,8% powyżej 65. roku życia.

</doc>
<doc id="1052836" url="https://pl.wikipedia.org/wiki?curid=1052836" title="Mariusz Marasek">
Mariusz Marasek

Mariusz Wojciech Marasek (ur. 22 kwietnia 1959 w Skierniewicach) – polski polityk, nauczyciel akademicki, historyk, poseł na Sejm I kadencji, były pełnomocnik Ministerstwa Obrony Narodowej ds. utworzenia Centrum Eksperckiego Kontrwywiadu NATO i jego dyrektor.
Życiorys.
Ukończył w 1988 studia na Wydziale Filozoficzno-Historycznym Uniwersytetu Łódzkiego. Pracował jako nauczyciel historii i wizytator. W 1996 był współtwórcą, a następnie objął stanowisko prorektora Wyższej Szkoły Ekonomiczno-Humanistycznej w Skierniewicach. Współtworzył i przewodniczył Stowarzyszeniu Hospicjum im. Hanny Olszewskiej w tym mieście. Działał w Fundacji Veritas et Scientia.
Pełnił funkcję posła I kadencji wybranego z listy Wyborczej Akcji Katolickiej w okręgu płocko-skierniewickim. Pełnił funkcję wiceprzewodniczącego Komisji Obrony Narodowej. W 1992 był doradcą ministra spraw wewnętrznych Antoniego Macierewicza. W trakcie kadencji odszedł do utworzonej przez niego Akcji Polskiej. W 1993 bez powodzenia ubiegał się o reelekcję z listy Koalicji dla Rzeczypospolitej. W wyborach w 1997 ubiegał się o mandat posła na Sejm z ramienia Ruchu Odbudowy Polski. Pod koniec lat 90. powrócił do ZChN. Od 1994 do 2002 był radnym Skierniewic II i III kadencji, w latach 1998–1999 pełnił obowiązki przewodniczącego Rady Miejskiej z ramienia koalicji AWS-SLD. W wyborach w 2001 kandydował do Sejmu z listy AWSP, a w wyborach w 2011 jako bezpartyjny z listy PiS. W 2014, także bez powodzenia, startował z listy Prawa i Sprawiedliwości do sejmiku województwa łódzkiego. Był związany z Chrześcijańskim Ruchem Samorządowym. Pozostał bliskim współpracownikiem politycznym Antoniego Macierewicza, od 2006 do 2008 był członkiem komisji weryfikacyjnej ds. WSI.
W grudniu 2015 został powołany na stanowisko pełnomocnika ministra obrony narodowej ds. utworzenia Centrum Eksperckiego Kontrwywiadu NATO i jego dyrektora. Później pracował w pionie bezpieczeństwa jednego z przedsiębiorstw zbrojeniowych, a w 2019 został dyrektorem Wojewódzkiego Ośrodka Ruchu Drogowego w Skierniewicach.

</doc>
<doc id="1052839" url="https://pl.wikipedia.org/wiki?curid=1052839" title="Piotr Walerych">
Piotr Walerych

Piotr Rafał Walerych (ur. 22 maja 1958 w Szczecinie) – polski polityk, poseł na Sejm I kadencji.
Życiorys.
Ukończył w 1981 studia na Wydziale Nauk Społecznych Uniwersytetu im. Adama Mickiewicza w Poznaniu. Pracował jako nauczyciel historii i wiedzy o społeczeństwie.
W 1980 wstąpił do „Solidarności”, działał też w Ruchu Młodej Polski. W stanie wojennym został internowany na okres od 13 grudnia 1981 do 2 lipca 1982.
Od 1989 do 1993 należał do Zjednoczenia Chrześcijańsko-Narodowego. Pełnił funkcję posła I kadencji wybranego z listy Wyborczej Akcji Katolickiej w okręgu poznańskim. W trakcie kadencji odszedł do utworzonej przez Antoniego Macierewicza Akcji Polskiej (działał w niej w okresie 1993–1995, zasiadał w zarządzie głównym partii). Od 1995 do 1997 działał w Ruchu Odbudowy Polski. W okresie 1998–2000 działał w Ruchu Katolicko-Narodowym jako członek zarządu głównego partii. Od 1998 do 2002 był radnym sejmiku wielkopolskiego I kadencji z ramienia AWS. Później przystąpił do Chrześcijańskiego Ruchu Samorządowego, zasiadł w radzie naczelnej tego stowarzyszenia.
Był urzędnikiem samorządowym (dyrektorem wydziału paszportów w urzędzie wojewódzkim), pracownikiem inspektoratu celnego i firmy prywatnej. W latach 2000–2002 kierował poznańskim oddziałem firmy Ruch. W 2007 został doradcą w Operatorze Logistycznym Paliw Płynnych.
Brał udział w powołanej w 2006 komisji weryfikacyjnej ds. WSI.
W 2016 został członkiem zarządu fabryki opon Stomil-Poznań, wchodzącej w skład Polskiej Grupy Zbrojeniowej.
Odznaczenia.
W 2008, za "wybitne zasługi w działalności na rzecz przemian demokratycznych w Polsce, za osiągnięcia w podejmowanej z pożytkiem dla kraju pracy zawodowej i społecznej", został odznaczony przez prezydenta Lecha Kaczyńskiego Krzyżem Kawalerskim Orderu Odrodzenia Polski. W 2018 otrzymał Krzyż Wolności i Solidarności.

</doc>
<doc id="1052840" url="https://pl.wikipedia.org/wiki?curid=1052840" title="Ulica Franciszka Matuszczyka w Wodzisławiu Śląskim">
Ulica Franciszka Matuszczyka w Wodzisławiu Śląskim

Ulica Franciszka Matuszczyka w Wodzisławiu Śląskim – ulica dwujezdniowa o dwóch pasach ruchu po każdej stronie. Wybudowana w latach 70. XX w. Już wtedy miała być częścią obwodnicy miejskiej łączącą drogę wojewódzką nr 933 z drogą krajową nr 78, a także największymi wodzisławskimi osiedlami. Jej długość wynosi 907 m. Ulica ta zaczyna się na skrzyżowaniu z ul. Pszowską, a kończy na skrzyżowaniu o ruchu okrężnym z ul. 26 Marca i ul. Radlińską. Przy ulicy znajdują się osiedla mieszkaniowe: Dąbrówki oraz XXX-lecia, a także supermarket Carrefour i Rodzinny Park Rozrywki Trzy Wzgórza.

</doc>
<doc id="1052841" url="https://pl.wikipedia.org/wiki?curid=1052841" title="Tuifeamalo Annandale">
Tuifeamalo Annandale

Tuifeamalo Annandale (ur. 1 października 1945 na Samoa), zdobywczyni tytułu Miss Samoa w 1969.

</doc>
<doc id="1052842" url="https://pl.wikipedia.org/wiki?curid=1052842" title="Point No. 1 (album)">
Point No. 1 (album)

Point #1 jest pierwszym albumem amerykańskiego zespołu Chevelle. Single ("Mia" i "Point #1") trafiły nawet na 2. miejsce lokalnej listy przebojów. Większość piosenek na płycie została nagrana za pierwszym razem. Płyta sprzedała się w ilości ponad 100 tys. egzemplarzy.

</doc>
<doc id="1052843" url="https://pl.wikipedia.org/wiki?curid=1052843" title="Galeria Borghese">
Galeria Borghese

Galeria Borghese () – muzeum państwowe w Rzymie, przechowujące znaczącą część kolekcji Borghese, na które składało się malarstwo, rzeźba i antyki. Dzieła niegdyś prywatnej kolekcji zostały udostępnione szerokiej publiczności w 1903 roku. Muzeum mieści się w Willi Borghese wchodzącej w skład zespołu pałacowo-parkowego.
Historia kolekcji Borghese.
Gromadzenie zbioru rozpoczął kardynał Scipione Borghese, siostrzeniec papieża Pawła V. Dla niego też została zbudowana Villa Borghese, gdzie aktualnie mieści się galeria. Scipione był jednym z pierwszych mecenasów Berniniego oraz wielbicielem sztuki Caravaggia, co znalazło odbicie w zawartości kolekcji. W 1807 książę Camillo Borghese, mąż Pauliny Bonaparte, został zmuszony przez Napoleona Bonaparte do sprzedaży mu części kolekcji: 154 posągów, 160 popiersi, 170 płaskorzeźb, 30 kolumn i rozmaitych waz. Sprzedane dzieła utworzyły "Kolekcję Borghese" w Luwrze. W 1827 książę Camillo zakupił w Paryżu słynną "Danae" Correggia. W 1833, na mocy testamentu Francesca Aldobrandini Borghese, kolekcja została objęta zakazem sprzedaży, co zapobiegło jej dalszym podziałom. W 1891 do Villi Borghese powróciły obrazy przeniesione do pałacu Campo Marzio. W tym samym roku cała kolekcja została zakupiona przez państwo włoskie.
Willa Borghese.
Pałac został ukończony w 1616. Architektem budynku był Flaminio Ponzio, chociaż wkład w projekt miał również flamandzki architekt Giovanni Vasanzio. Vasanzio jest autorem fasady, Ponzio zadecydował o proporcjach pomieszczeń i doryckim porządku zewnętrza.

</doc>
<doc id="1052845" url="https://pl.wikipedia.org/wiki?curid=1052845" title="Wonder What’s Next">
Wonder What’s Next

Wonder What's Next jest drugim albumem zespołu Chevelle.

</doc>
<doc id="1052847" url="https://pl.wikipedia.org/wiki?curid=1052847" title="Góra Syjon">
Góra Syjon



</doc>
<doc id="1052848" url="https://pl.wikipedia.org/wiki?curid=1052848" title="Pocisk kierowany powietrze-powietrze">
Pocisk kierowany powietrze-powietrze



</doc>
<doc id="1052849" url="https://pl.wikipedia.org/wiki?curid=1052849" title="Maryja Panna">
Maryja Panna



</doc>
<doc id="1052850" url="https://pl.wikipedia.org/wiki?curid=1052850" title="Live from the Road">
Live from the Road

Live from the Road jest koncertowym albumem zespołu Chevelle.

</doc>
<doc id="1052852" url="https://pl.wikipedia.org/wiki?curid=1052852" title="Kasia Adamik">
Kasia Adamik

Kasia Adamik, właśc. Katarzyna Maria Adamik (ur. 28 grudnia 1972 w Warszawie) – polska reżyserka, storyboardzistka, plastyczka, członkini Zarządu Gildii Reżyserów Polskich.
Życiorys.
Jest córką Agnieszki Holland i Laco Adamíka, wnuczką Henryka Hollanda, a także siostrzenicą Magdaleny Łazarkiewicz. Ukończyła studia na wydziale grafiki Akademii Sztuk Pięknych w Brukseli. Na 42. Festiwalu Polskich Filmów Fabularnych w Gdyni wraz ze swoją matką, uzyskała nagrodę za film "Pokot".
W 2012 roku wyznała publicznie, że jest lesbijką. Jej partnerką jest reżyserka Olga Chajdas.

</doc>
<doc id="1052853" url="https://pl.wikipedia.org/wiki?curid=1052853" title="Premier League (2007/2008)">
Premier League (2007/2008)

Sezon 2007-08 Barclays Premier League jest szesnastą edycją tych rozgrywek. Sezon trwał od 11 sierpnia 2007 roku, a zakończył się 11 maja 2008 roku. Obrońcą tytułu był Manchester United i udało się tej drużynie tego dokonać. Do Premier League po sezonie 2006-07 awansowały drużyny Sunderland AFC, Birmingham City oraz Derby County.
Wyniki meczów.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1052854" url="https://pl.wikipedia.org/wiki?curid=1052854" title="This Type of Thinking (Could Do Us In)">
This Type of Thinking (Could Do Us In)

This Type of Thinking (Could Do Us In) jest trzecim albumem studyjnym zespołu Chevelle.

</doc>
<doc id="1052855" url="https://pl.wikipedia.org/wiki?curid=1052855" title="Rosa Mota">
Rosa Mota

Rosa Maria Correia dos Santos Mota (ur. 29 czerwca 1958 w Foz do Douro) – portugalska lekkoatletka, specjalizująca się w biegach maratońskich.
Jedna z najlepszych zawodniczek w historii kobiecego maratonu. Mistrzyni olimpijska z Seulu (1988), brązowa medalistka olimpijska z Los Angeles (1984). Mistrzyni świata (Rzym 1987) i trzykrotna mistrzyni Europy Ateny 1982, Stuttgart 1986, Split 1990). Zwyciężczyni prestiżowych biegów maratońskich w Rotterdamie (1983), Chicago (1983, 1984), Tokio (1986), Bostonie (1987, 1988, 1990), Osace (1990) i Londynie (1991). Rekord życiowy w maratonie – 2:23:29 (1985), wynik ten jest aktualnym rekordem Portugalii.
Dwa razy zdobyła indywidualnie srebrne medale mistrzostw świata w biegach ulicznych (Madryt 1984 oraz Lizbona 1986).

</doc>
<doc id="1052858" url="https://pl.wikipedia.org/wiki?curid=1052858" title="Terier brazylijski">
Terier brazylijski

Terier brazylijski – jedna z ras psów, należąca do grupy terierów, zaklasyfikowana do sekcji terierów dużych i średnich. Nie podlega próbom pracy.
Rys historyczny.
Jest to dość młoda rasa, ustabilizowana około stu lat temu. Prawdopodobnie wywodzi się z krzyżówek foksteriera z innymi, małymi terierami.
Wygląd.
Budowa.
Terier brazylijski jest psem średniej wielkość, smukłym i proporcjonalny. Mimo iż jest psem zwartym nie może sprawiać wrażenia ciężkiego. Ciało powinno zamykać się w kwadracie. Krzywizny obrysu powinny być łagodne w odróżnieniu od kanciastych foksteriera.
Szata i umaszczenie.
Gładka, ale nie miękka. Dominuje kolor biały z czarnymi, brązowymi albo niebieskimi znaczeniami. Występować muszą następujące typowe i charakterystyczne znaczenia: brązowe znaczenia powyżej oczu, po obu stronach pyska, wewnątrz i na końcach uszu. Brązowe znaczenia mogą rozszerzać się na inne części ciała graniczące z wymaganymi znaczeniami. Głowa musi zawsze mieć czarne, brązowe albo niebieskie znaczenia w okolicy czoła i uszu. 
Wady.
Najczęstsze: stojące uszy, błędy w charakterystycznych znaczeniach, długi lub niewłaściwy włos, błędy w budowie. 
Dyskwalifikujące: agresja lub zbytnia nieśmiałość, inny niż delikatnie opadający zad, przodozgryz, tyłozgryz lub zgryz cęgowy, brak harmonii lub nietypowa budowa.
Zachowanie i charakter.
Porywczy, raźny, aktywny, czujny i ostry. Przyjacielski i łagodny w stosunku do przyjaciół. Posiada silny instynkt myśliwski, toteż nie powinien być zostawiany sam na sam z gryzoniami i innymi małymi zwierzętami.
Użytkowość.
Są psami myśliwskimi pracującymi w grupach, ich zadaniem jest osaczenie zwierzyny. Oprócz tego wykorzystuje się je do łapania szkodników.

</doc>
<doc id="1052859" url="https://pl.wikipedia.org/wiki?curid=1052859" title="Hokkons Baules">
Hokkons Baules

Hokkons Baules (ur. 7 czerwca 1948) – palauski polityk, senator w latach 1985–1988. Ponownie wybrany do składu Senatu 9 maja 2007 roku, w wyborach uzupełniających, po śmierci Johnny'ego Reklai. Jest synem Sechelonga Baulesa, byłego senatora i współtwórcy konstytucji Palau.

</doc>
<doc id="1052860" url="https://pl.wikipedia.org/wiki?curid=1052860" title="Vena Sera">
Vena Sera

Vena Sera jest czwartym studyjnym albumem zespołu Chevelle.

</doc>
<doc id="1052865" url="https://pl.wikipedia.org/wiki?curid=1052865" title="Sołtan Safijew">
Sołtan Safijew

Sołtan Safijew (spotykana także pisownia Zoltan Safiyeff) ps. "Doktor Turek" (ur. ?, zm. 22 września 1944 w Warszawie) – kapitan Armii Czerwonej, doktor medycyny, Turek pochodzenia żydowskiego.
5 sierpnia podczas powstania warszawskiego został uwolniony przez oddziały Armii Krajowej z obozu „Gęsiówka”, którego był więźniem. Po tym wydarzeniu został lekarzem i chirurgiem w batalionie „Parasol”. Zamordowany przez żołnierzy niemieckich 22 września 1944, gdy niedługo przed upadkiem Czerniakowa zgłaszał jako parlamentariusz poddanie się jednego z powstańczych punktów oporu.
Podobnie jak dr Safijew niektórzy z uwolnionych 348 więźniów „Gęsiówki” pochodzenia żydowskiego wstąpili w szeregi powstańcze.

</doc>
<doc id="1052866" url="https://pl.wikipedia.org/wiki?curid=1052866" title="ECM">
ECM



</doc>
<doc id="1052868" url="https://pl.wikipedia.org/wiki?curid=1052868" title="Soltan Safijew">
Soltan Safijew



</doc>
<doc id="1052869" url="https://pl.wikipedia.org/wiki?curid=1052869" title="Zatrucie toksynami mięczaków morskich">
Zatrucie toksynami mięczaków morskich

Zatrucie toksynami mięczaków morskich, zatrucie małżami – grupa zatruć pokarmowych wywoływanych przez glony planktonowe, głównie z typu bruzdnic, akumulowane przez mięczaki, przede wszystkim małże (omułki, ostrygi, przegrzebki, sercówki), które się tymi glonami odżywiają. 
Spożycie skażonych małży wywołuje różne objawy, zależne od rodzaju toksyny, jej stężenia i wielkości spożycia. Zatrucie może przyjmować następujące postacie:
Epidemiologia i profilaktyka.
Mięczaki morskie są często konsumowane, a zanieczyszczenie wód sprzyja nadmiernemu rozwojowi alg (zakwitom wody). Jedynym sposobem zapobiegania zatruciom jest niespożywanie mięczaków, zwłaszcza w momencie zakwitów wody. Większość krajów, w których doszło do zatruć, wdrożyło specjalne procedury badania mięczaków i dopuszczania ich do sprzedaży. W Unii Europejskim reguluje to decyzja Komisji z dnia 15 marca 2002 (2002/225). Nie wolno spożywać mięczaków morskich zebranych własnoręcznie, gdyż nie podlegają one kontroli skażenia i najwięcej zatruć miało miejsce właśnie w takiej sytuacji.

</doc>
<doc id="1052871" url="https://pl.wikipedia.org/wiki?curid=1052871" title="Lazzaro Spallanzani">
Lazzaro Spallanzani

Lazzaro Spallanzani (ur. 12 stycznia 1729 w Modenie, zm. 11 lutego 1799 w Pawii) – włoski przyrodnik, profesor uniwersytetów w Reggio, Modenie i Pawii.
Życiorys.
Urodzony 10 stycznia 1729 r. w Modenie jako syn prawnika Gianniccolò i Lucii Zigliani. Uczęszczał do kolegium jezuickiego w Reggio, gdzie odebrał wykształcenie klasyczne i filozoficzne. W 1757 r. został wyświęcony na księdza, ale odmówił wstąpienia do zakonu i wyjechał do Bolonii, gdzie podjął studia prawnicze. Pod wpływem krewnej, Laury Bassi, która była profesorem fizyki i matematyki, zainteresował się naukami przyrodniczymi. W 1754 r. został profesorem logiki, metafizyki i greki w kolegium w Reggio (w 1760 r. opublikował artykuł krytykujący nowy przekład "Iliady"), a sześć lat później profesorem fizyki na Uniwersytecie Modeny. Spallanzani jest autorem prac z dziedziny chemii, fizyki, biologii i meteorologii.
W 1767 r. opublikował artykuł będący podsumowaniem jego badań mikroskopowych. Potwierdził w nich tezy Antonie'a van Leeuwenhoeka dotyczące mikroorganizmów, wykazując, że są to żywe organizmy, a nie cząsteczki dające organizmom siłę życiową. Tym samym obalił teorię samorództwa; udowodnił, że w pożywkach długo gotowanych i dobrze wyizolowanych nie mogą występować drobnoustroje.
Badając na prośbę Charlesa Bonneta udział samca w procesie zapłodnienia, przeprowadził doświadczenia dowodzące, że do stworzenia nowego osobnika potrzeba gamet pochodzenia męskiego i żeńskiego i potwierdził tym samym konieczność udziału spermy w zapłodnieniu. W tym celu Spallanzani stworzył dla samców badanych żab rodzaj majtek, które uniemożliwiały przekazanie samicy spermy z nasieniem. Spallanzani również jako pierwszy udowodnił rolę plemników, wykazując na płazach, że skuteczność zapłodnienia spada w miarę ich stopniowego odfiltrowywania ze spermy. Ponadto badając płodność jako pierwszy dokonał skutecznego sztucznego zapłodnienia u ryb, płazów i ssaków (w tym psa). On również zauważył w 1776 r., że schłodzenie spermy zmniejsza ruchliwość plemników. Spallanzani uznawał teorię preformacji, przez co nie udało mu się poprawnie zinterpretować własnych odkryć.
Spallanzani wykrył, że nietoperze doskonale poruszają się i łowią zdobycz w ciemnościach (mechanizm ich orientacji nadal pozostawał zagadką) także wtedy, gdy ich oczy zostaną zakryte lub usunięte (1793 r.). W serii eksperymentów uniemożliwiał nietoperzom korzystanie z kolejnych zmysłów i obserwował ich zachowanie pośród porozciąganych nici, jednak ostatecznie to Louis Jurine z Genewy ustalił jako pierwszy, że nietoperze kierują się słuchem, a Spallanzani tylko potwierdził jego rezultaty.
Prowadził badania nad zdolnością regeneracji u płazów, a także dokonał udanego przeszczepu głowy ślimaka innemu ślimakowi. W 1773 r. prowadził badania nad krążeniem krwi w płucach i innych narządach, w trakcie których zajął się trawieniem, wykazując trawiące działanie soku żołądkowego i zależność jego składu od spożytego pokarmu. Spallanzani badał krążenie krwi, interesował się mikroorganizmami (odkrył zdolność części z nich do życia w warunkach beztlenowych) oraz opisał naukowo m.in. niesporczaki (Tardigrada).
Ponadto badał czynne wulkany, w tym Etnę i Stromboli, mierząc wypływ lawy i jej temperaturę oraz zbierając próbki skał wulkanicznych. W Modenie prowadził muzeum historii naturalnej, do którego przywoził okazy z licznych wypraw.
Kolejne badania podnosiły jego renomę jako naukowca, co skutkowało zaproszeniami do kolejnych towarzystw naukowych. Był członkiem Royal Society i 
Akademii Nauk w Berlinie. W 1769 r. przyjął profesurę na Uniwersytecie w Pawii, gdzie pozostał przez resztę życia, ciesząc się popularnością wśród kadry i studentów. Korzystał również z okazji do podróży, prowadzenia badań i spotkań z innymi naukowcami. Pod koniec życia prowadził badania, w których usiłował udowodnić, że przemiana tlenu w dwutlenek węgla zachodzi w tkankach, a nie w płucach, jak chciał tego Antoine-Laurent Lavoisier.
Zmarł 11 lutego 1799 r. w Pawii.

</doc>
<doc id="1052880" url="https://pl.wikipedia.org/wiki?curid=1052880" title="John Philip Hill">
John Philip Hill

John Boynton Philip Clayton Hill (ur. 2 maja 1879, zm. 23 maja 1941) – amerykański polityk, członek Partii Republikańskiej. W latach 1921–1927 był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych.
Hill zmarł 23 maja 1941 roku w Waszyngtonie. Jego ciało jest pochowane na Narodowym Cmentarzu w Arlington.

</doc>
<doc id="1052881" url="https://pl.wikipedia.org/wiki?curid=1052881" title="Henryk Lederman">
Henryk Lederman

Henryk Lederman ps. "Heniek" (ur. ?, zm. najprawdopodobniej 5 września 1944 w Warszawie) – podchorąży, uczestnik powstania w getcie w 1943 i powstania warszawskiego w 1944 roku.
5. dnia powstania warszawskiego został uwolniony z obozu „Gęsiówka” przez oddziały Armii Krajowej. Po tym wydarzeniu zebrał grupę kilkunastu z 348 uwolnionych więźniów pochodzenia żydowskiego i zameldował porucznikowi Wacławowi Micucie gotowość oddziału żydowskiego do boju. Został mechanikiem w plutonie pancernym dowodzonym przez por. Micutę. Wkrótce służył na Starym Mieście wraz z Dawidem Goldmanem (ps. „Gutek”) jako łącznik kanałowy (znał wiele połączeń, gdyż uczestniczył w powstaniu w getcie).
Później, jako ranny, znalazł się w szpitalu przy ul. Drewnianej na Powiślu. Tam też zginął 5 września 1944, zamordowany przez żołnierzy niemieckich.
Odznaczony Krzyżem Walecznych.

</doc>
<doc id="1052886" url="https://pl.wikipedia.org/wiki?curid=1052886" title="Baza danych sekwencji">
Baza danych sekwencji

Baza danych sekwencji – stosowana w bioinformatyce obszerna baza danych sekwencji monomerów występujących w DNA, RNA, białkach i innych biopolimerach.
Dostęp do tych baz danych jest różnorodny, jedne są płatne, a inne są dostępne dla każdego całkowicie bezpłatnie. Jedną z większych baz sekwencji jest GenBank.

</doc>
<doc id="1052889" url="https://pl.wikipedia.org/wiki?curid=1052889" title="VIII Korpus Wielkiej Armii ks. Józefa Poniatowskiego">
VIII Korpus Wielkiej Armii ks. Józefa Poniatowskiego

VIII Korpus "(Polski)" Wielkiej Armii – polska formacja wojskowa okresu napoleońskiego.
Powołany przez Napoleona dekretem z marca 1813. W czerwcu przejęty na żołd francuski.
Dowódcą korpusu mianowano księcia Józefa Poniatowskiego a szefem sztabu gen. Aleksandra Różnieckiego.
Artylerią korpusu dowodził płk Jakub Redel, wojskami inżynieryjnymi płk Jean-Baptiste Mallet de Grandville.
Formowanie i skład.
Mimo totalnej klęski Napoleona w wyprawie moskiewskiej książę Poniatowski przystąpił do odtwarzania armii. Stosując metody kościuszkowskie: intensywny pobór dymowy i wcielając bataliony gwardii narodowej do pułków liniowych uzyskał doskonałe efekty. Stary żołnierz tworzył doskonałe kadry, a rekrut prędko stawał się starym żołnierzem.
Orde de Bataille w przededniu bitwy pod Lipskiem.
26 Dywizja - gen. Ludwik Kamieniecki
27 Dywizja - gen. Izydor Krasiński
27 Brygada Kawalerii Lekkiej - gen. Jan Nepomucen Umiński
Artyleria rezerwowa:
Wraz ze służbami korpus liczył ok. 10 000 i 36 dział.
Działania zbrojne.
7 maja VIII Korpus opuszcza kraj i udaje się ku Wielkiej Armii. Gen. Michał Sokolnicki spóźnia się z wezwaniem Napoleona (12 maja), by na tyłach przeciwnika prowadzić działania partyzanckie. Sławetne słowa "Idę do Polski i dla Polski, tam się mają połączyć ze mną Polacy..." nigdy nie urzeczywistniły się. Książę Poniatowski kontynuował swój marsz do Saksonii.
W kampanii jesiennej (saksońskiej) korpus walczy początkowo pod Ebersdorf i Löbau.
Wykonuje zawsze zadania samodzielnie. używany jest do działań dywersyjnych, przesłaniania działań sił głównej, wiązania i zatrzymywania przeważających sił przeciwnika. Działania sprzymierzonych sił austriacko-rosyjskich, na odcinku zajmowanym przez korpus, były jedynie pozorowaniem kierunku głównego uderzenia, które nastąpiło w rzeczywistości kilkadziesiąt kilometrów na zachód - bezpośrednio na Drezno. Tam w bitwie rozegranej 26 i 27 sierpnia Napoleon pobił armię sprzymierzonych. Korpus polski stał nadal w rejonie Żytawy strzegąc przejść przez góry między Czechami a Saksonią, ubezpieczając od południa zgrupowane w Saksonii korpusy francuskie
Bitwa pod Lipskiem.
Dla wojsk Korpusu bitwa pod Lipskiem rozpoczęła się 16 października w godzinach rannych. Na wieś Markkleeberg ruszyło sześć pułków sprzymierzonych. Naprzeciw nich stanęła dywizja generała Krasińskiego. Po zaciętych walkach zatrzymała ona natarcie Austriaków.
Nad rzeką Pleisse walczyła dywizja gen. Kamienieckiego. I tu nie osiągnął przeciwnik żadnych decydujących sukcesów.
Na koniec dnia VIII Korpus miał około 35% strat.
Tego dnia ks. Józef Poniatowski otrzymał tytuł marszałka Francji.
Trzeci dzień bitwy, 18 października, miał przynieść rozstrzygnięcie.
O 10 rano wzmógł się nacisk nieprzyjaciela na odcinku VIII Korpusu koło Probstheide. Walczyli tu, obok Poniatowskiego marszałkowie Augereau i Oudinot. Dywizja Krasińskiego, dywizja konna Sokolnickiego, batalion Kurcyusza i w tym dniu biły się dzielnie nieustannie kontratakując silniejszego liczebnie przeciwnika.
Walki rozegrane 19 października były najprawdopodobniej najkrwawszymi w dziejach korpusu.
Oddziały Korpusu i wojska marszałka Macdonalda odpierały główne uderzenie nieprzyjaciela i osłaniały odwrót Wielkiej Armii na zachód. W bojach tych VIII Korpus znów poniósł ciężkie straty broniąc zaciekle odcinka Dölitz-Probsthejde. Jednak zbyt wczesne zniszczenie mostu na Elsterze spowodowało zgubę wielu oddziałów. W rzece znalazł również śmierć książę Józef Poniatowski, wódz naczelny Wojska Polskiego i jedyny obcokrajowiec w randze marszałka Francji.
VIII Korpus Wielkiej Armii przestał istnieć.

</doc>
<doc id="1052893" url="https://pl.wikipedia.org/wiki?curid=1052893" title="Marek Dziubek">
Marek Dziubek

Marek Józef Dziubek (ur. 18 marca 1959 w Częstochowie) – polski polityk, urzędnik państwowy, poseł na Sejm X i I kadencji.
Życiorys.
Ukończył w 1984 studia z zakresu zootechniki na Akademii Rolniczej w Krakowie, w czasach studenckich w 1980 organizował Niezależne Zrzeszenie Studentów. Pracę rozpoczął w Instytucie Hodowli Zwierząt AR. W latach 1987–1989 zajmował się skupem i eksportem owiec. W stanie wojennym wydawał w Krakowie „Hejnał”, a następnie „Z ukrycia”; zajmował się również kolportażem prasy wydawnictw podziemnych. W latach 1983–1989 organizował w Diecezji Częstochowskiej spotkanie Duszpasterstwa Rolników. W latach 1983–1984 był członkiem Klubu Myśli Politycznej „Dziekania”, należał również do Niezależnego Samorządnego Związku Zawodowego Rolników Indywidualnych „Solidarność”.
Sprawował mandat posła na Sejm X i I kadencji z ramienia Komitetu Obywatelskiego oraz Porozumienia Obywatelskiego Centrum. W latach 1991–1993 przewodniczył klubowi parlamentarnemu Porozumienia Centrum. W wyborach w 1993 bez powodzenia ubiegał się o reelekcję z ramienia Zjednoczenia Polskiego w okręgu częstochowskim. W 1993 opuścił Porozumienie Centrum i założył niewielkie ugrupowanie „Nowa Prawica Polska”. Później związany z Prawem i Sprawiedliwością.
Pracował jako przedstawiciel handlowy spółki Desa Unicum w Warszawie. Pod koniec lat 90. był doradcą wojewody częstochowskiego Szymona Giżyńskiego. Od 2000 pracował w oddziale Agencji Restrukturyzacji i Modernizacji Rolnictwa, początkowo jako zastępca dyrektora, następnie kierownik biura kontroli, dyrektor oddziału ARiMR, kierownik biura terenowego w Kłobucku. W tym okresie podjął się pisania rozprawy doktorskiej poświęconej działalności opozycyjnej na wsi.
Otrzymał Krzyż Wolności i Solidarności (2016) oraz Złoty Krzyż Zasługi (2014).

</doc>
<doc id="1052894" url="https://pl.wikipedia.org/wiki?curid=1052894" title="Tortilla Flat">
Tortilla Flat

Tortilla Flat (ang. "Tortilla Flat") – powieść amerykańskiego pisarza Johna Steinbecka, opublikowana w 1935. 
Akcja niewielkiej powieści rozgrywa się w kalifornijskim miasteczku Monterey tuż po zakończeniu I wojny światowej. Jej bohaterem jest grupa miejscowych lekkoduchów, włóczęgów spędzających czas na piciu wina, drobnych kradzieżach oraz uwodzeniu kobiet. Sami siebie nazywają "paisanos", są potomkami hiszpańskich konkwistadorów i często posiadają domieszkę krwi indiańskiej. Budowa utworu nawiązuje do legendy o Królu Arturze, posiada on także cechy powieści łotrzykowskiej. Centralną postacią powieści jest Danny, właściciel domku w dzielnicy Tortilla Flat. Z przyjaciółmi: Pilonem, Pablem, Jezusem Marią, Wielkim Joe Portugalczykiem i Piratem tworzy coś w rodzaju komuny. Wspólnie przeżywają szereg przygód, z reguły zabawnych, czasem jednak kończących się tragicznie.
W 1942 książka została przeniesiona na ekran filmowy. W wyreżyserowanym przez Victora Fleminga obrazie zagrał m.in. Spencer Tracy.

</doc>
<doc id="1052897" url="https://pl.wikipedia.org/wiki?curid=1052897" title="Branchiozaur">
Branchiozaur

Branchiosaurus (z gr. "skrzelowata jaszczurka") jest nazwą problematycznych skamieniałości płaza żyjącego w okresie od końca karbonu po początek permu (około 300 milionów lat temu). Najprawdopodobniej jest to nazwa rodzajowa zwierzęcia, które w rzeczywistości nigdy nie istniało.
Istnieje problem związany ze statusem tego zwierzęcia, którego liczone w tysiącach skamieniałości odkryto na terenie Niemiec. Nie ma pewności, czy branchiozaur stanowił rzeczywiście odrębny gatunek płaza, który w wyniku ewolucyjnego procesu pedomorfozy wykształcił larwalny wygląd u osobników dojrzałych, czy też mamy do czynienia z formami larwalnymi innego gatunku płazów.
Wygląd omawianych skamieniałości prezentuje się następująco: Są to zwierzęta przypominające płazy z podrzędu "Rhachitomi", jednak od nich mniejsze, z krótszymi czaszkami i mniej skostniałym szkieletem. Dzięki zachowaniu się tkanek miękkich wiemy, że posiadały one po 3 pary skrzeli zewnętrznych, skąd wzięła się ich nazwa.
Do pewnego czasu uznawano przeświadczenie, że branchiozaur stanowił nowy takson płazów, dla którego wytworzono oddzielny rząd "Phyllospondyli" (nazwa oznaczająca "liściowate kręgi"). Dziś naukowcy bliżsi są twierdzeniu, że rodzaj "Branchiosaurus" nie istniał, a skamieniałości to nic innego jak larwy większego płaza z grupy "Rhachotomii", jak na przykład "Eryopsa"

</doc>
<doc id="1052898" url="https://pl.wikipedia.org/wiki?curid=1052898" title="Marzenna Nowakowska">
Marzenna Nowakowska

Marzenna Nowakowska (ur. 17 marca 1967 w Warszawie) – biolog, polska popularyzatorka wiedzy o zachowaniach zwierząt.
Absolwentka Wydziału Biologii Uniwersytetu Warszawskiego.
Popularyzuje ekologię behawioralną i socjobiologię. Zajmuje się głównie tematyką przyrodniczą. Ma na koncie współpracę z:
Programy telewizyjne:
Praca w PAN

</doc>
<doc id="1052901" url="https://pl.wikipedia.org/wiki?curid=1052901" title="Vargarna Speedway">
Vargarna Speedway

Vargarna Norrköping – szwedzki klub żużlowy z Norrköping.

</doc>
<doc id="1052902" url="https://pl.wikipedia.org/wiki?curid=1052902" title="Stróże Poranka">
Stróże Poranka

Stróże Poranka – polska grupa muzyczna grająca muzykę chrześcijańską (głównie rock chrześcijański). Zespół powstał w 2002 r. wśród młodych ludzi wywodzących się z Salezjańskich Wspólnot Ewangelizacyjnych. Zespół zawiesił działalność w 2011.
Dyskografia.
Do tej pory muzycy z zespołu wydali cztery albumy:

</doc>
<doc id="1052904" url="https://pl.wikipedia.org/wiki?curid=1052904" title="Włodzimierz Oniszczenko">
Włodzimierz Oniszczenko

Włodzimierz Oniszczenko (ur. 5 marca 1954) − polski psycholog, profesor nauk humanistycznych, pracownik naukowy Wydziału Psychologii Uniwersytetu Warszawskiego, Kierownik Katedry Psychologii Różnic Indywidualnych zajmujący się genetyką zachowań i psychologią różnic indywidualnych.
Kariera naukowa.
Studia wyższe ukończył w 1978 roku na Wydziale Psychologii Uniwersytetu Warszawskiego i z tą uczelnią związał swoją dalszą karierę. W roku 1983 uzyskał stopień doktora nauk humanistycznych w zakresie psychologii ze specjalnością psychologia różnic indywidualnych i genetyka zachowania. Promotorem pracy doktorskiej był Jan Strelau. W 1998 roku uzyskał stopień doktora habilitowanego za rozprawę pt. "Genetyczne podstawy temperamentu". W roku 2006 uzyskał tytuł naukowy profesora nauk humanistycznych.
W latach 1999–2002 był prodziekanem Wydziału Psychologii UW. Otrzymał 17 nagród Rektora UW, w tym 5 zespołowych.
Współpraca międzynarodowa.
Jest członkiem m.in. American Psychological Association, International Society for the Study of Individual Differences (ISSID) i International Society for Twin Studies (ISTS). Współpracuje z Wydziałem Psychologii Uniwersytetu w Bielefeldzie, Niemcy.

</doc>
<doc id="1052906" url="https://pl.wikipedia.org/wiki?curid=1052906" title="Bazy danych sekwencji">
Bazy danych sekwencji



</doc>
<doc id="1052914" url="https://pl.wikipedia.org/wiki?curid=1052914" title="Planeta FM (Poznań)">
Planeta FM (Poznań)



</doc>
<doc id="1052915" url="https://pl.wikipedia.org/wiki?curid=1052915" title="Jehuda Amichaj">
Jehuda Amichaj

Jehuda Amichaj (hebr. יהודה עמיחי, właśc. Ludwig Pfeuffer; ur. 3 maja 1924 w Würzburgu, zm. 22 września 2000 w Jerozolimie) – poeta tworzący po hebrajsku. Urodził się w rodzinie ortodoksyjnych Żydów. Amichaj wydał wiele tomów poezji, dwie powieści, tom opowiadań, tom dramatów i słuchowisk. W języku polskim ukazał się wybór jego wierszy pt. "Koniec sezonu pomarańczy" oraz tom "Otwarte zamknięte otwarte".
Życiorys.
W 1935 roku wyjechał wraz z rodziną do Palestyny. Zamieszkał początkowo w Petach Tikwie, potem w Jerozolimie, gdzie mieszkał do końca życia. W 1942 zerwał z religijnością. Jako ochotnik walczył podczas II wojny światowej w Brygadzie Żydowskiej Armii Brytyjskiej w Północnej Afryce i we Włoszech. Uczestniczył w przemycie broni i działał w związku „Alija Bet”. Walczył w wojnie o niepodległość w 1948 roku. Po wojnie studiował na Uniwersytecie Hebrajskim literaturę hebrajską i biblistykę. W 1965 roku został „odkryty” przez Teda Hugesa, który przetłumaczył kilka jego książek.

</doc>
<doc id="1052923" url="https://pl.wikipedia.org/wiki?curid=1052923" title="Wożąc panią Daisy">
Wożąc panią Daisy

Wożąc panią Daisy – amerykański komediodramat filmowy z 1989 roku w reżyserii Bruce'a Beresforda. W głównych rolach występują Morgan Freeman i Jessica Tandy.
Film w 1989 roku został nominowany do Oscarów w dziewięciu kategoriach: najlepszy film, najlepsza aktorka pierwszoplanowa (Jessica Tandy), najlepsza charakteryzacja (Manlio Rocchetti, Lynn Barber, Kevin Haney), najlepszy scenariusz adaptowany (Alfred Uhry), najlepszy aktor pierwszoplanowy (Morgan Freeman), najlepszy aktor drugoplanowy (Dan Aykroyd), najlepsza scenografia (Bruno Rubeo, Crispian Sallis), najlepsze kostiumy (Elizabeth McBride) i najlepszy montaż (Mark Warner). Otrzymał cztery pierwsze z powyżej wymienionych.
Fabuła.
Akcja toczy się w Atlancie krótko po zakończeniu II wojny światowej. Tytułowa pani Daisy (Jessica Tandy) jest starszą żydowską damą, emerytowaną nauczycielką. Ze względu na wiek nie może prowadzić samochodu i z tego względu syn (Dan Aykroyd) zatrudnia dla niej czarnoskórego kierowcę (Morgan Freeman). Pani Daisy nie może się z tym pogodzić i początkowo odnosi się do nowego pracownika z nieufnością oraz dystansem, jednak z biegiem czasu zaczyna się do niego przekonywać.
Obsada.
i inni

</doc>
<doc id="1052925" url="https://pl.wikipedia.org/wiki?curid=1052925" title="English Electric Lightning">
English Electric Lightning

English Electric Lightning (później BAC Lightning) – brytyjski odrzutowy ponaddźwiękowy samolot myśliwski z lat 60., produkowany w zakładach English Electric (od 1960 British Aircraft Corporation) i zbudowany w liczbie 339 sztuk. Był to pierwszy myśliwiec brytyjski osiągający dwukrotną prędkość dźwięku (2 macha).
Historia powstania.
Prace nad pierwowzorem Lightninga – eksperymentalnym samolotem P.1, rozpoczęto w nowo utworzonym biurze konstrukcyjnym zakładów English Electric (EE) już w 1947 roku, w odpowiedzi na złożone w tym roku zapotrzebowanie eksperymentalne nr 103 (ER.103) brytyjskiego Ministerstwa Zaopatrzenia ("Ministry of Supply"), na ponaddźwiękowy samolot doświadczalny. W 1949 roku powstał projekt samolotu. Drugim konkurentem był doświadczalny rekordowy Fairey FD.2, jednak w odróżnieniu od niego zespół English Electric przewidywał od razu możliwość rozwoju swojego samolotu jako myśliwca. Dzięki temu, spełniał on większość ogłoszonych latem 1949 wymagań ministerstwa nr F.23/49 na ponaddźwiękowy samolot myśliwski. Prace rozpoczęto pod kierunkiem głównego konstruktora W.E.W. Pettera, lecz projekt wkrótce przejął jego następca Frederick Page. 1 kwietnia 1950 zakłady otrzymały zamówienie na budowę dwóch prototypów oraz płatowca do prób statycznych. W projektowaniu wykorzystano wyniki prób skrzydeł o różnych kątach skosu oraz różnych konfiguracji sterów wysokości, prowadzonych na samolocie doświadczalnym Short SB.5, zamówionym na potrzeby badań przez Royal Aircraft Establishment (Królewski Instytut Statków Powietrznych) i oblatanym 2 grudnia 1952. Próby te wykazały słuszność koncepcji EE, żeby umieścić stery wysokości nisko, zamiast na szczycie usterzenia, co forsowało RAE.
Pierwszy doświadczalny samolot English Electric o oznaczeniu P.1A (nr WG 760) został oblatany w bazie Boscombe Down 4 sierpnia 1954 (pilot Roland Beamont). Charakteryzował się nieortodoksyjnym układem dwóch silników odrzutowych umieszczonych w kadłubie jeden nad drugim, z dyszami obu silników na końcu kadłuba. Drugą nietypową cechą były skrzydła o dużym skosie 60°, z końcówkami ściętymi prostopadle do kadłuba, na których znajdowały się lotki (przypominały one skrzydło delta, lecz z wyciętym trójkątem w tylnej części przykadłubowej). Charakterystyczną sylwetkę tworzyły ponadto nisko umieszczone w dolnej części kadłuba stery wysokości o kształcie powtarzającym kształt skrzydeł. Cechy te przetrwały w późniejszym Lightningu. Samolot P.1A miał centralny nieregulowany owalny wlot powietrza w nosie kadłuba. Napęd stanowiły silniki Armstrong Siddeley Sapphire Sa.5 o ciągu 35,6 kN (3639 kg). 11 sierpnia 1954, w trzecim locie, przekroczył on prędkość dźwięku w locie poziomym, jako pierwszy samolot brytyjski. Drugi prototyp (WG 763), oblatany 18 lipca 1955, otrzymał wersję silników z dopalaczem, o ciągu 44.54 kN (4540 kg) i uzbrojenie w działka.
Na bazie samolotu doświadczalnego P.1A opracowano prototyp myśliwca P.1B, oblatany 4 kwietnia 1957 (pilot R. Beamont). Zmieniono w nim nos kadłuba, stosując naddźwiękowy wlot powietrza z ruchomym centralnym stożkiem, dostosowującym podczas lotu geometrię wlotu silnika do liczby Macha, i mieszczącym w samolotach seryjnych stację radiolokacyjną. Napęd stanowiły 2 mocniejsze silniki Rolls-Royce Avon 24R z dopalaczami o ciągu 64,2 kN (6545 kg). Kabinę pilota umieszczono wyżej, dla lepszej widoczności, a za nią na kadłubie pojawił się wąski garb, ciągnący się do usterzenia i mieszczący część urządzeń. Oprócz trzech prototypów P.1B (XA 847, 853, 856), zbudowano w latach 1958-1959 partię 20 samolotów przedseryjnych (po raz pierwszy w brytyjskiej praktyce), z których pierwszy oblatano 3 kwietnia 1958. Na samolotach P.1B prowadzono próby w locie i badano różne systemy, w tym uzbrojenie, oraz mały podkadłubowy konforemny (przylegający do kadłuba) dodatkowy zbiornik paliwa o pojemności 1136 l (250 galonów). W toku prób powiększono o 30% powierzchnię trójkątnego statecznika pionowego ze sterem kierunku. Jako jedyny z nowo projektowanych brytyjskich myśliwców, z uwagi na stopień zaawansowania, program P.1B uniknął likwidacji podczas cięć budżetowych związanych z przejściem na technikę rakietową w 1957 (tzw. Biała Księga Obrony), chociaż zmniejszono skalę zamówień. 23 października 1958 samolot otrzymał wojskową nazwę Lightning (ang. "błyskawica"; rozważano też m.in. nazwę Excalibur). 25 listopada 1958 prototyp P.1B jako pierwszy brytyjski samolot przekroczył dwukrotną prędkość dźwięku.
Produkcja seryjna.
Wczesne wersje myśliwskie.
Pierwszym wariantem seryjnym był Lightning F Mk.1 (w skrócie F.1), oblatany 29 października 1959. Zbudowano tylko 19 samolotów seryjnych tej wersji, lecz czasami zalicza się do niej także 20 przedseryjnych P.1B. Miały one silniki Avon 200R i wyposażone były w radar Ferranti AI.23 AIRPASS w stożku wlotowym. Wprowadzono na niej powiększony trójkątny statecznik pionowy. Zasadnicze uzbrojenie stanowiły dwa samonaprowadzające się pociski rakietowe powietrze-powietrze Firestreak podwieszane nietypowo na belkach po bokach kadłuba. Pociski te i radar umożliwiały tylko zwalczanie celów oddalających się. Samolot miał ponadto 2 stałe działka 30 mm ADEN w nosie kadłuba. Jako opcję zamiast pocisków kierowanych można było zamontować dwie wyrzutnie Microcell po 24 niekierowane pociski powietrze-powietrze kalibru 50 mm, wysuwane spod kadłuba, lecz były rzadko stosowane z uwagi na małą skuteczność. Ewentualnie zamiast nich można było zamontować dwa dodatkowe działka ADEN w konfiguracji do ataków na cele naziemne. Samoloty przenosiły z reguły w locie mały podkadłubowy konforemny zbiornik paliwa, który mógł być odrzucany.
Kolejną wersją był nieco ulepszony BAC Lightning F.1A, zbudowany w liczbie 28 sztuk w latach 1960-1961 (plus jeden płatowiec do testów). Pierwszy oblatano 16 sierpnia 1960. Wersja ta napędzana była ulepszonymi silnikami Avon 210R o tym samym ciągu, najistotniejszą zmianą było wprowadzenie na niej możliwości uzupełniania paliwa w powietrzu za pomocą demontowalnej sondy pod lewym skrzydłem. Ponadto, radiostację VHF zamieniono na UHF. Zewnętrzną różnicę z wersją F.1 stanowiły osłony kabli wzdłuż burt kadłuba.
W wersji F.2, oblatanej 11 lipca 1961, zbudowano 44 samoloty, dostarczane od 1962. Wprowadzono w niej drobne ulepszenia w awionice, napęd stanowiły silniki Avon 210R z ulepszonym ciągłym sterowaniem ciągiem dopalacza. Zewnętrzną różnicę stanowił mały wlot powietrza na grzbiecie kadłuba dla generatora elektrycznego. Pięć samolotów przebudowano na wersję eksportową F.52, a później 31 zmodyfikowano do wersji F.2A (o czym dalej).
W najliczniejszej wersji F.3 zastosowano ulepszony radar AI.23B, umożliwiający przechwycenie celu także na kursie zbliżeniowym, współpracujący z nowymi pociskami Red Top oraz silniki Avon 301R o większym ciągu 72,77 kN (7420 kg). Zmieniono kształt i zwiększono powierzchnię statecznika pionowego, ścinając go u góry i poszerzając. Usunięto działka 30 mm w związku z panującym wówczas przekonaniem o zbędności uzbrojenia strzeleckiego (ponadto, strzelanie z nich powodowało zadymianie przedniej szyby). Nieco zwiększono w tej wersji wewnętrzne zbiorniki paliwa, lecz zasięg spadł z uwagi na większe jego zużycie. Prototyp przebudowany z F.2 oblatano 16 czerwca 1962. Zbudowano 70 sztuk tej wersji w latach 1962-1965.
Myśliwce o przedłużonym zasięgu.
W kolejnych wersjach skupiono się na zwiększeniu zapasu paliwa w celu eliminacji głównej wady Lightninga – małego zasięgu i długotrwałości lotu. Prototyp ulepszonej wersji, przebudowany z samolotu wersji F.3 oblatano 17 kwietnia 1964. W wersji tej zastosowano nowe skrzydła o lepszej skuteczności aerodynamicznej przy mniejszych prędkościach, w których prosta krawędź natarcia została zastąpiona krawędzią o podwójnym skosie w okolicy końcówek. Najbardziej widoczną zmianą był znacznie powiększony zbiornik podkadłubowy pojemności maksymalnie 2727 l (600 galonów). Dzięki ukształtowaniu z uwzględnieniem reguły pól, zbiornik ten, chociaż nadawał samolotowi pękaty wygląd, stawiał nawet mniejszy opór, niż poprzedni mały zbiornik. Oprócz powiększonego podkadłubowego zbiornika paliwa, wprowadzono dwa dodatkowe zbiorniki po 1227 l mocowane nietypowo na pylonach nad skrzydłami (spowodowane było to niemożnością podwieszenia zbiorników w typowym miejscu pod skrzydłami z powodu chowania podwozia w skrzydła).
Ponieważ trwała produkcja samolotów F.3, najpierw w latach 1965-1966 zbudowano 16 samolotów przejściowej serii F.3A, w której zastosowano nowe skrzydła i podkadłubowy zbiornik paliwa. Pierwszy z nich oblatano 16 czerwca 1965. Oznaczane są także jako model "Interim F.6" (przejściowy F.6) i oprócz jednego, który się rozbił, wszystkie zmodyfikowano pod koniec lat 60. do wersji F.6.
Ostateczną wersją myśliwską była F.6, w której zastosowano dalsze ulepszenia, przede wszystkim zbiorniki nadskrzydłowe. Wersja ta otrzymała także hak do lądowania w celu skracania dobiegu. Od 1971 w przedniej sekcji podkadłubowego zbiornika paliwa montowano 2 działka 30 mm ADEN kosztem zmniejszenia zapasu paliwa. Zbudowano 39 samolotów wersji F.6 w latach 1965-1967 oraz przebudowano na nią 8 samolotów wersji F.3 i 15 F.3A.
31 samolotów wersji F.2 zmodyfikowano w drugiej połowie lat 60. do wersji F.2A, według standardu płatowca zbliżonego do F.6 – z większym podkadłubowym zbiornikiem paliwa, ściętym statecznikiem i nowymi skrzydłami oraz hakiem do lądowania. Silniki wymieniono na nieco nowsze Avon 211R, lecz o podobnym ciągu; radar, pociski Firestreak i 2 działka 30 mm w nosie pozostały te same. Uzbrojenie strzeleckie mogły stanowić 4 działka zamiast pocisków kierowanych. Z uwagi na mniejszą masę i zużycie paliwa, wariant ten miał największą długotrwałość lotu z Lightningów – 2 godziny.
Wersje szkolno-bojowe.
Oprócz wersji myśliwskich, produkowano samoloty szkolno-bojowe, różniące się przede wszystkim poszerzonym o 29 cm nosem kadłuba, z szerszą kabiną, z dwoma miejscami obok siebie i podwójną szybą przednią. Wersje te nie miały działek, lecz miały radar i mogły przenosić pociski rakietowe. Pierwszą był Lightning T.4, bazujący konstrukcyjnie na wersji F.1A. Jego prototyp oblatano 6 maja 1959, pod oznaczeniem fabrycznym P.11. Zbudowano 2 prototypy i 20 samolotów seryjnych. Kolejną wersją był T.5, bazujący na konstrukcji wersji F.3, oblatany 29 marca 1962 (dwa prototypy przebudowano z T.4). Zbudowano 22 samoloty wersji T.5, wizualną różnicę od T.4 stanowił ścięty statecznik. Obie wersje przenosiły mały podkadłubowy zbiornik paliwa.
Wersje eksportowe.
Zbudowano także dwie myśliwskie wersje eksportowe samolotu. Pierwszą z nich była F.52 dla Arabii Saudyjskiej, której pięć sztuk przebudowano z brytyjskich Lightningów F.2, z niewielkimi modyfikacjami.
Najbardziej zaawansowaną wersją Lightninga była F.53, oblatana 1 listopada 1966, bazująca na wersji F.6, lecz dostosowana także do ataków na cele naziemne. Wersja ta wyposażona została w dwa podskrzydłowe zewnętrzne węzły do podwieszania do 4 bomb 454 kg lub do 4 wyrzutni Matra 155 dla niekierowanych pocisków rakietowych SNEB (po 18 pocisków 68 mm). Na dwóch węzłach nadskrzydłowych także można było przenosić 4 wyrzutnie niekierowanych pocisków rakietowych Matra JL100, połączone ze zbiornikami paliwa 227 l w swojej tylnej części, a nawet bomby hamowane. W maksymalnej konfiguracji samolot mógł przenosić 144 pociski niekierowane 68 mm. Mógł także przenosić zamiast kierowanych pocisków rakietowych wyrzutnie 44 niekierowanych pocisków 50 mm Microcell wysuwane pod kadłubem lub moduł rozpoznawczy z 5 kamerami Vinten w kadłubie albo inny moduł do rozpoznania nocnego. Wersja ta miała zmodyfikowany radar AI.23C i silniki Avon 302C o ciągu 73,1 kN. Zbudowano 46 samolotów F.53 i jeden przebudowano z F.3.
Również samoloty szkolno-bojowe miały wersje eksportowe – pierwszą była T.54 (dwa samoloty przebudowane z T.4, dla Arabii Saudyjskiej). Najbardziej zaawansowaną wersją szkolno-bojową była T.55, bazująca na wersji F.6, z nowymi skrzydłami i dużym podkadłubowym zbiornikiem paliwa z opcjonalnymi działkami 30 mm (zbudowano 8 i jeden przebudowano z T.5).
Łącznie zbudowano 339 samolotów, łącznie z prototypami (287 myśliwców i 52 szkolno-bojowe). Produkcję zakończono w 1969.
Użycie.
Wielka Brytania.
Głównym użytkownikiem Lightningów były brytyjskie Królewskie Siły Powietrzne (Royal Air Force). Jako pierwsze, lotnictwo otrzymało w grudniu 1959 trzy przedprodukcyjne samoloty P.1B (numery XG334-336), dostarczone do dywizjonu doświadczalnego AFDS (Air Fighting Development Squadron) w bazie RAF Coltishall w Norfolk. 5 marca 1960 utracono pierwszy samolot, na skutek awarii systemu hydraulicznego. Od 14 maja 1960 wchodziły do służby w AFDS samoloty seryjne wersji F.1 i już w tym miesiącu 6 wzięło udział w ćwiczeniach obrony powietrznej Yeoman. Od 29 czerwca 1960 samoloty te zaczęły wchodzić na uzbrojenie pierwszego dywizjonu operacyjnego – 74. Dywizjonu RAF, który uzyskał status operacyjny na początku 1961 roku (zastąpiły tam Huntery). Od listopada 1962 weszły do służby samoloty wersji F.2, najpierw w 19. Dywizjonie, a od początku 1964 zaczęły wchodzić samoloty F.3. Wersje szkolno-bojowe zaczęły wchodzić na uzbrojenie od 1962, używane głównie do przeszkalania z innych typów samolotów.
Początkowo używane były jako myśliwce przechwytujące obrony punktowej, z uwagi na mały zasięg, chroniąc m.in. bazy bombowców serii V. Dopiero wprowadzenie tankowania w locie od wersji F.1A umożliwiło patrole nad Morzem Północnym (jako tankowców używano bombowców Vickers Valiant i Handley Page Victor, przejściowo amerykańskich Boeing KC-135). Spotykały się tam z radzieckimi samolotami patrolowymi (spotkania te były na ogół przyjazne, z załogami machającymi do siebie nawzajem).
W latach 60. i 70. Lightningi stanowiły podstawę brytyjskiego lotnictwa przechwytującego. Szczyt zastosowania Lightningów miał miejsce w latach 1969-1972, kiedy stanowiły uzbrojenie 8 dywizjonów. Większość stacjonowała w Wielkiej Brytanii, część z nich za granicą: dwa dywizjony w RFN w latach 1965-1977, po jednym dywizjonie na Cyprze w latach 1967-1975 i w Singapurze w latach 1967-1971. Pod koniec służby, w latach 80. Lightningi zgrupowane były w bazie RAF Binbrook w Lincolnshire, dopiero wtedy część otrzymała kamuflaż (wcześniej lightningi brytyjskie latały w naturalnym kolorze aluminium, jedynie od 1972 w Niemczech w częściowym kamuflażu).
Lightningi z uwagi na charakterystyki rozpędzania były bardzo widowiskowe i latały na nich dwa brytyjskie zespoły akrobacyjne RAF-u, "The Tigers" z 74. Dywizjonu i bardziej znany "Firebirds" z 56. Dywizjonu. 12 lightningów zaprezentowano w locie na Paryskim Salonie Lotniczym w 1966. Jedyne użycie "bojowe" brytyjskiego Lightninga to zestrzelenie brytyjskiego Harriera, który leciał niesterowny po katapultowaniu się z niego pilota na skutek awarii.
Od końca lat 70. uzbrojenie i wyposażenie elektroniczne Lightningów było już przestarzałe. Nie przeszły one większych modernizacji, mimo projektów użycia pocisków AIM-9L Sidewinder. Wcześniejsze wersje zaczęto wycofywać ze służby bojowej w połowie lat 70., najstarszą wersję F.1 już w 1965. W 1987 miał miejsce ostatni lot operacyjny Lightningów, a 30 kwietnia 1988 wycofano ostatni z nich ze służby liniowej.
Z racji dużej liczby samolotów zdolnych do lotu, część z nich trafiła po wycofaniu z wojska do użytkowników cywilnych na świecie, m.in. w USA i RPA, aczkolwiek w Wielkiej Brytanii nie są już dopuszczone do lotu. Liczne samoloty są zachowane w kolekcjach, muzeach lub jako pomniki.
Łącznie 84 brytyjskie samoloty utracono w wypadkach, spowodowanych m.in. awariami silników (2 P.1B, 3 F.1, 11 F.1A, 5 F.2/2A, 24 F.3, 28 F.6, 7 T.4, 4 T.5). Pierwszy samolot w służbie brytyjskiej utracono 5 marca 1960 (przedseryjny P.1B).
Lightning legitymował się wyjątkowo dobrymi osiągami z uwagi na mocny zespół napędowy. Mógł osiągać prędkość dźwięku bez użycia dopalacza. Jego prędkość i wznoszenie przewyższały większość myśliwców swojego czasu i nowszych, a nawet część współczesnych. Prędkość wznoszenia lightninga sięgała 15 km/min, a kolejnego brytyjskiego myśliwca przechwytującego, Tornado F3, 13 km/min. Pułap publicznie określano na 18 000 m, lecz niewątpliwie był on znacznie wyższy. Według relacji, w 1984 na ćwiczeniach NATO pilot Mike Hale osiągnął na Lightningu F.3 pułap 26 800 m i przechwycił wysokościowy samolot rozpoznawczy Lockheed U-2 na wysokości 20 116 m, a w kwietniu 1985 podczas ćwiczeń jako jedyny typ samolotu prześcignął samolot Concorde lecący z prędkością 2,2 macha.
Mimo świetnych osiągów, Lightning miał także niedostatki, z których największym był ograniczony zasięg i długotrwałość lotu. Ponadto, liczba przenoszonych przez niego pocisków powietrze-powietrze – dwa, będących jego głównym uzbrojeniem, była mała. Brytyjskie lotnictwo przechwytujące już pod koniec lat 60. uzupełniło Lightningi amerykańskimi myśliwcami F-4 Phantom, przenoszącymi aż 8 pocisków i to o większych możliwościach. Do wad należała ponadto ciasna kabina oraz wyjątkowo utrudniona obsługa naziemna – trudny dostęp do elementów ciasno upakowanych w kadłubie (przykładowo, wymiana obu silników rzadko zajmowała krócej, niż tydzień).
Eksport.
Największym zagranicznym użytkownikiem była Arabia Saudyjska, która od 1967 zakupiła 5 samolotów myśliwskich wersji F.52 i 35 wielozadaniowych F.53 oraz 2 szkolno-bojowe T.54 i 7 T.55. Samolotów tych użyto m.in. w konfliktach granicznych z Jemenem Południowym w 1969-1970 do skutecznych ataków na cele naziemne. Jeden został przy tym zestrzelony. Zostały wycofane w 1986, pozostające 22 wówczas sprzedano z powrotem do Wielkiej Brytanii za samoloty Panavia Tornado.
Kuwejt zakupił 12 samolotów myśliwskich wersji T.53K i 2 szkolno-bojowe T.55K w 1968. Były one mało intensywnie używane z powodu trudności w zapewnieniu właściwej obsługi i w 1977 je wycofano.
Opis konstrukcji.
Jednomiejscowy średniopłat o konstrukcji całkowicie metalowej, w układzie klasycznym płatowca. Kadłub o przekroju owalnym. Z przodu kadłub wlot powietrza do silników z centralnym regulowanym stożkiem. Kabina pilota ciśnieniowa, w przedniej części kadłuba, zakryta oszkloną osłoną, składającą się ze stałego wiatrochronu z płaską przednią szybą pancerną i otwieranej do tyłu do góry wypukłej osłony nad pilotem. Kabina wyposażona w fotel wyrzucany Martin-Baker BS.4 (minimalna wysokość 0 m, minimalna prędkość 167 km/h). W wersjach szkolno-bojowych – dwa fotele wyrzucane. Dwa silniki odrzutowe w środkowej i tylnej części kadłuba, jeden nad drugim, dolny silnik przesunięty do przodu względem górnego. W tylnej części kadłuba hamulce aerodynamiczne w formie 2 odchylanych klap. W stożku wlotowym stacja radiolokacyjna Ferranti AI.23 AIRPASS (Airborne Interceptor Radar Pilot Attack System). Rurka Pitota w dolnej części wlotu powietrza.
Skrzydła skośne o skosie krawędzi natarcia 60°, krawędzi spływu 52° i wznosie ujemnym 3°. Usterzenie klasyczne, skośne, stery wysokości płytowe. Podwozie samolotu trójkołowe, z pojedynczymi kołami, przednie chowane do kadłuba w kierunku do przodu, główne chowane do skrzydeł w kierunku na zewnątrz. W ogonie spadochron hamujący.
Napęd: 2 silniki turboodrzutowe ze sprężarką osiową i dopalaczem Rolls-Royce Avon, różnych serii. F.3, F.6: Avon 301R – ciąg 58,86 kN (72,77 kN z dopalaniem)
Paliwo w zbiornikach integralnych w przykadłubowych częściach skrzydeł oraz doczepianym konforemnym podkadłubowym zbiorniku paliwa. Od wersji F.3A stosowano powiększony zbiornik podkadłubowy, od wersji F.6 zwiększono pojemność wewnętrznych zbiorników do 3296 l i wprowadzono możliwość przenoszenia dwóch zbiorników po 1227 l nad skrzydłami.
Uzbrojenie: stałe: 2 działka 30 mm ADEN w górnej części nosa kadłuba (po 130 nabojów) w wersjach F.1 do F.2, w pozostałych brak. Możliwość instalacji dwóch działek 30 mm ADEN w zbiorniku podkadłubowym (wersje F.6, F.53, T.55).
Podwieszane: 2 belki po bokach przedniej części kadłuba do podwieszenia 2 pocisków powietrze-powietrze bliskiego zasięgu Firestreak, od wersji F.3 – Red Top. Wersja F.53 miała dodatkowo dwie belki do podwieszania uzbrojenia powietrze-ziemia pod skrzydłami i dwie nad skrzydłami (opis w tekście).
Zobacz też.
Porównywalne samoloty:

</doc>
<doc id="1052930" url="https://pl.wikipedia.org/wiki?curid=1052930" title="Synteza na podłożu stałym">
Synteza na podłożu stałym

Synteza na podłożu stałym (ang. "Solid-phase synthesis") – sposób przeprowadzania reakcji chemicznej, w którym rosnąca cząsteczka produktu jest związana na powierzchni ciała stałego, zwanego podłożem reakcji, matrycą lub fazą, zaś niskocząsteczkowe substraty znajdują się w roztworze, w którym znajduje się podłoże. 
Synteza na podłożu stałym znana jest również jako synteza na fazie stałej, synteza w fazie stałej i synteza z fazą stałą. Ostatnie określenie adekwatne jest do sytuacji gdy tylko jeden (np. przygotowawczy) etap syntezy wykonywany jest z użyciem podłoża stałego, a pozostałe reakcje prowadzone są w roztworze. Natomiast synteza w fazie stałej oznaczać może także proces, w którym wszystkie reagenty znajdują się w fazie stałej.
Technika ta jest stosowana głównie do syntezy rozmaitych biopolimerów takich jak DNA i białek, które wymagają precyzyjnej kontroli kolejności przyłączających się substratów, które tworzą odpowiednie sekwencje polipeptydowe lub nukleotydowe. Stosuje się ją także do syntezy polimerów sztucznych - np: polimerów blokowych i dendrymerów.
Synteza z fazą stałą jest wieloetapowym cyklem rekcji, w których istotne jest filtrowanie fazy stałej i związanego z nią produktu. Zadaniem podłoża jest z jednej strony uproszczenie wyodrębniania produktu po zakończonej syntezie, a z drugiej precyzyjna kontrola jej przebiegu.
Kontrolę syntezy prowadzi poprzez stosowanie następującej sekwencji działań, pokazanej na przykładzie otrzymywania polimeru naprzemiennego typu A-B-A-B-A-B...
Przy bardziej złożonej syntezie, w której konieczne jest użycie np: kilkunastu różnych substratów w określonej sekwencji - procedura jest bardziej złożona, ale jej zasadnicza idea nie ulega zmianie.
Przykładami takich reakcji i urządzeń je wykorzystujących są:

</doc>
<doc id="1052934" url="https://pl.wikipedia.org/wiki?curid=1052934" title="Miller von Müllegg">
Miller von Müllegg

Miller baron von Müllegg lub Freiherr Miller von Muellegg ewentualnie Mühlegg lub Mūller von und zu Mühleck mieszkająca we Francji, Austrii i w Polsce datująca swoje szlachectwo od 1623 roku po przodku Michaelu Freiherr Miller von und zu Müllegg. W 1597 roku jego córka Barbara poślubiła młodego matematyka, Johannesa Keplera.
Rodzina ta posiada prawie identyczny herb jak Miller - Aichholz, tylko gryfy zastępują lwy podobnie, jak polskim herbie Miller von Zaklika, ale pola w traczy herbowej są czarne i srebrne, a lwy i koła młyńskie złote. Inny też jest klejnot i korona.
Według prof. Dr Karla Henza Burmeistera te rodziny wywodzą się z tego samego herbu i częściowo pokrewieństwa, co nie dotyczy rodziny kupców z Tyrolu Miller - Aichholz. Zaś ci z rodziny, którzy przyjechali do Polski (po zaborach Galicja) jako najemni żołnierze (artylerzyści) noszą tytuł Ritter - indygenat z 1796 roku z przydomkiem von lub tożsame de Zaklika, a kolejna część rodziny, która osiadła najpierw w Kurlandii posiada tytuł barona - freiherr z przydomkiem von Muellegg.
Herbowi:
Konstanty Miller - Kossowski, gałąź baronowska po rozdziale rodu wg Familii de Zaklika, uczestnik i jeden przywódców organizacji niepodległościowej Spisek Hildebrandta.
Linki zewnętrzne.
http://www.eduteka.pl/temat/Miller-von-Mullegg
https://books.google.fr/books?id=3JljAAAAcAAJ&amp;pg=PA342&amp;lpg=PA342&amp;dq=Miller+von+Müllegg&amp;source=bl&amp;ots=TVHkLou8nL&amp;sig=ffKaahnLjIj_j3YfQ6mI-QqGHsw&amp;hl=pl&amp;sa=X&amp;ved=0ahUKEwiwj7XD4qfJAhWE2BoKHcsdC-8Q6AEINjAH#v=onepage&amp;q=Miller%20von%20Müllegg&amp;f=false
http://www.austroaristo.com/themen/heraldik/3922-hye-wappen-tirol.html
https://web.archive.org/web/20150921075439/http://www.vorarlberg.at/pdf/m112niederstaetterburmeis.pdf
http://www.tankonyvtar.hu/en/tartalom/arcanum2/SiebmacherWappenbuch_066_5_02/adatok.html
https://web.archive.org/web/20151213085349/http://russiannobility.org/en/recommended-reading-and-source-material/

</doc>
<doc id="1052940" url="https://pl.wikipedia.org/wiki?curid=1052940" title="Salatyńska Kopa">
Salatyńska Kopa

Salatyńska Kopa – niewybitny szczyt w grani głównej słowackich Tatrach Zachodnich. Znajduje się pomiędzy Zadnią Salatyńską Przełęczą, zwaną też Przełęczą pod Dzwonem (1907 m), a Małym Salatynem (2046 m), w poszarpanej, skalistej grani zwanej Skrzyniarki. Wznosi się niewiele ponad tę grań i na niektórych mapach nie jest wyróżniany jako oddzielny szczyt. Północne stoki Salatyńskiej Kopy opadają stromą, skalistą ścianą do Doliny Zadniej Salatyńskiej, mniej strome stoki południowe do Doliny Głębokiej (górnego piętra Doliny Jałowieckiej).

</doc>
<doc id="1052941" url="https://pl.wikipedia.org/wiki?curid=1052941" title="Motyl">
Motyl



</doc>
<doc id="1052943" url="https://pl.wikipedia.org/wiki?curid=1052943" title="Dolina Zadnia Salatyńska">
Dolina Zadnia Salatyńska

Dolina Zadnia Salatyńska (słow. "Zadná Spálená dolina", "Zadná Salatínska dolina", "Tmavá dolina") – boczne, orograficznie lewe odgałęzienie Doliny Rohackiej w słowackich Tatrach Zachodnich. Znajduje się pomiędzy północną granią Spalonej Kopy (tzw. Przednia Spalona) a wychodzącym z Małego Salatyna grzbietem Zadni Salatyn. Od południowej strony podchodzi pod główną grań, zwaną na tym odcinku Skrzyniarkami. Górne piętro tej doliny, pod Skrzyniarkami, to rozległy kocioł lodowcowy, obszar zawalony gruzowiskiem kamiennym, w niektórych tylko miejscach porastający kosówką. W dolnej, zalesionej części doliny płyną 3 potoczki uchodzące do Rohackiego Potoku.
Nie jest udostępniona turystycznie. Jest dobrze widoczna z czerwonego szlaku prowadzącego główną granią Tatr Zachodnich (odcinek od Banikowskiej Przełęczy do Brestowej). W literaturze słowackiej była też nazywana Doliną Ciemną ("Tmavá dolina").

</doc>
<doc id="1052944" url="https://pl.wikipedia.org/wiki?curid=1052944" title="Meijin Wu">
Meijin Wu



</doc>
<doc id="1052945" url="https://pl.wikipedia.org/wiki?curid=1052945" title="Przednia Spalona">
Przednia Spalona

Przednia Spalona (słow. "Predná Spálená") – znajdujący się w słowackich Tatrach Zachodnich północno-wschodni grzbiet Spalonej Kopy oddzielający od siebie dwie doliny: Dolinę Zadnią Salatyńską i Małą Spaloną Dolinę. Obydwie te doliny to orograficznie lewe odgałęzienia Doliny Rohackiej. Obydwa zbocza Przedniej Spalonej są skaliste, strome, od strony Doliny Zadniej Salatyńskiej u podnóża znajdują się duże stożki piargowe.

</doc>
<doc id="1052947" url="https://pl.wikipedia.org/wiki?curid=1052947" title="Katastrofa lotu Air India 855">
Katastrofa lotu Air India 855

Katastrofa lotu Air India 855, wydarzyła się wieczorem 1 stycznia 1978 r. Samolot leciał z Mumbaju do Dubaju ze 190 pasażerami i 23 członkami załogi – wszyscy zginęli.
Przyczyną katastrofy była utrata orientacji przestrzennej przez kapitana samolotu związana z awarią przyrządów i wynikające z tego jego postępowanie. Samolot po starcie otrzymał polecenie wykonania podczas wznoszenia się niewielkiego skrętu w prawo i wyrównania. W czasie tego manewru doszło do awarii przyrządów obserwowanych przez kapitana tak, że wskazywały one nieprawidłowo przechył w prawo i zbyt duże wznoszenie. Ponieważ lot odbywał się nad morzem wieczorem, a niebo było zachmurzone, to kapitan nie widział horyzontu i nie mógł stwierdzić błędów przyrządów. Pochylił samolot w lewo i zaczął zniżanie (sądząc na podstawie przyrządów, że wyrównuje i zmniejsza tylko kąt wznoszenia). Nim pozostali członkowie załogi, których przyrządy działały prawidłowo, zdołali przekonać kapitana o tym, że samolot jest pochylony w lewo i leci w dół, samolot uderzył w powierzchnię morza.

</doc>
<doc id="1052948" url="https://pl.wikipedia.org/wiki?curid=1052948" title="APD">
APD



</doc>
<doc id="1052949" url="https://pl.wikipedia.org/wiki?curid=1052949" title="Ab esse ad posse valet, a posse ad esse non valet consequentia">
Ab esse ad posse valet, a posse ad esse non valet consequentia

Ab esse ad posse valet, a posse ad esse non valet consequentia ("od być do móc zachodzi wynikanie, od móc do być nie zachodzi") – scholastyczne adagium, które wyraża zasadę wynikania modalnego. Głosi ono, że z traktujących o faktach wypowiedzi asertorycznych mogą wynikać traktujące o możliwościach wypowiedzi problematyczne, ale nie na odwrót.
Treść adagium potwierdził współczesny rozwój logiki modalnej, stanowi ono też jeden z jej zalążków obecnych w logice i filozofii średniowiecznej. Obecnie część twierdząca tej zasady stanowi tautologię modalnego rachunku zdań o postaci formula_1 i tradycyjnej nazwie "ab esse ad posse".

</doc>
<doc id="1052950" url="https://pl.wikipedia.org/wiki?curid=1052950" title="Harald Riipalu">
Harald Riipalu

Harald Riipalu (urodzony jako Harald Reibach) (ur. 13 lutego 1912 r., zm. 4 kwietnia 1965 r. w Heckmondwike w Wielkiej Brytanii) – estoński wojskowy, dowódca 1 batalionu 42 Ochotniczego Pułku SS w 3 Estońskiej Brygadzie SS, a następnie 1 batalionu 45 Pułku Grenadierów SS i 45 Pułku Grenadierów SS "Estland" w 20 Dywizji Grenadierów SS podczas II wojny światowej.
Studiował prawo na Uniwersytecie w Tartu. W 1935 r. ukończył akademię wojskową. Służył w Narwie, po czym w styczniu 1940 r. przeniesiono go do Pułku Terytorialnego Tartu jako młodszego instruktora. Po aneksji Estonii przez Sowietów przeszedł do XXII Korpusu Terytorialnego Armii Czerwonej. Latem 1941 r. zdezerterował i trafił do niemieckiego obozu jenieckiego. Od marca 1942 r. był dowódcą kolejno plutonu i kompanii w 36 Batalionie Policyjnym, a od listopada całego Batalionu. W maju 1943 r. przeszedł do nowo formowanej 3 Estońskiej Brygady SS, która została następnie wysłana na front wschodni w rejon miejscowości Newel. Był dowódcą 1 batalionu 42 Ochotniczego Pułku SS w stopniu Freiwilligen-Haupsturmführera. Od wiosny 1944 r. służył w 20 Dywizji Grenadierów SS. Dowodził 1 batalionem 45 Pułku Grenadierów SS w stopniu Waffen-Sturmbannführera, a następnie 45 Pułkiem Grenadierów SS "Estland". Za udział w ciężkich walkach pod Narwą został odznaczony Krzyżem Rycerskim Żelaznego Krzyża. 5 lutego 1945 r. założył w Berlinie wraz z Waffen-Obersturmbannführerem der SS Ainem Ervinem Mere Eesti Vabadusliit. Podczas walk w rejonie Opola (Oppeln) został ranny. Przebywał w okolicznym szpitalu polowym, po czym trafił na obszar okupowanej Danii. Tam poddał się w pierwszych dniach maja Brytyjczykom. W 1948 r. wyjechał do Wielkiej Brytanii, gdzie zmarł 4 kwietnia 1965 r.
Linki zewnętrzne.
Służba Haralda Riipalu w Waffen-SS (jęz. norweski)

</doc>
<doc id="1052951" url="https://pl.wikipedia.org/wiki?curid=1052951" title="Gaoni">
Gaoni



</doc>
<doc id="1052953" url="https://pl.wikipedia.org/wiki?curid=1052953" title="High Speed Transport">
High Speed Transport

High Speed Transport (szybkie transportowce) – amerykańskie okręty wojenne z okresu II wojny światowej służące jako okręty desantowe, w US Navy nosiły oznaczenie APD.
Zadaniem okrętów tego typ było dostarczenie specjalistycznych jednostek typu Underwater Demolition Team (jednostki płetwonurków, prekursorzy współczesnych jednostek SEAL) czy Rangers i ewentualne wsparcie ogniem lub osłona tych żołnierzy.
Pierwsze APD powstały po modernizacji starych niszczycieli z okresu I wojny światowej tzw. „flush deck destroyers” (niszczycieli gładkopokładowych – zwanych też „czterofajkowcami” ze względu na liczbę kominów). Wymontowano z nich dwa kotły parowe i ich kominy oraz zdemontowano wyrzutnie torpedowe na których miejscu umieszczono cztery łodzie desantowe LCPL oraz pomieszczenia dla zaokrętowanych żołnierzy jednostek specjalnych. W celu obrony przed atakami kamikaze jednostki tego typu były dobrze uzbrojone, zazwyczaj w trzy uniwersalne działa 75 mm, pojedyncze działo 40 mm oraz pięć działek przeciwlotniczych 20 mm.
Późniejsze APD powstały w wyniku przebudowy niszczycieli eskortowych (DE), w przypadku tych okrętów jedyna modernizacja polegała na powiększeniu kabin dla zaokrętowanych żołnierzy (maksymalnie 200), dodaniu czterech łodzi LCVP i dźwigu do ich obsługi. 1 stycznia 1969 okręty tego typu otrzymały oznaczenie LPR.

</doc>
<doc id="1052954" url="https://pl.wikipedia.org/wiki?curid=1052954" title="Mistrzostwa Polski Seniorów w Lekkoatletyce 1987">
Mistrzostwa Polski Seniorów w Lekkoatletyce 1987

63. Mistrzostwa Polski Seniorów w Lekkoatletyce – zawody, które rozgrywane były w Poznaniu na stadionie Olimpii między 14 a 16 sierpnia 1987.
Biegi przełajowe.
59. mistrzostwa Polski w biegach przełajowych rozegrano 8 marca w Warszawie. Kobiety rywalizowały na dystansie 4 kilometrów, a mężczyźni na 12 km.
Maraton.
Rywalizacja w maratonie (kobiet i mężczyzn) miała miejsce 5 kwietnia w Dębnie.
Chód na 10 km i chód na 50 km.
Zawody mistrzowskie w chodzie na 50 kilometrów mężczyzn oraz w chodzie na 10 kilometrów kobiet rozegrano 14 czerwca w Mielcu.
Bieg na 10 000 m kobiet.
Mistrzostwa w biegu na 10 000 metrów kobiet rozegrano 31 lipca w Sopocie.
Wieloboje.
Mistrzostwa w dziesięcioboju mężczyzn i siedmioboju kobiet zostały rozegrane 8 i 9 sierpnia w Słupsku.
Półmaraton.
Półmaraton kobiet i mężczyzn odbył się 29 sierpnia w Brzeszczach. Rywalizowano na dystansie 20 kilometrów.

</doc>
<doc id="1052964" url="https://pl.wikipedia.org/wiki?curid=1052964" title="Celofyzoidy">
Celofyzoidy

Celofyzoidy (Coelophysoidea) – nadrodzina drapieżnych dinozaurów z grupy teropodów
Żyły w okresie późnego triasu i wczesnej jury na wszystkich kontynentach.
Były to średniej wielkości dinozaury (długość ciała do 6 m), poruszjące się na dwóch kończynach. Większość z nich posiadała charakterystyczną szczerbę z przodu górnej szczęki.
Pierwotnie celofyzy były zaliczane do infrarzędu ceratozaurów, ostatnio jednak zaczyna przeważać pogląd, że są one wcześniejszym odgałęzieniem teropodów, niż ceratozaury (zob. klasyfikacja dinozaurów) i zalicza się je (wraz z ceratozaurami i tetanurami) do neoteropodów. Takson neoteropodów obejmuje wszystkie teropody, z wyjątkiem herrerazaurów.
Taksonomia.
Nadrodzina celofyzoidy

</doc>
<doc id="1052978" url="https://pl.wikipedia.org/wiki?curid=1052978" title="Coelophysoidea">
Coelophysoidea



</doc>
<doc id="1052989" url="https://pl.wikipedia.org/wiki?curid=1052989" title="Cmentarz Piskariewski">
Cmentarz Piskariewski



</doc>
<doc id="1053012" url="https://pl.wikipedia.org/wiki?curid=1053012" title="Pancerniki typu Lion">
Pancerniki typu Lion

Pancerniki typu Lion – projekt pancerników będących rozwinięciem brytyjskiego typu "King George V". W zamierzeniach miały one zastąpić przestarzałe okręty typu "Revenge" zbudowane w czasach I wojny światowej. Stary typ był budowany, gdy ekonomicznie państwo było słabsze, co wpłynęło na projekt – pancerniki były wolne, osiągały tylko 21 węzłów, i nie mogły być już efektywnie ulepszane.
Według projektu okręty typu "Lion" miały mieć wyporność standardową 40 000 ton i mieć na uzbrojeniu dziewięć dział kal. 406 mm w trzech trójdziałowych wieżach, które miały być podobne do dział zamontowanych na pancernikach typu "Nelson" z 1925 roku (ale zarówno działa jak i wieże miały być nowszych projektów. Nietypowy wybór dział 14 calowych i mieszanych wież podwójnych i poczwórnych dla pancerników typu "King George V" był spowodowany koniecznością zgodności z traktatem londyńskim i redukcji odporności pancerza. Uzbrojenie pomocnicze byłoby takie same jak w okrętach "KGV", szesnaście dział kalibru 133 mm. Pancerniki typu "Lion" byłyby brytyjskim ekwiwalentem amerykańskich pancerników typu "Iowa", gdyż oba typy były projektowane bez restrykcji traktatu londyńskiego (traktat sprawił, że typ "King George V" był odpowiednikiem amerykańskiego typu "North Carolina").
Drugi traktat londyński teoretycznie ograniczał budowę dużych okrętów przez USA, Francję i Wielką Brytanię do jednostek o wyporności maksymalnej 35 000 ton i uzbrojeniu składającym się z dział 14 calowych, ale „klauzula eskalacji” pozwalała ominąć te limity, aby dorównać innym marynarkom, jeżeli to one przekroczyły te limity – a tak się stało.
Budowa.
Planowano budowę czterech okrętów i rozpoczęto pierwszych dwóch („Lion” i „Temeraire”), których stępki zostały położone w połowie 1939 roku. Po wybuchu II wojny światowej zakwestionowano przydatność pancerników typu "Lion". Po ponownym rozważeniu budowy prace na dwóch okrętach wstrzymano w październiku 1940 roku, aby umożliwić przemysłowi stoczniowemu skupienie się na innych ważnych okrętach takich jak okręty eskortowe. Dwa częściowo ukończone kadłuby złomowano w latach 1942–1943.
Poważnie rozważano wznowienie budowy przynajmniej jednego pancernika typu "Lion" według nowego projektu natychmiast po II wojnie światowej. Jednak rozważania te porzucono ze względu na powojenną sytuację finansową Wielkiej Brytanii i dojście do wniosku, że jeżeli okręty miałyby mieć odpowiednie zabezpieczenie przed atakami z powietrza, pancerz pokładowy, jaki musiałyby mieć byłby nadmiernie ciężki. Z tego powodu jedynym pancernikiem ukończonym po II wojnie światowej był HMS „Vanguard”.
Okręty.
Planowano budowę czterech okrętów:

</doc>
<doc id="1053013" url="https://pl.wikipedia.org/wiki?curid=1053013" title="Cmentarz Piskariowski">
Cmentarz Piskariowski

Cmentarz Piskariowski (ros. "Пискарёвское мемориальное кладбище") – cmentarz w Petersburgu; jedno z miejsc masowych pochówków w czasie blokady Leningradu, największy na świecie cmentarz ofiar II wojny światowej, cmentarz-muzeum.
Cmentarz Piskariowski założono w latach 30. XX wieku na północnym krańcu ówczesnego Leningradu. Nazwa cmentarza pochodzi od nazwy niedaleko leżącej wówczas wsi Piskariowka, obecnie okręgu miejskiego Sankt Petersburga. Początkowo służył pochówkom mieszkańców; w czasie wojny zimowej grzebano tam również poległych żołnierzy.
W czasie blokady Leningradu pochowano tam około 470 tysięcy mieszkańców, zmarłych od głodu, zimna, chorób i bombardowań, oraz około 50 tysięcy żołnierzy. W ten sposób miejsce to stało się największym na świecie cmentarzem ofiar II wojny światowej. W najtrudniejszym momencie lutego 1942 napływ zwłok na cmentarz był tak wielki, że oczekiwały one na pochówek ułożone w rzędy wysokie na dwa metry, a długie na dwieście metrów, a było ich 20-25 tysięcy. Tylko 20 lutego 1942 na cmentarzu pochowano 10 tysięcy osób. Szacuje się, że zbiorowych mogił na terenie cmentarza było 433.
W 1945 roku rozpisano konkurs na projekt Memoriału, w 1956 roku rozpoczęto budowę według projektu Jewgienija Lewinsona, a otwarcia kompleksu dokonano 9 maja 1960 roku. Przy wejściu znajduje się tablica pamiątkowa z liczbą zabitych i zmarłych w czasie blokady. Zwiedzający, idąc 480-metrową aleją, podążają ku pomnikowi Matki-Ojczyzny, na którego fryzie umieszczono napis „Nikt nie jest zapomniany, nic nie jest zapomniane”. Masowe groby – 186 dużych, pokrytych trawą kopców, przypisanych do poszczególnych lat (w dużej mierze symbolicznie, gdyż pochówki nie były starannie rozgraniczane w czasie), tworzą długi rząd ciągnący się wzdłuż głównej alei cmentarza, przy której znajduje się również wieczny znicz.
Jak na radzieckie standardy, cmentarz jest kompleksem raczej skromnym, przewidzianym bardziej jako miejsce opłakiwania zmarłych niż świętowania zwycięstwa.
24 stycznia 2004 roku, dla uczczenia 60. rocznicy blokady, na Cmentarzu wmurowano tablicę pamiątkową upamiętniającą polskich obrońców Leningradu, ufundowaną przez polskie Ministerstwo Spraw Zagranicznych. Aktu tego dokonano w czasie uroczystej ceremonii z udziałem władz, weteranów, duchownych i mediów. Polaków w Armii Czerwonej biorących udział w obronie Leningradu było ok. 2,5 tys. Podobne tablice odsłonięto później i ku czci poległych innych narodowości, lecz ta upamiętniająca Polaków była pierwsza.

</doc>
<doc id="1053014" url="https://pl.wikipedia.org/wiki?curid=1053014" title="Abgar V Ukkama bar Ma'nu">
Abgar V Ukkama bar Ma'nu



</doc>
<doc id="1053015" url="https://pl.wikipedia.org/wiki?curid=1053015" title="The Show (singel Girls Aloud)">
The Show (singel Girls Aloud)

The Show – pierwszy singel Girls Aloud z ich drugiego studyjnego albumu "What Will The Neighbours Say?". Piosenka wydana 28 czerwca 2004 roku, zadebiutowała na #2 miejscu Wielkiej Brytanii, w Grecji dotarła do miejsca #1, natomiast w Irlandii do miejsca #5. W Wielkiej Brytanii sprzedała się w łącznym nakładzie 75 tysięcy egzemplarzy.

</doc>
<doc id="1053019" url="https://pl.wikipedia.org/wiki?curid=1053019" title="Yaki Kadafi">
Yaki Kadafi

Yafeu Akiyele Fula (ur. 9 października 1977 w Irvington, zm. 10 listopada 1996 New Jersey) – amerykański raper, znany jako Yaki Kadafi (nawiązanie do imienia Muammara al-Kaddafiego) i Young Hollywood. Jego ojcem jest Sekou Odinga – członek Partii Czarnych Panter, więzień polityczny.
Razem z Kastro i E.D.I. Mean założył w 1992 zespół znany jako "Thoro headz" oraz "Young Thugs". Następnie, gdy w 1994 do grupy dołączył Napoleon, zespół przekształcił się w Dramacydal. W 1995 wszyscy dołączyli do założonej przez Tupaca Shakura, grupy Outlawz.
Mieszkał w Montclair i w Los Angeles. Miał dwie córki. 10 listopada 1996, dwa miesiące po śmierci Tupaca, został postrzelony w głowę w Orange, gdzie mieszkała jego dziewczyna. Zmarł w szpitalu następnego dnia o godzinie 13. Zabójca nie był znany aż do września 2000. Wtedy to Napoleon w wywiadzie dla "The Source" wyznał, że jest nim jego kuzyn Roddy. Pod wpływem narkotyków Roddy i Kadafi bawili się bronią, co dla drugiego skończyło się tragicznie.
Istnieją także teorie wiążące śmierć Yakiego z zabójstwem Tupaca (prawdopodobnie mógł rozpoznać sprawców zamachu) lub długami narkotykowymi.
Był muzułmaninem.
Zobacz też.
Biografia Kaddafiego

</doc>
<doc id="1053023" url="https://pl.wikipedia.org/wiki?curid=1053023" title="José María Morelos">
José María Morelos

José María Morelos y Pavón (ur. 30 września 1765 w Valladolid; zm. 22 grudnia 1815 w Ecatepec de Morelos) – meksykański ksiądz katolicki, jeden z głównych przywódców walk o niepodległość Meksyku okresu 1811-1815, proboszcz parafii w Carácuaro.
José María Morelos urodził się w biednej rodzinie, do 25 roku życia pracował jako pastuch i poganiacz mułów. Później rozpoczął naukę w seminarium duchownym w "Colegio de San Nicolás" w Valladolid. Jako kapłan służył głównie w ubogich parafiach wśród Indian i Metysów. Na początku 1811 przyłączył się do powstańców Miguela Hidalgo y Costilli, po jego pojmaniu i straceniu przez rojalistów objął dowództwo nad siłami rebelianckimi w południowym Meksyku. W okresie od 1812 do 1815 udało mu się opanować większość terenu na południowy zachód od stolicy. Ze względu na niewielką liczbę powstańców prowadził z Hiszpanami walkę podjazdową.
W 1813 José María Morelos zwołał Kongres w Chilpancingo, który miał powołać rząd i uchwalić konstytucję. W listopadzie Kongres ogłosił Meksyk niepodległym państwem, a w październiku 1814 w Apatzingán ogłoszona zostaje pierwsza niepodległościowa konstytucja. Armia Morelosa musiała ochraniać delegatów Kongresu i przemieszczać się z miejsca na miejsce. W pewnym momencie Hiszpanom udało się wytropić Morelosa. Większości członków rządu rewolucyjnego udało się zbiec, ale osłaniający ucieczkę jako członek straży tylnej Morelos został ostatecznie pojmany w Texmalaca. Rojaliści pozbawili go dystynkcji kapłańskich i rozstrzelali.

</doc>
<doc id="1053024" url="https://pl.wikipedia.org/wiki?curid=1053024" title="Wiązowiec">
Wiązowiec



</doc>
<doc id="1053027" url="https://pl.wikipedia.org/wiki?curid=1053027" title="Katolik (czasopismo)">
Katolik (czasopismo)

Katolik – czasopismo wydawane w języku polskim w XIX wieku, znane z walki z germanizacją Śląska wydawane w latach 1868–1931. Do czasopisma tego nawiązywało pismo „Katolik” wychodzące w Opolu w latach 1954–1961.
Początki pisma.
Pismo "Katolik" zainicjowane zostało przez Józefa Chociszewskiego w roku 1868 w Chełmnie. Początkowo było to pismo religijno-obrazkowe skierowane dla oświaty ludu i wychodziło trzy razy w tygodniu. Pierwsze osiem numerów zawierało artykuły religijne, historyczne, botaniczne oraz z zoologii. Jednak z powodu braku środków finansowych, Chociszewski był zmuszony sprzedać pismo Karolowi Miarce, który na początku 1869 roku odszedł z redakcji „Zwiastuna Górnośląskiego”. Pierwszy numer pod redakcją Miarki ukazał się 1 kwietnia 1869 roku w Królewskiej Hucie (od 1934 roku Chorzów).
Gazeta cieszyła się na Śląsku dużą popularnością. „Katolik” ukazywał się trzy razy w miesiącu osiągając jak na owe czasy wysokie nakłady. Był drukowany w nakładzie większym od głównego organu prasowego partii Centrum „Schlesische Volkszeitung”, która osiągała nakład 5000 egz. W 1880 roku drukowano go w liczbie 6000 egzemplarzy, w 1886 w 9000, a w 1889 w nakładzie pomiędzy 8000 – 11000 egzemplarzy.
Początkowo z powodu braku wystarczających funduszy nie ukazywały się artykuły związane z polityką, gospodarką i rolnictwem. Dopiero po wpłaceniu kaucji złożonej w regencji w lipcu 1869 roku „Katolik” stał się dziennikiem politycznym o patriotycznym charakterze. Dzięki zachowaniu polskiego charakteru szybko zyskał popularność. Pomimo ataków ze strony konkurencji – a zwłaszcza „Zwiastuna” – liczba prenumerat rosła. Obok stałych rubryk takich jak: „Wiadomości polityczne”, „Z dziejów Górnego Śląska” na jego łamach drukowano powieści Karola Miarki m.in. "Odpuść nam", "Stary Bóg żyje", "Bóg widzi". Gazeta publikowała również miesięczne dodatki do poszczególnych numerów jak np. „Rodzinę”.
Walka z germanizacją.
Zaangażowany w sprawy polityki „Katolik” zawsze stał po stronie polskiej. Sprzeciwiał się germanizacji szczególnie w okresie Kulturkampfu w latach 1878–1881. Z tego względu był narażony na represje ze strony cesarstwa. Pierwszym politycznym sukcesem było zwycięstwo popieranego przez gazetę księdza Müllera. Był on związany – z przychylną Polsce – katolicką partią Centrum, która ograniczała wpływy germanizacji. W wyborach do Reichstagu ksiądz Müllera pokonał księcia raciborskiego z partii liberalnej. Po wyborach w 1871 roku zaczęły się ukazywać artykuły piętnujące polskich posłów sprzyjających partii liberalnej, oraz apele, w których Miarka prosi o modlitwę w intencji wyzwolenia Śląska od nieprzyjaciół.
W 1872 roku Karol Miarka broniąc ludu śląskiego – nie umiejącego mówić po niemiecku – drukuje list otwarty do Ottona von Bismarcka. W liście domaga się wprowadzenia języka polskiego do szkół. Zatarg z Bismarckiem zwrócił uwagę całego ludu śląskiego na „Katolika” i pod koniec roku zanotowano znaczny wzrost prenumerat.
W związku z tymi wydarzeniami rozpoczęły się liczne prześladowania i procesy. W ciągu dwóch lat przeciwko Karolowi Miarce wystosowano 28 procesów, które finansowo obciążyły redakcję. Władze niemieckie walkę z „Katolikiem” prowadziły przez rozdawanie darmowej prasy przy kopalniach. Spotykało się to jednak z bojkotem górników. Skonfiskowano również cały 49 numer pisma.
W 1873 roku Miarka skazany na dwuletnią karę w więzieniu, oddaje pismo w ręce księdza Franciszka Przyniczyńskiego. Pismo nie zmienia swego charakteru. Nadal ukazują się w nim artykuły Miarki pisane z więzienia, między innymi deklaracja żądań dla przyszłych posłów z Górnego Śląska. Przyczyniło się to do zwycięstwa partii Centrum w wyborach w tym samym roku. Rok później redakcja „Katolika” przeniesiona została do Mikołowa. W tym samym roku przebywający na urlopie zdrowotnym Miarka podpisuje pięć numerów. Powracając do więzienia oddaje redakcję w ręce księdza Stanisława Radziejowskiego, który w niedługim czasie po objęciu pisma również zostaje skazany na więzienie. W roku 1875 pismo podpisują jeszcze ksiądz Franciszek Reszka oraz ksiądz Jan Kudzielka.
Liczne procesy przyczyniły się jednak do zwiększenia popularności pisma, którego liczba prenumerat pod koniec roku 1875 wynosiła ponad 6000. Już nigdy później nie zanotowano takiego wzrostu. Zawirowania polityczne spowodowały jednak odsunięcie się duchowieństwa od „Katolika”. W okresie powstań śląskich i plebiscytu gazeta stała się niezmiernie popularna oraz odegrała ważną rolę informacyjną. Wychodziła na Śląsku w nakładzie 22 000 egzemplarzy.

</doc>
<doc id="1053030" url="https://pl.wikipedia.org/wiki?curid=1053030" title="See the Day (singel Girls Aloud)">
See the Day (singel Girls Aloud)

See the Day - trzeci singel Girls Aloud z ich trzeciego studyjnego albumu Chemistry. Dotarł do miejsca #9 w Wielkiej Brytanii, do #14 miejsca w Irlandii, a także do #17 miejsca w Polsce. Wydany w okresie świątecznym, 19 grudnia 2005 roku. Sprzedał się w ilości 60 tysięcy egzemplarzy.

</doc>
<doc id="1053031" url="https://pl.wikipedia.org/wiki?curid=1053031" title="Jose Morelos">
Jose Morelos



</doc>
<doc id="1053032" url="https://pl.wikipedia.org/wiki?curid=1053032" title="Jose Maria Morelos">
Jose Maria Morelos



</doc>
<doc id="1053033" url="https://pl.wikipedia.org/wiki?curid=1053033" title="Strategies Against Architecture">
Strategies Against Architecture

Strategies Against Architecture – album niemieckiej awangardowo-eksperymentalnej grupy Einstürzende Neubauten, wydany w 1993 roku.

</doc>
<doc id="1053035" url="https://pl.wikipedia.org/wiki?curid=1053035" title="Jasionna Łowicka">
Jasionna Łowicka

Jasionna Łowicka – przystanek kolejowy w Jasionnie, w województwie łódzkim, w Polsce.

</doc>
<doc id="1053037" url="https://pl.wikipedia.org/wiki?curid=1053037" title="Strategies Against Architecture 2">
Strategies Against Architecture 2

Strategies Against Architecture 2 – album niemieckiej awangardowo-eksperymentalnej grupy Einstürzende Neubauten, wydany w 1993 roku.

</doc>
<doc id="1053041" url="https://pl.wikipedia.org/wiki?curid=1053041" title="Strategies Against Architecture 3">
Strategies Against Architecture 3

Strategies Against Architecture 3 – album niemieckiej awangardowo-eksperymentalnej grupy Einstürzende Neubauten, wydany w 2001 roku.

</doc>
<doc id="1053042" url="https://pl.wikipedia.org/wiki?curid=1053042" title="Grzegorz Musiał (poeta)">
Grzegorz Musiał (poeta)

Grzegorz Musiał (ur. 24 lutego 1952 w Bydgoszczy) – polski poeta, pisarz, tłumacz z języka angielskiego, lekarz, doktor nauk medycznych, specjalista II stopnia w okulistyce.
Życiorys.
Absolwent Akademii Medycznej w Gdańsku. W drugiej połowie lat 70. związany był z formacją poetycką Nowa Prywatność jako członek grupy Wspólność. W latach 80. więzień stanu wojennego, redaktor warszawskiego miesięcznika "Res Publica" (do 1993 roku) i uczestnik niezależnego życia literackiego w Polsce. W latach 1988-90 stypendysta International Writing Program w Iowa City i Fundacji Fulbrighta w Waszyngtonie. Po powrocie do Polski w latach 1990-1991 redaktor warszawskiego "Tygodnika Literackiego" i "Potopu", następnie współzałożyciel i z-ca redaktora naczelnego "Kwartalnika Artystycznego" w Bydgoszczy (od 1992 do 2004). Członek PEN-Clubu i członek-założyciel Stowarzyszenia Pisarzy Polskich, współzałożyciel Oddziału SPP w Toruniu i od 2008 do 2010 wiceprezes Zarządu tego oddziału. Był stypendystą w Hawthornden w Szkocji 2004. 
Jego utwory tłumaczono m.in. na jęz. angielski, francuski, niemiecki, hiszpański, rosyjski, rumuński, czeski. W Stanach Zjednoczonych ukazał się wybór jego wierszy pt. "Poems of Grzegorz Musiał" (Wyd. Fairleigh &amp; Dickinson, Baltimore, 1999). Obecny w antologiach, m.in.: "Walter Cummins Shifting Borders. East European Poetries of the Eighties" (Fairleigh &amp; Dickinson, 1989), "Donald Pirie Young Poets of a New Poland" (Londyn 1993), "Joachim Campe Matrosen sind der Liebe Schwingen" (Frankfurt a. M. und Leipzig, 1994), Karl Dedecius, "Panorama der Polnischen Literatur. Poesie" (Zürich 1996), Georges Lisowski "Vingt-quatre poètes polonais" (Paryż 2003).

</doc>
<doc id="1053043" url="https://pl.wikipedia.org/wiki?curid=1053043" title="Sok mleczny">
Sok mleczny

Sok mleczny, lateks naturalny – nieprzezroczysta zawiesina wodna gromadzona w wakuolach komórek mlecznych roślin. Skład chemiczny, wielkości cząstek zawiesiny i jej barwa oraz wydzielane ilości soku mlecznego są zróżnicowane w zależności od gatunku rośliny. W skład zawiesiny wchodzić mogą z różnym udziałem: węglowodany (w tym skrobia), żywice, woski, gumy, białka, olejki lotne, alkaloidy, garbniki, kauczuk i inne związki chemiczne, udział wody wynosi 50-80%. Sok mleczny najczęściej ma barwę białą, bywa też żółty i pomarańczowy. Obecność lub brak soku mlecznego i jego barwa wykorzystywana jest jako cecha taksonomiczna. 
Sok mleczny posiadają m.in. przedstawiciele makowatych, wilczomleczowatych i astrowatych. 
Sokiem mlecznym nazywany jest też biały lub innej barwy płyn wydzielający się z uszkodzonych owocników niektórych gatunków grzybów (zobacz: mleczko).
Zastosowanie.
Sok mleczny niektórych roślin ma znaczenie użytkowe – może służyć do wyrobu kauczuku naturalnego, gutaperki oraz produktów leczniczych lub narkotycznych (np. lactucarium, opium). Głównym gatunkiem dostarczającym surowca do produkcji kauczuku naturalnego jest kauczukowiec brazylijski, którego sok mleczny zawiera od 20 do 60% kauczuku. Inne gatunki użytkowe do wytwarzania kauczuku to pozostali przedstawiciele rodzaju kauczukowiec ("Hevea"), poza tym figowce ("Ficus") oraz mniszek kok-sagiz ("Taraxacum kok-saghyz"). W sumie znanych jest ok. 200 gatunków roślin kauczukodajnych.
W celu produkcji kauczuku naturalnego sok mleczny stabilizowany jest substancjami alkalicznymi np. amoniakiem. Ostateczny produkt w postaci kauczuku naturalnego stanowiącego surowiec w przemyśle gumowym uzyskuje się w wyniku koagulacji i zagęszczenia. Zagęszczenie zawartości kauczuku wykonywane jest zwykle poprzez odwirowanie lub częściowe odparowanie wody. Koagulacja następuje po zakwaszeniu, zamrożeniu lub dodaniu soli rozpuszczalnych w wodzie.

</doc>
<doc id="1053044" url="https://pl.wikipedia.org/wiki?curid=1053044" title="Port lotniczy Boston">
Port lotniczy Boston

Port lotniczy Boston – międzynarodowy port lotniczy położony 5 km na wschód od Bostonu. Jest największym portem lotniczym w stanie Massachusetts i 20. w Stanach Zjednoczonych. W 2006 obsłużył 27 068 000 pasażerów.

</doc>
<doc id="1053047" url="https://pl.wikipedia.org/wiki?curid=1053047" title="Lomowie">
Lomowie



</doc>
<doc id="1053048" url="https://pl.wikipedia.org/wiki?curid=1053048" title="Abgar V">
Abgar V



</doc>
<doc id="1053049" url="https://pl.wikipedia.org/wiki?curid=1053049" title="Pierre Hadot">
Pierre Hadot

Pierre Hadot (ur. 21 lutego 1922 w Paryżu, zm. 24 kwietnia 2010) – francuski filozof specjalizujący się w filozofii starożytnej, a w szczególności w neoplatonizmie. 
W swych pracach zajmował się m.in. analizą pojęcia filozofii w starożytnej Grecji.

</doc>
<doc id="1053051" url="https://pl.wikipedia.org/wiki?curid=1053051" title="Whole Lotta History">
Whole Lotta History

Whole Lotta History – czwarty i ostatni singel Girls Aloud z ich trzeciego studyjnego albumu Chemistry. Dotarł do miejsca #6 w Wielkiej Brytanii, do miejsca #18 w Irlandii, do #32 w Grecji oraz do miejsca #76 w Polsce. Wydany 13 marca 2006, sprzedał się w ilości 38 tysięcy egzemplarzy.

</doc>
<doc id="1053053" url="https://pl.wikipedia.org/wiki?curid=1053053" title="ScanChem">
ScanChem

ScanChem - pakiet programów do komputerowego wspomagania badań w zakresie chemii organicznej.
W skład pakietu ScanChem wchodzą trzy moduły:
Pakiet został opracowany w dawnej Katedrze Informatyki Chemicznej i Chemii Fizycznej (obecnie: Zakład Informatyki Chemicznej) Politechniki Rzeszowskiej, w latach 1990-1997, przez zespół w składzie: Zdzisław S. Hippe, Grzegorz Fic i Michał Mazur. Od 1997 r. rozwijany jest tylko moduł do komputerowej symulacji syntez organicznych (w zakresie opracowywania i włączania do bazy wiedzy nowych strategii podcelowych). 
Programy pakietu ScanChem pracują w środowisku MS-DOS.

</doc>
<doc id="1053056" url="https://pl.wikipedia.org/wiki?curid=1053056" title="Wojciech Jarmuż">
Wojciech Jarmuż

Wojciech Jarmuż (ur. 5 stycznia 1984 w Słupsku) – polski piłkarz występujący na pozycji lewego obrońcy lub pomocnika.
Życiorys.
Jarmuż jest wychowankiem Jantaru Ustka. Przed sezonem 2004/2005 przeszedł do ekstraklasowej Wisły Płock. Spędził tam tylko pół roku i wystąpił w jednym spotkaniu w barwach pierwszej drużyny - był to mecz 3. kolejki Pucharu Polski z Odrą Wodzisław, zakończony remisem 1:1 (27 października). Pojawił się na boisku w 79 minucie i 8 minut później strzelił bramkę dla zespołu z Płocka.
Na rundę wiosenną przeniósł się już do Unii Janikowo. Zajął z nią 2. miejsce w III lidze, grupie drugiej. W barażach Unia przegrała jednak dwumecz o awans do II ligi z Piastem Gliwice, a Jarmuż nie zagrał w obu spotkaniach. Grał tam jeszcze przez pół roku.
Rundę wiosenną sezonu 2005/2006 zaczął jako zawodnik Zdroju Ciechocinek. Zajął z nim 5. miejsce w grupie drugiej.
Na kolejny sezon wrócił do Unii Janikowo, która grała już w rozgrywkach II ligi. Na tym szczeblu rozgrywek Jarmuż zadebiutował 29 lipca 2006 roku w spotkaniu z Lechią Gdańsk (2:2). 30 września doszło do niecodziennego wydarzenia - w spotkaniu z Miedzią Legnica (1:5) Jarmuż otrzymał czerwoną kartkę już w 1 minucie spotkania.
Od rundy wiosennej sezonu 2006/2007 był zawodnikiem łódzkiego Widzewa. W jego barwach zadebiutował 27 lutego 2007 roku w przegranym 0:3 meczu Pucharu Ekstraklasy z Górnikiem Łęczna.
W Ekstraklasie zadebiutował 3 marca w zakończonym bezbramkowym remisem meczu Dyskobolia - Widzew. W pierwszym sezonie zagrał w Widzewie 8 spotkań w Ekstraklasie. Kolejny sezon zakończył wraz z łódzkim zespołem na 15. miejscu w tabeli i spadł do I ligi (zagrał w 6 meczach Ekstraklasy). Jak dotąd, rozegrał w najwyższej klasie rozgrywkowej 14 spotkań.
W sezonie 2008/2009 zagrał w 18 spotkaniach ligowych Widzewa i wywalczył z nim awans do Ekstraklasy po zajęciu 1. miejsca, lecz z powodu decyzji PZPN związanej z aferą korupcyjną musiał pozostać na kolejny sezon w I lidze.
W rundzie jesiennej sezonu 2009/2010 leczył głównie kontuzję i nie zagrał w ani jednym spotkaniu Widzewa. Przed rundą wiosenną rozwiązał kontrakt z łódzkim klubem za porozumieniem stron.
20 lutego podpisał umowę z Flotą Świnoujście. W jej barwach zadebiutował 12 marca w meczu z Pogonią Szczecin (0:0).
Na kolejny sezon Jarmuż przeniósł się do GKS-u Bełchatów. W barwach tego klubu zadebiutował 18 września w spotkaniu z Górnikiem Zabrze (0:1). Jest to jak na razie jedyny występ zawodnika w Ekstraklasie w barwach GKS-u. 19 stycznia 2012 rozwiązał kontrakt z klubem.

</doc>
<doc id="1053058" url="https://pl.wikipedia.org/wiki?curid=1053058" title="Eastern Airways">
Eastern Airways

Eastern Airways – brytyjska linia lotnicza z siedzibą w porcie lotniczym Humberside niedaleko Kingston upon Hull. Obsługuje głównie połączenia krajowe oraz do Belgii i Norwegii. Jej głównym portem przesiadkowym jest port lotniczy Aberdeen oraz port lotniczy Newcastle.

</doc>
<doc id="1053059" url="https://pl.wikipedia.org/wiki?curid=1053059" title="Long Hot Summer">
Long Hot Summer

Long Hot Summer - pierwszy singel Girls Aloud z ich trzeciego studyjnego albumu Chemistry. Dotarł do miejsca #7 w Wielkiej Brytanii oraz do miejsca #16 w Irlandii. Wydany 22 sierpnia 2005 roku, w Wielkiej Brytanii sprzedał się w ilości 52 tysięcy egzemplarzy.

</doc>
<doc id="1053065" url="https://pl.wikipedia.org/wiki?curid=1053065" title="Kollaps">
Kollaps

Kollaps – debiutancki album studyjny zespołu Einstürzende Neubauten, wydany 5 października 1981 roku nakładem wytwórni ZickZack.

</doc>
<doc id="1053067" url="https://pl.wikipedia.org/wiki?curid=1053067" title="Scanchem">
Scanchem



</doc>
<doc id="1053069" url="https://pl.wikipedia.org/wiki?curid=1053069" title="Ende Neu">
Ende Neu

Ende Neu – album studyjny niemieckiej awangardowo-eksperymentalnej grupy Einstürzende Neubauten, wydany w 1996 roku.
Utwory.
Wersja amerykańska, wydana przez Nothing, zawiera dodatkowy utwór:

</doc>
<doc id="1053074" url="https://pl.wikipedia.org/wiki?curid=1053074" title="Wake Me Up (singel Girls Aloud)">
Wake Me Up (singel Girls Aloud)

Wake Me Up - czwarty i ostatni singel Girls Aloud z ich drugiego studyjnego albumu What Will The Neighbours Say?. W Wielkiej Brytanii zadebiutował na #4 miejscu, w Irlandii dotarł do miejsca #6, w Polsce dotarł do miejsca #12, a w Grecji do miejsca #15. Wydany 21 lutego 2005 roku, w Wielkiej Brytanii sprzedał się w ilości 62 tysięcy egzemplarzy.

</doc>
<doc id="1053075" url="https://pl.wikipedia.org/wiki?curid=1053075" title="Silence Is Sexy">
Silence Is Sexy

Silence Is Sexy – ósmy album studyjny niemieckiej awangardowo-eksperymentalnej grupy Einstürzende Neubauten, wydany w 2000 roku.
Utwory.
Wersja limitowana, Rough Trade.
CD 1
CD 2
Wersja limitowana, Mute.
CD 1
CD 2

</doc>
<doc id="1053078" url="https://pl.wikipedia.org/wiki?curid=1053078" title="Dekulturacja">
Dekulturacja

Dekulturacja – proces społeczny, który zachodzi w trakcie kontaktów międzykulturowych doprowadzających do ubożenia danej kultury poprzez zanikanie jej określonych elementów w danym czasie. Dekulturacja prowadzi do ujednolicania się wszystkich kultur, które pozostają ze sobą we względnie stałym kontakcie. Jest efektem procesów akulturacji.

</doc>
<doc id="1053081" url="https://pl.wikipedia.org/wiki?curid=1053081" title="Komunikacja miejska w Lublinie">
Komunikacja miejska w Lublinie

Komunikacja miejska na obszarze Lublina działa od 1912 z przerwami w okresie pierwszej i drugiej wojny światowej. Po zakończeniu drugiego z tych konfliktów przeżywała dynamiczny wzrost. Długą tradycję ma komunikacja elektryczna, którą planowano już pod koniec XIX w., a otwarto w połowie XX w. – jako sieć trolejbusową. Od tej pory trolejbusy są charakterystycznym elementem Lublina. Po wstąpieniu Polski do Unii Europejskiej poczyniono gruntowne inwestycje.
Historia.
Pierwsze lata.
2 lutego 1897 władze miasta zaproponowały utworzenie miejskiej komunikacji tramwajowej. Tory miały połączyć dworzec PKP, ul. Zamojską, Królewską, Krakowskie Przedmieście i Ogród Saski, a poza tym targ przy ul. Świętoduskiej i ul. Lubartowską. Zakładano, że tramwaje (konne lub mechaniczne) jeździłyby co 10 minut. Miasto zawarło z przedsiębiorstwem Siemens i Halske umowę na budowę elektrowni i sieci tramwajowej. Jednak ostatecznie do wykonania inwestycji nie doszło.
28 listopada 1912 na ulice wyjechały pierwsze autobusy. Były to pojazdy Benz-Hagenan, należące do Lubelskiej Spółki Samochodowej. Jak podawała prasa codzienna: „jeden z nich kursuje między stacją, a kościołem na Kalinowszczyźnie, drugi między stacją a ogrodem miejskim, trzeci między ul. Szopena a Ruską”. Autobusy te kursowały nieregularnie i często się psuły. Wybuch I wojny światowej spowodował likwidację LSS.
Od I do II wojny światowej.
W 1917 powrócono do planów budowy sieci tramwajowej. Podobnie jak na początku zakładano, że tramwaje jeździłyby z dworca PKP na Krakowskie Przedmieście i ul. Lubartowską. Kreślono przedłużenie linii odpowiednio: na Wieniawę i na Stary Kirkut przez ul. Ruską. Tym razem chodziło o tramwaje towarowe, zaopatrujące zakłady przemysłowe. Wówczas Austro-Daimler Akcyjne Towarzystwo Motorowe z Genewy zaproponowało budowę sieci bez szyn (trolejbusową), argumentując, że jest to tańsze rozwiązanie. Władze miejskie odrzuciły ofertę. Tłumaczyły, że nie miały odpowiedniej wiedzy o tej technologii.
Pojazdy komunikacji miejskiej pojawiły się na ulicach Lublina w 1921. Były one jednak własnością prywatną. Kilka lat później obsługę przewozów pasażerskich przejęła Krajowa Spółka Akcyjna Budowy i Eksploatacji Samochodów, a następnie (1924) spółka „Autopol”. Po mieście poruszało się sześć autobusów obsługujących dwie linie: Szpital Żydowski – Dworzec i Dworzec – Uniwersytet (KUL). Pojazdy odstawiano do garaży przy ul. Świętoduskiej. Bilety kosztowały: 50 gr (dla dorosłych) i 25 gr (dla dzieci).
W latach 20. XX w. budowanie sieci tramwajowej było niemożliwe. Powodem był brak elektrowni miejskiej. Powstała ona dopiero w 1928, jednak w następnym roku Lublin dotknął kryzys gospodarczy, który przekreślił postęp dużych inwestycji.
1 stycznia 1929 utworzono przedsiębiorstwo Autobusy Miejskie miasta Lublina. Funkcjonowały dwie linie. Pierwsza, oznaczona literą A, kursowała na trasie Dworzec – Koszary. Druga, oznaczona literą B, kursowała na trasie Dworzec – Kalinowszczyzna. Zbyt mała liczba autobusów powodowała niezadowalającą częstotliwość kursowania oraz przepełnienie pojazdów. Rozwiązaniem problemu okazało się uruchomienie specjalnego autobusu na trasie Brama Krakowska – Kino „Venus”, w którym po zakupieniu biletu autobusowego pasażer otrzymywał bezpłatny bilet do kina.
W kolejnych latach uruchomiono nowe linie, a tabor wzrósł do 12 sztuk pojazdów marki Chevrolet, Henschel, Škoda oraz Ursus. W 1937 Autobusy Miejskie miały 1,8 pasażerów. Na przełomie lat 1938/1939 wybudowano zajezdnię przy ul. Garbarskiej. Mieściła ona 30 pojazdów.
Wybuch II wojny światowej spowodował zawieszenie komunikacji miejskiej w Lublinie i zatrzymanie planów budowy sieci tramwajowej. Została zniszczona zajezdnia. W 1942 Niemcy sprowadzili 4 autobusy marki Saurer, które obsługiwały jedną linię, głównie na potrzeby ludności niemieckiej.
Czasy powojenne.
Po zaprzestaniu działań wojennych, w sierpniu 1944 ruszyła komunikacja miejska. W tym czasie kursowało 6 samochodów ciężarowych marki Gaz. Dla miejskiej komunikacji pracowało 16 osób, w tym 7 kierowców.
Pierwszą linię autobusową uruchomiono 13 kwietnia 1946. Pojazdy jeździły na trasie Dworzec PKP – ul. Lipowa. Później linię przedłużono do Koszar.
 W 1947 funkcjonowały cztery linie miejskie i dwie podmiejskie (do Kurowa i do Piask). W 1948 uruchomiono połączenie do Krzczonowa. W 1950 działało już osiem linii miejskich. Linie do Piask i Krzczonowa zlikwidowano.
W tym okresie tabor był zorganizowany prowizorycznie. W 1946 MKS miała do dyspozycji 10 pojazdów różnych marek i modeli, w tym amerykańskie ciężarówki wojskowe. Do ich skrzyń ładunkowych wstawiono ławki i przykryto je plandekami, dlatego nazywano je plandekowcami. MKS używała samochodów Bedford i Fordson, autobusa Saurer i pojazdu Chevrolet Bulldog. Wyjeżdżały one z garaży przy ul. Lipowej. W kolejnym roku MKS posiadała 11 plandekowców, Chevroleta, pojazdy marek Magirus i Renault, samochód osobowy Willys MB oraz motocykl Harley-Davidson. Rok później (1948) sprowadzono z Wrocławia autobus marki Büssing i ciężarówkę Saurera. MKS miała wtedy 5 autobusów i 22 plandekowce. W 1949 pozyskano kolejne osiem pojazdów i dwie przyczepy osobowe.
Pojazdy były przepełnione i nadmiernie obciążone. Brakowało części zamiennych i właściwych autobusów. W 1948 na trasach jeździło 7–9 pojazdów obsługujących ponad 5 mln pasażerów rocznie. W 1951 na 24 pojazdy ogółem po mieście jeździło tylko dziewięć. W 1952 liczba pasażerów rocznie wyniosła 7 mln.
W 1947 rozpoczęto odbudowę zajezdni przy ul. Garbarskiej. Zajezdnia wznowiła funkcjonowanie w 1949. W 1950 przedsiębiorstwo zmieniło nazwę na Miejskie Zakłady Komunikacyjne, a rok później na Miejskie Przedsiębiorstwo Komunikacyjne (MPK).
Rozwój trakcji trolejbusowej.
Budowa trakcji trolejbusowej rozpoczęła się w 1952. Pierwsza linia trolejbusowa (nr 15) została otwarta 21 lipca 1953, w przeddzień Narodowego Święta Odrodzenia Polski. Miała ona 7 km. Łączyła Dworzec Główny PKP z ul. Nowotki (dziś Radziszewskiego) i biegła ulicami: Pocztową, 1 Maja, Buczka (przez stary most na Bystrzycy), Krakowskie Przedmieście i Alejami Racławickimi do ul. Uniwersyteckiej.
Jeszcze w 1953 wydłużono sieć trakcyjną przez ul. Kunickiego do pętli na Dziesiątej (przy ul. Mickiewicza). W 1954 otwarto połączenie przez Al. Racławickie do Zespołu Osiedli Robotniczych Zachód i koszar (rejon dzisiejszego ronda Honorowych Krwiodawców). W 1958 wydłużono trakcję od pl. Łokietka na północ przez ul. Lubartowską do pętli na rogatce lubartowskiej. W kolejnych latach sieć doprowadzono m.in. do Abramowic (1961), przez ul. Lipową i al. Świerczewskiego (po dekomunizacji – Piłsudskiego; 1961) i na al. Warszawskiej (1963). Połączono też ul. Narutowicza, Głęboką i Filaretów na Rury, do osiedli Lubelskiej Spółdzielni Mieszkaniowej. Następnie trakcję wydłużono do Fabryki Samochodów Ciężarowych przy ul. Mełgiewskiej (1966). Drogą Męczenników Majdanka zbudowano połączenie Kośminka, Bronowic i Majdanka.
Pierwotnie linie trolejbusowe obsługiwały radzieckie pojazdy typu JaTB-2. Jednakże z ośmiu sztuk, rocznik 1937, kursowały tylko trzy. W 1955 MPK otrzymało sześć 100-miejscowych trolejbusów Škoda 8Tr, które zastąpiły awaryjne JaTB. Po dwóch latach przybyły kolejne trzy takie pojazdy. Nowsze modele, Škody 9Tr, zakupiono w 1963.
Równolegle rozbudowywano tabor autobusowy. W 1951 MPK otrzymało sześć Mavagów Tr-5. W 1954 w taborze znajdowało się 15 Mavagów Tr-5, osiem Ikarusów 60, dwa Stary 52 oraz dwa ostatnie powojenne nietypowe pojazdy. W latach 1956–1958 przybyło po 10 autobusów rocznie. Były to Ikarusy, Stary i pięć Sanów H-01. W 1959 przyjechało 14 Sanów i pięć autobusów Škoda 706 RTO MEX. W sumie MPK posiadało wtedy 64 autobusy i 28 trolejbusów, przy czym kursowało 28 autobusów i 10 trolejbusów. W 1960 tabor został poszerzony o 10 Sanów.
W 1957 funkcjonowało 13 linii, numerowanych od 0 do 16, w tym dwie trolejbusowe dzienne i jedna nocna. W 1958 było 15 linii, numerowanych od 1 do 17, w tym trzy trolejbusowe. 
Początkowo trolejbusy były holowane z zajezdni przy ul. Garbarskiej. W 1957 rozpoczęto budowę zajezdni autobusowo-trolejbusowej. Była ona zaplanowana na 100 pojazdów. Zlokalizowano ją na Helenowie. W styczniu 1960 oddano do użytku pierwszą halę, a całość inwestycji zakończono wiosną 1963.
Na początku lat 60. naukowcy z Politechniki Warszawskiej obliczyli, że w Lublinie powinno jeździć co najmniej 65 autobusów i 41 trolejbusów. W rzeczywistości jeździło ok. 20–30 autobusów i 28 trolejbusów. Tylko 40% taboru ogółem stanowiły sprawne pojazdy. W 1963 ogłoszono, że w MPK brakowało co najmniej 30 kierowców. W 1966 przedsiębiorstwu pomogli „społeczni kontrolerzy”.
Problemy komunikacji trolejbusowej i skutki kryzysu naftowego.
W połowie lat 60. sytuacja obróciła się na niekorzyść trolejbusów. Ich zakup i utrzymanie były zazwyczaj bardziej kosztowne niż zakup i utrzymanie autobusów. Lublin był wyjątkiem – różnica była mniejsza. Dodatkowo w Polsce zaczęto masowo produkować autobusy Jelcz 272 MEX, trzykrotnie tańsze od trolejbusów Škody. Inne polskie miasta zmagały się z problemami taborowymi, a jednocześnie nie planowano uruchomić krajowej produkcji trolejbusów. Władze centralne podjęły decyzję o rezygnacji z trolejbusów na rzecz autobusów. Trakcji pozbył się szereg polskich miast. W 1972 roku w Lublinie zlikwidowano sieć do Sławina przez al. Warszawską. Rozważano likwidację trakcji. 
Mimo likwidacji linii trolejbusowych MPK było w świetnym stanie. W 1971 zajęło III miejsce w międzyzakładowym współzawodnictwie przedsiębiorstw komunikacji miejskiej w kraju. Rok później zajęło II miejsce, a w 1973 I miejsce.
Kolejną zmianę przyniósł kryzys naftowy z 1973, którego skutkiem był wzrost cen ropy naftowej w Europie. Okazało się, że potrzeba alternatywy dla autobusów. W 1975 zakupiono radzieckie pojazdy ZIU 689, które zastąpiły stare Škody. Nie rozbudowywano jednak trakcji, mimo rozwoju nowych osiedli.
Kryzys taborowy.
W tym czasie Lublin rozwijał się, a liczba mieszkańców dochodziła do 300 tys. MPK brakowało pojazdów, brakowało też taksówek. Sposobem na załagodzenie problemu było uruchomienie pospiesznych linii obsługiwanych przez mikrobusy marki Nysa. Miało ono miejsce w 1975. Obowiązywał w nich osobny rodzaj biletów. Pojazdy mogły ruszać przed rozkładową godziną odjazdu i zatrzymywać się poza przystankami. Nysy obsługiwały siedem linii oznaczonych literami („E”, „F”, „G”, „H”, „K”, „L” i „M”).
W październiku 1975 MPK otrzymało trzy pierwsze trolejbusy ZiU-9. Stanowiły one początek realizacji kontraktu na dostawy tych pojazdów. W 1976 tabor MPK powiększył się o 59 Autosanów, siedem Jelczy oraz dziewięć trolejbusów ZiU-9. Pozwoliło to na wydłużenie istniejących linii komunikacyjnych oraz uruchomienie nowych linii (także pośpiesznych). W okresie letnim zorganizowano tzw. zielone linie do Dąbrowy.
W 1976 w związku z uzupełnieniem taboru ograniczono korzystanie z mikrobusów – jeździły one już tylko w godzinach szczytu. Następnie skierowano je do obsługi połączeń podmiejskich, a miejskie linie mikrobusowe zlikwidowano. Ostatnią linię mikrobusową (do Świdnika) zlikwidowano na początku 1978.
Mimo ciągłych dostaw nowych pojazdów stale odczuwalny był niedobór środków komunikacji. Ponadto dostawy taboru pogorszyły sytuację zaplecza technicznego przedsiębiorstwa, pogłębiły się trudności z parkowaniem pojazdów. W lipcu 1976 utworzono Zakład Komunikacji Miejskiej w Kraśniku, filię MPK w Lublinie. Na początek przekazano z lubelskiego zakładu 37 autobusów marki San, co pozwoliło na uruchomienie 10 linii autobusowych. W 1977 do MPK dostarczono 30 Jelczy, 27 Autosanów oraz 14 trolejbusów ZiU-9. Rok później do przedsiębiorstwa dotarło m.in. 15 nowoczesnych autobusów Jelcz Berliet PR110 oraz kolejnych sześć trolejbusów ZiU-9.
Pod koniec lat 70. MPK zwróciło się do Politechniki Lubelskiej z prośbą o opracowanie raportu na temat komunikacji miejskiej. Naukowcy z Politechniki mieli rozważyć też utworzenie trakcji tramwajowej. Opowiedzieli się również za tym, żeby ul. Zamojska (wtedy Buczka) i Krakowskie Przedmieście były dostępne wyłącznie dla komunikacji miejskiej.
Ze względu na rozwój motoryzacji i wzrastającą liczbę mieszkańców w 1980 problem stanowiło natężenie ruchu na ulicach Lublina. Zrealizowane dostawy taboru dla MPK były niższe od zaplanowanych – jedynie dostawy trolejbusów wykonano zgodnie z planem. Nie polepszyło to jednak komunikacji w mieście. Powodem była niedostosowana na taką liczbę pojazdów istniejąca wówczas trakcja trolejbusowa oraz brak kierowców. W tym samym roku w związku z postępującym kryzysem w całej Polsce rozpoczęły się demonstracje i strajki. Lubelskie MPK po raz pierwszy strajkowało 18 lipca. Komunikacja w mieście stanęła.
Innym poważnym problemem MPK była mała zajezdnia. W 1981 trwała budowa zajezdni na Majdanie Tatarskim, jednakże z braku miejsca podjęto decyzję o tymczasowym parkowaniu części trolejbusów wzdłuż ul. Mełgiewskiej. Krytyczna sytuacja związana z brakiem części zamiennych do autobusów, w szczególności akumulatorów i opon, spowodowała zmniejszenie obsady na niektórych liniach autobusowych, skrócenie tras innych lub ich zawieszenie. Problem braku miejsc postojowych dla pojazdów MPK złagodziło nieco przejęcie terenu po starej cegielni wzdłuż ul. Nałęczowskiej.
W 1984 przekazano do użytku pierwszą część nowej zajezdni na Majdanie Tatarskim. Przygotowano tam place postojowe dla 300 autobusów, stację paliw, lakiernię, halę obsług codziennych, stację diagnostyczną, magazyny i zaplecze socjalne. W 1985 w nowej zajezdni na Majdanie Tatarskim oddano do użytku halę napraw głównych ze stanowiskami naprawczymi, blacharskimi, nauki zawodu i częścią socjalną dla zatrudnionej załogi. W 1989 brakowało ponad 100 kierowców, aby można było wykorzystać w pełni posiadany tabor MPK. Spowodowane to było niskimi zarobkami, które przedsiębiorstwo oferowało pracownikom.
W 1986 uruchomiono dwie linie pospieszne. Decyzję o utworzeniu takich linii poprzedziły konsultacje, w ramach których pasażerowie zgłaszali propozycje co do przebiegu tras. W efekcie powstały trasy łączące osiedla mieszkaniowe na Czechowie i Czubach z zakładami przemysłowymi we wschodniej części miasta. Przystanki końcowe linii „A” wyznaczono na ul. Koncertowej i ul. Grygowej. Autobusy zatrzymywały się jedynie na siedmiu przystankach pośrednich. Z kolei przystanki końcowe linii „B” znajdowały się na ul. Wojciechowskiej i ul. Metalurgicznej. Na tej linii było 10 przystanków pośrednich. W obydwu liniach obowiązywał osobny rodzaj biletów, a bilety na zwykłe linie były nieważne. Szybko okazało się, że linie pośpieszne nie cieszyły się popularnością. Istniały tylko kilka miesięcy. Od tamtego czasu nie wznawiano linii pośpiesznych w Lublinie.
W 1988 zakupiono nowe fabrycznie trolejbusy Jelcz PR110E, produkowane w Polsce. Dostawy kolejnych pojazdów trwały cztery lata i umożliwiły wycofanie starych ZIU. W 1990 roku po raz pierwszy od wielu lat wydłużono sieć trolejbusową przez al. Kraśnicką na Węglin.
1990–2004.
Komunikacja miejska miała w tym okresie problemy finansowe. Zlikwidowano szereg linii, w tym większość podmiejskich. W tej sytuacji zaczęli działalność przewoźnicy prywatni. Pierwsza linia, uruchomiona w 1990, przebiegała z os. Szymanowskiego do ul. Hempla (od 2017 ulica ta nosi nazwę Zesłańców Sybiru). W kolejnych latach przewoźnicy prywatni zaczęli konkurować z MPK. Jeździli po najpopularniejszych trasach obsługiwanych przez MPK w godzinach, kiedy z komunikacji korzysta najwięcej pasażerów. 
Problemy finansowe były też przyczyną zmian cen biletów. Z powodu hiperinflacji ceny biletów zmieniały się kilka razy w ciągu roku. W kwietniu 1989 bilet normalny kosztował 26 zł, w marcu 1990 – 400 zł, w czerwcu 1991 – 1500 zł, a w marcu 1993 – 4000 zł. 1 lipca wprowadzono nowe bilety jednorazowe. Były one ważne przez 10, 20 i 60 minut od skasowania. Ich ceny wynosiły: 4000, 6000 i 10000 zł. W 1995 miała miejsce denominacja złotego. W związku z tym nowe ceny biletów wynosiły: 40 i 60 gr oraz 1 zł.
Na początku lat 90. XX w. na ulicach Lublina pasażerów przewoziły trzy trolejbusy przegubowe Ikarus 280E zbudowane na bazie autobusów Ikarus 280. Od 1993 roku na trolejbusy przebudowano 4 posiadane autobusy Fiat 418AC. Eksploatowano je do 1999 roku. Odzyskiwano też pojazdy ze zlikwidowanych sieci trolejbusowych w Dębicy, Warszawie i Słupsku.
W latach 1992–1998 uruchomiono system biletów okresowych, uruchomiono system biletów jednorazowych czasowych, zaczęto świadczyć usługi w zakresie przewozów osób niepełnosprawnych oraz wprowadzono do eksploatacji pierwsze autobusy niskopodłogowe (Jelcze M121).
W 1994 część Krakowskiego Przedmieścia, od pl. Litewskiego do ul. Kapucyńskiej, została zamknięta dla ruchu kołowego i przekształcona w deptak. Kursującym tamtędy autobusom zmieniono trasy, a linie trolejbusowe zlikwidowano. Nie ustawiono trakcji trolejbusowej na trasie alternatywnej – z Krakowskiego Przedmieścia przez ul. 3 Maja na al. Solidarności. Spowodował to sprzeciw służb konserwatorskich wobec stawiania słupów trakcyjnych na tej trasie. W rezultacie zmniejszył się udział trolejbusów w systemie komunikacyjnym miasta.
W późniejszych latach ze względu na kryzys taborowy ponownie planowano likwidację sieci trakcyjnej. Jednakże w 2000 przedłużono trakcję trolejbusową od pętli na ul. Lubartowskiej do ulicy Chodźki.
1 stycznia 1998 r. stało się spółką z ograniczoną odpowiedzialnością.
W drugiej połowie lat 90. na terenie Lublina było ponad 540 przystanków komunikacji miejskiej. W sumie MPK korzystała z prawie 630 przystanków na terenie miasta i poza jego granicami. Ponad połowa z nich była wyposażona jedynie w słupek. Na pozostałej części stały wiaty różnych rodzajów. 15% przystanków było wyposażonych w wiaty niestandardowe, inne niż dwóch głównych typów.
Długo nie było norm dotyczących wszystkich przewoźników – prywatnych i MPK. Pierwszą taką decyzję władze miejskie podjęły w 2002. Połączenia prywatne pojawiły się we wspólnych z MPK rozkładach jazdy. Ponadto przewoźników prywatnych skierowano do obsługiwania także mniej rentownych linii. Zaczęli oni świadczyć usługi przez dłuższą część doby oraz w dni wolne od pracy.
Po wstąpieniu do UE.
W 2006 rozpoczęto budowę sieci na ul. Głębokiej (od ulicy Filaretów do Wileńskiej), Wileńskiej, Bohaterów Monte Cassino, Armii Krajowej i Orkana. Przy budowie trasy zastosowano najnowocześniejsze rozwiązania techniczne: elastyczną sieć na wysięgnikach, szybkoprzejezdne łuki i zwrotnice. Nową trasę oddano do użytku w 2007, kierując tamtędy trolejbusy linii 153.
W kwietniu 2008 dobudowano lewoskręt dla trolejbusów z alei Piłsudskiego w ulicę Narutowicza. Dzięki temu trolejbusy linii 153 w kierunku Węglina zaczęły jeździć zmienioną trasą, a ponadto znów wykorzystywany jest liniowo odcinek w ulicach Narutowicza, Głęboka i Filaretów w kierunku LSM, nieużywany od 2004, czyli od likwidacji linii 157.
W 2009 został powołany Zarząd Transportu Miejskiego w Lublinie, który organizuje komunikację miejską. Wspólna taryfa biletowa objęła wszystkich przewoźników na liniach miejskich. W tym samym roku Zarząd Transportu Miejskiego wprowadził jednolite barwy czerwono-biało-zielone (barwy miejskie) dla wszystkich pojazdów MPK, jak również przewoźników prywatnych. Te barwy wygrały w ankietach przeprowadzonych na stronach internetowych gazet lubelskich.
W 2011 zaczęto realizować program rozwoju sieci trolejbusowej. Zbudowano nowe odcinki sieci trakcyjnej oraz zakupiono dziesiątki pojazdów. W 2014 Lublin, jako pierwsze polskie miasto, kupiło fabrycznie nowe, niskopodłogowe trolejbusy przegubowe. Projekt modernizacji i rozbudowy sieci oraz zakup taboru trwał do roku 2015.
W 2021 dokonano szeregu zmian dotyczących taryfy i zakupu biletów. Zmieniono ceny i ważność czasową biletów. Wprowadzono też opłaty od liczby przejechanych przystanków (taryfę przystankową). Umożliwiono zakup biletów okresowych na dowolną liczbę dni. Pojazdy zostały wyposażone w kasowniki do płatności zbliżeniowych. Kasowniki te wydają bilety elektroniczne (nie drukują biletów). Dodatkowo poszerzono drugą strefę taryfową o miejscowości z wszystkich podlubelskich gmin.
W tym samym roku rozpoczęto konsultacje w sprawie zmiany układu połączeń. Nowy układ ma funkcjonować od 2023. Uwzględni on dworzec metropolitalny jako centralny węzeł przesiadkowy (działający od 2022) oraz pierścień węzłów przesiadkowych znajdujących się na obrzeżach Lublina. Zmiana układu będzie przeprowadzona we współpracy z przedstawicielami dzielnic administracyjnych, Politechniką Lubelską i ościennymi gminami.
Inwestycje w tabor po 2004.
Inwestycje w tabor autobusowy.
W 2008 MPK unowocześniło tabor 20 autobusami marki Solaris Urbino 12 III. W 2012 wycofano z eksploatacji ostatnie Ikarusy przegubowe 280.26, których w 1990 było 122 sztuk, w 2003 – 66, w 2007 – 33 sztuki, a w 2010 – 10. Zastąpione zostały przez 12-metrowe Mercedesy 0405N z końca lat 90. i nowe zakupione Solarisy Urbino 12III.
Na początku 2009 MPK ogłosiło przetarg na 20 nowych 12-metrowych i 10 18-metrowych przegubowych autobusów. Wygrał autobus Mercedes Conecto. Jednakże przetarg zrealizowano tylko w części dotyczącej pojazdów 12-metrowych. W taborze znalazły się dwa zakupione w grudniu 2008 12-metrowe Mercedesy Conecto. Testowany był Volvo 7700.
W 2011 ZTM w Lublinie rozstrzygnął przetarg na dostawę 80 sztuk nowych pojazdów. Część na 53 12-metrowe autobusy wygrało przedsiębiorstwo Autosan z modelem Autosan Sancity 12LF, a 27 przegubowych dostarczył Mercedes z modelem Mercedes-Benz O530 G. W 2011 przyjechało 20 Autosanów Sancity 12LF oraz wszystkie 27 Mercedes-Benz O530 G. W 2012 dojechały kolejne 23 sztuki Autosanów. Ostatnia dostawa wielkości 10 sztuk została dostarczona w 2013.
W związku z dostawami nowych pojazdów od 2011 do połowy 2014 zaprzestano eksploatować 77 autobusów, w tym: Ikarus 260 – 7 szt., Ikarus 280.26 – 10 szt., Jelcz M11 – 30 szt., Neoplan 4020 – 11 szt., Jelcz M125M – 2 szt., Kapena Thesi City – 7 szt., Jelcz L11 – 1 szt., Jelcz 120M – 2 szt., Jelcz M181MB – 1 szt., Jelcz M121M- 6 szt., oraz 45 trolejbusów, Jelcz PR110 – 38 szt., Jelcz 120MT – 6 szt., Jelcz M121E – 1 szt.
W 2012 ZTM rozstrzygnął przetarg na dostawę 20 sztuk autobusów klasy mini. Wygrało przedsiębiorstwo Autosan z modelem Autosan Sancity 9LE. Wszystkie pojazdy dostarczono w 2012.
1 maja 2014 po Lublinie zaczęło kursować 8 pojazdów 12 metrowych przewoźnika PKS Zielona Góra oraz od 1 października 10 pojazdów 18-metrowych. Po roku pojawiły się problemy ze względu na zły stan techniczny pojazdów oraz niewykonywanie kursów. Umowa została rozwiązana 8 marca 2016.
W 2015 ZTM w Lublinie rozstrzygnął przetarg na świadczenie usług 18 autobusami przegubowymi. Wygrało przedsiębiorstwo Meteor Irex-1 i zaproponowało świadczenie usług Solarisem Urbino 18 III generacji. Również w tym otwarto nową zajezdnię przy ul Grygowej, z halą o powierzchni 2,5 tys. m2. Także w tym roku dokonano zmian w kursowaniu linii autobusowych i trolejbusowych.
Od 2016 do obsługi linii komunikacji miejskiej skierowano 30 fabrycznie nowych autobusów marki Mercedes Conecto. Firma «Warbus» rozpoczęła świadczenie usług na zlecenie ZTM w Lublinie 20 autobusami 18 metrowymi i 10 o standardowej długości 12 metrów. Kontrakt został zawarty na 8 lat.
W lutym 2018 roku po Lublinie zaczęło kursować 15 wydzierżawionych przez MPK Lublin na 10 lat autobusów marki Solaris Urbino 18 III generacji wyposażonych w silniki spełniające normy spalin Euro 6. 20 lutego MPK Lublin podpisało umowę z Konsorcjum URSUS BUS S. A. oraz mLeasing Spółka z o.o. na dzierżawę dziesięciu 12-metrowych autobusów na czas 10 lat. Pierwsza partia nowych autobusów miała zostać oddana do użytku w czerwcu 2018. Miały one zastąpić najstarsze pojazdy – Neoplany i Jelcze.
Na początku wakacji w 2019 roku w spółce «Warbus» występowały już niemałe problemy finansowe. Firma zapowiedziała odstąpienie od umowy przewozowej na samym początku sierpnia 2019, jednak już 17 lipca «Warbus» nagle poinformował lubelski ZTM o tym, że od następnego dnia na miasto nie wyjedzie 30 autobusów tego przewoźnika, w tym 20 przegubowych. Następstwem tego było utrudnienia kursowania 16 linii. Sprowadzono także 28 używanych autobusów Jelcz M121MI4 z Warszawy. Na początku 2021 roku Solaris dostarczył 5 z 15 zamówionych Solarisów Trollino 18 IV generacji, które trafiły na linie 158 i 160. Na początku października 2021 roku debiut zaliczyło 20 elektrycznych autobusów Solaris Urbino 12 electric.
Inwestycje w tabor trolejbusowy.
Miejskie Przedsiębiorstwo Komunikacyjne ma 129 trolejbusów, wśród których znajdują się pojazdy marek Solaris, Ursus, Bogdan/Ursus, Jelcz i MAZ. Przedsiębiorstwo ma także sprawny radziecki trolejbus ZiU-9. Jest to ostatni spośród wycofanej z użytkowania w ostatnich latach dość pokaźnej liczby tych pojazdów wprowadzanych w Lublinie od roku 1975. Został on wyremontowany w 2003. W sezonie obsługuje turystyczną linię „T”.
W 2007 roku zakupiono do Lublina trzy nowoczesne niskopodłogowe trolejbusy Solaris Trollino 12M. Były to pierwsze nowoczesne trolejbusy w Lublinie. Zakupiono je w ramach budowy nowego odcinka na Czubach. Od 5 czerwca 2008 po Lublinie kursuje kolejny trolejbus tej marki zakupiony w ramach budowy nowego odcinka.
W 2009 dostarczono kolejny trolejbus Solaris Trollino 12AC, którego zakup (podobnie jak budowę nowego odcinka sieci) dofinansowała Unia Europejska. W tym samym roku w lubelskich warsztatach MPK rozpoczęła się budowa trolejbusu na nadwoziu białoruskiego autobusu MAZ 203, testowanego w grudniu 2008. Trolejbus w październiku 2009 wyjechał na ulice Lublina i rozpoczął etap homologacji. W 2010 rozpoczął służbę liniową.
Od listopada 2009 r. lubelskie trolejbusy mają czterocyfrowe numery taborowe, rozpoczynające się cyfrą „3”. Wcześniej miały trzycyfrowe, nadawane po kolei, razem z kolejnymi dostawami. Po zmianie numeracji dodano „3” na początek starego numeru. Jeden z lubelskich trolejbusów miał numer 1223.
W 2011 r. na miasto wyjechały kolejne 3 nowe trolejbusy złożone w warsztatach MPK, Jelcz M121M. Od kwietnia 2011 zakupiono 30 kolejnych nowoczesnych trolejbusów marki Solaris Trollino 12S oraz 20 12-metrowych klimatyzowanych trolejbusów Solaris Trollino 12MB. Te pierwsze zostały wyprodukowane przez czeski koncern Skoda Electric na bazie Solarisa Trollino 12AC z Bolechowa. Te drugie mają dodatkowy napęd spalinowy, który nie wymaga czerpania energii przez pewien czas z sieci trakcyjnej nad jezdnią. Pojazdy są niskopodłogowe oraz są fabrycznie pomalowane w barwy miejskie Lublina. Wszystkie pojazdy zostały dostarczone w 2013 roku.
Oprócz trolejbusów z napędem spalinowym rozstrzygnięto przetarg na dostawę 38 sztuk nowych, niskopodłogowych trolejbusów 12-metrowych z dodatkowym zasilaniem bateryjnym umożliwiającym jazdę poza siecią trakcyjną na krótkich odcinkach. Zwycięzcą przetargu okazało się polsko-ukraińskie konsorcjum firm Ursus i Bogdan, którego ukraińska strona miała dostarczyć nadwozie do Lublina, a polska firma Ursus miała zająć się montażem instalacji i wyposażeniem wnętrza pojazdów. Od 2013 kursuje pierwsze 5 trolejbusów Bogdan/Ursus T70116. 12 kolejnych dostarczono w 2014, a pozostałe 21 w 2015.
ZTM Lublin rozstrzygnął również przetarg na dostawę 12 sztuk 18-metrowych trolejbusów z dodatkowym napędem bateryjnym. Wygrała firma Solaris z pojazdem Solaris Trollino 18. Pojazdy są niskopodłogowe i klimatyzowane. Lubelska sieć trolejbusowa przez pewien czas z trzech istniejących w kraju posiadała trolejbusy przegubowe. Dostawa pierwszych 6 sztuk pojazdów nastąpiła w maju 2014 r., a kolejnych 6 jesienią tego roku.
Do maja 2015 r. cały tabor trolejbusowy w Lublinie obsługiwała zbudowana w latach 60. zajezdnia przy al. Kraśnickiej na Helenowie. Od połowy lat 80., kiedy dokonano podziału taboru między zajezdnię Helenów i ukończoną w 1986 zajezdnię przy ul. Grygowej na Majdanie Tatarskim, ta pierwsza stała się właściwą zajezdnią trolejbusową. W drugiej obsługiwane są tylko autobusy. Wcześniejsze zajezdnie trolejbusowe mieściły się przy ul. Garbarskiej, Lipowej oraz Młyńskiej (teren dworca południowego PKS).
Lubelskie trolejbusy w maju 2015 wprowadziły się do nowej zajezdni trolejbusowej przy ulicy Antoniny Grygowej obok zajezdni autobusowej na Majdanie Tatarskim. Stara zajezdnia trolejbusowa na Helenowie została zlikwidowana, a teren miasto sprzedało inwestorowi. 9 maja przeniesiono część Solarisów Trollino 12MB z agregatem oraz Ursusów, pozostałe pojazdy przeniesiono do 18 maja i tego dnia wszystkie trolejbusy wyjechały już z nowej zajezdni.
W 2014 roku od ukraińskiego miasta Równe został odkupiony trolejbus Škoda 9Tr. W czerwcu 2020 r., po remoncie, pojazd został zarejestrowany jako zabytkowy. W zamierzeniu ma obługiwać linię turystyczną. Nie zadebiutował on jednak w sezonie letnim z powodu pandemii; pierwsze jazdy z pasażerami zapowiadane są z okazji Europejskiego Tygodnia Zrównoważonego Transportu (od 16 do 23 września 2021).
Aktualny tabor autobusowy.
Kursujące.
Trzon taboru autobusowego stanowią pojazdy MPK Lublin, wśród których najwięcej jest autobusów marki Autosan Sancity 12LF (53 sztuk), Solaris Urbino 18 (30 sztuk) oraz Mercedes Citaro G (27 sztuk).
Oprócz Miejskiego Przedsiębiorstwa Komunikacyjnego sp. z o.o. w Lublinie jeżdżą również:
Aktualny tabor trolejbusowy.
Kursujące.
Trzon taboru trolejbusowego MPK Lublin stanowią pojazdy marki Solaris Trollino 12 (54 sztuki).
Organizacje pozarządowe.
W Lublinie działają organizacje pozarządowe zajmujące się statutowo transportem miejskim: Lubelskie Towarzystwo Ekologicznej Komunikacji, Lubelskie Towarzystwo Zrównoważonego Transportu i Forum Rozwoju Lublina. Pierwsze z wymienionych posiadało unikatowe pojazdy komunikacji miejskiej. Kolekcja ta miała być przekazana lokalnemu muzeum komunikacji miejskiej. Pomysł jednak nie został zrealizowany.

</doc>
<doc id="1053085" url="https://pl.wikipedia.org/wiki?curid=1053085" title="S210">
S210



</doc>
<doc id="1053086" url="https://pl.wikipedia.org/wiki?curid=1053086" title="Supporter Album">
Supporter Album

Supporter Album #1 – album niemieckiej awangardowo-eksperymentalnej grupy Einstürzende Neubauten wydany nakładem własnym w 2003 roku dzięki wsparciu fanów zespołu. 

</doc>
<doc id="1053089" url="https://pl.wikipedia.org/wiki?curid=1053089" title="W210">
W210



</doc>
<doc id="1053091" url="https://pl.wikipedia.org/wiki?curid=1053091" title="Grundstück">
Grundstück

Grundstück – album niemieckiej awangardowo-eksperymentalnej grupy Einstürzende Neubauten wydany w 2004 roku dzięki wsparciu fanów.

</doc>
<doc id="1053092" url="https://pl.wikipedia.org/wiki?curid=1053092" title="G-kwadrupleks">
G-kwadrupleks

G-kwadrupleks (G4-DNA) – sekwencja polinukleotydów, która formuje specyficzną strukturę tetrad guaninowych stabilizowanych poprzez wiązania wodorowe Hoogsteena. G4-DNA stabilizowane są dodatkowo przez zwykle kation potasowy. Mogą być formowane z DNA, RNA, LNA lub PNA. Możliwe są też kwadrupleksy hybrydowe, np. zawierające zarówno DNA, jak i RNA. G-kwadrupleksy mogą być formowane z jednej, dwóch lub czterech nici polinukleotydów.
W genomowym DNA sekwencje kwadrupleksowe występują między innymi w telomerach i miejscach regulatorowych.

</doc>
<doc id="1053093" url="https://pl.wikipedia.org/wiki?curid=1053093" title="2x4">
2x4

2x4 (live) – album koncertowy zespołu Einstürzende Neubauten.

</doc>
<doc id="1053095" url="https://pl.wikipedia.org/wiki?curid=1053095" title="Die Hamletmaschine">
Die Hamletmaschine

Die Hamletmaschine – album zespołu Einstürzende Neubauten. Jest to muzyka skomponowana do sztuki "Die Hamletmaschine" autorstwa niemieckiego dramatopisarza, Heinera Müllera.

</doc>
<doc id="1053096" url="https://pl.wikipedia.org/wiki?curid=1053096" title="Come Back to Me">
Come Back to Me

Come Back to Me – pierwszy singel Vanessy Hudgens z jej debiutanckiego albumu V. Piosenka rozpoznawalna jest również pod nazwą "Baby Come Back". Premiera tego teledysku miała miejsce 25 sierpnia 2006 r. w USA. Debiutował przy światowej premierze filmu Dziewczyny Cheetah 2. Premiera w USA w radiu była 10 października 2006 r; a w Wielkiej Brytanii 7 lipca 2007 r. Piosenka jest gatunku pop z mieszanką dance. Produkcja odbyła się w Hollywood. W teledysku występuje m.in. jej młodsza siostra Stella Hudgens oraz koleżanka Alexa Nikolas. 

</doc>
<doc id="1053098" url="https://pl.wikipedia.org/wiki?curid=1053098" title="Deficjencja">
Deficjencja

Deficjencja – aberracja chromosomowa polegająca na delecji końcowego (dystalnego) odcinka chromosomu.
Zapis ISCN dla przykładowej delecji terminalnej chromosomu 5 od końca ramienia p do q10: codice_1

</doc>
<doc id="1053101" url="https://pl.wikipedia.org/wiki?curid=1053101" title="Iwona Węgrowska">
Iwona Węgrowska

Iwona Stanisława Węgrowska (ur. 17 maja 1982 w Żorach) – polska piosenkarka, autorka tekstów i celebrytka.
W latach 2004–2007 wokalistka zespołu Abracadabra (później: Abra), z którym wydała dwa albumy studyjne, "Abra!" (2004) i "Czekam na miłość" (2005). Od 2008 artystka solowa, wydała dwa albumy studyjne: "Iwona Węgrowska" (2008) i "Dzielna" (2010). Pierwszy z nich promowała m.in. singlem „Pokonaj siebie”, nagranym z zespołem Feel, który był przebojem w rozgłośniach radiowych. Z drugiego albumu pochodzi m.in. singiel „Uwięziona”, z którym zajęła trzecie miejsce w finale Krajowych Eliminacji do 55. Konkursu Piosenki Eurowizji. W trakcie kariery muzycznej nagrywała z Marianem Lichtmanem, Piotrem Kupichą, Piotrem Rubikiem, Magdą Femme, Dr. Dre, Liroyem i DKA.
Działalność Węgrowskiej jest powszechnie komentowana w mediach, między innymi za sprawą kiczowatego wizerunku, skandali obyczajowych i sensacyjnych wypowiedzi dotyczących życia prywatnego, które głosi za pośrednictwem mediów społecznościowych i w programach typu talk-show.
Była uczestniczką, bohaterką bądź gościem w wielu programach rozrywkowych. Wystąpiła w sztuce teatralnej "Jeśli kochać, to Cygana". Prowadzi czynnie działalność charytatywną.
Życiorys.
Jest córką Krystyny i Władysława Węgrowskich. Pochodzi z rodziny o muzycznych tradycjach: jej dziadek i ojciec grali na akordeonie, a babcia oraz rodzice śpiewali. Ma starszego o pięć lat brata Remigiusza. W wieku siedmiu lat zaczęła uczęszczać na lekcje śpiewu i gry na gitarze. W dzieciństwie brała udział w wielu konkursach muzycznych. Będąc w szkole podstawowej, założyła swój pierwszy zespół muzyczny Żmije, w którym śpiewała z koleżankami. W 1994 ze szkolnym kolegą założyła zespół o nazwie Iwmar. Ukończyła studia psychologiczne.
Profesjonalną karierę muzyczną zaczynała w zespole Abracadabra, który z czasem zmienił nazwę na Abra. W 2002 wydali debiutancki singiel „W naszym domu”, a 17 sierpnia 2004 – pierwszy album studyjny, zatytułowany po prostu "Abra!". Płytę promowali singlami „Blisko tak” i „Zwyczajna dziewczyna”, dotarli z nią do 34. miejsca oficjalnej Listy Sprzedaży. W 2004, chcąc wypromować zespół, wzięła udział w piątej edycji reality show Polsatu "Bar". W 2005 wydali z zespołem drugi album studyjny pt. "Czekam na miłość", który promowali singlami: „Zaczaruj mnie”, „Ostatnie tango w Paryżu”, „Długi” i „Le luxe”. Z tym ostatnim zajęli trzecie miejsce w wewnętrznych eliminacjach do 50. Konkursu Piosenki Eurowizji. W 2007 zespół został rozwiązany.
W 2007 wystąpiła w rozbieranej sesji zdjęciowej dla magazynu „CKM”. W 2008 zadebiutowała solowo, pojawiając się gościnnie w utworze zespołu Feel „Pokonaj siebie”, z którym osiągnęli sukces komercyjny. Dzięki teledyskowi do piosenki zostali wyróżnieni nagrodą publiczności dla najlepszego wykonawcy na 17. Festiwalu Polskich Wideoklipów "Yach Film 2008". 28 października wykonała pierwszy solowy singiel „4 lata” w programie Kuby Wojewódzkiego, a 15 listopada wystąpiła jako gość muzyczny w programie rozrywkowym Polsatu "Jak oni śpiewają", w którym wraz z Piotrem Kupichą zaśpiewała piosenki „Pokonaj siebie” i „Jak anioła głos”. 28 listopada wydała debiutancki album studyjny, zatytułowany po prostu "Iwona Węgrowska", który promowała singlami: „4 lata”, „Kiedyś zapomnę” i „Zatem przepraszam”. W styczniu 2009 zgłosiła się z pochodzącą z albumu piosenką „Kiedyś zapomnę” do programu "Piosenka dla Europy 2009", mającego wyłonić reprezentanta Polski w 54. Konkursie Piosenki Eurowizji. Po niezakwalifikowaniu się do stawki finałowej zarzuciła TVP zagubienie zgłoszenia, co zostało później zdementowane przez stację. 5 kwietnia wystąpiła jako gość muzyczny w programie rozrywkowym TVN "Taniec z gwiazdami", w którym zaśpiewała piosenkę „Pokonaj siebie” z Piotrem Kupichą. 24 kwietnia odebrała Nagrodę Muzyczną Eski za „radiowy debiut roku”. 1 maja zaśpiewała piosenkę „Ty i ja – mój sen” w programie "Hit Generator". Przed występem w konkursie poparzyła prawą stronę strun głosowych, wskutek czego na osiem miesięcy straciła głos, przez co zmagała się z depresją. 22 maja nagrane przez nią piosenki „Magiczna noc” i „Nie wiń mnie” znalazły się na albumie Piotra Rubika pt. "RubikOne", który dotarł do szóstego miejsca oficjalnej listy sprzedaży (OLiS). 7 sierpnia z piosenką „Zatem przepraszam” zajęła 13. miejsce podczas "Sopot Hit Festiwal 2009".
14 lutego 2010 zajęła trzecie miejsce z singlem „Uwięziona” w finale Krajowych Eliminacji do 55. Konkursu Piosenki Eurowizji. W sierpniu wystąpiła z piosenką „Zasientiabriło” podczas Festiwalu Piosenki Rosyjskiej w Zielonej Górze. W czerwcu premierę miał teledysk do piosenki „Jak diament”, którą nagrała z Magdą Femme. 28 sierpnia zajęły z utworem szóste miejsce na Bydgoszcz Hit Festiwal 2010. 18 października wydała drugi solowy album pt. "Dzielna". W 2012 uczestniczyła w programie rozrywkowym Eska TV "Kilerskie karaoke". W pierwszej połowie roku wydała singiel „Jestem” i piosenkę „Tango”, nagraną z zespołem Chanel. Występowała w spektaklu "Jeśli kochać, to Cygana" w Teatrze Sabat Małgorzaty Potockiej. 20 grudnia 2012 opublikowała świąteczny utwór „Ten magiczny czas”. W 2013 nagrała cover utworu „Jesteś szalona” zespołu Boys. 4 października wydała utwór „Las Vegas”, który stworzyła przy współpracy z Dr. Dre. Wydała również francuskojęzyczną wersję utworu pt. „Paris”. Singlem promowała trzeci album studyjny, którego premiera miała odbyć się jesienią 2012, jednak płyta nigdy nie ujrzała światła dziennego. W grudniu opublikowała pastorałkę „Witaj Jezu”, który zadedykowała ojcu, zmarłemu w styczniu 2013.
Na początku 2014 ogłosiła rozpoczęciem współpracy menedżerskiej z Marianem Lichtmanem, muzykiem zespołu Trubadurzy, z którym w 2006 nagrała piosenkę „Mogę wszystko ci dać”. Do końca roku wydała dwa single: „Atak serca”, który nagrała w duecie z Liroyem, oraz „Kocham inaczej”, do którego zrealizowała teledysk z udziałem osób homoseksualnych. W styczniu 2015 zapowiedziała wydanie kolejnego albumu studyjnego, nad którym pracowała z Tomaszem Lubertem, jednak płyta nigdy nie ujrzała światła dziennego. W lutym zagrała kilka koncertów charytatywnych dla mieszkańców Słupska, co było efektem jej współpracy z ówczesnym prezydentem miasta, Robertem Biedroniem. W kolejnych miesiącach wydała dwa single, „Licznik strat” i „Biegnijmy w stronę słońca”, w którym gościnnie pojawił się raper DKA, a także gościła w jednym z odcinków programu kulinarnego Polsatu "Hell’s Kitchen. Piekielna kuchnia" (2015). W 2016 zaprezentowała piosenkę „Walcz”, a w 2017 – „Tańczę dla Ciebie” i „Alone”, z którą bez powodzenia zgłosiła się do krajowych eliminacji do 62. Konkursu Piosenki Eurowizji. Obie piosenki były szeroko krytykowane przez odbiorców. W 2018 nawiązała współpracę ze śpiewaczką operową Dominiką Zamarą, z którą nagrała i wydała włoskojęzyczny utwór „Con le ali del tempo”. Ich występ z piosenką w programie "Dzień dobry TVN" był szeroko krytykowany z powodu wykonania go z playbacku. 27 lutego 2019 wystąpiła w Łodzi wraz z dziesiątką innych artystów podczas koncertu "Artyści przeciw nienawiści", zorganizowanym w celu zwrócenia uwagi na problem z powszechnym hejtem internetowym. 6 maja wydała singiel „Kobiecy świat”, do którego zrealizowała teledysk. Również w 2019 była bohaterką jednego z odcinku programu TVN Style "Sablewska od stylu. Na okazje".
Charakterystyka muzyczna i inspiracje.
Jej głos klasyfikuje się jako posiadający cztery oktawy. W repertuarze wykonuje głównie ballady. Nagrała również kilka piosenek tanecznych oraz utwór operowy. Sama swą twórczość określa jako popowo-rockową.
Inspiruje się postaciami Whitney Houston, Céline Dion i Michaela Jacksona, których twórczości słuchała w dzieciństwie. Podziwia Beatę Kozidrak.
Wizerunek.
Jej styl ubierania się jest często krytykowany przez media oraz osoby publiczne związane z branżą modową, w tym byłe modelki Karolinę Malinowską i Joannę Horodyńską oraz fotografa Marcina Tyszkę. W 2019 nawiązała współpracę ze stylistką Mają Sablewską.
W 2004 przeszła operację powiększenia piersi. Dwukrotnie powiększyła usta kwasem hialuronowym.
W styczniu 2013 została pomówiona przez „Super Express” o świadczenie usług seksualnych podczas wyjazdu do Francji na przełomie lat 2007/2008, czemu wielokrotnie zaprzeczała, np. podczas zwołanej konferencji prasowej z udziałem dziennikarzy i fotoreporterów.
Była gościem licznych talk-shows: "Kuba Wojewódzki Show" (2009, 2012), "20m2" (2012), "Spanie z gwiazdami" (2013) i "Gwiazdy Cejrowskiego" (2017), ponadto regularnie gości w programach śniadaniowych "Dzień dobry TVN" i "Pytanie na śniadanie", w których występuje jako gość muzyczny, ekspertka lub bohaterka reportaży poświęconych jej życiu prywatnemu i działalności artystycznej.
Życie prywatne.
Deklaruje się jako osoba wierząca w Boga.
Przez dziewięć lat była związana z kompozytorem Andrzejem Mrowcem. Następnie spotykała się z przedsiębiorcą Adamem Danielakiem. 13 marca 2013 w Las Vegas poślubiła Krzysztofa Madeyskiego, naukowca i producenta muzycznego pochodzącego z Los Angeles. W sierpniu 2013 zalegalizowali małżeństwo w Polsce, a Węgrowska po ślubie przyjęła nazwisko dwuczłonowe. Partnerowi dedykowała piosenkę „Las Vegas”. W październiku 2014 rozwiedli się.
9 lipca 2015 urodziła córkę Lilię, o której w 2018 nagrała piosenkę „Lilia”. Ojcem dziecka jest Maciej Marcjanik, który ma jeszcze syna i dwie córki z poprzedniego związku. W lutym 2017 Węgrowska ogłosiła zakończenie związku, a kilka miesięcy później – zaręczyny z partnerem. 23 lutego 2019 poinformowała o ślubie, następnie – o rozstaniu, a kilka dni później – o ponownym zejściu się z partnerem.

</doc>
<doc id="1053102" url="https://pl.wikipedia.org/wiki?curid=1053102" title="CDI">
CDI



</doc>
<doc id="1053105" url="https://pl.wikipedia.org/wiki?curid=1053105" title="Deleksykalizacja">
Deleksykalizacja

Deleksykalizacja – rodzaj chwytu stylistycznego, który ma za istotę odwołanie się do określonej etymologii użytego wyrazu w danej wypowiedzi. Ten chwyt jest stosowany do uzyskiwania efektu humorystycznego.

</doc>
<doc id="1053113" url="https://pl.wikipedia.org/wiki?curid=1053113" title="Bertrand Besigye">
Bertrand Besigye

Bertrand Besigye (ur. 24 października 1972 w Kampali, w Ugandzie) − pisarz norweski.
Besigye wychował się w Norwegii zadebiutował w 1993 tomikiem wierszy "Og du dør så langsomt at du tror du lever" ("I umierasz tak długo, że wydaje ci się, że żyjesz"), za który otrzymał prestiżową nagrodę dla debiutujących pisarzy "Tarjei Vesaas' debutantpris". Tomik spotkał się z dużym zainteresowaniem, stając się bestsellerem na norweskim rynku księgarskim, co jest niespotykanie rzadkie w przypadku zbioru wierszy. 

</doc>
<doc id="1053114" url="https://pl.wikipedia.org/wiki?curid=1053114" title="Mpk Rzeszów">
Mpk Rzeszów



</doc>
<doc id="1053115" url="https://pl.wikipedia.org/wiki?curid=1053115" title="Ch-66">
Ch-66

Ch-66 (, "izdielije 66", w kodzie NATO: "AS-7 Kerry") – radziecki kierowany pocisk rakietowy powietrze-ziemia z lat 60. XX wieku.
Historia.
Jednym z rodzajów uzbrojenia przenoszonego przez samolot MiG-23 miała być lekka rakieta powietrze-ziemia, odpowiednik amerykańskiego pocisku AGM-12 Bullpup. Rakieta oznaczona jako Ch-23 miała zostać skonstruowana w OKB-134 Wympieł. Prace konstrukcyjne rozpoczęto w kwietniu 1965 roku, jednak przez kilka miesięcy nie udało się opracować wstępnego systemu kierowania rakiety, który ze względu na niewielką masę nosiciela i rakiety musiał być lekki i zajmować niewiele miejsca.
Opóźnienia sprawiły, że na początku 1966 roku prace przeniesiono do nowo utworzonego 12 marca 1966 doświadczalnego biura konstrukcyjnego OKB Zwiezda przy Fabryce nr 455 KMZ „Strieła” w Kaliningradzie pod Moskwą (obecnie Korolew), produkującej rakiety powietrze-powietrze K-5 i K-8. Wcześniej, w 1963 przeprowadzono próby atakowania celów naziemnych rakietami powietrze-powietrze RS-2US (K-51), zdalnie kierowanymi w wiązce prowadzącej. Próby wykazały, że możliwe jest takie zastosowanie i celność pocisków jest zadowalająca, ale z uwagi na niewielką masę głowicy bojowej (13 kg), w połączeniu z błędem trafienia, skuteczność ataków jest niewielka. Konstruktorzy Zwiezdy zaproponowali więc połączenie układu naprowadzania rakiety RS-2US z silnikiem rakiety p-p K-8 i nową głowicą burzącą o masie 103 kg. Dodatkową zaletą tego rozwiązania była możliwość uzbrojenia w zaprojektowaną rakietę samolotów przenoszących pociski RS-2US.
Propozycja konstruktorów Zwiezdy została przyjęta, z tym że postanowiono, że pocisk wykorzystujący system naprowadzania rakiety RS-2US będzie rozwiązaniem tymczasowym, do czasu dopracowania Ch-23. W związku z tym otrzymał on nowe oznaczenie Ch-66.
Rakieta Ch-66 miała głowicę bojową kumulacyjno-odłamkową o masie 103 kg, w tym 51 kg materiału wybuchowego. Zespół napędowy przejęto z rakiety K-5. Nowa była rozdwojona dysza. W tylnej części rakiety, za dyszą znajdował się układ naprowadzania w wiązce prowadzącej. Prototypowe pociski skonstruowano w 1966 roku, a ich próby rozpoczęto w 1967 roku na samolocie MiG-21PF. Do uzbrojenia został przyjęty postanowieniem władz z 14 maja 1968 roku. Mógł być używany jedynie przez samoloty ze stacją radiolokacyjną RP-21 – przede wszystkim MiG-21PF i jego wersje pochodne, a także wczesne odmiany MiG-23 (nieliczne S i eksportowe MF). MiG-21 mógł przenosić do czterech pocisków Ch-66. Starsze publikacje podawały informacje o pojedynczej rakiecie na centralnym węźle podkadłubowym.
Według oficjalnych danych, zasięg wynosił do 8 km, błąd trafienia 2,5–5 m, prawdopodobieństwo porażenia celu salwą dwóch pocisków 0,36–0,7. Wadą przyjętego systemu naprowadzania była konieczność utrzymywania przez cały czas lotu pocisku (do 20 sekund) celu w celowniku lecącego w jego kierunku samolotu.
W 1973 roku opracowano kontener Łucz ze stacją radiolokacyjną umożliwiającą używanie pocisków Ch-66 przez inne samoloty, lecz nie wszedł do służby z uwagi na uznanie rakiety za nieperspektywiczną. W latach 70. zaprzestano produkcji rakiet Ch-66 i wycofano je z uzbrojenia, zastępując pociskami Ch-23 używanymi z nowszymi samolotami myśliwsko-szturmowymi. Od bardziej rozpowszechnionych pocisków Ch-23, Ch-66 różnił się wizualnie przede wszystkim bardziej opływowym stożkiem końcowym z „żądłem” anteny.

</doc>
<doc id="1053117" url="https://pl.wikipedia.org/wiki?curid=1053117" title="Saud ibn Abd al-Aziz al Saud">
Saud ibn Abd al-Aziz al Saud



</doc>
<doc id="1053118" url="https://pl.wikipedia.org/wiki?curid=1053118" title="Faisal ibn Abd al-Aziz al Saud">
Faisal ibn Abd al-Aziz al Saud



</doc>
<doc id="1053119" url="https://pl.wikipedia.org/wiki?curid=1053119" title="AS-7 Kerry">
AS-7 Kerry



</doc>
<doc id="1053120" url="https://pl.wikipedia.org/wiki?curid=1053120" title="Abdullah bin Abdulaziz al Saud">
Abdullah bin Abdulaziz al Saud



</doc>
<doc id="1053122" url="https://pl.wikipedia.org/wiki?curid=1053122" title="Common-Rail Direct Injection">
Common-Rail Direct Injection

Common-Rail Direct Injection (CDI) – silnik firmy Daimler-Benz.
Osobliwością nowych silników CDI jest tak zwany wtrysk pilotowy. Następuje on na ułamek sekundy przed właściwym wtryskiem głównym, a jego zadaniem jest wstępne nagrzanie przestrzeni spalania. Dzięki temu następuje szybszy zapłon paliwa, co pociąga za sobą powolniejszy wzrost ciśnienia i temperatury. Wpływa to korzystnie na poziom hałasu przy spalaniu. Dzięki wtryskowi pilotowemu poziom hałasu nowych silników CDI kształtuje się znacznie poniżej wartości dla porównywalnych silników dieslowskich z bezpośrednim wtryskiem, a nawet poniżej wartości dla dzisiejszych silników z komorą wstępna.

</doc>
<doc id="1053123" url="https://pl.wikipedia.org/wiki?curid=1053123" title="Gaute Bie">
Gaute Bie

Gaute Bie (ur. 4 marca 1979 w Bergen) − pisarz norweski.
Dorastał w Arendal. Zadebiutował w 2003 powieścią "Pure Popmusicbaby!", która wzbudziła zainteresowanie ze względu na nowoczesny, oparty mowie potocznej i stylistyce sms-ów język. W 2006 wydał drugą powieść "go shootyrbaby!".

</doc>
<doc id="1053127" url="https://pl.wikipedia.org/wiki?curid=1053127" title="Heidi Hammel">
Heidi Hammel

Heidi Hammel (ur. 14 marca 1960 w Sacramento) – amerykańska astronom, planetolog. Zajmuje się głównie badaniem planet zewnętrznych i ich księżyców z wykorzystaniem technik obserwacyjnych.
Życiorys.
W 1982 ukończyła Massachusetts Institute of Technology (MIT). W 1988 uzyskała tytuł doktora fizyki i astronomii na Uniwersytecie Hawajskim. Po uzyskaniu doktoratu pracowała dla Jet Propulsion Laboratory, a następnie wróciła na MIT, gdzie przez prawie 9 lat była zatrudniona na Wydziale Nauk Ziemskich, Atmosferycznych i Planetarnych. Następnie pracowała dla Space Science Institute w Boulder w stanie Colorado. Od 2005 roku jest członkiem rady dyrektorów The Planetary Society. Od 2011 pracuje dla konsorcjum AURA, którego jest wiceprezydentem.
W 1989 była członkiem zespołu pracującego nad zdjęciami przesłanymi przez sondę Voyager 2 podczas jej przelotu obok Neptuna. Później zajmowała się badaniami Neptuna i Urana za pomocą teleskopu Hubble’a oraz obserwatoriów naziemnych. Przewodniczyła grupie badającej za pomocą teleskopu Hubble’a reakcję atmosfery Jowisza na uderzenie w tę planetę komety Shoemaker-Levy 9 w lipcu 1994. Jest członkiem zespołu naukowego zaangażowanego w budowę Kosmicznego Teleskopu Jamesa Webba, który ma zostać wysłany w kosmos w 2021.
Jest członkiem American Association for the Advancement of Science.
Nagrody i wyróżnienia.
W 1995 otrzymała Nagrodę Doroty Klumpke-Roberts.
W 2002 otrzymała Medal Carla Sagana.
Jej nazwiskiem ochrzczono asteroidę (3530) Hammel.

</doc>
<doc id="1053128" url="https://pl.wikipedia.org/wiki?curid=1053128" title="Lass Fürstin, lass noch einen Strahl">
Lass Fürstin, lass noch einen Strahl

Lass Fürstin, lass noch einen Strahl, "Trauer-Ode" (BWV 198) – kantata świecka Johanna Sebastiana Bacha do tekstu Johanna Christopha Gottscheda, skomponowana jako „muzyka żałobna, którą przy pochwalnej i żałobnej mowie ku czci zmarłej Jej Królewskiej i Elektorskiej Mości Saksonii, Chrystiany Eberhardyny, królowej Polski ... wykonał Joh. Seb. Bach...” (cyt. z tytułu partytury Bacha).
5 września 1727 roku zmarła tytularna królowa Polski, elektorowa Saksonii Krystyna Eberhardyna, żona Augusta II Mocnego. Cała Saksonia pogrążyła się w żałobie. Uroczystości pogrzebowe odbyły się 17 października w kościele Paulinów w Lipsku. Omyłkowo zamówiono muzykę u Johanna Sebastiana Bacha, ponieważ organizator powinien był ją zamówić u Görnera, który zajmował stanowisko kierownika nabożeństw uniwersyteckich. Senat dowiadując się o tym fakcie, dążył do cofnięcia zamówienia. W wyniku pertraktacji Bach uzyskał zezwolenie na wykonanie kompozycji. Zaznaczono jednak, iż jest to jednorazowy przywilej, który nie daje mu prawa do kolejnych zamówień na uroczystości akademickie.
„Oda żałobna” należy do najwspanialszych kantat Bacha. Rysuje się w niej obraz zadumy i powagi, muzyka przepełniona jest bólem i cierpieniem (aria "Verstummt, verstummt, ihr holden Saiten!"). Nie brak tu także motywów symbolicznych, np. rozbrzmiewania dzwonów w recytatywie altowym "Der Glocken bebendes Getön".
Części kantaty.
Część pierwsza:
Część druga:

</doc>
<doc id="1053135" url="https://pl.wikipedia.org/wiki?curid=1053135" title="Bachorz">
Bachorz

Bachorz ("Bachórz") – struga, prawobrzeżny dopływ Wisły o długości 17,63 km i powierzchni zlewni ok. 37 km².
Struga płynie w powiecie oświęcimskim, w województwie małopolskim. Wypływa ze wzniesień w rejonie wsi Głębowice, następnie płynie przez Gierałtowiczki, Piotrowice, Przeciszów i Las, gdzie uchodzi do Wisły.
Bachorz przepływa przez trzy gminy: Osiek, Wieprz i Przeciszów. Konfiguracja terenu, przez który przepływa jest zróżnicowana, co wpływa na zróżnicowanie wysokości brzegów. Struga zasila prywatne stawy rybne Bachórz, Przedpolański i Hocimów oraz spółdzielcze a następnie zespół stawów Zakładu Doświadczalnego w Zatorze – Przyrębiu. Dopływem Bachórza jest potok Młynówka, wypływający ze stawów spółdzielczych w Przeciszowie, skąd płynie wzdłuż ul. Topolowej i Nawsie, po czym wpada do Bachórza.

</doc>
<doc id="1053141" url="https://pl.wikipedia.org/wiki?curid=1053141" title="Wiktor Rozow">
Wiktor Rozow

Wiktor Rozow (ros. "Розов, Виктор Сергеевич" ur. 21 sierpnia 1913 w Jarosławiu, zm. 28 września 2004 w Moskwie) - rosyjski dramaturg i scenarzysta.
Skończył szkołę w Kostromie i pracował w miejscowej fabryce tekstylnej, a od 1934 mieszkał w Moskwie, gdzie w 1938 ukończył szkołę przy Teatrze Rewolucji Moskiewskim Teatrze Akademickim im. Majakowskiego) i przystąpił do trupy teatralnej. W 1952 ukończył Instytut Literacki im. Gorkiego w Moskwie, w którym od 1958 kierował seminarium dramaturgii (od 1973 jako profesor). W lipcu 1941, po ataku Niemiec na ZSRR, wstąpił do dywizji pospolitego ruszenia. Został ciężko ranny, później wrócił do Kostromy. Twórca scenariusza filmu "Lecą żurawie" (Letiat żurawli) (1957) na podstawie własnej sztuki teatralnej "Wiecznie żywi" (Wieczno żiwyje). Napisał także sztuki teatralne "Aranżer", "Od wieczora do południa" (S wieczera do połdnia), "Kabanczyk", "Gniazdo głuszca", "Cztery krople". W 1967 otrzymał Nagrodę Państwową ZSRR. Był odznaczony m.in. Orderem Za Zasługi dla Ojczyzny III klasy, Orderem Wojny Ojczyźnianej I klasy, Orderem Czerwonego Sztandaru Pracy i Orderem Przyjaźni Narodów.

</doc>
<doc id="1053144" url="https://pl.wikipedia.org/wiki?curid=1053144" title="Gerrotoraks">
Gerrotoraks

Gerrotoraks ("Gerrothorax") – rodzaj płaza z rzędu temnospondyli, żyjącego pod koniec triasu. Jego skamieniałości odkryto na terenie obecnej Szwecji, Niemiec i Grenlandii. Nazwa "Gerrothorax" oznacza „wiklinowy tułów”.
Gerrotoraks należał do rodziny Plagiosauridae, do której zaliczany jest również plagiozaur.
Było to metrowej długości zwierzę przystosowane do życia w wodzie, o ciele spłaszczonym i kijankopodobnym wyglądzie. Przypominało nieco permskiego płaza z rodzaju "Diplocaulus". Miało dużą, nietypowo ukształtowaną głowę, z wyrostkami po bokach i blisko siebie osadzonymi oczami. Kończyny tylne zaopatrzone były w płetwy.
Najbardziej uderzającą cechą gerrotoraksa było posiadanie przez całe życie trzech par zewnętrznych skrzeli (stąd jego nazwa). Było to więc zwierzę pedomorficzne, u którego w wyniku ewolucji (być może w związku z obraniem typowo wodnego habitatu) dojrzałe osobniki zachowywały wygląd osobników larwalnych. Często orzeczenie w paleontologii, czy ma się do czynienia ze skamieniałością zwierzęcia pedomorficznego, czy po prostu larwą większego płaza nastręczało wielu trudności (jak również w przypadku m.in. branchiozaura).
Gerrotoraks żył w strumieniach i jeziorach. Polował prawdopodobnie na ryby, bezkręgowce oraz mniejsze płazy i gady. Możliwe, że dzięki kształtowi ciała mógł on zagrzebywać się w piasku lub mule dna zbiornika wodnego i czatować na łup, wypatrując go umieszczonymi na górnej stronie głowy oczami. Sam stanowił zapewne łup fitozaurów i cyklotozaurów.

</doc>
<doc id="1053152" url="https://pl.wikipedia.org/wiki?curid=1053152" title="Ikarus 284">
Ikarus 284

Ikarus 284 – węgierski średniopodłogowy autobus przegubowy, produkowany w niewielkiej liczbie egzemplarzy w latach 1984–1986 przez firmę Ikarus.
Model 284 skonstruowany został przy wykorzystaniu elementów wysokopodłogowego autobusu Ikarus 280, w stosunku do którego charakteryzował się przedłużonym o 140 cm nadwoziem oraz obniżonym do 760 mm poziomem podłogi wewnątrz pojazdu. Do napędu Ikarusa 284 przewidziano umieszczony w sekcji B 6-cylindrowy silnik wysokoprężny Raba-MAN D2156MKT6U o mocy maksymalnej 174 kW (237 KM). Jednostka napędowa zblokowana została z automatyczną 2-biegową skrzynią biegów Praga 2M70 lub automatycznymi przekładniami Voith D851.2 (3 biegi) albo ZF 4HP600 (4 biegi). W układzie jezdnym stosowano osie przednie LiAZ A4 produkcji ZSRR lub MVG 832 oraz oś środkową MVG 571.60 i most napędowy MVG 118.69. Produkcję Ikarusa 284 zakończono w 1986 roku po wprowadzeniu do produkcji autobusu Ikarus 435.

</doc>
<doc id="1053159" url="https://pl.wikipedia.org/wiki?curid=1053159" title="Change (album Sugababes)">
Change (album Sugababes)

Change – szósty, studyjny album wydany przez brytyjskie, popowe trio muzyczne, Sugababes nakładem wytwórni Universal Music dnia 8 października 2007 w Wielkiej Brytanii i 22 października 2007 w Polsce. W dniu 14 października 2007 krążek zadebiutował na miejscu #1 brytyjskiego, oficjalnego notowania najlepiej sprzedających się albumów, tworząc "Change" drugim w historii longplayem girlsbandu, który objął szczyt wcześniej wspomnianego notowania.
Historia.
Na wiosnę i lato 2007 roku Sugababes powróciły do studia, aby rozpocząć nagrywanie materiału na ich piąty, studyjny album, natomiast pierwszy w całości stworzony z Amelle Berrabah. Na miejscu, dziewczętom pomagały takie sławy producenckie jak Dr. Luke, duńska grupa DEEKAY, Novel, czy znani z wcześniejszej współpracy z girlsbandem Xenomania, Dallas Austin i Jony Rockstar.
Pierwszy, oficjalny singel z krążka, zatytułowany „About You Now”, ukazał się w Wielkiej Brytanii w systemie digital download, dnia 24 września 2007 roku. Piosenka wyprodukowana przez Dr. Luke stała się szóstym singlem Sugababes który zajął pozycję #1 na UK Singles Chart.
Dwa inne utwory z albumu, tytułowy „Change” i „Denial”, zostały wydane jako dwa następne single. Magazyn AXM ogłosił, że album wydany zostanie w Stanach Zjednoczonych. 30 sierpnia 2007 grupa pojawiła się na uroczystości "The Album Chart Show", aby premierowo zaprezentować na żywo utwory z krążka.

</doc>
<doc id="1053162" url="https://pl.wikipedia.org/wiki?curid=1053162" title="Scyntygrafia receptorowa">
Scyntygrafia receptorowa

Scyntygrafia receptorowa – badanie scyntygraficzne pozwalające ocenić obecność i rozmieszczenie receptorów somatostatynowych w tkankach. Duża gęstość receptorów wskazuje na patologiczny charakter tkanki, np. guzów neuroendokrynnych przewodu pokarmowego (GEP NET), gruczolaków przysadki, ziarniniaków i ognisk aktywacji leukocytów w przebiegu chorób z autoimmunizacji. Metoda polega na podaniu dożylnym analogów somatostatyny (najczęściej oktreotydu) skoniugowanych z niewielkimi cząsteczkami związków organicznych (np. DTPA) i jonami izotopów promieniotwórczych (indu 111, technetu 99m). 

</doc>
<doc id="1053164" url="https://pl.wikipedia.org/wiki?curid=1053164" title="Dom św. Kazimierza">
Dom św. Kazimierza



</doc>
<doc id="1053166" url="https://pl.wikipedia.org/wiki?curid=1053166" title="Me Haces Falta">
Me Haces Falta

Me Haces Falta – drugi singel promujący album Jennifer Lopez – Como Ama una Mujer.
Historia.
"Me Haces Falta" to piosenka, która w odróżnieniu od pozostałych singli Jennifer Lopez, nie uzyskała światowej promocji oraz nie została wydana na światowych rynkach muzycznych najprawdopodobniej ze względu, iż wokalistka chciała skupić się na promocji swojego szóstego krążka "Brave" (2007), który ukazał się w niewielkim odstępie czasu od wydania albumu "Como Ama Una Mujer" (2007). Autorami piosenki są Estéfano i Thalía.
Teledysk.
Teledysk do singla nagrywany był dnia 13 czerwca 2007 w Los Angeles oraz reżyserowany przez Sanji. Operator fotografii to Eric Wycoff.
W teledysku, który miał premierę w Univision's Primer Impacto 18 lipca 2007, Lopez, jako agentka FBI, śledzi mężczyznę, w którym jest zakochana.

</doc>
<doc id="1053168" url="https://pl.wikipedia.org/wiki?curid=1053168" title="Narodowy Uniwersytet &quot;Akademia Ostrogska&quot;">
Narodowy Uniwersytet &quot;Akademia Ostrogska&quot;



</doc>
<doc id="1053170" url="https://pl.wikipedia.org/wiki?curid=1053170" title="Dom św. Kazimierza (stowarzyszenie)">
Dom św. Kazimierza (stowarzyszenie)

Dom św. Kazimierza (fr. "Œuvre de Saint Casimir") – instytucja założona w 1846 r. przez polskich emigrantów w Paryżu (Wielką Emigrację), z inicjatywy księżnej Anny Sapieżanki, służąca pomocą Polakom niemającym innego schronienia we Francji, weteranom, sierotom i ubogim. Dom był finansowany ze składek polskich rodzin szlacheckich, jak również ze spadków i darowizn. Placówka mogła powstać pod obecnym adresem dzięki wsparciu hr. Ksawery Grocholskiej. Nad wejściem do budynku znajduje się herb Grocholskich – Syrokomla.
Od 1860 r. aż do chwili obecnej zajmuje trzypiętrowy budynek wraz z oficynami i rozległym ogrodem przy 119, rue du Chevaleret w Paryżu. To w tym Domu mieszkał i zmarł (od 9 lutego 1877 r. do 23 maja 1883 r.) poeta Cyprian Kamil Norwid oraz piosenkarka Wiera Gran. Przebywał tu i zmarł polski generał z okresu powstania styczniowego Aleksander Waligórski. Od początków Domem i jego pensjonariuszami opiekowały się siostry zakonne z Polski ze Zgromadzenia Sióstr Miłosierdzia zwane szarytkami. Domem zarządza natomiast stowarzyszenie „Dar Św. Kazimierza”.
Obecnie siostry prowadzą opiekę na osobami starszymi, a jedno skrzydło budynku udostępniają przyjezdnym pod wynajem pokoi.

</doc>
<doc id="1053172" url="https://pl.wikipedia.org/wiki?curid=1053172" title="Łowiczanka">
Łowiczanka

Łowiczanka – struga, lewostronny dopływ Skawy o długości 10,38 km. 
Struga płynie w powiecie oświęcimskim, w korycie nieobwałowanym do zbiornika wyrównawczego pompowni w Przeciszowie – Podlesiu, z którego istnieje możliwość grawitacyjnego odpływu przepustem wałowym w okresie normalnych stanów wody w rzece Skawie. Zlewnia górnego odcinka Łowiczanki do przekroju drogi Zator – Oświęcim wynosi 11,0 km².
Podczas powodzi w lipcu 2001 r. wody Łowiczanki wystąpiły z koryta. Woda przelała się przez nasyp torów kolejowych w Przeciszowie warstwą ok. 0,5 m, niszcząc wcześniej nasyp drogowy i most w Łowiczkach Księżych. Koryto Łowiczanki poniżej mostu kolejowego zwłaszcza na odcinku przyległym do grobli stawów gospodarstwa Przyrąb nie zapewnia przepustowości odpowiedniej do wielkości obsługiwanej zlewni. Odpływ wód jest blokowany przez zarośnięty trzciną i krzakami oraz zawężony przekrój koryta potoku. Koryto Łowiczanki wymaga przebudowy w celu udrożnienia i ułatwienia odpływu wód zlewni.
Zgodnie z pozwoleniem wodnoprawnym do potoku Łowiczanka może być doprowadzany (rowem Rudnianka) nadmiar wody ze stawów Bugaj, zasilanych wodami z rzeki Wieprzówki. Łowiczanka wraz z innym potokiem Bachórz zasila stawy rybne na Przyrębie.

</doc>
<doc id="1053175" url="https://pl.wikipedia.org/wiki?curid=1053175" title="Franciszek Targowski (aktor)">
Franciszek Targowski (aktor)

Franciszek Targowski (ur. 21 sierpnia 1908 w Chrzanowie, zm. 19 lipca 1980 w Warszawie) - polski aktor i pedagog.
W latach 1928-30 pracownik Teatru Powszechnego Domu Żołnierza Polskiego w Krakowie, jednocześnie nauczyciel w Miejskiej Szkole Dramatycznej. 
W czasie okupacji chórzysta Filharmonii Generalnego Gubernatorstwa. 
Po wojnie aktor w Polskim Teatrze Objazdowym i w Teatrze Wesoła Gromadka. Grał również w Teatrze Powszechnym (TUR) i w Teatrze im. Słowackiego w Krakowie.
W 1971 roku przeszedł na emeryturę.
Filmografia

</doc>
<doc id="1053176" url="https://pl.wikipedia.org/wiki?curid=1053176" title="Liberal Animation">
Liberal Animation

Liberal Animation to pierwsze wydawnictwo punkowej grupy NOFX. Płyta została opublikowana w roku 1988 przez wytwórnię Wassail Records. W roku 1991 doczekała się reedycji przez Epitaph Records. Tytuł albumu jest parafrazą "Animal Liberation" do czego nawiązuje grafika na okładce. 
Do dwóch piosenek z tego krążka - "Shut Up Already" i "Mr. Jones" - nakręcono amatorskie teledyski.
Lista utworów.
Wszystkie piosenki autorstwa Fat Mike'a, chyba że napisano inaczej.

</doc>
<doc id="1053178" url="https://pl.wikipedia.org/wiki?curid=1053178" title="Nori (wodorosty)">
Nori (wodorosty)

 – japońska nazwa określająca różne gatunki jadalnych wodorostów (rzadziej sinic), najczęściej z rodzaju Porphyra z gromady krasnorostów.
Najlepiej znana i najczęściej stosowana jest szkarłatnica delikatna ("Porphyra tenera") znana jako "asakusa-nori". Zebrane wodorosty suszy się i podpieka, czasem przyprawiając. Otrzymuje się cienkie arkusze sprasowanych glonów, często wykorzystywane do zawijania sushi ("makizushi", zwane też "norimaki").
Taśmy ("Enteromorpha spp."), zwane "aonori", są suszone w postaci płatków, które używa się jako posypki np. do okonomiyaki.
Wiele innych gatunków jest też spożywanych jak np. trzęsidło "Nostoc commune" ("kamagawa-nori"), "Prasiola japonica" ("kawa-nori", "daiyagawa-nori", "nikko-nori"), chrząstnica "Chondrus ocellatus" ("makuri-nori") i inne.
Innymi artykułami spożywczymi produkowanymi z wodorostów morskich są m.in. kombu i wakame.

</doc>
<doc id="1053179" url="https://pl.wikipedia.org/wiki?curid=1053179" title="Włosanka (dopływ Wisły)">
Włosanka (dopływ Wisły)

Włosanka ("Włosianka") – struga w powiecie oświęcimskim, prawobrzeżny dopływ Wisły. Przepływa przez Przeciszów i Las (gmina Przeciszów).
Długość cieku wynosi 6,94 km, powierzchnia zlewni – 9,0 km². Odpływa do zbiornika wyrównawczego poprzez pompownię w Przeciszowie – Podlesiu. Włosianka odwadnia obszary upraw rolnych w północnej części gminy Przeciszów – w sołectwie Las. Włosianka przepływa przez obszar rezerwatu przyrody "Przeciszów", a następnie w pobliżu zespołu stawów rybnych Przyrąb i uchodzi w rejonie Koła Lipowieckiego.

</doc>
<doc id="1053180" url="https://pl.wikipedia.org/wiki?curid=1053180" title="Pątnik">
Pątnik



</doc>
<doc id="1053182" url="https://pl.wikipedia.org/wiki?curid=1053182" title="Muszla św. Jakuba">
Muszla św. Jakuba



</doc>
<doc id="1053185" url="https://pl.wikipedia.org/wiki?curid=1053185" title="Droga wojewódzka nr 931">
Droga wojewódzka nr 931

Droga wojewódzka nr 931 (DW931) – droga wojewódzka łącząca Bieruń Stary z Pszczyną o długości ok. 17 km. Droga przebiega przez powiaty: bieruńsko-lędziński i pszczyński.

</doc>
<doc id="1053186" url="https://pl.wikipedia.org/wiki?curid=1053186" title="Chuck Adams">
Chuck Adams

Chuck Adams (ur. 23 kwietnia 1971 w Pacific Palisades) – amerykański tenisista.
Związany jest z amerykańską tenisistką, Ashley Harkleroad, która niegdyś była jego podopieczną. Para ma dwoje dzieci.
Kariera tenisowa.
W zawodowej karierze, która trwała od 1990 do 1997 roku, wygrał 1 turniej rangi ATP World Tour.
Najwyższe miejsce w rankingu ATP osiągnął 6 lutego 1995 roku, kiedy to zajmował 34. miejsce, natomiast najwyższe miejsce w rankingu deblistów osiągnął 15 lipca 1991 roku, kiedy to był na 313. miejscu. W całej karierze Adams zarobił 818 519 $.

</doc>
<doc id="1053187" url="https://pl.wikipedia.org/wiki?curid=1053187" title="Guhjasamadźa">
Guhjasamadźa

Guhjasamadża (tyb.:gSang-'dus rtsa-rgyud, “Wykładnia Zbioru Tajemnic”), sanskrycki termin Tathagataguhyaka, “Tajemnica stanu Tathagaty (tj. Buddy)")) – jest pojęciem związanych z najbardziej znaną i kluczową tantrą wadżrajany, pochodzącą z okresu przekazu tantr Jogi Najwyższej w Indiach i drugim okresie przeniesienia nauk tantr do Tybetu. Według tradycji tantrę tę pierwotnie przekazał sam Budda Siakjamuni hinduskiemu królowi Indrabodhiemu. Guhjasamadża obecnie jest kluczową tantrą praktykowaną w szkołach buddyzmu tybetańskiego kagju, sakja i gelug. Guhjasamadża jest znana, studiowana i praktykowana jako "Król Tantr" ze względu na przejrzystą i dokładną wykładnię teorii, na której opierają się, mniej lub bardziej, pozostałe tantry, np. Wadżrabhajrawa, czy nawet Kalaczakra.

</doc>
<doc id="1053192" url="https://pl.wikipedia.org/wiki?curid=1053192" title="Klein Waltersdorf">
Klein Waltersdorf

Klein Waltersdorf (również "Feldschlößchen") – dawniej niezależna wieś (gmina wiejska), położona 0,5 km od Bolkowa, na Pogórzu Kaczawskim w Sudetach. Obejmowała dzisiejsze ulice: Kopernika, Poniatowskiego i Robotniczą w Bolkowie. 22 kwietnia 1929 jej obszar został włączony w obręb miasta Bolków.
Historia.
Od 1494 Tschirnhausowie sprawowali sądy w Bolkowie, Wolbromku, Jastrowcu, Kwietnikach, Sadach, Półwsiach, Wierzchosławicach, Pastewniku, Świdniku, Gorzanowicach, Gostkowie i Nagórniku. 13 grudnia 1495 Fabian Tschirnhaus kupił zajazd Kretscham.
Kiedyś mieścił się tutaj gospoda Ludwigs Gasthaus (znany jako Zum Seidenbeutel), którego właścicielem był Oskar Ludwig, posiadał on prawo do wyszynku wódki. Przed lokalem znajdował się ogród piwny (z pawilonem) i huśtawka dla dzieci. W gospodzie było 6 pokoi (10 łóżek).

</doc>
<doc id="1053198" url="https://pl.wikipedia.org/wiki?curid=1053198" title="Kędzierzyn (dzielnica Kędzierzyna-Koźla)">
Kędzierzyn (dzielnica Kędzierzyna-Koźla)



</doc>
<doc id="1053202" url="https://pl.wikipedia.org/wiki?curid=1053202" title="Anna Fitzpatrick">
Anna Fitzpatrick

Anna Fitzpatrick (ur. 6 kwietnia 1989 w Sheffield) – brytyjska tenisistka. Najwyżej była na 318 miejscu w rankingu WTA, jest zawodniczką numer 9 w Wielkiej Brytanii. W rankingu juniorskim ITF zajmuje 184 miejsce.
Podczas Wimbledonu w 2007 roku, jako nierozstawiona zawodniczka osiągnęła półfinał gry pojedynczej dziewcząt pokonując w drugiej rundzie rozstawioną z numerem 4 Ksieniję Mileuską, a w ćwierćfinale Gail Brodsky. W półfinale przegrała z Urszulą Radwańską, która ostatecznie wygrała turniej.

</doc>
<doc id="1053205" url="https://pl.wikipedia.org/wiki?curid=1053205" title="Kłodnica (dzielnica Kędzierzyna-Koźla)">
Kłodnica (dzielnica Kędzierzyna-Koźla)



</doc>
<doc id="1053206" url="https://pl.wikipedia.org/wiki?curid=1053206" title="Perpetuum mobile (ujednoznacznienie)">
Perpetuum mobile (ujednoznacznienie)



</doc>
<doc id="1053208" url="https://pl.wikipedia.org/wiki?curid=1053208" title="Come Back To Me">
Come Back To Me



</doc>
<doc id="1053210" url="https://pl.wikipedia.org/wiki?curid=1053210" title="Perpetuum Mobile">
Perpetuum Mobile



</doc>
<doc id="1053214" url="https://pl.wikipedia.org/wiki?curid=1053214" title="Koźle (dzielnica Kędzierzyna-Koźla)">
Koźle (dzielnica Kędzierzyna-Koźla)



</doc>
<doc id="1053216" url="https://pl.wikipedia.org/wiki?curid=1053216" title="Sławięcice">
Sławięcice



</doc>
<doc id="1053220" url="https://pl.wikipedia.org/wiki?curid=1053220" title="Wiktorija Perebejnos">
Wiktorija Perebejnos

Wiktorija Perebejnos (, ur. 29 marca 1968 na Ukrainie) – dyrektor generalny Polsko-Ukraińskiej Izby Gospodarczej, dyrektor generalny Polsko-Białoruskiej Izby Handlowo-Przemysłowej.
Od 2001 pełniła funkcję prezesa zarządu Krajowej Izby Gospodarczej Centrum Promocji.
Pracowała pod kierownictwem prezesów izby: dr. Jana Kulczyka; dr. Andrzeja Arendarskiego; Józefa Lochowskiego.
Ukończyła studia na Wydziale Zarządzania Uniwersytetu Warszawskiego oraz na Wydziale Ekonomicznym w Akademii Gospodarki Narodowej im. Plechanowa w Moskwie.

</doc>
<doc id="1053231" url="https://pl.wikipedia.org/wiki?curid=1053231" title="FACSys">
FACSys

FACSys – serwer faksowy w architekturze klient-serwer dla platformy Windows. Umożliwia m.in. wysyłanie dokumentów biurowych (Word, Excel, PDF) poprzez pocztę elektroniczną na faks, odbieranie faksów jako wiadomości e-mail, a także archiwizację faksów w bazie Microsoft SQL Server.

</doc>
<doc id="1053232" url="https://pl.wikipedia.org/wiki?curid=1053232" title="AMDG">
AMDG



</doc>
<doc id="1053235" url="https://pl.wikipedia.org/wiki?curid=1053235" title="Pogorzelec (Kędzierzyn-Koźle)">
Pogorzelec (Kędzierzyn-Koźle)

Pogorzelec (niem. "Pogorzelletz") – dzielnica Kędzierzyna-Koźla (województwo opolskie). Dawniej wieś, osiedle Kędzierzyna, od 1975 dzielnica. 
Historia.
W 1902 rozrastający się Kędzierzyn wchłonął niewielką wioskę Pogorzelec.
Podczas III powstania śląskiego Pogorzelec był miejscem ciężkich walk. 7 maja pułk zabrski Pawła Cymsa wykorzystał go jako przysiółek do ataku na Kędzierzyn (Kędzierzyn-Koźle). Obrona niemiecka, wspierana ogniem z 2 pociągów pancernych, okazała się jednak cięższa, niż się spodziewano. Dopiero 9 maja atak powiódł się. Natarcie powstańców wsparte było przez baony Alojzego Kurtoka, Józefa Szendery, Franciszka Sitka, a także pociąg pancerny "Korfanty". 5 czerwca Pogorzelec zdobyty został przez Niemców, którzy dopuścili się zbrodni na ludności polskiej i jeńcach. Na osiedlu znajduje się pomnik upamiętniający te wydarzenia.
W dniu 31 stycznia 1945 Armia Czerwona zajęła Pogorzelec. 21 marca 1945 rozpoczęło się przejmowanie od Armii Czerwonej obiektów gospodarczych w powiecie kozielskim.
W 1948 rząd podjął decyzję o wybudowaniu w Kędzierzynie trzeciej w kraju obok Chorzowa i Tarnowa fabryki nawozów sztucznych. Fabryka otrzymała nazwę: Zakłady Przemysłu Azotowego „Kędzierzyn”.
Dla potrzeb nowych pracowników od 1951 rozpoczęto budowę nowych domów mieszkalnych na osiedlu Pogorzelec.
Gospodarka.
Na osiedlu Pogorzelec znajdują się sklepy: Carrefour, Castorama, Biedronka, Kaufland, Galeria Handlowa „Odrzańskie Ogrody”, McDonald's.
Komunikacja.
Układ drogowy.
Przez Pogorzelec przebiega droga krajowa nr 40 i droga wojewódzka 408.
Komunikacja miejska.
Miejski Zakład Komunikacyjny w Kędzierzynie-Koźlu posiada w dzielnicy Pogorzelec 14 przystanków autobusowych: Bema, P. Skargi I, P. Skargi II, P. Skargi III, Partyzantów, Gliwicka, Reja, Kozielska MZK, Kozielska, Kozielska II, Bema „COLO”, Krokusów, Kaufland, Galeria Odrzańskie Ogrody.
Kursują tutaj autobusy linii: 1, 2, 4, 5, 8, 9, 10, 12, 13, 14 oraz 15.

</doc>
<doc id="1053236" url="https://pl.wikipedia.org/wiki?curid=1053236" title="Faustmusik">
Faustmusik

Faustmusik – ścieżka dźwiękowa do przedstawienia teatralnego pt.: „Faust-Mein Brustkorb:Mein Helm” autorstwa Wernera Schwaba, na podstawie sztuki "Faust" Goethego.
W rolach głównych wystąpili: 
Thomas Thieme w roli Fausta, 
Blixa Bargeld jako Mefisto,
Günter Rüger jako Busho, 
Gabriele Völsch jako Małgorzata.
Muzykę napisali Einstürzende Neubauten.

</doc>
<doc id="1053237" url="https://pl.wikipedia.org/wiki?curid=1053237" title="Kuźniczka (Kędzierzyn-Koźle)">
Kuźniczka (Kędzierzyn-Koźle)

Kuźniczka () – dzielnica Kędzierzyna-Koźla (województwo opolskie). Dawniej wieś, od 1933 część Kędzierzyna, w 1975 wraz z Kędzierzynem weszła w skład miasta Kędzierzyn-Koźle.
Historia.
W dniu 31 stycznia 1945 Armia Czerwona zajęła Kuźniczkę. 21 marca 1945 rozpoczęło się przejmowanie od Armii Czerwonej obiektów gospodarczych w powiecie kozielskim.
Komunikacja.
Miejski Zakład Komunikacyjny w Kędzierzynie-Koźlu posiada w dzielnicy Kuźniczka 5 przystanków autobusowych: Kuźniczka Cmentarz, Bar "Rumcajs", Skrzyżowanie, Spokojna, Ogródki działkowe.
kursują tutaj linie autobusowe: 3 i 9.

</doc>
<doc id="1053239" url="https://pl.wikipedia.org/wiki?curid=1053239" title="Malone (Nowy Jork)">
Malone (Nowy Jork)

Malone – miasto w hrabstwie Franklin w stanie Nowy Jork, liczące około 15 tys. mieszkańców. Zajmuje powierzchnię ok. 266 km²
W obszarze miasta znajduje się też dawna wieś Malone. 

</doc>
<doc id="1053241" url="https://pl.wikipedia.org/wiki?curid=1053241" title="Bosza">
Bosza

Bosza (Boša, inne nazwy: Arnebuab Bisa, Bisa, Bosa, Poša, Lomowie, orm. բոշա, գնչու) – grupa etniczna pochodzenia indyjskiego, pokrewna Domom, Romom, Lulim i innym społecznościom, wywodzącym się najprawdopodobniej z indyjskiej kasty Domba. Etnonim Bosza jest na ogół stosowany przez etnografów, podczas gdy sami przedstawiciele tej grupy, posługując się językiem lomavren, używają po prostu określenia "Lom", „człowiek” (por. "Rom" w języku romani, "Dom" w domari).
Historia i kultura.
Lomowie pochodzą z tej samej fali migracyjnej, co Romowie i wraz z nimi opuścili Półwysep Indyjski ok. 1000 roku n.e. W odróżnieniu od Romów, którzy odeszli dalej na zachód, Lomowie pozostali jednak w Anatolii. Tradycyjnie trudnili się kowalstwem, grą na instrumentach, wróżeniem i znachorstwem.
Na początku XX wieku ich liczebność wynosiła ok. 50 tys. osób, zamieszkujących tereny wschodniej Anatolii, Armenii i Zakaukazia. Lomowie już wtedy byli grupą w bardzo dużym stopniu identyfikującą się z kulturą Ormian, toteż nie ominęło ich ludobójstwo dokonane na tym narodzie w Osmańskiej Turcji w latach 1915–1917. Ocalali z pogromu Bosza musieli szukać schronienia na terenach ówczesnego Imperium Rosyjskiego.
Dziś przedstawicieli tej społeczności spotkać można głównie w Armenii, Azerbejdżanie, Gruzji, Syrii oraz na emigracji w Rosji. Ich liczebność wynosi 10–12 tys. osób, z których 8–9 tys. mieszka w Armenii. Istnieją jednak dane świadczące, iż również na terytorium Turcji nadal żyje 12 tys. Lomów, którzy po wydarzeniach z lat 1915–1917 przyjęli islam (pozostali Bosza są wiernymi Apostolskiego Kościoła Ormiańskiego).
Lomowie charakteryzują się niemal całkowitą akulturacją z resztą ormiańskiego społeczeństwa, z którym dzielą religię, codzienny język i zwyczaje. Warto zauważyć, iż w odróżnieniu np. od wielu grup europejskich Romów, integracja ta jest wynikiem dążeń powstałych wewnątrz społeczności oraz względnej tolerancyjności środowiska etnicznego, w którym żyją. Mimo to ich status społeczny jest niski i większość z nich żyje na granicy ubóstwa, przez co zostali boleśnie dotknięci kolejnymi kryzysami polityczno-gospodarczymi i wojnami w krajach Zakaukazia.
Język.
Lomowie na co dzień używają języka ormiańskiego, zarówno w kontaktach z resztą społeczeństwa, jak i wewnątrz własnej społeczności czy w rodzinach. Jednakże przy uroczystych okazjach oraz w warunkach, które wymagają zachowania tajemnicy przed obcymi, posługują się oni językiem lomavren, stanowiącym pogadialekt ormiańskiego.
Lomavren będący niejako pośrednim etapem przejścia językowego grupy z wczesnego języka romskiego (patrz: język romski - historia) na ormiański, opiera się na zasadach gramatycznych tego ostatniego (np. odmiana przez 7 przypadków, brak rodzaju gramatycznego) oraz użyciu mieszanego: romskiego i ormiańskiego słownictwa. Wpływ ormiański jest też widoczny w fonetyce lomavren, który od pogadialektów właściwego języka romskiego różni się ponadto brakiem licznych europeizmów, nabytych podczas wędrówki reszty Romów na zachód.
Znajomość lomavren zanika jednak powoli. Dane dla roku 2004 podają, iż w Armenii potrafiło się nim wtedy posługiwać jedynie ok. 50 osób ze starszego pokolenia.

</doc>
<doc id="1053242" url="https://pl.wikipedia.org/wiki?curid=1053242" title="Osiedle Piastów (Kędzierzyn-Koźle)">
Osiedle Piastów (Kędzierzyn-Koźle)

Osiedle Piastów – osiedle mieszkaniowe w Kędzierzynie, od 1975 część miasta Kędzierzyna-Koźla.
Gospodarka.
Na osiedlu Piastów znajdują się sklepy sieci: Lidl, Biedronka, Piotr i Paweł, EKO i Żabka.
Komunikacja.
Układ drogowy.
Przez osiedle Piastów przebiega droga krajowa: 40.
Komunikacja miejska.
Miejski Zakład Komunikacyjny w Kędzierzynie-Koźlu posiada w dzielnicy Piastów 5 przystanków autobusowych: os. Piastów I, os. Piastów II, os. Piastów III, Al. Jana Pawła II I i Al. Jana Pawła II II.

</doc>
<doc id="1053243" url="https://pl.wikipedia.org/wiki?curid=1053243" title="Powstańców Śląskich (Kędzierzyn-Koźle)">
Powstańców Śląskich (Kędzierzyn-Koźle)

Powstańców Śląskich – dzielnica Kędzierzyna-Koźla (województwo opolskie). Dawniej osiedle, błędnie nazywane „Osiedlem Wschód”. Od 1975 dzielnica.
Komunikacja.
Miejski Zakład Komunikacyjny w Kędzierzynie-Koźlu posiada w dzielnicy Powstańców Śląskich 1 przystanek autobusowy: os. Piastów II.
Kursują tutaj autobusy siedmiu linii: 2, 3, 7, 8, 10, 12, 13 oraz 15.

</doc>
<doc id="1053244" url="https://pl.wikipedia.org/wiki?curid=1053244" title="Anarchitektur">
Anarchitektur

Anarchitektur, album muzyczny zespołu Einstürzende Neubauten.

</doc>
<doc id="1053246" url="https://pl.wikipedia.org/wiki?curid=1053246" title="Lenartowice (Kędzierzyn-Koźle)">
Lenartowice (Kędzierzyn-Koźle)

Lenartowice – od 1975 część miasta Kędzierzyna-Koźla (województwo opolskie).
Historia.
W 1910 roku 569 mieszkańców mówiło w języku polskim, 13 osób posługiwało się językiem niemieckim. W wyborach komunalnych w listopadzie 1919 nie wystawiono tu listy polskiej. Podczas plebiscytu w 1921 roku we wsi uprawnionych do głosowania było 376 mieszkańców (w tym 22 emigrantów). Za Polską głosowało 190 osób, za Niemcami 182 mieszkańców. Od kwietnia 1921 roku działał tu oddział Towarzystwa Gimnastycznego „Sokół”. .
W Lenartowicach toczyły się walki w ramach III powstania śląskiego. 9 maja 1921 roku nacierające od wschodu siły powstańcze dowodzone przez ppor. W. Fojkisa zdobyły wieczorem Kędzierzyn. Do szczególnie ciężkich walk doszło w Lenartowicach i Brzeźcach. 4 czerwca niemieckie oddziały szturmowe dotarły do Lenartowic, gdzie miała miejsce zacięta potyczka, w efekcie której wojska powstańcze wycofały się.
W latach 1933–1937 Naziści przeprowadzili na Śląsku Opolskim kampanię zmian nazw geograficznych z polskich na niemieckie. Z tego powodu w 
1936 wieś Lenartowitz zmieniła nazwę na: "Waldbrücken".
W dniu 31 stycznia 1945 Armia Czerwona zajęła Lenartowice. 21 marca 1945 rozpoczęło się przejmowanie od Armii Czerwonej obiektów gospodarczych w powiecie kozielskim.
25 września 1954 reforma podziału administracyjnego powołała na terenie powiatu kozielskiego 30 gromad, w tym:
15 października 1975 nastąpiło połączenie miast Koźla, Kędzierzyna, Kłodnicy i Sławięcice oraz 3 wsi (Lenartowic, Miejsca Kłodnickiego i Cisowej) – początek dzisiejszego miasta Kędzierzyn-Koźle.
Komunikacja.
Komunikacja miejska.
Miejski Zakład Komunikacyjny w Kędzierzynie-Koźlu ma w dzielnicy Lenartowice 3 przystanki: Lenartowice, Nowowiejska I i Nowowiejska II.

</doc>
<doc id="1053250" url="https://pl.wikipedia.org/wiki?curid=1053250" title="Żabieniec (Kędzierzyn-Koźle)">
Żabieniec (Kędzierzyn-Koźle)

Żabieniec – część miasta Kędzierzyna-Koźla, wchodząca w skład dzielnicy Kłodnica (województwo opolskie). Dawniej folwark, w 1975 włączony do Kędzierzyna. 
Historia.
W latach 1933-1937 władze niemieckie przeprowadziły na Śląsku Opolskim szereg zmian nazw geograficznych z polskich na niemieckie. Z tego powodu w 1934 folwark Żabieniec (Zabinietz) zmienił nazwę na "Waldfrieden".
W dniu 31 stycznia 1945 Armia Czerwona zajęła Żabieniec. 21 marca 1945 rozpoczęło się przejmowanie od Armii Czerwonej obiektów gospodarczych w powiecie kozielskim.
Komunikacja.
Miejski Zakład Komunikacyjny w Kędzierzynie-Koźlu ma na Żabieńcu 3 przystanki autobusowe: Jagiellońska, Sklep i Leśna.
Kursują tutaj autobusy linii: 4 i 14 oraz jeden wieczorny kurs linii 2.

</doc>
<doc id="1053251" url="https://pl.wikipedia.org/wiki?curid=1053251" title="Oktreotyd">
Oktreotyd

Oktreotyd (łac. "Octreotidum") – organiczny związek chemiczny, syntetyczny, cykliczny oktapeptyd wykazujący właściwości zbliżone do somatostatyny. Ma dłuższy niż somatostatyna czas działania i jest silniejszym inhibitorem hormonu wzrostu (somatotropiny), glukagonu i insuliny niż ten naturalny hormon. Oktreotyd podaje się przed operacyjnym leczeniem hormonalnie czynnych gruczolaków przysadki u pacjentów z akromegalią. Razem z innymi analogami somatostatyny jest stosowany w przypadku przeciwwskazań do leczenia operacyjnego akromegalii. Analogi somatostatyny stosuje się w objawowym leczeniu guzów neuroendokrynnych przewodu pokarmowego.
Działanie.
Oktreotyd wykazuje właściwości zbliżone do somatostatyny. Hamuje działanie hormonu wzrostu i odpowiedź LH na stymulacyjne działanie GnRH. Hamuje wydzielanie TSH. Powoduje zmniejszenie perfuzji krezkowej i wrotnej. Hamuje wydzielanie serotoniny i peptydów żołądkowo-jelitowo-trzustkowych (gastryny, motyliny, sekretyny, VIP, polipeptydu trzustkowego, glukagonu i insuliny).
Wskazania.
Proponowano podawanie oktreotydu w terapii bólu u pacjentów z przewlekłym zapaleniem trzustki. Podanie oktreotydu może zmniejszyć krwawienie z żylaków przełyku.
Analogi somatostatyny (oktreotyd, lanreotyd) znakowane izotopami indu 111In i technetu 99Tc są podstawą metody diagnostycznej znanej jako scyntygrafia receptorowa. Analogi somatostatyny znakowane innymi radioizotopami stosowane są również w leczeniu nowotworów wykazujących ekspresję receptorów somatostatynowych – tę metodę leczniczą określa się jako celowaną radioterapię analogami somatostatyny.
Przeciwwskazania.
Nadwrażliwość na lek jest przeciwwskazaniem bezwzględnym. Należy zachować szczególną ostrożność w przypadkach insulinoma, ze względu na ryzyko nasilenia hipoglikemii po podaniu oktreotydu.
Interakcje.
U chorych na cukrzycę oktreotyd zmniejsza zapotrzebowanie na insulinę i doustne leki przeciwcukrzycowe. Lek opóźnia wchłanianie cymetydyny i cyklosporyny. Stosowanie oktreotydu może wymagać korekty dawkowania jednocześnie stosowanych leków: beta-adrenolityków, antagonistów wapnia i leków mających wpływ na gospodarkę elektrolitową.
Stosowanie w ciąży i laktacji.
Kategoria B. Zaleca się szczególną ostrożność w okresie laktacji.

</doc>
<doc id="1053252" url="https://pl.wikipedia.org/wiki?curid=1053252" title="Unglaublicher Lärm">
Unglaublicher Lärm

Unglaublicher Lärm, album studyjny zespołu Einstürzende Neubauten, wydany we wrzesniu 2005 roku nakładem wytwórni Potomak.

</doc>
<doc id="1053253" url="https://pl.wikipedia.org/wiki?curid=1053253" title="Koźle-Rogi">
Koźle-Rogi

Koźle-Rogi (niem. "Cosel Rogau", dawn. Zmudzona, niem. "Smudzona") – część miasta Kędzierzyna-Koźla (województwo opolskie). W jej obrębie, wzdłuż Odry znajduje się część miasta Rybarze. W latach 1958-1975 część Koźla, od 1975 cześć Kędzierzyna-Koźla.
Historia.
Najwcześniejsze zapiski o wsi Rogi pochodzą z 1339. W 1783 Rogi liczyły 222 mieszkańców. 1 stycznia 1958 do Koźla włączono obszar zniesionej gromady Zmudzona (miejscowości Zmudzona (Rogi) i Rybarze) w tymże powiecie.
Komunikacja.
Miejski Zakład Komunikacyjny w Kędzierzynie-Koźlu posiada w dzielnicy Koźle-Rogi 5 przystanków autobusowych: Rogi Stocznia, Rogi Stawy, Stoczniowców, os. Rogi, Rogi Centrozłom.
Kursuje tutaj jedna linia autobusowa nr 2.

</doc>
<doc id="1053254" url="https://pl.wikipedia.org/wiki?curid=1053254" title="Biegunki">
Biegunki



</doc>
<doc id="1053255" url="https://pl.wikipedia.org/wiki?curid=1053255" title="Kurt Schumacher">
Kurt Schumacher

Kurt Schumacher (ur. 13 października 1895 w Chełmnie, zm. 20 sierpnia 1952 w Bonn) – niemiecki polityk, przywódca Socjaldemokratycznej Partii Niemiec (1945–1952).
Życiorys.
Uczęszczał do szkoły elementarnej, a następnie do Królewskiego Katolickiego Gimnazjum w Chełmnie (1905–1914). Z powodu wybuchu I wojny światowej zdał przyśpieszoną maturę i od razu został wysłany na przeszkolenie artyleryjskie do Łodzi. 2 grudnia 1914 pod Łodzią został ciężko ranny; amputowano mu rękę. Po zwolnieniu z armii podjął studia prawnicze. Wykładów słuchał w Berlinie, Halle i Lipsku, praktykę podjął w Sądzie Okręgowym w Chełmnie. Po wcieleniu Chełmna do Polski w 1920 r. przeniósł się z rodziną do Berlina, gdzie zatrudnił się w ministerstwie pracy jako pomocniczy pracownik naukowy. W 1918 r. dołączył do Socjaldemokratycznej Partii Niemiec (SPD). Został redaktorem politycznym lewicowej „Schwäbische Tagwacht”. Z ramienia socjaldemokracji zasiadał w landtagu Wirtembergii (1924–1931). W 1930 został wybrany do Reichstagu stając się jednym z najmłodszych posłów SPD. Po dojściu Adolfa Hitlera do władzy SPD została zdelegalizowana, a Kurt Schumacher aresztowany 6 lipca 1933. Ponad 8 lat spędził w obozach koncentracyjnych: Heuberg, Ober Kuhberg i Dachau. W marcu 1943, ze względu na zły stan zdrowia i dzięki licznym staraniom rodziny, został zwolniony.
Po II wojnie światowej wznowił działalność polityczną przystępując do odbudowy struktur SPD. Na zjeździe w Hanowerze w 1946 r. został wybrany liderem tej partii. W 1949 r. startował w wyborach na prezydenta i kanclerza RFN – nieskutecznie, przegrywając z CDU/CSU pod wodzą Konrada Adenauera. W swych licznych wystąpieniach parlamentarnych poruszał kwestie bezrobocia, systemu zabezpieczeń społecznych, pomocy finansowej dla byłych więźniów obozów koncentracyjnych. Uważał również, że RFN ma moralny obowiązek zadośćuczynienia wobec Żydów. Ze spraw polityki zagranicznej na czoło wysuwał zagadnienie jedności Niemiec.
Zmarł 20 sierpnia 1952 w Bonn, został pochowany w Hanowerze.

</doc>
<doc id="1053256" url="https://pl.wikipedia.org/wiki?curid=1053256" title="Koźle-Port">
Koźle-Port

Koźle-Port () – część miasta Kędzierzyna-Koźla (województwo opolskie). Do 1975 roku osiedle w Koźlu.
Historia.
W latach 1792-1821 wybudowano Kanał Kłodnicki, który pobudził rozwój gospodarczy okolic Koźla. Po Kanale Kłodnickim kursowało rocznie ponad 1 tys. statków, przewożąc głównie towary z Gliwic do manufaktury w Sławięcicach oraz do składnicy towarów żelaznych utworzonej u ujścia Kanału do Odry. W 1861 wybudowano bocznicę kolejową z Kędzierzyna do przystani przy Kanale Kłodnickim.
W latach 1891-1908 wybudowano port rzeczny w Koźlu-Porcie. Był to największy port rzeczny na Odrze i drugi pod względem przeładunków (4 mln t rocznie, w latach 80. XX wieku już tylko 1 mln t) port rzeczny w Europie, obsługujący dziennie 40 barek. Przeładowywano w nim węgiel i rudę przywożoną Kanałem Kłodnickim ze wschodniego Górnego Śląska. Statki odpływały Odrą do portów w środkowych i północnych Niemczech.
Przy porcie powstała fabryka papieru i celulozy.
Podczas III powstania śląskiego 10 maja 1921 nacierające od wschodu siły powstańcze dowodzone przez ppor. Walentego Fojkisa zdobyły Kłodnicę i Koźle-Port wypierając Niemców na drugi brzeg Odry do Koźla.
4 czerwca 1921 niemieckie oddziały przeszły do kontrofensywy, zdobywając Koźle-Port, Kłodnicę i Kędzierzyn.
W lipcu 1922 powiat kozielski został oficjalnie przekazany administracji niemieckiej i włączony do Niemiec.
W ramach rozpoczętej przez nazistów walki z bezrobociem podjęto budowę Kanału Gliwickiego (lata 1934-1938), który połączył Gliwice z Koźlem-Portem. Oddanie Kanału do eksploatacji nastąpiło 8 grudnia 1939 w obecności ministra Rudolfa Hessa.
W dniu 31 stycznia 1945 Armia Czerwona zajęła Koźle-Port. 21 marca 1945 rozpoczęło się przejmowanie od Armii Czerwonej obiektów gospodarczych w powiecie kozielskim.
Komunikacja.
Miejski Zakład Komunikacyjny w Kędzierzynie-Koźlu posiada w dzielnicy Koźle-Port 4 przystanki autobusowe: Koźle Port Przedszkole, Kofama, Spółdzielnia „Inmet”, PKN Orlen.
Przebiegają tędy trzy linie autobusowe: 2, 4 i 14 oraz wybrane kursy linii nr 13.
Kolej.
W Koźlu-Porcie znajduje się przystanek kolejowy Kędzierzyn-Koźle Przystanek.

</doc>
<doc id="1053257" url="https://pl.wikipedia.org/wiki?curid=1053257" title="Miejsce Kłodnickie">
Miejsce Kłodnickie

Miejsce Kłodnickie () – dzielnica Kędzierzyna-Koźla (województwo opolskie). Do 1975 roku wieś.
Historia.
W latach 1933–1937 władze niemieckie przeprowadziły na Śląsku Opolskim kampanię zmian nazw geograficznych z polskich na niemieckie. Z tego powodu w 1934 wioska Miejsce zmieniła nazwę na: "Luisental".
31 stycznia 1945 Armia Czerwona zajęła Miejsce Kłodnickie. 21 marca 1945 rozpoczęło się przejmowanie od Armii Czerwonej obiektów gospodarczych w powiecie kozielskim.
Na początku 1946 w Miejscu Kłodnickim mieszkało 326 osób.
25 września 1954 reforma podziału administracyjnego powołała na terenie powiatu kozielskiego 30 gromad, w tym:
W 1961 Cisową i Miejsce Kłodnickie włączono do gromady Blachowni Śląskiej.
15 października [1975 nastąpiło połączenie miast Koźla, Kędzierzyna, Kłodnicy i Sławięcice oraz 3 wsi (Lenartowic, Miejsca Kłodnickiego i Cisowej) – początek dzisiejszego miasta Kędzierzyn-Koźle.
Komunikacja.
Miejski Zakład Komunikacyjny w Kędzierzynie-Koźlu posiada w dzielnicy Miejsce Kłodnickie 3 przystanki autobusowe: Miejsce Kłodnickie, Remiza i Szpaków.
Kursuje tutaj linia autobusowa nr 9.

</doc>
<doc id="1053258" url="https://pl.wikipedia.org/wiki?curid=1053258" title="Azoty (Kędzierzyn-Koźle)">
Azoty (Kędzierzyn-Koźle)

Azoty – część miasta Kędzierzyna-Koźla (województwo opolskie). Włączone do Kędzierzyna w 1975 roku.
Historia.
III Rzesza.
W 1940 rozpoczęto w pobliżu Kędzierzyna budowę zakładu chemicznego (produkcja izooktanu) koncernu Interessen-Gemeinschaft Farbenindustrie AG – w skrócie IG Farben. Tutejsze zakłady miały produkować benzynę syntetyczną na drodze uwodornienia węgla. Produkcję uruchomiono pod koniec 1943 r.
Na potrzeby budowy zakładów i utrzymania produkcji rozpoczęto w 1940 tworzenie rozległej sieci różnego rodzaju obozów, położonych w pasie od Blachowni przez Kędzierzyn i Azoty do Bierawy. Skoncentrowano tutaj około 35 tys. ludzi uwięzionych w różnych obozach. Obóz pracy przymusowej w Azotach mieścił około 10 tys. robotników z Generalnego Gubernatorstwa, ZSRR, Protektoratu Czech i Moraw, Francji i Włoch.
Alianckie lotnictwo (startowało z Włoch) przeprowadziło pierwsze loty rozpoznawcze w rejonie Kędzierzyna w marcu 1944. Zmasowane naloty bombowe rozpoczęły się w lipcu 1944. W wyniku masowych bombardowań tutejsze zakłady chemiczne zostały zniszczone. W dniach 21/22 stycznia 1945 przeprowadzono ewakuację zakładów i obozów przymusowej pracy.
Polska Ludowa.
W dniu 31 stycznia 1945 Armia Czerwona zajęła Azoty. 21 marca 1945 rozpoczęło się przejmowanie od Armii Czerwonej obiektów gospodarczych w powiecie kozielskim. Rosjanie przed wycofaniem się przeprowadzili całkowity demontaż urządzeń i aparatury zakładów chemicznych (zniszczenia osiągnęły poziom 100%) i innych lokalnych zakładów przemysłowych. Pozostałe urządzenia wywieźli Polacy do odbudowywanych zakładów chemicznych w Oświęcimiu, Chorzowie i Tarnowie.
Rozbudowa przemysłu.
W 1948 rząd podjął decyzję o wybudowaniu w Kędzierzynie trzeciej w kraju obok Chorzowa i Tarnowa fabryki nawozów sztucznych. Fabryka otrzymała nazwę: Zakłady Przemysłu Azotowego „Kędzierzyn”.
Dla potrzeb nowych pracowników od 1951 rozpoczęto budowę nowych domów mieszkalnych na osiedlu Azoty.
Komunikacja.
Miejski Zakład Komunikacyjny w Kędzierzynie-Koźlu posiada w dzielnicy Azoty 4 przystanki autobusowe: Zakłady Azotowe Kędzierzyn, Azoty Azotor, Hotel Centralny i Azoty Las. Dodatkowe przystanki autobusowe znajdują się na terenie Zakładów Azotowych Kędzierzyn.
Kursują tutaj autobusy linii: 1, 7 oraz zmienione trasy linii 8 (jako 7 Bis) i 13.
Kolej.
W Azotach znajduje się kolejowy przystanek osobowy Kędzierzyn Koźle Azoty.

</doc>
<doc id="1053262" url="https://pl.wikipedia.org/wiki?curid=1053262" title="Octreoscan">
Octreoscan



</doc>
<doc id="1053267" url="https://pl.wikipedia.org/wiki?curid=1053267" title="Żółczyce (przystanek kolejowy)">
Żółczyce (przystanek kolejowy)

Żółczyce - nieistniejący już przystanek kolejowy w Kołobrzegu, w województwie zachodniopomorskim, w Polsce. Został zlikwidowany po 1951 roku.

</doc>
<doc id="1053269" url="https://pl.wikipedia.org/wiki?curid=1053269" title="Piłka siatkowa na Letnich Igrzyskach Olimpijskich 1964">
Piłka siatkowa na Letnich Igrzyskach Olimpijskich 1964

Turniej olimpijski w piłce siatkowej rozegrany podczas XVIII Letnich Igrzysk Olimpijskich w Tokio był pierwszym w historii igrzysk olimpijskich zmaganiem w tej dyscyplinie sportu. Premierowa rywalizacja toczyła się zarówno u kobiet, jak i u mężczyzn wyłącznie w halowej odmianie siatkówki, a przystąpiło do niej 10 zespołów męskich i 6 drużyn żeńskich. Obydwa turnieje (męski i żeński) zostały przeprowadzone systemem kołowym (tj. każdy z każdym, po jednym meczu), bez systemu pucharowego.
 

</doc>
<doc id="1053277" url="https://pl.wikipedia.org/wiki?curid=1053277" title="Kotewka">
Kotewka

Kotewka ("Trapa" L.) – rodzaj roślin wodnych z rzędu mirtowców z rodziny krwawnicowatych ("Lythraceae"), który z powodu odrębności morfologicznej był dawniej zwykle wyodrębniany do osobnej rodziny kotewkowatych ("Trapaceae"). W obrębie rodzaju opisywano bardzo wiele gatunków, odmian i form różniących się budową owocu. W bardziej współczesnych publikacjach wyróżnia się jednak zazwyczaj już tylko 2 lub 3 gatunki. Zasięg tych roślin obejmuje obszary subtropikalne i umiarkowane w Afryce, Azji i Europie, jako gatunki introdukowane występują także w Ameryce Północnej i Australii. W Polsce występuje tylko jeden gatunek – kotewka orzech wodny "T. natans".
Systematyka.
Rodzaj wyróżniany był w obrębie monotypowej rodziny m.in. w systemie Cronquista z 1981 oraz w systemie Reveala z lat 1993-1999. Późniejsze odkrycia w zakresie filogenezy w obrębie mirtowców dowiodły, że rodzaj kotewka "Trapa" stanowi jedną z dalszych linii rozwojowych w obrębie krwawnicowatych i jego wyłączanie z tej rodziny czyni z niej takson parafiletyczny. Dlatego w nowszych ujęciach (system APG II z 2003 i APG III z 2009, Angiosperm Phylogeny Website, system Reveala w wersji z 2007) kotewka włączana jest do krwawnicowatych właśnie.

</doc>
<doc id="1053278" url="https://pl.wikipedia.org/wiki?curid=1053278" title="Trapa">
Trapa



</doc>
<doc id="1053282" url="https://pl.wikipedia.org/wiki?curid=1053282" title="Renta socjalna">
Renta socjalna

Renta socjalna – świadczenie wypłacane co miesiąc przez Zakład Ubezpieczeń Społecznych osobom niezdolnym do pracy. Prawo do renty socjalnej przysługuje osobom pełnoletnim, mieszkającym w Polsce, posiadającym orzeczenie o całkowitej niezdolności do pracy (stałe lub czasowe). Renta socjalna przysługuje osobom, które nie wypracowały okresu składkowego przed utratą zdrowia (np. niepełnosprawnym od urodzenia, niepracującym studentom i doktorantom). Renta ta stanowi 100% najniższej renty z tytułu całkowitej niezdolności do pracy i podlega corocznej waloryzacji.
ZUS przyznaje i wypłaca rentę od 1 października 2003 roku. Możliwe jest przyznanie renty stałej (gdy niezdolność do pracy ma charakter stały) lub czasowej. Wypłata renty zostaje zawieszona, jeśli odbiorca świadczenia osiąga dochód w wysokości przekraczającej 70% przeciętnego miesięcznego wynagrodzenia za pracę w kwartale, dla którego dane te ostatnio ogłosił Główny Urząd Statystyczny.

</doc>
<doc id="1053283" url="https://pl.wikipedia.org/wiki?curid=1053283" title="Margaret Todd">
Margaret Todd

Margaret Todd, Małgorzata Kondas (ur. 19 marca 1940 w Warszawie) – polska pisarka fantastyki naukowej. 
Życiorys.
Skończyła studia na Wydziale Ogrodniczym Szkoły Głównej Gospodarstwa Wiejskiego w Warszawie. Debiutowała w 1979 pod nazwiskiem Małgorzata Kondas opowiadaniem zatytułowanym "Magia i Komputer" w „Przekroju”. Liczne jej opowiadania ukazywały się w popularnych wówczas magazynach, takich jak m.in. „Kobieta i Życie”, „Młody Technik”, „Przegląd Techniczny”, „Fantastyka“ i innych oraz w antologiach opowiadań science fiction. Później, podczas pobytu w Wielkiej Brytanii, jej opowiadania zamieszczał również brytyjski kwartalnik literacki „New Fiction”. W 1986 ukazały się pierwsze książki: zbiór opowiadań w serii "Stało się jutro" pt. "Spór o czarownice" nakładem Naszej Księgarni oraz powieść sensacyjna "Kocham ryzyko" nakładem KAW. Ta ostatnia pozycja ukazała się również w niemieckim przekładzie. Od 1991 jej utwory ukazują się pod nazwiskiem Margaret Todd.
Laureatka Nagrody im. Witolda Hulewicza za rok 2020.

</doc>
<doc id="1053284" url="https://pl.wikipedia.org/wiki?curid=1053284" title="Frederico Corleone">
Frederico Corleone

Frederico „Fredo” Corleone (ur. 26 listopada 1917, zm. 6 marca 1959) – postać fikcyjna z cyklu powieści "Ojciec chrzestny" autorstwa Maria Puzo i Marka Winegardnera oraz trylogii filmowej pod tym samym tytułem. Był synem Vita Corleone.
Fredo Corleone był postacią drugoplanową w powieści i pierwszej części trylogii. Większą uwagę poświęcono mu w powieści "Powrót ojca chrzestnego" Marka Winegardnera. Jego praca na rzecz rodziny Corleone ograniczała się do urządzenia przyjęć. Mimo że był synem dona Vita Corleone, nie miał wielkiego znaczenia w życiu rodziny. Większość uważała go za głupca, jednak nie mówiono mu tego otwarcie, gdyż był synem dona i bratem Michaela. Szczególną troską objęła go jego matka Carmella oraz siostra Connie. W młodości Fredo był fizycznie najsilniejszym z braci, spośród których był drugi, jeśli chodzi o wiek (najstarszym był Sonny).
Do 1945 roku był szefem ochrony Dona. Zazwyczaj jako ochroniarza wyznaczał w tym czasie Pauliego Gatto, który zdradził Dona Vita, podając informacje Virgilowi Sollozzo (handlarz narkotyków, któremu odmówił Don) o miejscu pobytu Dona i samemu udając chorobę. Wtedy Fredo bezpośrednio zaangażował się w ochronę Dona i to na jego warcie dokonano na nim zamachu. Fredo zablokował się psychicznie i wypuścił broń z ręki, po czym rozpłakał się na ulicy. Don przeżył zamach, ale po tym wydarzeniu Fredo przeprowadził się do Las Vegas pod ochronę rodziny Molinari i Moe Greena. Nauczył się tam sekretów prowadzenia kasyn i hoteli, dał się poznać jako bawidamek.
Po śmierci Dona Vita w 1955 roku zostaje mianowany Sottocapo, czyli wiceszefem. Jest to nowe stanowisko stworzone przez jego brata Michaela specjalnie dla niego. Nie niesie ze sobą jednak większej odpowiedzialności, z czego Fredo zdaje sobie sprawę. Mark Winegardner w "Powrocie ojca chrzestnego" przedstawia go jako osobę niedocenianą i bystrzejszą niż inni uważają. Jest świadomy tego, jak Michael go oszukuje. Popada w alkoholizm, okazuje się osobą biseksualną. Prowadzi też własny talk-show w telewizji.
W drugiej części trylogii filmowej brał udział w zamachu na swojego brata, zabijając ludzi, którzy strzelali do Michaela. Hyman Roth i Johnny Ola obiecali, że "coś mu kapnie". Na nowy rok Michael odkrył spisek, jednakże Fredo uciekł przed bratem. Gdy rozpoczęły się przesłuchania członków mafii Corleone, Michael spotkał się z Fredem. Wyciągnął z niego informacje o przesłuchaniu oraz o zamachu na niego, po czym oświadczył, że od tego dnia Fredo nie jest jego bratem.
Na pogrzebie matki, Connie spotkała się z Michaelem, prosząc o przebaczenie Fredowi. Michael pozornie przebaczył bratu. W roku 1959 Fredo został zastrzelony przez Ala Neriego podczas wędkowania na łodzi. Oficjalnie mówiono, że Fredo się utopił. Dwadzieścia lat później Michael spowiadał się z rozkazu zabójstwa własnego brata przed kardynałem Lamberto, późniejszym papieżem Janem Pawłem I.
Odtwórcą roli Freda w filmie był John Cazale.

</doc>
<doc id="1053288" url="https://pl.wikipedia.org/wiki?curid=1053288" title="Karl Gustaw von Loewenwolde">
Karl Gustaw von Loewenwolde

Karl Gustaw von Loewenwolde (ros. "Карл Густав Левенвольде") (zm. 30 kwietnia 1735, Räpina) – polityk rosyjski, dyplomata, rosyjski poseł nadzwyczajny i minister pełnomocny w I Rzeczypospolitej w latach 1733–1734, generał major wojsk rosyjskich, hrabia od 1728. W latach 1718–1719 poseł w Wiedniu.
Życiorys.
Pochodził ze szlachty inflanckiej. Był generałem-adiutantem cesarza Piotra I, 25 maja 1727 mianowany szambelanem Piotra II. 27 kwietnia 1730 dzięki protekcji Ernesta Jana Birona awansowany do rangi generała-majora i mianowany dowódcą lejb-gwardii Pułku Izmaiłowskiego. Był jednym z najbardziej wpływowych ludzi na dworze Anny Iwanowny. W 1731 mianowany ministrem pełnomocnym przy dworach austriackim i pruskim. 28 maja 1732 otrzymał rangę oberstalmeistra.
W końcu 1732 był głównym architektem porozumienia prusko-austriacko-rosyjskiego, zwanego potocznie traktatem trzech czarnych orłów. Mocarstwa postanowiły nie dopuścić Wettynów lub kandydata francuskiego Stanisława Leszczyńskiego do polskiej korony, wysuwając własnego kandydata, infanta portugalskiego Emanuela Bragançy. Traktat ten nigdy nie został ratyfikowany i nie wszedł w życie, takie być może było założenie samego Loewenwolda, w jego wyniku udało się jednak Rosji rozbić rysujące się przymierze prusko-francuskie.
W 1733 Loewenwoldowi nie udało się nie dopuścić do elekcji Stanisława Leszczyńskiego i zmuszony został do wezwania korpusu wojsk rosyjskich pod dowództwem Piotra Lacyego, który wkroczył w granice Rzeczypospolitej dla poparcia elekcji Augusta III. W 1734 wysłany został z misją dyplomatyczną do Wiednia, w celu przygotowania sojuszu rosyjsko-austriackiego przeciwko Turcji.

</doc>
<doc id="1053289" url="https://pl.wikipedia.org/wiki?curid=1053289" title="Ferdynand Boberg">
Ferdynand Boberg

Ferdinand Boberg (ur. 11 kwietnia 1860 w Falun, zm. 7 maja 1946 Sztokholmie) – szwedzki architekt.
Życiorys.
Był jednym z najbardziej twórczych i wybitnych architektów Sztokholmu, działających u progu XX wieku. Wśród jego najbardziej znanych projektów jest elektrownia w Björns Trädgård (park w Sztokholmie), która była zainspirowana bliskowschodnią architekturą. Pod koniec lat 90. XX wieku budynek został przerobiony na meczet. Zaprojektował również Nordiska Kompaniet, prestiżowy dom towarowy w stolicy, oraz Rosenbad, który obecnie jest siedzibą i kancelarią Premiera rządu szwedzkiego.

</doc>
<doc id="1053291" url="https://pl.wikipedia.org/wiki?curid=1053291" title="The Firstborn Is Dead">
The Firstborn Is Dead

Firstborn Is Dead – drugi album Nicka Cave'a &amp; The Bad Seeds wydany w 1985 roku. Na tej płycie Nick Cave objawił bardziej swoją fascynację amerykańskim południem oraz jego przedstawicielami takimi jak Elvis Presley oraz Blind Lemon Jefferson.
Tytuł albumu to odniesienie do Jesse Garona Presleya, brata bliźniaka Elvisa Presleya, który urodził się martwy.

</doc>
<doc id="1053293" url="https://pl.wikipedia.org/wiki?curid=1053293" title="Proterozuch">
Proterozuch

Proterozuch ("Proterosuchus") – drapieżny gad z grupy Archosauromorpha, żyjący około 250 milionów lat temu, we wczesnym triasie (od wczesnego indu po wczesny olenek). Być może występował już pod koniec permu. Należał do rodziny Proterosuchidae, obejmującej takie rodzaje jak chasmatozuch, kalizuch, czy tasmaniozaur.
Skamieniałości "Proterosuchus fergusi" odnaleziono w południowej Afryce, w formacjach bogatych w szczątki lystrozaurów, na które zapewne polował, oraz z formacji Fremouw na Antarktydzie. W triasie kontynenty te były ze sobą połączone i wchodziły w skład superkontynentu Pangei. "Proterosuchus yuani" zamieszkiwał tereny Chin. Znane są też skamieniałości proterozucha z Indii.
Było to zwierzę przypominające z wyglądu współczesne krokodyle i dochodzące do 1,5 metra długości. Miało jednak dłuższe kończyny. Proterozuch był drapieżnikiem polującym z zasadzki, prowadzącym ziemno-wodny tryb życia. Koniec jego pyska był haczykowato zagięty ku dołowi co uniemożliwiało ofierze wydostanie się ze szczęk tego gada.
Zwierzę to było przedstawicielem wczesnych archozaurów, grupy obejmującej krokodyle, dinozaury, pterozaury oraz ptaki. Wysunięto niedawno przypuszczenie, że mógł być przodkiem rzędu krokodyli.
Klasyfikacja.
Pozycja filogenetyczna "Proterosuchus" w Crocopoda:
"Proterosuchus" był wczesnym przedstawicielem kladu Archosauriformes, który zawiera również krokodyle, pterozaury i dinozaury, w tym ptaki. Jest to rodzaj z rodziny Proterosuchidae, która obejmowała również "Archosaurus". Proterosuchidae jest, zgodnie z definicją, najbardziej podstawowy kladem z archozaurów, jako Archosauriformes definiuje się go na podstawie pozycji filogenetycznej. Zgodnie z przedkladystyczną taksonomią, "Proterosuchus" był klasyfikowany w rzędzie Thecodontia i podrzędzie Proterosuchia. Oba taksony są obecnie rozpoznawane jako grupy parafiletyczne bazalnych archozaurów.
Gatunki.
Uznane gatunki.
Proterosuchus zawiera obecnie trzy ważne gatunki, wszystko z dolnego triasu z obszaru dzisiejszej Południowej Afryki.
Proterozuch w kulturze masowej.
Zwierzę pojawiło się w odcinku serialu "Zanim przywędrowały dinozaury", gdzie przedstawiono polowanie kilku osobników na lystrozaury, roślinożerne terapsydy.

</doc>
<doc id="1053295" url="https://pl.wikipedia.org/wiki?curid=1053295" title="Karl Gustaw von Löwenwolde">
Karl Gustaw von Löwenwolde



</doc>
<doc id="1053296" url="https://pl.wikipedia.org/wiki?curid=1053296" title="Kołobrzeg Lasy Miejskie">
Kołobrzeg Lasy Miejskie

Kołobrzeg Lasy Miejskie – nieistniejący już przystanek kolejowy na terenie Kołobrzeskiego Lasu w Kołobrzegu, w województwie zachodniopomorskim, w Polsce. Został zlikwidowany po 1945 roku. Krawędź peronowa została rozebrana na przełomie maja i czerwca 2006 roku w trakcie modernizacji głównej linii. Nie mieściły się przy niej maszyny torowe.

</doc>
<doc id="1053302" url="https://pl.wikipedia.org/wiki?curid=1053302" title="Speedy Gonzales">
Speedy Gonzales

Speedy Gonzales – postać fikcyjna z serii kreskówek Warner Brothers, stworzona przez Roberta McKimsona i Friza Frelenga. Najszybsza na świecie meksykańska mysz.
Oryginalnie głosu użyczali mu m.in. Mel Blanc, Joe Alaskey, Fred Armisen i Dino Andrade, a w wersji polskiej – Tomasz Kozłowicz (w większości odcinków "Zwariowanych melodii", filmów i seriali).

</doc>
<doc id="1053309" url="https://pl.wikipedia.org/wiki?curid=1053309" title="Kicking Against the Pricks">
Kicking Against the Pricks

Kicking Against the Pricks – trzeci album studyjny grupy Nick Cave and the Bad Seeds, wydany w 1986 roku; zawiera covery utworów innych wykonawców. Tytuł płyty ma prawdopodobnie odniesienie do cytatu z Biblii (Dz 26:14), który brzmi w angielskim tłumaczeniu "And the Lord said, I am Jesus whom thou persecutest: it is hard for thee to kick against the pricks." 
Polska wersja tego cytatu według Biblii Tysiąclecia brzmi następująco:"Kiedyśmy wszyscy upadli na ziemię, usłyszałem głos, który mówił do mnie po hebrajsku: "Szawle, Szawle, dlaczego Mnie prześladujesz? Trudno ci wierzgać przeciwko ościeniowi". 15 "Kto jesteś, Panie?" - zapytałem. A Pan odpowiedział: "Ja jestem Jezus, którego ty prześladujesz"
Według niektórych interpretacji Szaweł porównany jest tutaj do wołu wierzgającego w irytacji, spowodowanej kłuciem ostrym narzędziem zwanym ościeniem, używanego kiedyś przez oraczy podczas pracy z pługiem. Jest także możliwe, że ten tytuł jest związany z tytułem kolekcji krótkich opowiadań Samuela Becketta, "More Pricks than Kicks". 
Trivia.
Pomyłki w tytułach utworów.
Niektóre z nagranych coverów, zostały zatytułowane, prawdopodobnie przez pomyłkę, w sposób odmienny od oryginałów:1. "Muddy Water" to w rzeczywistości "Muddy Waters" autorstwa Phila Rosentala. Poprzednio nagrana przez The Seldom Scene, oraz Johnny'ego Casha. Na albumie jest natomiast wymieniony jako autor John Bundrick, który napisał piosenkę o tym samym tytule, nagraną przez zespół Free.
3. "Sleeping Annaleah" to właściwie "Weeping Annaleah", nagrana przez Toma Jonesa.
6. "The Singer" to pierwotnie utwór "The Folk Singer", poprzednio nagrany przez Johnny'ego Casha, Glena Campbella i Burla Ivesa.
7. "Black Betty" to są właściwie trzy piosenki autorstwa Leadbelly a nagrane jako składanka: "Looky Looky Yonder/Black Betty/Yellow Women's Doorbells".
13. "Jesus Met the Woman at the Well" jest opisana jako autorstwa "mel. tradycyjna, aranżacja The Alabama Singers". W istocie, utwór ten nagrany przez The Alabama Singers, wykonano we wcześniejszej aranżacji nagranej przez The Pilgrim Travellers, autorstwa "mel. traditional, aranżacja J. W. Alexander".

</doc>
<doc id="1053312" url="https://pl.wikipedia.org/wiki?curid=1053312" title="Garab Dordże">
Garab Dordże

Garab Dordże (tyb.: དགའ་རབ་རྡོ་རྗེ་, Wylie: "dga’ rab rdo rje"; sanskryt: Prahewadżra) – był według tradycji tybetańskiej pierwszym historycznym mistrzem Dzogczen buddyzmu tybetańskiego. Urodzony w królestwie Oddijana, niedaleko Indii, na terenie dzisiejszego Pakistanu, ok. roku 184 p.n.e. Po wielu studiach i praktykach otrzymał pełny specjalny przekaz nauk tantr oraz związane z nimi nauki Dzogczen. Tradycja Dzogczen mówi, że Garab Dordże w istocie był emanacją Buddy Wadżrasattwy i przekaz ten otrzymywał bezpośrednio od istot z niebiańskich sfer Samsary, jak i z czystych krain Buddy np. od samego Wadżrasattwy. Przekaz ten obecnie jest kontynuowany głównie w szkole Ningma buddyzmu tybetańskiego. Spadkobiercą przekazu był mistrz Mandziuśrimitra, a dotarł on w VI w do Tybetu głównie za sprawą wielkiego mahasiddhy Padmasambhawy i Wimalamitry jako bezpośrednie nauki "Kama" lub jako odkrywane na wiele wieków potem "termy", czyli Ukryte Skarby z Naukami. 
Słowo Garab Dordże tłumaczy się z tybetańskiego jako "Śmiech Wadżry" lub "Niezniszczalny Śmiech".

</doc>
<doc id="1053313" url="https://pl.wikipedia.org/wiki?curid=1053313" title="Ekryksinatozaur">
Ekryksinatozaur

Ekryksinatozaur ("Ekrixinatosaurus") – rodzaj teropoda z grupy ceratozaurów (Ceratosauria). Żył w późnej kredzie (ok. 100-97 mln lat temu) na terenach Ameryki Południowej. Początkowo całkowitą długość ciała szacowano na ok. 7-8 m (przy całkowitej długości czaszki szacowanej na 83 cm), nowsze szacunki sugerują jednak, że mógł on osiągać nawet 10-11 m długości, co czyniłoby go jednym z największych znanych abelizaurów, jeśli nie największym. Jego szczątki znaleziono w Argentynie (w prowincji Neuquén). Został odkryty dzięki zastosowaniu materiałów wybuchowych – nazwa rodzajowa oznacza "jaszczur zrodzony z eksplozji". Skamieniałości tego dinozaura odkryto w 1999 roku, ale opisano dopiero w 2004. Znalezienie szczątków w tak wczesnych osadach skłoniło badaczy do wysunięcia tezy, że abelizaurydy pojawiły się wcześniej niż do tej pory uważano; późniejsze odkrycia potwierdziły to. Abelizauryd żył na terenach podmokłych wraz z rybami, żabami, wężami, żółwiami, ssakami i sfenodontami. Większa fauna obejmowała krokodylomorfy z rodzaju "Araripesuchus" oraz dinozaury: zauropody takie jak rebbachizaur "Limaysaurus" i tytanozaur "Andesaurus", ogromne karcharodontozaury – "Giganotosaurus" i prymitywne ptakopodobne dromeozaurydy – "Buitreraptor".
Holotypem i jedynym znanym okazem ekryksinatozaura jest niekompletny szkielet oznaczony numerem katalogowym MUCPv-294. Na szkielet czaszkowy składają się niecałe kości szczękowe, kości zaoczodołowe, kość łuskowa, kości czołowe, ciemieniowe, kość potyliczna, niekompletne kości zębowe i zęby. Poza tym znaleziono kręgi szyjne, piersiowe, żebra, kręgi ogonowe i szewrony, kości miednicy: biodrową, kulszową, łonową oraz kości kończyn tylnych: kości udowe, strzałkowe, kość piętową, kości śródstopia, palce i pazury.

</doc>
<doc id="1053314" url="https://pl.wikipedia.org/wiki?curid=1053314" title="Brytyjski Togoland">
Brytyjski Togoland



</doc>
<doc id="1053320" url="https://pl.wikipedia.org/wiki?curid=1053320" title="The Good Son">
The Good Son

The Good Son – szósty album Nicka Cave’a &amp; The Bad Seeds, wydany w 1990 roku.
Jest to następne wydawnictwo po wyjątkowo mrocznym albumie Tender Prey. The Good Son zdecydowanie się różni od swojego poprzednika co spowodowało duże rozczarowanie wśród fanów. Zmiana nastroju została spowodowana, zapewne, przez nową miłość Nicka Cave’a, którą została brazylijska stylistka Viviene Carniero oraz całkowitą rehabilitacją z uzależnienia narkotycznego.
Po latach, fani docenili jednak ten album i dzisiaj jest on uznawany za jeden z najbardziej doskonałych w twórczości Nicka Cave’a Szczególnie utwory „The Weeping Song” oraz „The Ship Song” są aktualnie standardami dla Bad Seeds, a raczej mroczny utwór zamykający płytę – „Lucy” został wskrzeszony w 1993 jako strona B singla „What a Wonderful World”, w wykonaniu the Bad Seeds oraz Shane’a MacGowana lidera The Pogues.
Utwory.
Wszystkie utwory są autorstwa Nicka Cave’a, chyba że napisano inaczej:

</doc>
<doc id="1053323" url="https://pl.wikipedia.org/wiki?curid=1053323" title="Łasin Koszaliński (przystanek kolejowy)">
Łasin Koszaliński (przystanek kolejowy)

Łasin Koszaliński – nieczynny przystanek kolejowy w Łasinie Koszalińskim, w województwie zachodniopomorskim, w Polsce.

</doc>
<doc id="1053326" url="https://pl.wikipedia.org/wiki?curid=1053326" title="Anthony Corleone">
Anthony Corleone

Anthony Vito Corleone (ur. 1951) – postać fikcyjna z powieści "Ojciec chrzestny" autorstwa Maria Puzo i trylogii filmowej pod tym samym tytule.
W powieści i pierwszych dwóch częściach trylogii jest postacią drugoplanową, bez znaczenia dla fabuły. Większą rolę odgrywa w trzeciej części filmu. Anthony jest synem Michaela Corleone i jego żony, Kay Adams. Jego młodsza siostrą była Mary Corleone, która zginęła w zamachu. Michael planował, że jego syn będzie pracował w jego firmie, jednak Anthony nie chciał mieć nic wspólnego z interesami ojca pod pretekstem złych wspomnień. Mając cztery lata, Anthony, bawiąc się ze swoim dziadkiem, Vitem Corleone, był świadkiem jego śmierci. 
W roku 1979 przerwał studia prawnicze i rozpoczął karierę śpiewaka. Niewielu dawało mu dobre rokowania na przyszłość. Michael sprzeciwiał się karierze syna, jednak jego była żona, prawna opiekunka dzieci, pozwoliła rozpocząć karierę Tony’emu. Niedługo później zadebiutował w występie operowym w teatrze na Sycylii. Od tego też czasu wszyscy byli dumni z jego talentu. 
Mimo żalu do ojca z powodu prowadzonych przez niego interesów i morderstwa jego wujka Frederica Corleone, bardzo go kochał.
W pierwszej części filmu rolę czteroletniego Anthony’ego odegrał Anthony Gounaris. W rolę Anthony’ego w "Ojcu chrzestnym II " wcielił się James Gounaris, natomiast w części trzeciej – Franc D’Ambrosio.

</doc>
<doc id="1053327" url="https://pl.wikipedia.org/wiki?curid=1053327" title="Kompsozuch">
Kompsozuch

Kompsozuch ("Compsosuchus solus") – dwunożny, mięsożerny teropod z grupy ceratozaurów (Ceratosauria).
Znaczenie jego nazwy – delikatny krokodyl
Żył w okresie późnej kredy (ok. 71-65 mln lat temu) na terenach subkontynentu indyjskiego. Długość ciała ok. 2 m, wysokość ok. 80 cm, masa ok. 20 kg. Jego szczątki znaleziono w Indiach (w stanie Madhya Pradesh).
Słabo poznany, na podstawie kilku kości (w tym kręgów). Był jednym z najmniejszych teropodów, jakie żyły na terenie współczesnych Indii.

</doc>
<doc id="1053329" url="https://pl.wikipedia.org/wiki?curid=1053329" title="Piłka siatkowa na Letnich Igrzyskach Olimpijskich 1964 – turniej halowy kobiet">
Piłka siatkowa na Letnich Igrzyskach Olimpijskich 1964 – turniej halowy kobiet

Turniej olimpijski w piłce siatkowej kobiet podczas XVIII Letnich Igrzysk Olimpijskich w Tokio był pierwszą edycją w historii i odbył się wyłącznie w halowej odmianie tej dyscypliny sportu. Do rywalizacji przystąpiło 6 drużyn, a przeprowadzono ją w dniach od 11 do 23 października 1964 roku. Turniej rozegrano systemem kołowym (tj. każdy z każdym, po jednym meczu), bez systemu pucharowego.
W tej konkurencji wystąpiły reprezentantki Polki, które zajmując ostatecznie 3 miejsce, wywalczyły brązowy medal. Choć turniej był rozgrywany systemem każdy z każdym to mecz Polska-Rumunia był faktycznie spotkaniem o brązowy medal.
Drużyny uczestniczące.
W turnieju olimpijskim kobiet uczestniczyło 6 reprezentacji. Oprócz gospodyń, na igrzyskach zagrały także medalistki mistrzostw świata, Azji, Europy oraz Igrzysk Panamerykańskich.
Wyniki spotkań.
 

</doc>
<doc id="1053331" url="https://pl.wikipedia.org/wiki?curid=1053331" title="C-141">
C-141



</doc>
<doc id="1053332" url="https://pl.wikipedia.org/wiki?curid=1053332" title="The Boatman’s Call">
The Boatman’s Call

The Boatman’s Call – dziesiąty album studyjny wydany przez zespół Nick Cave and the Bad Seeds. Został wydany w 1997 i wciąż pozostaje jednym z najlepiej ocenianych albumów stworzonych przez Nicka Cave'a.
Nastrój albumu jest nacechowany minimalizmem oraz mrocznością muzyki. Ten album zawiera, o wiele więcej skromnych piosenek wykonywanych przez Cave'a z towarzyszeniem tylko pianina lub kilku innych instrumentów. Jest to odejście od aranżacji zespołowych zawartych na poprzednich albumach. Wiele z tekstów odnosi się do osobistych przeżyć Cave'a, a w szczególności do byłych związków uczuciowych oraz tęsknot duchowych. Niektóre z nich wydają się być jasno skierowane do matki Luka – syna Cave'a, Viviane Carneiro („Where Do We Go Now But Nowhere?”) a inne do PJ Harvey, z którą Cave miał romans („West Country Girl”, „Black Hair” oraz „Green Eyes”).

</doc>
<doc id="1053333" url="https://pl.wikipedia.org/wiki?curid=1053333" title="Mr. Scruff">
Mr. Scruff

Mr. Scruff, właśc. Andy Carthy (ur. 10 lutego 1972 roku w Macclesfield) – brytyjski DJ i muzyk, nagrywający płyty dla wytwórni Ninja Tune. Do 1994 znany był jako DJing. 
Przez większość swojej kariery związany z wytwórnią płytową Ninja Tune. Przywiązanie artysty do wytwórnia jest widoczne w jego twórczości, chociażby przez nazwę albumu "Ninja Tuna". Znamienną cechą jego utworów są liczne udziały gościnne innych artystów spod szyldu Ninja Tune, m.in.: Rootsa Manuva'y, zespołu Quantic, Alice Russell. Utwór "Kalimba" pojawił się w systemie Windows 7 jako przykładowa muzyka.

</doc>
<doc id="1053334" url="https://pl.wikipedia.org/wiki?curid=1053334" title="Tymień (przystanek kolejowy)">
Tymień (przystanek kolejowy)

Tymień - przystanek kolejowy w Tymieniu, w województwie zachodniopomorskim, w Polsce.

</doc>
<doc id="1053338" url="https://pl.wikipedia.org/wiki?curid=1053338" title="Duński Balet Królewski">
Duński Balet Królewski

Duński Balet Królewski (duń Kongelige Danske Ballet) – stały zespół baletowy Teatru Królewskiego w Kopenhadze, założony w 1748. Do rozkwitu zespołu przyczynili się przede wszystkim baletmistrzowie: Pierre Laurent, który w 1771 założył szkołę baletową; Vincenzo Galeotti - dyrektor (1775- 1816) i twórca repertuaru baletów dramatycznych, oraz Auguste Bournoville, kierujący zespołem w latach 1829- 77, od którego wywodzi się, zachowany do dziś, klasyczny styl baletu duńskiego.

</doc>
<doc id="1053339" url="https://pl.wikipedia.org/wiki?curid=1053339" title="Ex Animo">
Ex Animo



</doc>
<doc id="1053342" url="https://pl.wikipedia.org/wiki?curid=1053342" title="Dysplazja włóknisto-mięśniowa">
Dysplazja włóknisto-mięśniowa

Dysplazja włóknisto-mięśniowa (ang. "fibromuscular dysplasia, FMD, fibromuscular fibroplasia") – grupa niemiażdżycowych, niezapalnych chorób naczyń tętniczych, przede wszystkim tętnic nerkowych i szyjnych. Częstość objawowej dysplazji włóknisto-mięśniowej naczyń nerkowych szacuje się na 4:1000, a częstość naczyń szyjnych i mózgowych jest przypuszczalnie o połowę mniejsza.
Najczęstszym objawem dysplazji włóknisto-mięśniowej naczyń nerkowych jest nadciśnienie tętnicze nerkopochodne. Wieloogniskowe zwężenia i „obraz sznura pereł” stwierdza się w ponad 80% przypadków, przede wszystkim u kobiet między 40. a 50. rokiem życia. Schorzenie to zajmuje najczęściej 2/3 długości tętnicy nerkowej (odcinek dystalny i środkowy), a w niektórych przypadkach także gałęzie tętnicy nerkowej. Szyjno-czaszkowa dysplazja włóknisto-mięśniowa może wiązać się z takimi powikłaniami, jak rozwarstwienie tętnicy, migreny, zespół Hornera, udar i może przebiegać z tworzeniem tętniaków tętnic mózgowych, stwarzających ryzyko krwawienia podpajęczynówkowego lub śródmózgowego. Etiologia dysplazji włóknisto-mięśniowej nie jest znana, sugerowano wpływ czynników mechanicznych i hormonalnych. W około 10% przypadków występuje rodzinnie, więc postuluje się również udział czynników genetycznych w jej patogenezie.
Historia.
Dysplazję włóknisto-mięśniową tętnic opisali pierwsi Leadbetter i Burkland w 1938 roku u 5-letniego chłopca jako chorobę tętnic nerkowych. Zajęcie naczyń tętniczych czaszkowo-szyjnych opisali w 1946 roku Palubinskas i Ripley. W 1958 roku McCormack i wsp. przedstawili obserwacje histopatologiczne nad zmienionymi tętnicami nerkowymi u czterech pacjentów z nadciśnieniem nerkopochodnym i stwierdzili hiperplazję komórek naczynia. W 1965 roku Hunt i wsp. stwierdzili heterogeniczność choroby i wprowadzili termin dysplazji włóknisto-mięśniowej w miejsce używanej wcześniej nazwy hiperplazji włóknisto-mięśniowej.
Epidemiologia.
Wczesne wyniki badań autopsyjnych i radiologicznych sugerowały, że częstość FMD naczyń szyjno-czaszkowych wynosi około 1% populacji, ale nowsze badania szacują ją na 0,02%. Uważa się, że 10-20% zwężeń tętnic nerkowych jest konsekwencją FMD; ponieważ nadciśnienie nerkopochodne odpowiada za mniej niż 1-2% przypadków nadciśnienia, można przypuszczać, że istotna klinicznie FMD tętnic nerkowych występuje z częstością 0,4% populacji. Bezobjawowa dysplazja włóknisto-mięśniowa jest przypuszczalnie rząd wielkości częstsza; w czterech dużych badaniach angiograficznych łącznie 3181 potencjalnych dawców nerek FMD zdiagnozowano u 139 z nich, co daje częstość 4,4%.
Klasyfikacja.
Klasyfikacja histologiczna schorzenia (zaproponowana przez McCormack i wsp. poprawiona przez Stanleya) wyróżnia trzy główne typy:
Wszystkie trzy typy mogą występować samodzielnie albo łącznie u jednego pacjenta. Klasyfikacja angiograficzna wyróżnia typ wieloogniskowy ("multifocal type"), z licznymi zwężeniami i obrazem „sznura pereł”, któremu w klasyfikacji histologicznej odpowiada typ z zajęciem błony wewnętrznej, typ cewkowy i typ ogniskowy, nie pokrywające się z klasyfikacją histologiczną.
Etiologia.
Przypuszczalnie w etiologii FMD mają udział czynniki genetyczne. Donoszono o możliwym związku FMD z mutacjami w genie kolagenu ze skórą wiotką ("cutis laxa") i niedoborem α1-antytrypsyny. Donoszono o pojedynczych przypadkach występowania FMD u pacjentów z zespołem Marfana nerwiakowłókniakowatością, zespołem Alporta zapaleniem naczyń Takayasu i guzem chromochłonnym.
Udział czynników środowiskowych nie jest jasny; w kilku badaniach stwierdzono, że pacjenci z FMD częściej palą papierosy, a u tych, którzy palą, przebieg choroby jest cięższy. Nie określono jednak mechanizmów jakie miałyby wywoływać FMD u palaczy. Częstsze występowanie FMD u kobiet sugeruje udział ekspozycji na endogenne albo egzogenne estrogeny w predyspozycji do FMD, ale liczba ciąży i częstość stosowania antykoncepcji hormonalnej w grupie pacjentek z FMD nie różni się znacząco od grupy kontrolnej.
Objawy i przebieg.
Najczęstszą manifestacją FMD jest nadciśnienie tętnicze nerkopochodne wtórne do zwężenia tętnicy nerkowej. Stenoza naczynia spowodowana dysplazją włóknisto-mięśniową może skutkować nadciśnieniem każdego stopnia, ale najczęściej jest wykrywana u pacjentów z II i III stopniem choroby nadciśnieniowej, z nadciśnieniem o nagłym początku lub nadciśnieniem złośliwym. W górnym kwadrancie brzucha lub w boku pacjenta można stwierdzić osłuchiwaniem szmer naczyniowy, ale czułość i specyficzność tego objawu są ograniczone. Powikłania nerkowej dysplazji włóknisto-mięśniowej obejmują rozwarstwienie tętnicy nerkowej objawiające się gwałtownym bólem w boku, krwiomoczem i gwałtownie rosnącym nadciśnieniem. Jako skutek aktywacji układu renina-angiotensyna-aldosteron u pacjenta może rozwinąć się hipokaliemia odzwierciedlająca wtórny hiperaldosteronizm, szczególnie w przypadkach powikłanych rozwarstwieniem tętnicy nerkowej i zawałem nerki. W przeciwieństwie do miażdżycowych zwężeń tętnicy nerkowej, nerkowa FMD rzadko wiąże się z podwyższonymi poziomami kreatyniny w osoczu.
Dysplazja włóknisto-mięśniowa tętnic szyjnych, dotycząca przede wszystkim tętnicy szyjnej wewnętrznej, rzadko jest objawowa. Może być wykryta przypadkowo podczas badania dopplerowskiego naczyń szyjnych u pacjentów z zawrotami głowy, bólami głowy lub bezobjawowym szmerem naczyniowym nad szyją. Objawy neurologiczne stwierdza się, gdy FMD tętnic szyjnych jest powikłana przez niedokrwienie mózgu, zator lub zakrzepicę, spowodowane rozwarstwieniem ściany tętnicy lub współwystępowaniem objawowych tętniaków. Powikłania mogą obejmować zespół Hornera, przemijający atak niedokrwienny, lub krwotok podpajęczynówkowy. Krwotok spowodowany pęknięciem tętniaka towarzyszący udarowi niedokrwiennemu spowodowanemu stenozą są charakterystyczne dla FMD naczyń mózgowych.
Dysplazję włóknisto-mięśniową stwierdzano także w pniu trzewnym, górnej i dolnej tętnicy krezkowej, tętnicy wątrobowej, śledzionowej i w tętnicach wieńcowych. Większość pacjentów z FMD naczyń trzewnych jest bezobjawowa, ale choroba rzadko może się manifestować niedokrwieniem krezki (poposiłkowy ból brzucha, utrata wagi, szmer w nadbrzuszu) i rzadziej, zawałem krezki i niewydolnością wielonarządową. Pacjenci z FMD tętnic kończyn dolnych mogą mieć uczucie zimnych nóg, chromanie przestankowe lub objawy zatoru w dystalnych częściach kończyn. Chorzy z FMD tętnicy podobojczykowej prezentują osłabienie ręki, parestezje, chromanie i objawy zespołu podkradania.
Diagnostyka.
Nieinwazyjne metody obrazowania choroby obejmują (od najmniej do najbardziej dokładnych) USG, angiografię rezonansu magnetycznego (MRIA) i angiografię tomografii komputerowej (CTA). Złotym standardem diagnostyki FMD jest angiografia, ale ta inwazyjna metoda stosowana jest wyłącznie jeśli jednoczasowo można przeprowadzić udrożnienie naczyń tętniczych.
Różnicowanie.
Diagnostyka różnicowa FMD obejmuje zwężenia na tle miażdżycowym, zespołu Ehlersa i Danlosa, zespołu Williamsa i nerwiakowłókniakowatości typu 1. FMD jest z definicji niezapalna, ale trudność może sprawiać niekiedy zróżnicowanie jej z zapalnymi chorobami naczyń. Olbrzymiokomórkowe zapalenie naczyń może przebiegać bez zmian w reaktantach ostrej fazy u do 40% pacjentów. Obraz angiograficzny tych dwóch chorób jest podobny i gdy histiologicznie nie można stwierdzić oznak procesu zapalnego, różnicowanie jest trudne szczególnie w przypadku zajęcia błony wewnętrznej większej liczby naczyń. W niektórych przypadkach pomocne jest wewnątrznaczyniowe USG.
Leczenie.
W leczeniu postaci nerkowej stosuje się leki hipotensyjne, przezskórną angioplastykę ciężkich zwężeń i chirurgiczną rekonstrukcję naczynia w przypadkach z zajęciem tętnic segmentalnych. Wskazania do angioplastyki balonowej w FMD są szersze niż w miażdżycowej chorobie naczyń nerkowych, ponieważ ciśnienie tętnicze krwi lepiej się stabilizuje w tej grupie pacjentów. Progresja zwężenia naczyń nerkowych jest powolna i FMD rzadko prowadzi do niedokrwienia miąższu nerki.
Możliwości terapeutyczne zabezpieczenia pękniętych tętniaków naczyń mózgowych obejmują neurochirurgiczne zabezpieczenie naczyń klipsami lub wprowadzeniem do światła naczynia tzw. koili (ang. "endovascular coiling").

</doc>
<doc id="1053344" url="https://pl.wikipedia.org/wiki?curid=1053344" title="Bajozaur">
Bajozaur



</doc>
<doc id="1053346" url="https://pl.wikipedia.org/wiki?curid=1053346" title="Konetablowie Francji">
Konetablowie Francji

Konetabl Francji (fr. "connétable de France"), najważniejszy z dygnitarzy Korony Francji, naczelny dowódca armii, podlegający tylko królowi. Odpowiadał również za egzekwowanie sprawiedliwości w wojsku. Ogół uprawnień konetabla określano mianem "connestablie". Urząd powstał w 1060 r., kiedy król Filip I mianował Alberyka pierwszym konetablem. Urząd ten został zniesiony na mocy edyktu styczniowego z 1627 r.

</doc>
<doc id="1053348" url="https://pl.wikipedia.org/wiki?curid=1053348" title="Gazeta Lokalna">
Gazeta Lokalna

Gazeta Lokalna – polski tygodnik społeczno-polityczny wydawany od maja 1999 do stycznia 2007 roku przez Miejski Ośrodek Kultury w Kędzierzynie-Koźlu. Ukazuje się w powiecie kędzierzyńsko-kozielskim. Funkcję redaktora naczelnego pełnili kolejno: Piotr Gabrysz (1999-2000), Andrzej Szopiński-Wisła (2000-02) i Bolesław Bezeg (2002-07).
Od stycznia 2007 r. gazeta ukazuje się pod zmienionym tytułem „Nowa Gazeta Lokalna” i wydawana jest przez spółkę Lokalna sp. z o.o., którą założyli pracownicy. Redaktorem naczelnym do grudnia 2012 r. był Jakub Dźwilewski, a od stycznia 2013 r. funkcję tę pełni Grzegorz Łabaj.

</doc>
<doc id="1053349" url="https://pl.wikipedia.org/wiki?curid=1053349" title="1 Pułk Ułanów">
1 Pułk Ułanów

Pułki ułanów noszące numer „1”:
Wojska Polskiego:
Armii Cesarstwa Niemieckiego
Sił Zbrojnych Monarchii Austro-Węgierskiej

</doc>
<doc id="1053350" url="https://pl.wikipedia.org/wiki?curid=1053350" title="Gazeta Lokalna (gazeta)">
Gazeta Lokalna (gazeta)



</doc>
<doc id="1053354" url="https://pl.wikipedia.org/wiki?curid=1053354" title="Echo Gmin">
Echo Gmin

Echo Gmin – polski tygodnik społeczno-polityczny wydawany przez Wydawnictwo „Domena”. Rozpowszechniany w Kędzierzynie-Koźlu, powiecie kędzierzyńsko-kozielskim oraz głubczyckim. Pierwszy numer „Echa Gmin” ukazał się w roku 1997, ostatnie wydanie w styczniu 2009 roku. Przez jedenaście lat istnienia tytułu wydano 574 numery tygodnika. 
Czasopismo w swojej historii miało dwóch redaktorów naczelnych: Edwarda Pochronia (1997–1998) oraz Zygmunta Mierzwińskiego, który kierował tygodnikiem od roku 1998 do 2009.

</doc>
<doc id="1053357" url="https://pl.wikipedia.org/wiki?curid=1053357" title="Korwety rakietowe typu Göteborg">
Korwety rakietowe typu Göteborg

Korwety rakietowe typu Göteborg – typ szwedzkich korwet, które weszły do służby w Szwedzkiej Marynarce Wojennej w latach 1990-1993.
Historia.
Korwety typu "Göteborg" są zmodernizowaną i powiększoną wersją, budowanych w latach 1982 - 1985, korwet typu "Stockholm". Przy konstruowaniu nowych okrętów szczególną uwagę zwrócono na zwiększenie możliwości atakowania celów nawodnych, podwodnych i powietrznych. Nowy system napędowy składający się z pędników strugowodnych oprócz uproszczenia konstrukcji okrętu zmniejszył także jego hałaśliwość, co jest szczególnie przydatne w przypadku tropienia okrętów podwodnych i unikania wykrycia przez nieprzyjaciela. Nowy napęd wpłynął także na spadek awaryjności okrętów i wzrost manewrowości w całym przedziale prędkości. Dzięki optymalnemu zaprojektowaniu konstrukcji kadłuba i nadbudówki zmniejszono echo radiolokacyjne okrętu, a także jego pole magnetyczne i promieniowanie podczerwone. Uzbrojenie okrętu ma konstrukcję modułową dzięki czemu w zależności od potrzeb jest możliwa wymiana poszczególnych jego części.
Zastosowanie.
W czasie gdy okręty były projektowane ich głównym zastosowaniem miało być zwalczanie radzieckich okrętów podwodnych na płytkich wodach Bałtyku. Wraz z końcem zimnej wojny zakres zadań dla tych okrętów uległy znacznemu poszerzeniu. W 2006 w związku z wojną w Libanie jedna korweta typu "Göteborg" HMS "Sundsvall" wzięła udział w operacji sił ONZ u wybrzeży Libanu.
W 2017 roku korwety „Gävle” i „Sundsvall” zdecydowano poddać remontowi i modernizacji w celu przedłużenia ich służby, a pozostałe dwie 
wyofano do rezerwy.

</doc>
<doc id="1053358" url="https://pl.wikipedia.org/wiki?curid=1053358" title="Miłogoszcz (stacja kolejowa)">
Miłogoszcz (stacja kolejowa)

Miłogoszcz – stacja kolejowa w Miłogoszczu, w powiecie koszalińskim, w województwie zachodniopomorskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1053365" url="https://pl.wikipedia.org/wiki?curid=1053365" title="Ligabino">
Ligabino

Ligabino ("Ligabueino andesi") – dinozaur z grupy ceratozaurów (Ceratosauria).
Żył w okresie wczesnej kredy (ok. 132-127 mln lat temu) na terenach Ameryki Południowej. Długość ciała ok. 70 cm, wysokość ok. 30 cm. Jego szczątki znaleziono w Argentynie (w prowincji Neuquén.
Opisany na podstawie fragmentarycznego szkieletu. Był jednym z najmniejszych ceratozaurów.

</doc>
<doc id="1053366" url="https://pl.wikipedia.org/wiki?curid=1053366" title="Parafia św. Jakuba Apostoła w Dziewierzewie">
Parafia św. Jakuba Apostoła w Dziewierzewie

 Parafia pod wezwaniem św. Jakuba Apostoła w Dziewierzewie.
Istnieje od 1415 roku. Pierwszym proboszczem był ksiądz Dobrogost (1415–1444). Księgi metrykalne zdeponowane w Archiwum Archidiecezji w Gnieźnie datują się od 1829 roku. W zachowanej dokumentacji brak jest danych o proboszczach parafii sprawujących posługę w latach 1520–1829.
Kościół parafialny został spalony jesienią 1939 roku przez okupanta hitlerowskiego, a potem rozebrany. Po II wojnie światowej parafia otrzymała świątynię poewangelicką, która zbudowana została w 1903 roku.
Konsekracji obecnej świątyni dokonał arcybiskup Henryk Muszyński 3 czerwca 1992 roku.
Miejscowości należące do parafii to: Dziewierzewo, Graboszewo, Górki Zagajne, Miastowice, Rusiec, Żarczyn.

</doc>
<doc id="1053368" url="https://pl.wikipedia.org/wiki?curid=1053368" title="Maria Romanowa (1819–1876)">
Maria Romanowa (1819–1876)

Maria Nikołajewna (ur. 18 sierpnia 1819 w Sankt Petersburgu; zm. 9 lutego 1876 tamże), wielka księżna Rosji, księżna Leuchtenbergu, prezydent Cesarskiej Akademii Sztuki w Sankt Petersburgu.
Maria była najstarszą córką cara Mikołaja I i carycy Aleksandry Fiodorownej, księżniczki pruskiej urodzonej jako Charlotta Pruska.
2 lipca 1839 roku wyszła za mąż za Maksymiliana, księcia Leuchtenbergu. Małżonek Marii był najstarszym synem Eugeniusza de Beauharnais i wnukiem cesarzowej Józefiny. Ślub odbył się w Pałacu Zimowym.
Maksymilian i Maria doczekali się siedmiorga dzieci:
Maksymilian zmarł w roku 1852. Cztery lata po śmierci pierwszego męża Maria wyszła za mąż ponownie 16 listopada 1856 roku. Jej drugim mężem został hrabia Grigori Aleksandrowicz Stroganoff (1823–1878). Para miała dwójkę dzieci:

</doc>
<doc id="1053370" url="https://pl.wikipedia.org/wiki?curid=1053370" title="Radio Park">
Radio Park

Radio Park – polska lokalna stacja radiowa, związana głównie z Kędzierzynem-Koźlem i okolicami. Rozpoczęła nadawanie 27 lutego 1993 roku.
Radio Park jest rozgłośnią komercyjną o statusie spółki z ograniczoną odpowiedzialnością, o profilu muzyczno-informacyjnym. Radio prezentuje informacje dotyczące województwa opolskiego, skupiając się głównie na powiatach kędzierzyńsko-kozielskim, prudnickim, strzeleckim, krapkowickim, opolskim i brzeskim.
Siedziba Radia Park znajduje się w Kędzierzynie-Koźlu, przy ulicy Piastowskiej 1.
Radio Park pasmem zasięgu obejmuje województwo opolskie i zachodnią część województwa śląskiego oraz częściowo województwo dolnośląskie. Od 1 kwietnia 2014 nadaje z Brzegu na 97,1 MHz, a od 27 września 2019 sygnał stacji usłyszeć można również w Opolu i okolicach na 99,1 MHz.
W 2016 roku stacja złożyła dwa wnioski w konkursie o częstotliwość w Opolu (99,1 MHz, 0,5 kW) oraz wniosek w konkursie o częstotliwość dla nowej stacji radiowej w Częstochowie. Radio Park jest najchętniej słuchaną stacją lokalną w województwie opolskim. Posiada według danych Krajowego Instutu Mediów około 90 tysięcy słuchaczy . Stacja utrzymuje pozycję lidera w województwie opolskim od wielu miesięcy. 
Wśród stacji lokalnych jest numerem jeden w całym województwie, a biorąc pod uwagę wszystkie stacje z województwa opolskiego, jest stacją numer dwa (przed Radiem Park jest tylko ogólnopolskie Radio RMF FM). 

</doc>
<doc id="1053371" url="https://pl.wikipedia.org/wiki?curid=1053371" title="Muzyka latynoska">
Muzyka latynoska



</doc>
<doc id="1053376" url="https://pl.wikipedia.org/wiki?curid=1053376" title="Twierdzenie o funkcji uwikłanej">
Twierdzenie o funkcji uwikłanej



</doc>
<doc id="1053377" url="https://pl.wikipedia.org/wiki?curid=1053377" title="Małgorzata Kondras">
Małgorzata Kondras



</doc>
<doc id="1053378" url="https://pl.wikipedia.org/wiki?curid=1053378" title="Samodzielna Telewizja Miejska w Kędzierzynie-Koźlu">
Samodzielna Telewizja Miejska w Kędzierzynie-Koźlu

Telewizja Kędzierzyn-Koźle działa na terenie miasta Kędzierzyn-Koźle. Programy są rozpowszechniane za pośrednictwem sieci kablowej UPC oraz strony www.kedzierzynkozle.tv. Redaktorem naczelnym jest Jakub Dźwilewski, były redaktor naczelny Nowej Gazety Lokalnej, obecnie także redaktor naczelny „Dobrej Gazety. Miesięcznika Kędzierzyńsko-Kozielskiego”. Założycielem Telewizji TVM w 2004 roku i jej pierwszym redaktorem naczelnym był Andrzej Szopiński-Wisła, w czasach PRL-u pracował w „Życiu Blachowni”.

</doc>
<doc id="1053383" url="https://pl.wikipedia.org/wiki?curid=1053383" title="Wybory prezydenckie w Rosji, 2008">
Wybory prezydenckie w Rosji, 2008



</doc>
<doc id="1053384" url="https://pl.wikipedia.org/wiki?curid=1053384" title="Flota wojenna">
Flota wojenna

 Flota od słowa francuskiego – "flotte", lub holenderskiego – "vloot".
Ważniejsze zadania floty wojennej: niszczenie obiektów naziemnych przeciwnika, niszczenie sił floty przeciwnika w bazach i na morzu, zabezpieczenie przerzutu i wysadzenia desantów morskich, zakłócanie przepływu transportu na komunikacjach oceanicznych i morskich przeciwnika, obrona wybrzeża własnego od wtargnięcia z morza, obrona własnych komunikacji morskich, współdziałanie ogniowe z wojskami lądowymi i na kierunkach nadmorskich. Floty posiadają w swoim składzie: związki taktyczne rodzajów wojsk i służb, okrętów podwodnych, okrętów nawodnych, lotnictwa morskiego, piechoty morskiej, wojsk rakietowych i artylerii, jednostki logistyczne, łączności, uzbrojenia, remontowe, służby ratowniczej, hydrograficzne, medyczne i inne. Swoje zadania floty wykonują w czasie operacji morskich i działań bojowych samodzielnie lub we współdziałaniu ze związkami operacyjnymi (taktycznymi) innych rodzajów wojsk. Floty posiadają bazy i rejony bazowania, w których posiadają porty zabezpieczające cumowanie, remont, zabezpieczenie logistyczne, prowadzona jest przygotowanie bojowe stanu osobowego. Niewielkie państwa maja jedna flotę lub marynarkę wojenną. Państwa duże mogą mieć kilka flot wchodzących w skład sił morskich kraju.

</doc>
<doc id="1053385" url="https://pl.wikipedia.org/wiki?curid=1053385" title="Iwan Płaczkow">
Iwan Płaczkow

Iwan Wasyljowycz Płaczkow, ukr. Іван Васильович Плачков (ur. 23 listopada 1957 w m. Krynyczne) – ukraiński polityk, inżynier energetyk, w 1999 i w latach 2005–2006 minister paliw i energetyki.
Życiorys.
Absolwent instytutu politechnicznego w Odessie (1980). Kandydat nauk z 2005. Zawodowo związany z sektorem energetycznym. Od 1994 pracował jako główny inżynier w zarządzie przedsiębiorstwa energetycznego Kyjiwenerho, był później jego dyrektorem zarządzającym. W 1999 pełnił funkcję ministra paliwa i energetyki. Ponownie zajmował to stanowisko w rządach Julii Tymoszenko i Jurija Jechanurowa. W latach 2006–2007 sprawował urząd gubernatora obwodu odeskiego. Po złożeniu dymisji został doradcą prezydenta Wiktora Juszczenki. Należał do Ludowego Związku "Nasza Ukraina". Później zawodowo związany z sektorem prywatnym. Działał też w partii UDAR.

</doc>
<doc id="1053391" url="https://pl.wikipedia.org/wiki?curid=1053391" title="Olej roślinny">
Olej roślinny



</doc>
<doc id="1053396" url="https://pl.wikipedia.org/wiki?curid=1053396" title="Jewhen Czerwonenko">
Jewhen Czerwonenko

Jewhen Alfredowycz Czerwonenko, ukr. Євген Альфредович Червоненко (ur. 20 grudnia 1959 w Dniepropietrowsku) – ukraiński polityk, były minister i poseł.
Życiorys.
Prowadził prywatną działalność gospodarczą. W 1997 został przewodniczącym Rady Przedsiębiorców przy prezydencie Ukrainy. W latach 2002–2005 był deputowanym do Rady Najwyższej z ramienia Bloku Nasza Ukraina. W 2004 osobiście zlokalizował ładunek wybuchowy w sali, gdzie miała przemawiać Julia Tymoszenko. W czasie wyborów prezydenckich w tym samym roku pełnił funkcję szefa ochrony Wiktora Juszczenki, należał też do głównych sponsorów jego kampanii.
Od lutego do września 2005 zajmował stanowisko ministra transportu i łączności Ukrainy. W 2006 został mianowany przewodniczącym Zaporoskiej Obwodowej Administracji Państwowej. Odwołano go z tej funkcji w grudniu 2007, kiedy to został przewodniczącym narodowej agencji do spraw Euro 2012.

</doc>
<doc id="1053400" url="https://pl.wikipedia.org/wiki?curid=1053400" title="Abelizauroidy">
Abelizauroidy

Abelizauroidy (Abelisauroidea) – nadrodzina teropodów z grupy ceratozaurów (Ceratosauria). Definiowana jako najwęższy klad obejmujący gatunki "Carnotaurus sastrei" i "Noasaurus leali", lub jako klad obejmujący "Carnotaurus sastrei" i wszystkie teropody bliżej spokrewnione z nim niż z "Ceratosaurus nasicornis".
Abelizauroidy pojawiły się w okresie jurajskim i przetrwały do końca okresu kredowego. Najstarszym znanym przedstawicielem grupy jest bazalny przedstawiciel Abelisauridae "Eoabelisaurus mefi", którego skamieniałości odkryto w argentyńskiej prowincji Chubut w osadach z aalenu lub bajosu. Z Tendaguru w Tanzanii znane są dwie kości piszczelowe (jedna z późnej jury, z kimerydu, a druga z przełomu jury i kredy, z tytonu lub berriasu), pierwotnie zidentyfikowane jako należące do celurozaurów; późniejsze badania wykazały jednak, że kości te należały do małych lub średniej wielkości abelizauroidów. Z Tendaguru znane są też dwie kości piszczelowe i kość udowa mogące należeć do żyjącego w późnej jurze przedstawiciela Abelisauridae. Ezcurra i Agnolín (2012) uznali też koniec dalszy lewej kości piszczelowej oznaczony MB. R.2351 odkryty w środkowojurajskich (baton) osadach angielskiej formacji Taunton Limestone za należący do przedstawiciela Abelisauroidea "sensu" Tykoski i Rowe (2004). Jeśli taką jego pozycję filogenetyczną potwierdzą przyszłe badania, będzie to oznaczać, że w już w środkowej jurze abelizauroidy zasiedlały zarówno Gondwanę, jak i zachodnią Laurazję. Pol i Rauhut (2012) stwierdzili jednak, że cechy budowy mające świadczyć o przynależności teropoda do którego należała ta kość do Abelisauroidea w rzeczywistości występują też u celurozaurów, w związku z czym nie można potwierdzić przynależności MB. R.2351 do Abelisauroidea.
Część naukowców uważa jurajskie ceratozaury z rodzajów "Elaphrosaurus", "Spinostropheus", "Ozraptor" i "Berberosaurus" za bliżej spokrewnione z rodziną Abelisauridae niż z ceratozaurem, i tym samym według niektórych definicji za należące do abelizauroidów. Analiza kladystyczna Carrano i Sampsona (2008) sugeruje, że "Elaphrosaurus", "Spinostropheus" i "Berberosaurus" były ceratozaurami bardziej bazalnymi niż "Ceratosaurus", a tym samym nie mogły należeć do Abelisauroidea; ponadto zdaniem autorów niemożliwe jest określenie pozycji filogenetycznej rodzaju "Ozraptor". Z kolei z analizy kladystycznej Ezcurry i współpracowników (2010) wynika, że rodzaje "Elaphrosaurus", "Austrocheirus" i "Limusaurus" są bliżej spokrewnione z Abelisauridae niż z ceratozaurem (i tym samym należały do Abelisaroidea "sensu" Tykoski i Rowe, 2004); nie można natomiast stwierdzić, czy należą one też do Abelisauroidea "sensu" Wilson "et al." (2003), gdyż na drzewie ścisłej zgodności te trzy rodzaje są w nierozwikłanej politomii z rodzajami "Noasaurus", "Masiakasaurus" i "Ligabueino" oraz z kladem obejmującym wszystkie pozostałe abelizauroidy. Z analizy Pola i Rauhuta (2012) wynika, że "Berberosaurus", "Elaphrosaurus", "Limusaurus" i "Spinostropheus" były dalej spokrewnione z Abelisauroidea niż ceratozaur. Abelizauroidy żyły na półkuli południowej, z wyjątkiem taraskozaura, który zamieszkiwał tereny współczesnej południowej Europy.
Taksonomia.
Nadrodzina Abelisauroidea

</doc>
<doc id="1053401" url="https://pl.wikipedia.org/wiki?curid=1053401" title="Abelisauroidea">
Abelisauroidea



</doc>
<doc id="1053407" url="https://pl.wikipedia.org/wiki?curid=1053407" title="Kościół św. Józefa w Gdańsku">
Kościół św. Józefa w Gdańsku

Kościół św. Józefa w Gdańsku – kościół rektorski należący do parafii św. Brygidy archidiecezji gdańskiej. Do kościoła przylega kaplica, w której przez cały dzień odbywa się adoracja Najświętszego Sakramentu, w czasie której można też skorzystać z sakramentu pojednania. W czasach reformacji był to jednym z nielicznych działających w Gdańsku kościołów rzymskokatolickich (obok kościołów Dominikanów i Brygidek, a później Kaplicy Królewskiej). W czasach karmelitów kościół nosił wezwanie Matki Boskiej Śnieżnej oraz Świętych Założycieli Eliasza i Elizeusza.
Architektura.
Kościół wg pierwotnych planów miał być znacznie obszerniejszy i składać się z trzech naw. Całość budowli miała mieścić się w ramach obmurowania, a brama wejściowa na teren otaczający kościół miała być wejściem do świątyni. Karmelitom zabrakło funduszy na zrealizowanie tak dużego projektu i zbudowano jedynie prezbiterium i jedną nawę. Prezbiterium jest zamknięte prosto z dużym witrażem (wykonany w 1970 r. na podstawie projektu Barbary Massalskiej) i flankowane dwoma narożnymi wieżyczkami. Jest to jedyny w Gdańsku kościół z zewnętrznymi przyporami.
Do kościoła przylega klasztor, który dawniej zajmowany był przez karmelitów („Białych Mnichów”), a obecnie jest siedzibą zakonu Oblatów.
Wnętrze.
W okresie I Rzeczypospolitej kościół karmelitów był miejscem licznych pochówków katolickich rodów szlacheckich, m.in. zmarłego w 1656 r. starosty tykocińskiego Wojciech Wessla, kasztelana gdańskiego Dymitra Wejhera (zm. 1628), kasztelanowej sierpeckiej Eleonory Niszczyckiej (zm. 1633), wojewodów pomorskich Ludwika Wejhera (zm. 1656) i Władysława Denhoffa (zm. 1683), wojewody brzeskokujawskiego Jana Jakuba Potulickiego (1707-1726), kasztelanowej słońskiej Anny Sierakowskiej (zm. 1792) i tablica ku czci jej męża senatora Kajetana Onufrego Sierakowskiego (zm. 1841). Zachowały się tylko dwa z tych epitafiów: barokowe epitafium Jana Jakuba Potulickiego i płyta nagrobna z herbem Wejherów. Ponadto z oryginalnego wyposażenia przetrwały dwa barokowe konfesjonały i chrzcielnica w nawie głównej oraz dwa ołtarze w Kaplicy Wieczystej Adoracji.

</doc>
<doc id="1053408" url="https://pl.wikipedia.org/wiki?curid=1053408" title="Twierdzenie o różniczkowaniu funkcji uwikłanej">
Twierdzenie o różniczkowaniu funkcji uwikłanej



</doc>
<doc id="1053409" url="https://pl.wikipedia.org/wiki?curid=1053409" title="Wasilij Łukicz Dołgorukow">
Wasilij Łukicz Dołgorukow

Wasilij Łukicz Dołgorukow (ros. "Василий Лукич Долгоруков") (ur. ok. 1670, zm. 19 listopada 1739 w Nowogrodzie Wielkim) – rosyjski dyplomata, rosyjski poseł i minister pełnomocny w I Rzeczypospolitej w latach 1706–1707 i 1724–1726, w Danii w latach 1707–1720, we Francji w latach 1721–1722 i w Szwecji w 1726, członek Najwyższej Tajnej Rady w latach 1727–1730, senator od 1723.
W wyniku wykrycia spisku członków Najwyższej Tajnej Rady został w 1730 zesłany na Wyspy Sołowieckie, a w 1739 ścięty.
Był kawalerem Orderu Orła Białego.

</doc>
<doc id="1053414" url="https://pl.wikipedia.org/wiki?curid=1053414" title="Franciszek II Bretoński">
Franciszek II Bretoński

Franciszek II (ur. 23 czerwca 1433 w Clisson, zm. 9 września 1488), książę Bretanii i hrabia d'Étampes, syn Ryszarda, hrabiego d'Étampes, i Małgorzaty Orleańskiej, hrabiny de Verus, córki Ludwika de Valois, księcia Orleanu.
Życiorys.
W 1438 r., w wieku 5 lat, po śmierci ojca został hrabią d'Étampes. Po śmierci swojego stryja, Artura III, w 1458 r. został również księciem Bretanii. Sprzymierzony z Anglią często znajdował się w konflikcie z królami Francji - Ludwikiem XI i jego synem Karolem VIII. Brał udział w wojnie Dobra Publicznego przeciwko Ludwikowi i przyjmował na swoim dworze zbuntowanego brata królewskiego, Karola de Berry. W 1484 r. doszło do krótkotrwałego konfliktu z Anglią, gdyż na dworze Franciszka przebywał pretendent do tronu, Henryk Tudor. Król Anglii Ryszard III York zażądał od Franciszka wydania pretendenta. Franciszek ociągał się, więc Ryszard kazał swojej flocie atakować bretońskie statki. Pierwszy minister księcia, Pierre Landois, który faktycznie rządził krajem (Franciszek dostał ataku choroby psychicznej), świadom swojej słabej pozycji (był oskarżany o korupcję i znienawidzony przez bretońską szlachtę), obiecał wydać Henryka, ale temu udało się zbiec na dwór francuski.
Po śmierci Ludwika XI w 1483 r. Franciszek wszedł w przymierze z wewnątrzfrancuską opozycją - księciem Orleanu i hrabią d'Angoulême, którzy występowali przeciwko rządom regentów w imieniu Karola VIII. Regentami byli Anna de Beaujeu (siostra króla) i jej mąż Piotr II de Burbon. Anna i Karol doprowadzili w tej sytuacji do wojny domowej w Bretanii, której ofiarą stał się Landois, powieszony przez tłum. Zaufanie społeczne utracił też Franciszek, aczkolwiek w 1486 r. stany bretońskie uznały następczynią tronu jego córkę Annę.
W 1487 r. Franciszek podpisał z Francją traktat w Chateaubriant, w którym strona francuska gwarantowała bretońską niepodległość. Francuzi jednak wciąż dążyli do podporządkowania sobie Bretanii, więc Franciszek sprzymierzył się z arcyksięciem Maksymilianem Habsburgiem, któremu obiecał rękę swojej córki. Wywołało to krótką wojnę z Francją. 28 lipca 1488 r. Bretończycy ponieśli klęskę pod Saint Aubin du Cormier. 10 sierpnia Franciszek musiał podpisać traktat w Verger i złożył hołd lenny Karolowi VIII.
Franciszek II zmarł niedługo po podpisaniu traktatu. Przyczyną jego śmierci był upadek z konia jaki przydarzył się księciu podczas konnej przejażdżki. Po śmierci Franciszka Bretanię odziedziczyła jego córka Anna. Wkrótce potem Karol VIII najechał księstwo i wziął Annę za żonę. Od tamtej pory Bretania stała się częścią Francji.
W 1460 r. książę utworzył uniwersytet w Nantes.
Rodzina.
Franciszek był dwukrotnie żonaty. Jego pierwszą żoną została 16 listopada 1455 r. w Vannes Małgorzata (1443 - 22 września 1469), córka księcia Bretanii Franciszka I i Izabeli Stewart, córki króla Szkocji Jakuba I. Małżonkowie mieli razem jednego syna:
Po raz drugi książę ożenił się 26 czerwca 1471 r. w Clisson z Małgorzatą de Foix (1458 - 1486), córką Gastona IV de Foix i Eleonory I, królowej Nawarry, córki Jana II, króla Aragonii. Franciszek i Małgorzata mieli razem dwie córki:
Franciszek miał również kilkoro nieślubnych dzieci ze związku z Antoniną de Maignealis:

</doc>
<doc id="1053419" url="https://pl.wikipedia.org/wiki?curid=1053419" title="Koszmarny Karolek">
Koszmarny Karolek



</doc>
<doc id="1053422" url="https://pl.wikipedia.org/wiki?curid=1053422" title="Kolumba z Rieti">
Kolumba z Rieti

Kolumba z Rieti, właśc. Angelella Guardagnoli (ur. 2 lutego 1467 r. w Rieti we Włoszech, zm. 20 maja 1501 r. w Perugii) – tercjarka dominikańska, mistyczka, błogosławiona Kościoła Katolickiego.
Życiorys.
Urodzona w Rieti we Włoszech. Według tradycji aura świętości otaczała Kolumbę od urodzenia. Jej prawdziwe imię miało brzmieć "Angella" (wł. "angelo" – anioł), ponieważ dom jej narodzin jakoby otaczały anioły. Jednak, w dniu chrztu, gdy nad chrzcielnicą ukazała się biała gołębica, dziewczynkę nazwano "Kolumba" (łac. "columba", gołębica). Jej rodzice (ortodoksyjni katolicy) rozdawali swój niewielki majątek biednym, przez co rodzina często miewała kłopoty finansowe.
Gdy Kolumba dorosła miała wizję. Ukazał się jej Bóg siedzący na tronie w otoczeniu świętych: Hieronima, Dominika i Piotra Werończyka. Postanowiła wstąpić do zakonu.
Rodzice mieli jednak zamiar wydać ją za młodego mężczyznę. Bracia Kolumby widzieli w tym ratunek dla rodzinnego majątku. Kolumba odmówiła i przywdziała habit tercjarek dominikańskich. Gdy przewodziła pielgrzymkom, dwukrotnie próbowano je zatrzymać. Ostatecznie Kolumba udała się do Perugii, gdzie została opatką dominikanek.
Nawiedzała chorych i umierających. Opiekowała się więźniami. Według tradycji jej starania, aby powierzyć miasto św. Dominikowi i Katarzynie ocaliło Perugię od epidemii dżumy.
Kult.
Kolumba została beatyfikowana 25 lutego 1625 r. przez Urbana VIII.
Jej wspomnienie liturgiczne w Kościele rzymskokatolickim obchodzone jest 20 maja.
W ikonografii błogosławiona przedstawiana jest w dominikańskim habicie, w lewej dłoni trzyma krzyż i lilię z trzema kwiatami.

</doc>
<doc id="1053424" url="https://pl.wikipedia.org/wiki?curid=1053424" title="Warianty systemu GNU">
Warianty systemu GNU

Warianty systemu GNU () – termin używany przez Free Software Foundation i innych na określenie systemu operacyjnego używającego aplikacji i bibliotek systemu GNU, lecz jądra innego niż GNU Hurd.
Jądro Linux.
Termin "GNU/Linux" używany jest przez Free Software Foundation dla określenia systemu, w którym obok pakietów GNU używane jest jądro Linux. Pomimo tego najczęściej używaną nazwą określającą taki wariant systemu GNU jest nazwa samego jądra – "Linux". Większość użytkowników systemu GNU z jądrem Linux korzysta z niego za pośrednictwem dystrybucji GNU/Linuksa. Najbardziej znaną z dystrybucji używających nazwy "GNU/Linux" jest Debian GNU/Linux.
Jądro BSD.
Debian GNU/kFreeBSD to system operacyjny wydany przez Debiana dla architektur zgodnych z i486. Jest to dystrybucja GNU z narzędziami do zarządzania pakietami z Debiana oraz jądrem FreeBSD. Litera "k" w nazwie "kFreeBSD" oznacza, że z całego systemu FreeBSD używane jest tylko jądro. Do tej pory nie wydano żadnej oficjalnej wersji tego systemu.
PacBSD to Arch z jądrem FreeBSD.
Debian GNU/NetBSD to dystrybucja GNU z jądrem NetBSD. Dostępna jest dla architektur IA-32 i DEC Alpha.
Gentoo/Alt to projekt mający na celu utworzenie systemu operacyjnego opartego na menedżerze pakietów Portage oraz jądrach innych systemów operacyjnych, w tym FreeBSD, NetBSD i OpenBSD.
Jądro OpenSolaris.
Nexenta OS to pierwsza dystrybucja GNU złożona z oprogramowania GNU, narzędzi do zarządzania pakietami Debiana oraz jądrem OpenSolarisa. System dostępny jest dla architektur IA-32 i x86-64. Projekt ten został rozpoczęty i finansowany jest przez firmę Nexenta Systems.

</doc>
<doc id="1053427" url="https://pl.wikipedia.org/wiki?curid=1053427" title="Wilhelmina Badeńska">
Wilhelmina Badeńska

Wilhelmina Luiza Badeńska (ur. 10 września 1788 w Karlsruhe, zm. 27 stycznia 1836 w Darmstadt) – wielka księżna Hesji i Renu.
Wilhelmina była najmłodszą córką Karola Ludwika Badeńskiego (1755–1801) i Amalii Fryderyki Hessen-Darmstadt (1754–1832). Była siostrą carowej Luizy, królowej Szwecji Fryderyki Doroty, królowej Bawarii Karoliny.
19 czerwca 1804 roku wyszła za mąż za swojego kuzyna ze strony matki, wielkiego księcia Hesji, Ludwika (1777–1848), który w 1830 roku otrzymał tytuł wielkiego księcia Hesji i Renu. W 1820 para dokonała separacji. Pomimo tego księżna urodziła jeszcze czworo dzieci. Stało się to powodem podejrzeń, że ich biologicznym ojcem jest uznawany za jej wieloletniego kochanka August von Senarclens de Grancy.

</doc>
<doc id="1053429" url="https://pl.wikipedia.org/wiki?curid=1053429" title="Wesoły świat Richarda Scarry’ego">
Wesoły świat Richarda Scarry’ego

Wesoły świat Richarda Scarry’ego (ang. "The Busy World of Richard Scarry", 1993–1997) – kanadyjski serial animowany nakręcony na podstawie książeczek Richarda Scarry’ego.
Przez pewien czas bajka emitowana była jako Wieczorynka o godz. 19.00 – od 10 sierpnia 1996 do 17 stycznia 1998 w soboty. Od 2 września do 30 grudnia 1999 był emitowany w programie pierwszym TVP w czwartki o godz. 8.45. Bohaterowie bajki to między innymi kotek, robak (Chucherko), małpa (uwielbia banany), hipopotam, Świnka PS (listonosz).
Wersja polska.
Wersja polska: Telewizyjne Studia Dźwięku
Reżyser: Barbara Sołtysik
Dialogi: Hanna Bielawska-Adamik
Dźwięk: Jerzy Rogowiec
Montaż: Elżbieta Joel
Kierownik produkcji: Janina Ostała
Teksty piosenek: Michał Wojnarowski
Opracowanie muzyczne: Jacek Bończyk
Piosenki śpiewali:
Wystąpili:

</doc>
<doc id="1053432" url="https://pl.wikipedia.org/wiki?curid=1053432" title="Mark Cullen">
Mark Cullen

Mark Cullen (ur. 28 października 1978 w Moorhead, Minnesota) – amerykański hokeista.
Członkowie jego rodziny także byli wzgl. nadal są hokeistami: dziadek Barry (ur. 1935), ojciec Terry (ur. 1960), wujek John (ur. 1964) oraz bracia Matt (ur. 1976) i Joe (ur. 1981).
Kariera klubowa.
W sezonie 1997/98 grał w miejscowym zespole w juniorskiej lidze USHL w Moorhead. Przez cztery kolejne lata zdobywał doświadczenie w lidze NCAA w barwach klubu z Colorado College. Swój pierwszy kontrakt zawodowy podpisał po sezonie 2001/02 z Minnesota Wild. Nie zagrał w tym klubie jednak ani razu, gdyż trzy następne sezony spędził na farmie w AHL w zespole Houston Aeros.
Jego statystyki i postawa nie były porażające ale były przyzwoite. W swoim najlepszym roku w Houston w 72 meczach zdobył 47 punktów. Wynik ten pobił już po przejściu do Chicago Blackhawks 4 sierpnia 2005 roku. Większą część sezonu 2005/06 spędził w AHL w Norfolk Admirals (54 mecze, 68 punktów), lecz zadebiutował też w NHL, gdzie zagrał 29 meczów, zdobywając 7 bramek i 9 asyst. Po tym sezonie przeszedł do kolejnego klubu - Philadelphia Flyers. Tam zagrał trzy spotkania, nie notując żadnego punktu. Ponownie, głównie grał w AHL w afiliacji Flyers Philadelphia Phantoms.
Od sierpnia do końca listopada 2012 roku zawodnik rosyjskiego klubu Witiaź Czechow. Od połowy grudnia 2012 roku zawodnik EC Red Bull Salzburg. Od sierpnia 2015 zawodnik HC Bolzano.

</doc>
<doc id="1053433" url="https://pl.wikipedia.org/wiki?curid=1053433" title="Dawyd Żwanija">
Dawyd Żwanija

Dawyd Ważajowycz Żwanija, (ur. 20 lipca 1967 w Tbilisi, zm. 9 maja 2022 w Nowopokrowce) – ukraiński polityk i przedsiębiorca gruzińskiego pochodzenia, deputowany i minister.
Życiorys.
Ukończył studia ekonomiczne na Tbiliskim Uniwersytecie Państwowywm. W 1991 osiedlił się na Ukrainie. Prowadził prywatną działalność gospodarczą.
W latach 2002–2005 był deputowanym do Rady Najwyższej z ramienia Bloku Nasza Ukraina. Wysuwano wobec niego oskarżenia o związek z domniemaną próbą otrucia Wiktora Juszczenki w czasie kampanii prezydenckiej w 2004; miał wówczas naciskać na udział kandydata w kolacji, podczas której miało dojść do próby otrucia. Jednocześnie w 2004 należał do głównych sponsorów pomarańczowej rewolucji.
W rządzie Julii Tymoszenko w 2005 pełnił funkcję ministra ds. sytuacji nadzwyczajnych. W 2006 uzyskał ponownie mandat poselski. Od 2007 bliski współpracownik Jurija Łucenki i jeden z liderów Ludowej Samoobrony. W przedterminowych wyborach w tym samym roku po raz trzeci został deputowanym. W 2010 wstąpił do Związku Chrześcijańsko-Demokratycznego. W 2012 ponownie wybrany do parlamentu w okręgu większościowym jako kandydat niezależny. Przez pewien czas zasiadał we frakcji Partii Regionów, w 2014 dołączył do Bloku Petra Poroszenki.
Uzyskał również obywatelstwo rosyjskie. W czasie inwazji Rosji na Ukrainę w 2022 miał być nieformalnym przedstawicielem rosyjskiego przedsiębiorstwa Rosatom na okupowanych przez Rosjan terenach Ukrainy. Zginął w trakcie tej inwazji podczas ostrzału artylerii w obwodzie zaporoskim w pobliżu okupowanej przez Rosjan elektrowni atomowej w Enerhodarze.

</doc>
<doc id="1053435" url="https://pl.wikipedia.org/wiki?curid=1053435" title="Rick Barry">
Rick Barry

Richard (Rick) Francis Dennis Barry III (ur. 28 marca 1944 w Elizabeth) – amerykański koszykarz, występujący na pozycji niskiego skrzydłowego, mistrz NBA (1975), członek Koszykarskiej Galerii Sław im. Naismitha.
Mierzący 201 cm wzrostu koszykarz studiował na University of Miami, gdzie w latach 1962–1965 grał w drużynie uczelnianej Miami Hurricanes. Do NBA został wybrany z 2. numerem w drafcie 1965 przez San Francisco Warriors. W NBA rozegrał dwa sezony, w pierwszym z nich zostając debiutantem roku, w drugim natomiast królem strzelców.
Ze względu na konflikt z właścicielem Warriors – Franklinem Mieuli, który nie wypłacił mu pieniędzy, na które liczył Barry zdecydował się na przyłączenie do zespołu Oakland Oaks z ligi ABA, gdzie mógł liczyć na lukratywny kontrakt oraz grę dla swojego teścia – Bruce’a Hale’a. Sąd zadecydował jednak, że ze względów prawnych oraz „klauzuli rezerwy” zawartej w jego kontrakcie z Warriors Barry nie może dołączyć do ligi od razu i musi przeczekać okres karencji. Z tego właśnie powodu został on pozbawiony roku rozgrywek. Do ABA dołączył dopiero w trakcie sezonu 1968/69. Grał w niej do 1972, kiedy to wrócił do Warriors.
W 1969 został uzyskał najwyższą średnią punktów (34) w ABA, ale ze względu na zbyt małą liczbę rozegranych spotkań (35) nie został oficjalnie sklasyfikowany na liście najlepszych strzelców ligi. Pomimo tego w wielu publikacjach jest określany mianem lidera strzelców ABA z 1969 roku, co jest błędem.
Z Golden State Warriors (zmiana nazwy organizacji) w 1975 zdobył mistrzostwo NBA i otrzymał tytuł MVP finałów. Osiem razy brał udział w NBA All-Star Game. Karierę zakończył w Houston Rockets w 1979. Znany był ze specyficznego sposobu wykonywania rzutów wolnych – piłkę wyrzucał od dołu. Jest najlepiej wykonującym rzuty wolne zawodnikiem w historii ABA. Określa się go również mianem jedynego zawodnika w historii, który zdobył tytuły lidera strzelców w NCAA, ABA oraz NBA. Jest to jednak błąd, o którym wspomniano już powyżej. Pojawił się on w wyniku powielania przez lata niepotwierdzonych statystykami informacji, które zostały zweryfikowane dopiero w dobie internetu oraz powszechnego dostępu do danych.
W 1996 znalazł się gronie 50. najlepszych graczy w historii NBA, natomiast rok później w składzie najlepszych zawodników w historii ligi ABA.
Czterej jego synowie, Scooter, Jon, Brent i Drew, kontynuowali rodzinną tradycję, grając profesjonalnie w koszykówkę (trzej ostatni w NBA). Brent z San Antonio Spurs w latach 2005 i 2007 zdobywał pierścienie mistrzowskie, a Drew grał m.in. w Prokomie Sopot.

</doc>
<doc id="1053437" url="https://pl.wikipedia.org/wiki?curid=1053437" title="Pałac Kancelaryjny w Rzymie">
Pałac Kancelaryjny w Rzymie

Pałac Kancelaryjny () – dawna siedziba Kancelarii Dziekanatu Kolegium Kardynalskiego i rezydencja dziekanów – kardynałów mu przewodzących. Jest to renesansowy pałac w Rzymie, we Włoszech, usytuowany pomiędzy obecną ulicą Corso Vittorio Emanuele II a placem Campo de’ Fiori, w rione Parione. Został zbudowany w latach 1489–1513, przez nieznanego architekta jako pałac dla kardynała Raffaele Riaro, kamerlinga Świętego Kolegium Kardynałów i jest uważany za najwcześniejszy renesansowy pałac w Rzymie.
Architektura.
Pałac Kancelaryjny był pierwszym pałacem w Rzymie, który w całości powstał według nowego (ówcześnie) renesansowego stylu. Został zaprojektowany i w dużym stopniu wybudowany w latach 1485-1496 co czyni go jedną z najbardziej tajemniczych budowli. Nie udało się ustalić projektanta, chociaż były nawiązania do twórczości Albertiego oraz Donato Bramantego.
Niezwykle długą fasadę tworzą wysoki cokół i dwie kondygnacje z pilastrami nad nimi. Budowla ma subtelne proporcje, horyzontalny podział na trzy części jest prosty i klarowny. Rustyka i stosunkowo małe okna parteru mają podkreślać jego funkcję imponującej podstawy dla dwóch wyższych, także rustykowanych kondygnacji.
Kondygnacje pięter zostały jednak potraktowane inaczej. Piano nobile ma większe okna, a najwyższa kondygnacja po dwa okna w każdym przęśle, a nie jedno duże, jak niższa. Ogromna masa ściany została rozbita zarówno wertykalnie, jak i horyzontalnie przez występy na krańcach fasady. Rozczłonkowanie horyzontalne jest zarówno bardziej efektywne, jak i bardziej subtelne. Cancellerię cechuje bardziej złożony rytm składający się z pary pilastrów z wąskim, pozbawionym okna przęsłem między nimi, po których następuje szersze przęsło z oknem, mamy obecnie rytm ABABAB. Wprowadzenie szerokich i wąskich przęseł pociąga za sobą wprowadzenie nowego rodzaju proporcji. Zamiast prostych proporcji 1:2 czy 2:3 z wcześniejszych pałaców, w Cancellerii często stosuje się niewymierną proporcję zwaną „złotym podziałem" lub "złotym cięciem". Tak więc, na przykład, szerokość całej jednostki z czterema pilastrami ma się do jej wysokości tak, jak wysokość jednego z okien głównych do jego szerokości i ten sam stosunek dotyczy szerokości węższych i szerszych przęseł. Już tylko z tego jasno wynika, że architekt Cancellerii był doskonale obeznany tak z teorią, jak i praktyką Albertiego, a także był zdolny do znaczącego rozwinięcia kunsztu architektonicznego.
Elewacje dziedzińca są pod pewnymi względami nawet bliższe Palazzo Rucellai, gdyż wywodzą się bezpośrednio z elewacji typu Koloseum z kolumnami w niższych kondygnacjach i pilastrami na górnym piętrze. Dwie niższe kondygnacje mają stosunkowo szerokie arkady kolumnowe, przypominające te ze Spedale degli Innocenti, ale górne piętro stanowi wariant tego samego poziomu fasady głównej, z pojedynczymi pilastrami zamiast ich par i rytmem przęseł AAA. To jednak w niższych kondygnacjach odnajdujemy ważną różnicę
w ujęciu kątów dziedzińca. Ujęcie to różni się zarówno od tego w Palazzo Medici, jak i od tego w Palazzo Venezia. Jak we wcześniejszych rozwiązaniach, arkady są oparte na pojedynczych kolumnach, ale problem kątów jest rozwiązany przez zastosowanie filara w kształcie litery L, jak w Palazzo Venezia. Wszystkie te subtelności prowadziły do przekonania, że jeśli w jakiejś części pałacu mógłby wchodzić w rachubę udział Bramantego, to właśnie w tej. Tę opinię raczej wzmacnia niż osłabia fakt, że Bramante pochodził z Urbino, a to właśnie tam odnaleziono pierwszy dający się datować przykład takiego rozwiązania problemu kątów dziedzińcowych.

</doc>
<doc id="1053441" url="https://pl.wikipedia.org/wiki?curid=1053441" title="Fredo Corleone">
Fredo Corleone



</doc>
<doc id="1053445" url="https://pl.wikipedia.org/wiki?curid=1053445" title="Marja Grólmusec">
Marja Grólmusec

Marja Grólmusec (niem. Maria Grollmuß; ur. ) – serbołużycka publicystka i działaczka socjalistyczna zamordowana przez niemieckich nazistów w obozie koncentracyjnym Ravensbrück (KL).

</doc>
<doc id="1053446" url="https://pl.wikipedia.org/wiki?curid=1053446" title="Romani">
Romani



</doc>
<doc id="1053448" url="https://pl.wikipedia.org/wiki?curid=1053448" title="Wiolinistyka">
Wiolinistyka

Wiolonistyka - dział muzykologii zajmujący się badaniem muzyki instrumentalnej dla instrumentów strunowych-smyczkowych oraz tymi instrumentami, ich budową, techniką i brzmieniem, a także historią ich wykształcenia się.

</doc>
<doc id="1053450" url="https://pl.wikipedia.org/wiki?curid=1053450" title="Andrzej Kozak">
Andrzej Kozak

Andrzej Kozak (ur. 14 września 1934 w Krakowie) – polski aktor teatralny i filmowy.
Życiorys.
W 1961 zdał eksternistyczny egzamin aktorski. Całe swoje zawodowe życie związał z teatrami krakowskimi, na początku z Teatrem Młodego Widza (dzisiejszy Bagatela (1951–1959)), później z Teatrem Rozmaitości (1959–1966), następnie był Teatr Ludowy (1966–1967 i 1974–1982) i wreszcie Stary (1968–1974 i 1982–2001). Od przejścia na emeryturę w 2001 nadal występuje w Teatrze Starym jako aktor senior.
Andrzej Kozak w teatrze grał u takich reżyserów jak: Konrad Swinarski, Andrzej Wajda, Jerzy Jarocki, Jerzy Grzegorzewski czy Krystian Lupa.
W filmie brał udział w takich obrazach jak "Potop" – Jerzego Hoffmana czy "Rękopis znaleziony w Saragossie" – Wojciecha Jerzego Hasa.

</doc>
<doc id="1053452" url="https://pl.wikipedia.org/wiki?curid=1053452" title="Michał Pazdan">
Michał Pazdan

 (ur. 21 września 1987 w Krakowie) – polski piłkarz występujący na pozycji obrońcy w polskim klubie Jagiellonia Białystok. W latach 2007–2019 reprezentant Polski, uczestnik Mistrzostw Europy 2008 i 2016 oraz Mistrzostw Świata 2018.
Kariera klubowa.
Początki.
Wychowanek Hutnika Kraków. W trzecioligowej drużynie seniorów tego klubu debiutował jako siedemnastolatek.
Górnik Zabrze.
Przed rozpoczęciem sezonu 2007/08 trafił do Górnika Zabrze. 14 września 2007 zadebiutował w Ekstraklasie, występując przez pełne 90 minut podczas wygranego 4:0 spotkania z Polonią Bytom. W sezonie 2008/09 wystąpił w 29 ligowych meczach Górnika i spadł z zabrzańskim klubem do I ligi, aby za rok powrócić z klubem do najwyższej klasy rozgrywek. 6 września 2009 w meczu I ligi z Sandecją Nowy Sącz, strzelił swoją pierwszą bramkę dla Górnika. 27 lutego 2012 w meczu z GKS-em Bełchatów zdobył swoją pierwszą bramkę w Ekstraklasie. W barwach Górnika Zabrze rozegrał łącznie 130 meczów, w których strzelił 3 bramki.
Jagiellonia Białystok.
21 maja 2012 podpisał trzyletni kontrakt z Jagiellonią Białystok. W klubie zadebiutował 18 sierpnia 2012 w meczu I kolejki Ekstraklasy z Podbeskidziem (2:1), natomiast 27 października 2012, w meczu z Lechem Poznań, strzelił debiutancką bramkę. W sezonie 2014/15 wystąpił w 29 meczach Jagiellonii strzelając 2 bramki i zajął z klubem 3. miejsce w tabeli Ekstraklasy, zaś sam został wybrany "Obrońcą roku". W latach 2012–2015, w barwach Jagiellonii rozegrał łącznie 96 meczów zdobywając w nich 3 bramki.
Legia Warszawa.
25 czerwca 2015 przeszedł do Legii Warszawa, podpisując 4-letni kontrakt. W nowym klubie zadebiutował 16 lipca 2015 w wygranym 1:0, pierwszym meczu kwalifikacji do Ligi Europy z FC Botosani. Był to zarazem jego pierwszy występ w europejskich pucharach. W sezonie 2015/2016 wystąpił łącznie w 39 meczach Legii zdobywając z klubem mistrzostwo i Puchar Polski, a także występując w fazie grupowej Ligi Europy. Po sezonie wybrano go „Ligowcem Roku” w Plebiscycie Piłki Nożnej, a także znalazł się w najlepszej jedenastce Ekstraklasy wg Polskiego Związku Piłkarzy. Był także drugim kapitanem drużyny. W sezonie 2016/2017 zakwalifikował się z Legią do rozrywek fazy grupowej Ligi Mistrzów. W tych rozgrywkach zadebiutował 2 listopada 2016 w zremisowanym 3:3 meczu z Realem Madryt. Legia zajęła wówczas 3. miejsce w grupie F i awansowała do 1/16 finału Ligi Europy. Łącznie w sezonie 2016/2017, wystąpił w 38 meczach Legii i ponownie zdobył z warszawskim klubem mistrzostwo Polski. 16 lutego 2018 w ligowym meczu ze Śląskiem Wrocław zanotował 100. występ w barwach Legii Warszawa. W sezonie 2017/2018 wystąpił łącznie w 38 meczach Legii i po raz trzeci z rzędu zdobył z nią mistrzostwo Polski, a także pokonując w finale 2:1 Arkę Gdynia, po raz drugi wygrał Puchar Polski.
MKE Ankaragücü.
29 stycznia 2019 podpisał kontrakt z tureckim klubem MKE Ankaragücü, ważny do 30 czerwca 2020. 11 lutego 2019 zadebiutował w nowej drużynie i zaliczył asystę, w wygranym meczu z Kasımpaşą SK (3:0). Swoją pierwszą bramkę w nowych barwach zdobył 4 maja 2019 roku, w zremisowanym 2:2 spotkaniu z Rizesporem. W swoim pierwszym sezonie w drużynie z Ankary zagrał w 14 spotkaniach, w których strzelił 2 bramki i zanotował 1 asystę.
Powrót do Jagiellonii.
3 lipca 2021 roku ponownie związał się z Jagiellonią Białystok. Zawodnik podpisał dwuletni kontrakt.
Kariera reprezentacyjna.
W reprezentacji Polski zadebiutował 15 grudnia 2007 podczas wygranego 1:0 towarzyskiego spotkania z Bośnią i Hercegowiną, przebywając na boisku przez 68 minut. 16 kwietnia 2008 został powołany do kadry na Mistrzostwa Europy 2008. 28 maja 2008 Leo Beenhakker oficjalnie powołał go do składu na mistrzostwa Europy. Jednak jako jeden z nielicznych podczas samego turnieju nie rozegrał ani minuty. Holenderski szkoleniowiec określał Pazdana mianem „Pirania”. 12 maja 2016 został powołany przez selekcjonera Adama Nawałkę do szerokiej kadry na Mistrzostwa Europy 2016 we Francji. 30 maja 2016 Adam Nawałka oficjalnie powołał go do ścisłego składu na mistrzostwa Europy. Na turnieju jako jeden z liderów drużyny, wystąpił we wszystkich pięciu meczach reprezentacji Polski i dotarł z drużyną do ćwierćfinału, gdzie Polska, po konkursie rzutów karnych, musiała uznać wyższość przyszłych mistrzów Europy – Portugalii. Po mistrzostwach, UEFA i France Football, uznały go za jedno z odkryć tego turnieju. 4 czerwca 2018 został powołany przez selekcjonera Adama Nawałkę na Mistrzostwach Świata 2018 w Rosji.
Życie prywatne.
Od 22 czerwca 2013 roku żonaty z Dominiką, z którą mają syna Marcela (ur. 2015). Studiował wychowanie fizyczne i obronę cywilną na Uniwersytecie Pedagogicznym im. Komisji Edukacji Narodowej w Krakowie, jednak z powodu gry w piłkę musiał zrezygnować po pierwszym roku.

</doc>
<doc id="1053455" url="https://pl.wikipedia.org/wiki?curid=1053455" title="Kościół św. Elżbiety w Gdańsku">
Kościół św. Elżbiety w Gdańsku

Kościół św. Elżbiety w Gdańsku – zabytkowy kościół rektorski, leżący w granicach parafii św. Brygidy archidiecezji gdańskiej. W latach 1622-1820 była to druga świątynia gdańskich kalwinistów.
Architektura.
Świątynia jest budowlą gotycką z cegły, jednonawową, posiada jedną wieżę na osi, gwiaździste prezbiterium i jedną boczną kaplicę.
Kalendarium i organy.
Znajdujące się w kościele do 1945 r. organy zostały zbudowane w latach 1735-36 przez Andrzeja Hildebrandta i miały 29 głosów. W 1912 r. przebudowano je na system elektropneumatyczny z 24 głosami. Instrument uległ zniszczeniu w pożarze kościoła wznieconym 30 marca 1945 r. przez żołnierzy Armii Czerwonej. Dzisiejsze, zbudowane w 1957 r., mają 15 głosów.

</doc>
<doc id="1053456" url="https://pl.wikipedia.org/wiki?curid=1053456" title="Nexenta OS">
Nexenta OS



</doc>
<doc id="1053459" url="https://pl.wikipedia.org/wiki?curid=1053459" title="Stockholm Syndrome">
Stockholm Syndrome

Stockholm Syndrome – piosenka angielskiego zespołu rockowego Muse z ich trzeciego albumu, "Absolution". Utwór został wydany jako singel (download) 14 lipca 2003 roku i można go było ściągnąć z oficjalnej strony Muse. Znajduje się także na dwóch koncertowych DVD Muse – "Absolution Tour" oraz "H.A.A.R.P".
Do „Stockholm Syndrome” nakręcono dwa teledyski – pierwszy pojawił się na singlu „Time Is Running Out” i został nakręcony za pomocą kamery termowizyjnej. Drugi, przedstawiający zespół grający w fikcyjnym talk show, został wydany w amerykańskiej wersji singla.
W marcu 2005 magazyn "Q" umieścił utwór na 44. miejscu w swojej liście 100 najlepszych utworów gitarowych.
„Stockholm Syndrome” jest stałą pozycją na koncertowych setlistach zespołu, zazwyczaj zamykającą pierwszą część występu.

</doc>
<doc id="1053460" url="https://pl.wikipedia.org/wiki?curid=1053460" title="Carl Corazzini">
Carl Corazzini

Carl Corazzini (ur. 21 kwietnia 1979 w Framingham, Massachusetts) – profesjonalny hokeista, grający na pozycji prawoskrzydłowego. Obecnie związany z klubem NHL Detroit Red Wings.
Kariera Zawodnicza.
Swoją profesjonalną karierę hokejową Corazzini zaczynał na Boston University, grając w lidze NCAA, po czym 8 sierpnia 2001 roku został podpisany przez Boston Bruins. Na debiut w NHL musiał jednak czekać do sezonu 2003/04. Wcześniej grał w barwach Providence Bruins w AHL oraz Atlantic City Broadwalk Bullies w ECHL. W debiutanckim sezonie w NHL Corazzini zagrał 12 spotkań i zdobył w nich 2 bramki.
Przez dwa kolejne sezony znowu grał tylko w AHL w Providence oraz Hershey Bears. Następnie, 16 lipca 2006 roku podpisał kontrakt z Chicago Blackhawks. Rozegrał tam siedem spotkań w sezonie 2006/07, zdobywając tylko jedną asystę. Sezon później ponownie zmienił barwy klubowe, podpisując 6 lipca umowę z Detroit Red Wings.

</doc>
<doc id="1053461" url="https://pl.wikipedia.org/wiki?curid=1053461" title="Janusz Regulski">
Janusz Regulski

Janusz Regulski herbu Rawicz (ur. 27 grudnia 1887 w Zawierciu, zm. 17 kwietnia 1983 w Warszawie) – major piechoty Wojska Polskiego, ekonomista, przemysłowiec, Kawaler Cesarstwa Francuskiego (od 1973). 
Życiorys.
Urodził się w rodzinie Juliusza, urzędnika kolejowego, i Bronisławy Kunegundy z Chodakowskich h. Dołęga (1863–1949). Był prawnukiem Józefa (1773–1851), pułkownika, bratem bliźniaków Bronisława (1886–1961), generała dywizji, i Józefa (1886–1973) oraz Tadeusza (1896–1971) i Alicji Slewinskiej (1907–1975).
Nauki pobierał w istniejącej od 1892 przy ul. Śniadeckich 8 w Warszawie prywatnej siedmioklasowej Szkole Handlowej Rontalera. Wziął udział w strajku szkolnym 1905 i klasę 7 musiał ukończyć prywatnie. Od 1906 do 1909 studiował w Wyższej Szkole Handlowej w Liège, gdzie uzyskał dyplom licencjata. W następnym roku odbył jednoroczną służbę wojskową w armii carskiej, którą po kursie oficerskim zakończył w stopniu chorążego. W ostatnich latach przed wybuchem I wojny światowej praktykował w różnych firmach niemieckich (m.in. AEG) w Hamburgu i Łodzi.
Powołany w lipcu 1914 do służby wojskowej, Regulski szybko awansował: służąc przez 3 lata w 260 Pułku Piechoty z Bracławia postąpił w 1916 na podporucznika, pod koniec tego roku na porucznika, na początku 1917 na sztabskapitana i pod koniec tego roku na kapitana. Otrzymał szereg wysokich odznaczeń carskich. Po rewolucji lutowej 1917 działał w polskich organizacjach wojskowych, organizujących Polaków służących w rozpadającej się armii rosyjskiej. W październiku 1917 służył jako starszy adiutant w I Korpusie Polskim gen. Dowbora-Muśnickiego. Wiosną 1918, w drodze do Polski, dostał się do niewoli bolszewickiej, z której uciekł, a później – do niemieckiej, z której także się uwolnił. Powrócił do pracy w łódzkim oddziale AEG, z którego wkrótce przeszedł do miejscowej filii Siemensa. Wraz z najmłodszym bratem Tadeuszem był w 1919 jednym z założycieli i organizatorów warszawskiej firmy przemysłu elektryfikacyjnego Siła i Światło SA, w której pozostał do 1939 jako dyrektor finansowy, od 1933 dyrektor naczelny. Pod jego kierownictwem firma objęła w 1928 14 przedsiębiorstw z łącznym kapitałem ok. 52 mln złotych.
Po krótkiej służbie wojskowej w czasie wojny polsko-bolszewickiej w 1920 jako kapitan w Kwaterze Głównej Naczelnego Wodza (otrzymał wówczas Order Virtuti Militari) Regulski, wyreklamowany przez Ministerstwo Handlu, został zwolniony ze służby czynnej. 8 stycznia 1924 został zatwierdzony w stopniu majora ze starszeństwem z dniem 1 czerwca 1919 i 113. lokatą w korpusie oficerów rezerwy piechoty. Posiadał przydział w rezerwie do 24 Pułku Piechoty w Łucku.
Po zakończeniu służby wojskowej poświęcił się działalności gospodarczej i społecznej. Był m.in. jednym z założycieli i wiceprezesem Automobilklubu Polskiego i prezesem Polskiego Związku Łowieckiego, publikując liczne eseje w jego organie „Łowiec Polski”, oraz jednym z organizatorów i akcjonariuszy Polskiego Radia.
Był jednym z trzech głównych założycieli Podkowy Leśnej wraz ze Stanisławem Lilpopem, który wydzielił tereny pod „miasto ogród” i Tadeuszem Baniewiczem, który zajmował się pracami technicznymi związanymi z budową Elektrycznej Kolei Dojazdowej (obecnej WKD). Czuwał m.in. nad wykupem gruntów, przez które miała przebiegać kolejka. Ponadto w latach 30. wybudował dwór w Zarybiu, który zachował się do dziś w doskonałym stanie.
Po wybuchu II wojny światowej, podczas obrony Warszawy, 6 września 1939, prezydent Warszawy, Stefan Starzyński, powołał Regulskiego na stanowisko komendanta głównego Straży Obywatelskiej w stolicy, które piastował do października 1939 (jej organizatorem był insp. Wiktor Ludwikowski). Był członkiem Komitetu Obywatelskiego w czasie obrony Warszawy w 1939. Także w czasie okupacji Regulski nie pozostał bierny, lecz organizował w swym domu w Zarybiu k. Podkowy Leśnej konspiracyjne spotkania (sympatyzował z NSZ), koordynował przerzuty broni i ukrywał poszukiwane przez władze okupacyjne osoby. W obliczu zarysowującej się klęski powstania warszawskiego przyjął funkcję w Radzie Opiekuńczej w obozie przejściowym w Pruszkowie, dokąd spędzano od 10 sierpnia 1944, dnia upadku powstania na Ochocie, wysiedlanych z Warszawy cywilów.
Po zakończeniu wojny i nastaniu „władzy ludowej” przez krótki czas pracował w Zarządzie EKD (zorganizował komunikację autobusową) i działał w Automobilklubie i Związku Łowieckim. Oskarżony o działalność „antyludową” otrzymał w 1948 karę 14 lat więzienia. Zwolniony w 1955, działał jeszcze przez jakiś czas jako prezes jednej ze spółdzielni mieszkaniowych w Warszawie. W wieku lat 90. zajął się spisywaniem swych wspomnień, które zostały opublikowane w 1980.
Pochowany został na cmentarzu Powązkowskim (B-4-11,12).
Życie prywatne.
Od 15 listopada 1919 był żonaty z Haliną z Maciejowskich, z którą miał córkę Hannę Marię (1920-1997), zamężną Chudzyńską, i syna Jerzego (1924–2015), senatora RP.
Upamiętnienie.
Tablica pamiątkowa odsłonięta w 2004 na bocznej ścianie gmachu Ministerstwa Finansów (od strony ul. Czackiego).

</doc>
<doc id="1053462" url="https://pl.wikipedia.org/wiki?curid=1053462" title="Adolf Černý">
Adolf Černý

Adolf Černý (ur. 1864 w Hradcu Králové, zm. 1952 w Pradze) – czeski poeta i publicysta, profesor slawistyki w Pradze. Pod pseudonimem Jan Rokyta tworzył poezję. Dużą część swojego dorobku naukowego poświęcił Serbołużyczanom. W 1947 Uniwersytet Jagielloński w Krakowie nadał mu tytuł doktora honoris causa.

</doc>
<doc id="1053463" url="https://pl.wikipedia.org/wiki?curid=1053463" title="Integracja europejska">
Integracja europejska

Integracja europejska – określenie stosowane wobec procesu stopniowego integrowania się państw Europy pod względem gospodarczym, prawnym i politycznym. Jej korzeni doszukiwać się można już w epoce starożytnej, jednak jej praktyczne przejawy uwidoczniły się dopiero po zakończeniu II wojny światowej, szczególnie po Kongresie Haskim oraz zawarciu Traktatu paryskiego. Obecnie procesy integracyjne w Europie najpełniej realizowane są w ramach Unii Europejskiej, powstałej w 1993 roku na bazie Wspólnot Europejskich.

</doc>
<doc id="1053467" url="https://pl.wikipedia.org/wiki?curid=1053467" title="Jurij Mjeń">
Jurij Mjeń

Jurij Mjeń (ur. 14 maja 1727, zm. 22 października 1785) – serbołużycki pisarz. Studiował w Lipsku. W 1767 r. wydał pierwszą książkę świecką napisaną w języku łużyckim.

</doc>
<doc id="1053468" url="https://pl.wikipedia.org/wiki?curid=1053468" title="Tadas Papečkys">
Tadas Papečkys

Tadas Papečkys (ur. 28 września 1978 w Kapsukasie) – litewski piłkarz występujący na pozycji lewego obrońcy.
Kariera.
Papečkys jest wychowankiem FBK Kowno, w którym zadebiutował w A lydze w 1997 roku. Po dwóch sezonach przeszedł do Žalgirisu Wilno. Z tym klubem po raz pierwszy sięgnął po mistrzostwo kraju. Po roku powrócił do swojego pierwszego klubu. Zdobył z nim trzy tytuły mistrzowskie i Puchar Litwy, będąc kluczowym graczem tej drużyny. W połowie sezonu 2002 Papečkys został wypożyczony do rosyjskiego Anży Machaczkała, w którym zagrał w zaledwie jednym meczu ligowym. Po powrocie do ojczyzny, w 2003 roku jego zespół wywalczył dwa mistrzostwa i dwa puchary. W 2006 roku grał w FK Šilutė, a wiosną 2007 roku wyjechał do łotewskiego FK Rīga.
W latach 2007–2008 Litwin bronił barw Górnika Zabrze. W międzyczasie trafił na krótkie wypożyczenie do ŁKS-u Łódź.
Kariera reprezentacyjna.
W reprezentacji Litwy Papečkys od 2005 roku wystąpił siedem razy.

</doc>
<doc id="1053471" url="https://pl.wikipedia.org/wiki?curid=1053471" title="Hanka Krawcec">
Hanka Krawcec

Hanka Krawcec (ur. 13 marca 1901 w Dreźnie, zm. 19 października 1990 w Jiříkovie) – serbołużycka malarka i grafik (drzeworytniczka).
Życiorys.
Większą część życia spędziła w czeskim Varnsdorfie (głuż. Warnoćicy). Jej najbardziej znanym dziełem jest cykl grafik "Člověk".

</doc>
<doc id="1053472" url="https://pl.wikipedia.org/wiki?curid=1053472" title="Adam Marciniak">
Adam Marciniak

Adam Marciniak (ur. 28 września 1988 w Łodzi) – polski piłkarz występujący na pozycji obrońcy w polskim klubie ŁKS Łódź. Dwukrotny reprezentant Polski. 
Kariera.
Klub.
W Ekstraklasie zadebiutował wiosną 2007 w barwach ŁKS stając się kluczowym graczem drużyny. Zagrał w 13 spotkaniach zdobywając 1 bramkę. Marciniak odmówił gry w reprezentacji młodzieżowej na turnieju przygotowującym do mistrzostw świata. Mimo tego wydarzenia po sezonie zmienił barwy klubowe – wspólnie z Tomaszem Hajtą przeniósł się do Górnika Zabrze za cenę 1,1 mln złotych. Kosztowali odpowiednio 900 tys. i 200 tys. złotych. Z Górnika Zabrze wypożyczany był do Śląska Wrocław i Łódzkiego Klubu Sportowego. Od lipca 2012 grał dla Cracovii z którą podpisał 3-letni kontrakt. W czerwcu 2015 Adam Marciniak podpisał dwuletni kontrakt z wicemistrzem Cypru AEK Larnaka, w którym zadebiutował 30 lipca 2015 w przegranym 0-3 meczu III rundy eliminacyjnej Ligi Europy z francuskim FC Girondins de Bordeaux. 26-letni obrońca rozegrał całe spotkanie. Dnia 5 lipca 2016 podpisał umowę z Arką Gdynia, w której grał do końca 2020. W styczniu 2021 podpisał 2,5-letni kontrakt ze swoim macierzystym klubem, ŁKS-em.
Reprezentacja.
5 listopada 2013 został powołany przez trenera reprezentacji Polski Adama Nawałkę na dwa mecze towarzyskie ze Słowacją i Irlandią. 15 listopada 2013 roku zadebiutował w reprezentacji wchodząc na ostatnie minuty w meczu ze Słowacją, natomiast w meczu z Irlandią rozegrał 90 minut.
Statystyki kariery klubowej.
"Aktualne na 30 sierpnia 2019:"

</doc>
<doc id="1053473" url="https://pl.wikipedia.org/wiki?curid=1053473" title="Pseudolagozuch">
Pseudolagozuch

Pseudolagozuch ("Pseudolagosuchus" – „fałszywy lagozuch”) – rodzaj gada z grupy Dinosauromorpha, do której należały dinozaury i grupy blisko z nimi spokrewnione. Pseudolagozuch żył w późnym triasie, około 236–234 miliony lat temu. Jego niekompletne szczątki odkryto na terenie obecnej Argentyny. Składały się na nie: kręgi, miednica, kość udowa i kość piszczelowa. Według niektórych badaczy (Bonaparte) skamieniałości te mogły w rzeczywistości należeć do żyjącego w tym samym czasie i na tym samym terenie innego archozauromorfa, lagozucha, od którego pseudolagozuch wziął swą nazwę. Zwierzę mierzyło prawdopodobnie około metra długości i 30 cm wysokości, przy masie ciała około 2 kg.
Filogeneza.
Kladogram za Ezcurra, 2006
 Ornithodira
 |--Pterosauromorpha
 | `--Pterosauria
 `--Dinosauromorpha
 |--"Lagerpeton"
 `--Dinosauriformes
 |--"Marasuchus"
 `--+--Pseudolagosuchus
 `--+--"Silesaurus"
 `--+--"Eucoelophysis"
 `--Dinosauria
 |--Saurischia
 | |--Herrerasauridae
 | `--Eusaurischia
 | |--Theropoda
 | `--Sauropodomorpha
 `--Ornithischia

</doc>
<doc id="1053474" url="https://pl.wikipedia.org/wiki?curid=1053474" title="Brent Barry">
Brent Barry

Brent Robert Barry (ur. 31 grudnia 1971 w Hempstead) – amerykański koszykarz, grający w latach 1995–2009 w lidze NBA na pozycji rzucającego obrońcy, dwukrotny mistrz NBA, obecnie komentator sportowy.
Mierzący 201 cm wzrostu koszykarz studiował na Oregon State University. Do NBA został wybrany z 15. numerem w drafcie 1995 przez Denver Nuggets, jednak wkrótce został przekazany do Los Angeles Clippers. W klubie tym spędził trzy lata, grał także w Miami Heat (1998), Chicago Bulls (1999), Seattle SuperSonics (1999-2004). Latem 2004 podpisał kontrakt z San Antonio Spurs. Ze Spurs dwa razy zdobył tytuł mistrzowski (2005, 2007). Dzięki temu, wraz z ojcem, stanowią trzecią w historii parę ojciec-syn, którzy zdobyli mistrzostwo NBA. Pierwszego lipca 2008 roku przeszedł do drużyny Houston Rockets. Był także zwycięzcą Slam Dunk Contest podczas weekendu gwiazd NBA w 1996.

</doc>
<doc id="1053475" url="https://pl.wikipedia.org/wiki?curid=1053475" title="Mariusz Pawelec (piłkarz)">
Mariusz Pawelec (piłkarz)

Mariusz Pawelec (ur. 14 kwietnia 1986 w Lublinie) − polski piłkarz grający na pozycji środkowego lub bocznego obrońcy. Reprezentant Polski w różnych kategoriach wiekowych.
Kariera klubowa.
Pawelec rozpoczynał karierę w Górniku Łęczna. Został dołączony do seniorskiego składu po historycznym awansie zespołu do Ekstraklasy w 2003 roku. W czterech pierwszych sezonach zagrał w 57 ligowych meczach. Po degradacji Górnika Łęczna (ukaranego za korupcję) do III ligi, Pawelec został wypożyczony na rok do Górnika Zabrze z opcją pierwokupu. Przed sezonem 2008/2009 podpisał czteroletni kontrakt ze Śląskiem Wrocław. W sezonie 2010/2011 wywalczył ze Śląskiem wicemistrzostwo Polski, a rok później został mistrzem kraju.
Statystyki klubowe.
"Aktualne na 18 maja 2019:"
Kariera reprezentacyjna.
15 grudnia 2007 zadebiutował w seniorskiej reprezentacji Polski podczas meczu z Bośnią i Hercegowiną (1:0) rozegranego w Kundu.

</doc>
<doc id="1053476" url="https://pl.wikipedia.org/wiki?curid=1053476" title="Częściowa izometria">
Częściowa izometria

Częściowa izometria – operator ograniczony formula_1 na przestrzeni Hilberta o tej własności, że formula_2 jest operatorem rzutowym, przy czym formula_3 oznacza operator sprzężony do formula_4
Własności.
Następujące warunki są równoważne
W szczególności, każda izometria oraz każdy (ograniczony) operator rzutowania jest częściową izometrią. Moduł wartości osobliwej częściowej izometrii na zespolonej przestrzeni Hilberta jest równy 0 lub 1 (por. rozkład według wartości osobliwych).

</doc>
<doc id="1053477" url="https://pl.wikipedia.org/wiki?curid=1053477" title="Marta Betańska">
Marta Betańska



</doc>
<doc id="1053478" url="https://pl.wikipedia.org/wiki?curid=1053478" title="Karol Chmiel (nauczyciel)">
Karol Chmiel (nauczyciel)

Karol Chmiel (ur. 5 czerwca 1891 w Cierlicku, zm. 23 czerwca 1954 w Cieszynie) – polski nauczyciel, działacz oświatowy i bibliotekarz.
Życiorys.
Od 1910 roku uczył w Starym Mieście k. Frysztatu, gdzie zorganizował bibliotekę, a od 1920 roku w Cieszynie. Tam działał od 1925 roku jako referent biblioteczny przy Zarządzie Głównym Macierzy Szkolnej. W latach 30. nauczyciel szkoły wydziałowej w Cieszynie.
W czasie II wojny światowej internowany w Tornyos Nadaska, zorganizował tam bibliotekę obozową i wydawał pisemko „Nasze Życie”. Po wojnie powrócił na Śląsk Cieszyński, gdzie zajmował się organizowaniem bibliotek szkolnych i powszechnych. Od 1946 roku był kierownikiem Powiatowej Biblioteki Publicznej w Cieszynie.
Zmarł w Cieszynie. Pochowany na Cmentarzu Ewangelicko-Augsburskim przy ul. Bielskiej (sektor 1-1-42).

</doc>
<doc id="1053479" url="https://pl.wikipedia.org/wiki?curid=1053479" title="Rodzina Corleone">
Rodzina Corleone

Rodzina Corleone – fikcyjna rodzina mafijna z powieści Mario Puzo "Ojciec chrzestny". Zostaje założona przez Vito Corleone (urodzonego jako Vito Andolini), pochodzącego z Corleone na Sycylii. Po przyjeździe do USA nazwisko Vita zostaje zmienione w urzędzie imigracyjnym na wyspie Ellis.
Początkowo nazwisko Corleone wymawiane było po włosku "Kor-li-o-nej" (ang. "Cor-le-o-nay"), ale w roku 1955 zmieniono je na "Kor-lii-ołn" (ang. "Cor-lee-own"), wymawiane bardziej po amerykańsku.

</doc>
<doc id="1053480" url="https://pl.wikipedia.org/wiki?curid=1053480" title="Desisław Czukołow">
Desisław Czukołow

Desisław Sławow Czukołow, bułg. Десислав Славов Чуколов (ur. 22 grudnia 1974 w Ruse, zm. 8 marca 2022) – bułgarski polityk, poseł do Parlamentu Europejskiego (2007–2009) i Zgromadzenia Narodowego 40., 41., 42., 43. i 44. kadencji.
Życiorys.
Ukończył studia z europeistyki na Uniwersytecie im. Angeła Kynczewa w Ruse. Pracował w rodzinnym mieście w branży komputerowej.
W 2005 został członkiem nacjonalistycznej partii Ataka. W wyborach parlamentarnych w tym samym roku startował z ramienia koalicji skupionej wokół jego partii, uzyskując mandat deputowanego do Zgromadzenia Narodowego 40. kadencji. W krajowym parlamencie pełnił m.in. funkcje sekretarza (od marca 2006), zastępcy przewodniczącego parlamentarnej komisji ds. klęsk żywiołowych i awarii (od sierpnia 2005) i członka komisji ds. samorządu, regionalnej polityki i użyteczności publicznej (od marca 2006). We wrześniu 2005 został zastępcą członka w bułgarskiej delegacji do Zgromadzenia Parlamentarnego Rady Europy. W związku z uzyskaniem w wyborach z 2007 mandatu posła do Parlamentu Europejskiego odszedł z krajowego parlamentu.
W Europarlamencie zasiadł w czerwcu 2007, do końca tegoż roku był członkiem grupy parlamentarnej Tożsamość, Tradycja i Suwerenność, a po jej rozpadzie pozostawał posłem niezależnym. W wyborach europejskich w 2009 nie uzyskał reelekcji.
W 2009, 2013 i 2014 ponownie był wybierany z listy Ataki do Zgromadzenia Narodowego 41., 42. i 43. kadencji. W 2017 utrzymał mandat poselski z ramienia koalicji Zjednoczeni Patrioci.
Życie prywatne.
Był żonaty, miał jedno dziecko.

</doc>
<doc id="1053484" url="https://pl.wikipedia.org/wiki?curid=1053484" title="Q Awards">
Q Awards

Q Awards to przyznawane dorocznie w latach 1990-2019 w Wielkiej Brytanii nagrody popularnego magazynu muzycznego Q Magazine.
Znaczenie w mediach.
Od czasu powstania w 1990, Q Awards stały się jednymi z najważniejszych brytyjskich nagród muzycznych, na co z pewnością wpływ miało często nietypowe zachowanie gwiazd podczas gali. Prawdopodobnie najbardziej osławionym zdarzeniem ostatnich lat była ceremonia rozdania Q Awards w roku 2004, podczas której Elton John oskarżył nominowaną do narody za Best Live Act Madonnę o oszukiwanie fanów w czasie koncertów. 

</doc>
<doc id="1053485" url="https://pl.wikipedia.org/wiki?curid=1053485" title="Kościół św. Jakuba w Gdańsku">
Kościół św. Jakuba w Gdańsku

Kościół św. Jakuba w Gdańsku – kościół rektorski w Gdańsku, należący do parafii św. Brygidy archidiecezji gdańskiej.
Architektura.
Świątynia jest przykładem późnogotyckiego przyszpitalnego budownictwa sakralnego. Wczesnobarokowy hełm na wieży został przeniesiony z Bramy św. Jakuba. W latach 1815 - 1948 kościół nie pełnił funkcji sakralnych. Przetrwał pożogę II wojny światowej w dobrym stanie — był uszkodzony w niewielkim stopniu. Dzięki temu zachował się unikalny, późnorenesansowy strop belkowy z drewna modrzewiowego. Elementami obecnego wystroju są witraże, w tym wielki witraż w oknie w prezbiterium zaprojektowany przez Zofię Boduoin de Courtenay (w 2008 zamalowano polichromie tej autorki w nawie głównej, ale zachowały się dwa obrazy wkomponowane w ołtarze boczne) oraz kamienny portal. 

</doc>
<doc id="1053486" url="https://pl.wikipedia.org/wiki?curid=1053486" title="Leonard Bończa-Stępiński">
Leonard Bończa-Stępiński

Leonard Bończa-Stępiński (ur. 31 października 1876 w Warszawie, zm. 21 sierpnia 1921 w Drohobyczu) – polski aktor i pedagog.
Życiorys.
Absolwent III Gimnazjum Rządowego w Warszawie i Akademii Handlowej w Lipsku. Kształcił się również w Klasie Dramatycznej przy Warszawskim Towarzystwie Muzycznym.
Karierę teatralną rozpoczynał na początku XX wieku w Poznaniu, a po roku przeszedł do zespołu Zelwerowicza w Łodzi. Stamtąd przeprowadził się do Krakowa i przez wiele lat był aktorem Teatru im. Juliusza Słowackiego, skąd w 1919 przeniósł się do Teatru Polskiego im. Arnolda Szyfmana w Warszawie.
Zatrudniony na Uniwersytecie Jagiellońskim, gdzie prowadził lektorat wymowy.
Przebywając na kuracji w Truskawcu zaraził się czerwonką, w wyniku której zmarł po przewiezieniu do Drohobycza.

</doc>
<doc id="1053488" url="https://pl.wikipedia.org/wiki?curid=1053488" title="Wojciech Jankowski">
Wojciech Jankowski



</doc>
<doc id="1053489" url="https://pl.wikipedia.org/wiki?curid=1053489" title="Sławomir Jarczyk">
Sławomir Jarczyk

Sławomir Jarczyk (ur. 18 sierpnia 1980 w Chorzowie) – polski obrońca, wychowanek Ruchu Chorzów.
Ligowy debiut zaliczył w barwach Ruchu wiosną 2001 roku. Już jako podstawowy gracz spadł z klubem w 2003 roku do 2 ligi. Długo jednak nie opuszczał swojej ukochanej drużyny. Dopiero po 1,5 sezonu przeniósł się z dotkniętego poważnym kryzysem finansowym Ruchu do Polonii Warszawa. Jednak w Warszawie nie czuł się dobrze i odszedł do Podbeskidzia Bielsko-Biała, skąd po pół roku wyciągnął go Górnik Zabrze. W Zabrzu Jarczyk odżył. Stał się kluczowym graczem Górnika i walnie przyczynił się do utrzymania się zabrzan w ekstraklasie. Po przejęciu Górnika przez niemiecką firmę ubezpieczeniową przedłużył swoją umową z klubem. Dotychczas w ekstraklasie rozegrał 79 spotkań nie strzelając żadnej bramki (stan na 21 października 2007). Od wiosny 2007 występował w barwach Wisły Płock. W Wiśle grał do lipca 2010 roku, gdy rozwiązano z nim kontrakt. We wrześniu 2010 roku został zawodnikiem Pogoni Barlinek.

</doc>
<doc id="1053490" url="https://pl.wikipedia.org/wiki?curid=1053490" title="Polnord">
Polnord

Polnord Spółka Akcyjna – polskie przedsiębiorstwo deweloperskie z siedzibą w Warszawie. Powstało w 1977 roku, jako Generalny Wykonawca Eksportu Budownictwa, od 1988 roku Polnord. W latach 1999–2021 roku akcje Polnordu notowane były na Giełdzie Papierów Wartościowych w Warszawie, a ich wartość wchodziła w skład indeksu WIG-deweloperzy.
Działalność.
Począwszy od 2007 roku podstawowym przedmiotem działalności przedsiębiorstwa jest budowa i sprzedaż nieruchomości mieszkalnych i komercyjnych. Spółka prowadzi działalność głównie w Warszawie, Trójmieście, Olsztynie, Szczecinie, Łodzi i Wrocławiu. Polnord SA to przedsiębiorstwo typu holdingowego, realizuje projekty deweloperskie poprzez spółki celowe, które zawiązuje samodzielnie lub z partnerami.
Według stanu na 2014 rok Polnord S.A. posiadał największy bank ziemi spośród wszystkich polskich deweloperów, który pozwalał zrealizować prawie milion m² powierzchni mieszkalnej i użytkowej oraz największy wśród polskich deweloperskich spółek giełdowych kapitał własny: ponad 1 mld zł.
Polnord SA jest członkiem założycielem Polskiego Związku Firm Deweloperskich, który za cel stawia sobie promowanie kodeksu dobrych praktyk w relacji klient–deweloper.
Polnord padł ofiarą nieuczciwego kooperanta w Saratowie.

</doc>
<doc id="1053493" url="https://pl.wikipedia.org/wiki?curid=1053493" title="Kwas cyjanowy">
Kwas cyjanowy

Kwas cyjanowy, HOCN – nieorganiczny związek chemiczny z grupy kwasów tlenowych, ruchliwa ciecz trwała tylko w temperaturze poniżej 0 °C o zapachu zbliżonym do zapachu kwasu octowego.
W temperaturze 0 °C lub wyższej ulega odwracalnej trimeryzacji do cyklicznego kwasu cyjanurowego (HNCO)3 oraz polimeryzacji do cyjamelidu. Jest bezbarwną, trującą cieczą o temp. krzepnięcia −86,8 °C i temp. wrzenia 23,5 °C. W wodzie hydrolizuje do amoniaku i dwutlenku węgla..
Otrzymywanie.
Otrzymuje się go przez ogrzanie kwasu cyjanurowego (związek dostępny handlowo) lub w reakcji cyjanianu potasu z kwasem mrówkowym.
Za pomocą widm ramanowskich ustalono, że istnieje on w dwóch odmianach tautomerycznych:
Dominującą formą jest "kwas izocyjanowy", .
Sole kwasu cyjanowego to cyjaniany lub izocyjaniany.
Kwas cyjanowy jest izomerem bardzo nietrwałego kwasu piorunowego .

</doc>
<doc id="1053497" url="https://pl.wikipedia.org/wiki?curid=1053497" title="José Luis Perlaza">
José Luis Perlaza

José Luis Perlaza Napa (ur. 6 października 1981 r.) jest ekwadorskim piłkarzem, który na co dzień gra na pozycji obrońcy w klubie CD Olmedo.
Był jednym z piłkarzy narodowej reprezentacji Ekwadoru na piłkarskich Mistrzostwach Świata w Piłce Nożnej 2006 roku, rozgrywanych w Niemczech.

</doc>
<doc id="1053499" url="https://pl.wikipedia.org/wiki?curid=1053499" title="TV Wisła">
TV Wisła



</doc>
<doc id="1053502" url="https://pl.wikipedia.org/wiki?curid=1053502" title="Anna Sapieżanka">
Anna Sapieżanka



</doc>
<doc id="1053503" url="https://pl.wikipedia.org/wiki?curid=1053503" title="Superliga rosyjska w piłce siatkowej mężczyzn (2007/2008)">
Superliga rosyjska w piłce siatkowej mężczyzn (2007/2008)

Rosyjska Superliga siatkarzy w sezonie 2007/2008
Wstęp.
Kolejny sezon walki o Mistrzostwo Rosji rozpoczął się 6 października 2007 roku, a zakończył 29 kwietnia 2008 roku. W rywalizacji uczestniczyło 12 drużyn. Rosję na międzynarodowej arenie reprezentowało 5 drużyn. Dynamo Tat Transgaz Kazań zdobyło siatkarską Ligę Mistrzów, a Lokomotiw Izumrud Jekaterynburg zajął 2. miejsce w Pucharze Challenge. Mistrzostwo Rosji zdobyła drużyna Dynama Moskwa. Do Wyższej Ligi "A" zdegradowane zostały Dynamo-Jantar Kaliningrad i Lokomotiw Izumrud Jekaterynburg.
Runda Zasadnicza.
1. Kolejka.
6 października 2007
2.Kolejka.
10 października 2007
13 października 2007
17 października 2007
3. Kolejka.
13 października 2007
16 października 2007
21 października 2007
4. Kolejka.
27 października 2007
31 października 2007
5. Kolejka.
8 grudnia 2007
6. Kolejka.
15 grudnia 2007
7. Kolejka.
22 grudnia 2007
24 grudnia 2007
22 marca 2007
8 Kolejka.
19 stycznia 2008
9 Kolejka.
26 stycznia 2008
27 stycznia 2008
10 Kolejka.
2 lutego 2008
3 lutego 2008
11 Kolejka.
9 lutego 2008
12 lutego 2008
12 Kolejka.
16 lutego 2008
17 lutego 2008
13 Kolejka.
5 kwietnia 2008
14 Kolejka.
23 lutego 2008
15 Kolejka.
27 lutego 2008
16 Kolejka.
1 marca 2008
17 Kolejka.
4 marca 2008
8 marca 2008
18 Kolejka.
15 marca 2008
19 Kolejka.
19 marca 2008
20 Kolejka.
26 marca 2008
29 marca 2008
31 marca 2008
9 kwietnia 2008
21 Kolejka.
12 kwietnia 2008
22 Kolejka.
16 kwietnia 2008
Runda Play-Off.
O miejsca: 5-6.
23 kwietnia 2008
23 kwietnia 2008
28 kwietnia 2008
29 kwietnia 2008
stan rywalizacji: 3-1 dla Lokomotiwu Biełgorod
O miejsca: 3-4.
23 kwietnia 2008
24 kwietnia 2008
28 kwietnia 2008
29 kwietnia 2008
stan rywalizacji: 3-1 dla Dynama Kazań
Superfinał.
23 kwietnia 2008
24 kwietnia 2008
28 kwietnia 2008
29 kwietnia 2008
stan rywalizacji: 3-1 dla Dynama Moskwa

</doc>
<doc id="1053510" url="https://pl.wikipedia.org/wiki?curid=1053510" title="Connie Corleone">
Connie Corleone

Constanzia „Connie” Corleone ur. 1922 – postać fikcyjna z powieści "Ojciec chrzestny" autorstwa Maria Puzo i trylogii filmowej o tym samym tytule.
W powieści, jak i w pierwszej części filmu Connie odgrywa rolę drugoplanową. Jest córką dona Vita Corleone i jego żony Carmelli. Jej starszymi braćmi są Santino Corleone, Frederico Corleone i Michael Corleone. Seria rozpoczyna się na jej weselu z Carlem Rizzim. Pod koniec części jej syn, Michael Francis Rizzi, zostaje ochrzczony, a jego ojcem chrzestnym zostaje Michael Corleone, który parę dni później nakazuje zabić jego ojca. Od tamtej pory Connie nienawidzi swojego brata. 
Od zabójstwa jej pierwszego męża, Connie zmienia mężów jak rękawiczki, robiąc na złość Michaelowi. Jest zżyta z Kay Adams, żoną Michaela i Fredem. Na pogrzebie jej matki przebacza Michaelowi i przeprasza go za swoje zachowanie, a także namawia go do wybaczenia Fredowi zdrady.
W trzeciej części filmu Connie godzi się z Michaelem, a szczególną troską otacza Vincenta Manciniego, swojego bratanka (nieślubnego syna Santina i Lucy Mancini). Jest również bardziej związana z mafią. Zezwala Vinniemu na zabójstwo Zasy, a w trakcie przedstawienia Anthony’ego Corleone daje swojemu ojcu chrzestnemu, donowi Altobellemu, zatrute cannoli (jako prezent na jego 80. urodziny).
We wszystkich częściach trylogii postać Connie odgrywa Talia Shire. Gra ona ciotkę Mary Corleone, sama będąc ciotką aktorki grającej tę postać, Sofii Coppoli.

</doc>
<doc id="1053511" url="https://pl.wikipedia.org/wiki?curid=1053511" title="FC Aszdod">
FC Aszdod

Moadon Sport Aszdod () – izraelski klub piłkarski z siedzibą w Aszdod. Powstał w 1999 w wyniku fuzji klubów Maccabi Ironi Aszdod i Hapoel Aszdod. Stadionem klubu jest Ha'Yud-Alef Stadium.

</doc>
<doc id="1053512" url="https://pl.wikipedia.org/wiki?curid=1053512" title="Zamek w Krośnie Odrzańskim">
Zamek w Krośnie Odrzańskim

Zamek Piastowski w Krośnie Odrzańskim – zamek w Krośnie Odrzańskim, zbudowany najprawdopodobniej na początku XIII w. w czasach księcia Henryka Brodatego (relikty muru w części północnej) w miejscu strategicznej przeprawy przez Odrę, usytuowany w północno-wschodniej części starego miasta. W XVI w. przebudowany w stylu renesansowym – skrzydło południowe (krużganki), pierwotnie otoczony fosą, w okresie nowożytnym także umocnieniami bastionowymi.
Stan obecny – zamek czteroskrzydłowy, o kształcie nieregularnego czworoboku, częściowo w ruinie:
Ponadto bezpośrednio na wschód od zamku relikty umocnień szwedzkich z XVII w. i tzw. „domek ogrodnika”.
Historia.
Już za panowania Henryka Brodatego zamek w Krośnie stał się ważną pograniczną warownią w systemie obronnym Dolnego Śląska, stając się jego ulubioną siedzibą.
Odegrał pewną rolę podczas wyprawy księcia przeciw Brandenburczykom oblegającym Lubusz w 1229 r. W 1238 r. zmarł w nim książę Henryk Brodaty. W czasie najazdu tatarskiego w 1241 schronienie na zamku znalazła Jadwiga Śląska. W miarę pogłębiania rozbicia dzielnicowego Polski, Krosno wraz z zamkiem pozostawało pod władaniem książąt z linii głogowskiej (z wyjątkiem krótkiej przynależności do dzielnicy księcia Henryka IV Prawego). W 1434 zostaje oblężony przez czeskich Husytów, którzy jednak nie zdobywają go i odstępują od szturmu po zapłaceniu przez księcia Henryka IX wysokiego okupu. Po śmierci księcia Henryka XI miasto i zamek przeszły pod władanie Brandenburgii i zostały oblężone przez księcia żagańskiego Jana II Szalonego, ale pozostały niezdobyte do końca wojny.
W XVI w. zamek stał się siedzibą wdów po zmarłych elektorach brandenburskich. Za księżnej Katarzyny Brunszwickiej nastąpiła przebudowa zamku w stylu renesansowym. Kolejne zniszczenia przyniosła wojna trzydziestoletnia (1618-1648). Zamek został zajęty przez Szwedów, którzy okupowali Krosno z przerwami w latach 1631-1644 i wzmocnili istniejące dotychczas umocnienia, budując wieniec bastionów wokół zamku i miasta. Po raz kolejny zamek został zniszczony i obrabowany przez wkraczające do Krosna po zwycięskiej bitwie pod Kijami oddziały rosyjskie. Pod koniec XVIII w. oraz w wieku XIX. znaczenie zamku znacznie zmalało – przestał być rezydencją księżnych-wdów, a zmniejszyło się także jego znaczenie militarne. Jednakże największe zniszczenia przyniosła zamkowi II wojna światowa i zniszczenia dokonane przez oddziały sowieckie palące miasto.
Pod koniec XX w. obiekt poddany został systematycznej odbudowie i renowacji. W 2008 roku zakończono rewitalizację części skrzydła południowego i kaplicy (wozowni) w skrzydle zachodnim. 
Zamek obecnie.
Obecnie na zamku działa instytucja kulturalna pod nazwą Centrum Artystyczno-Kulturalne „Zamek”. Placówka znajduje się na Lubuskim Szlaku Wina i Miodu i Polskim Szlaku Krzyżowców. W budynku bramnym zamku znajduje się punkt informacji turystycznej. Obiekt można zwiedzać. Zobaczyć można m.in.: izbę regionalną ze zbiorami historycznymi, piwniczkę winiarsko-miodową, dawną kaplicę zamkową oraz lapidarium płyt nagrobnych i elementów z dawnego cmentarza. Z dziedzińca można obserwować renesansowe krużganki oraz nieodrestaurowane dotąd pozostałe fragmenty murów zamku. CAK Zamek organizuje wiele imprez plenerowych nawiązujących do historii Krosna Odrzańskiego. Organizowane są również rekonstrukcje turnieju rycerskiego .

</doc>
<doc id="1053514" url="https://pl.wikipedia.org/wiki?curid=1053514" title="Tercjusz (postać biblijna)">
Tercjusz (postać biblijna)

Tercjusz, Terencjusz Ikonejski lub Terencjusz z Ikonium – żyjący w I wieku uczeń św. Pawła, postać biblijna, święty katolicki.
Tercjusz, choć nie należał do grona Apostołów, był jednym ze współpracowników Pawła z Tarsu. Był sekretarzem apostoła Pawła i spisywał List do Rzymian, który był skierowany do chrześcijan w Rzymie, co jako spisujący słowa apostoła zaznaczył w końcu listu (Rz 16, 22 BT).
Według Diodora z Tarsu, Pseudo-Hipolita, Pseudo-Doroteusza i innych miał być drugim biskupem Iconium (po Sozyparze). Zaliczony później do grupy Siedemdziesięciu dwóch apostołów, którzy rozeszli się po świecie, by nawracać na chrześcijaństwo. Terencjusz zginął śmiercią męczeńską jeszcze w I wieku. Wymieniany w grupach w synaksarionach 20 października, a także 20 i 21 czerwca, samodzielnie 30 czerwca. Do martyrologiów wprowadzony przez Cezarego Baroniusza jako męczennik, biskup i wspominany 21 czerwca.

</doc>
<doc id="1053515" url="https://pl.wikipedia.org/wiki?curid=1053515" title="Māris Smirnovs">
Māris Smirnovs

Māris Smirnovs (ur. 2 czerwca 1976 w Dyneburgu) – łotewski piłkarz grający na pozycji obrońcy lub defensywnego pomocnika.
Życiorys.
Karierę rozpoczynał w Dinaburg Daugavpils, potem pół roku grał w lokalnym rywalu Lokomotive. Sezon 1999 spędził z kolei 2 ligowym klubie FK Valmiera. Po roku jednak powrócił do ekstraklasy do klubu FK Ventspils, gdzie był kluczowym piłkarzem. Grał tam przez 5 sezonów, w ostatnich zdobywając puchar Łotwy. Wiosną 2005 sięgnęła po niego Amica Wronki, w której przez rok zagrał w zaledwie 8 meczach. Po odejściu z Amiki grał w Ditton Daugavpils, gdzie spędził znakomity sezon, który zaowocował transferem do rumuńskiego Dinama Bukareszt. Mimo że zagrał tam tylko 1 mecz w rundzie wiosennej sezonu 2006/07, to jednak na wagę tytułu. Resztę wiosny spędził w 1-ligowym FK Jurmala. Od 3 sierpnia 2007 jest piłkarzem Górnika Zabrze. Smirnovs w barwach Górnika Zabrze rozegrał 19 spotkań. Māris strzelił też gola w meczu Pucharu Ekstraklasy oraz w meczu 15. kolejki (strzelił gola Widzewowi na wagę remisu). Najbardziej znany jest z niecodziennego gola samobójczego (w barwach Górnika Zabrze) w spotkaniu Orange Ekstraklasy z Polonią Warszawa. Była to samobójcza „główka” strzelona z pola karnego wprost do własnej bramki, przy czym warto podkreślić, że nie był ani kryty, ani zagrożony przez zawodników drużyny przeciwnej. Gol samobójczy został uznany „kiksem kolejki” w magazynie sportowym TVP2 Szybka Piłka. W ostatnim meczu rozgrywanym przez Górnika w lidze w roku 2007 (z Legią Warszawa) odniósł poważną kontuzję, która wykluczyła go z gry do końca sezonu. 2 czerwca 2008 w dzień jego 32. urodzin Górnik przedłużył z nim kontrakt do 30 czerwca 2009. Po spadku Górnika do I ligi zarząd postanowił nie przedłużać z nim umowy.

</doc>
<doc id="1053521" url="https://pl.wikipedia.org/wiki?curid=1053521" title="Cerkiew św. Michała Archanioła w Mochnaczce">
Cerkiew św. Michała Archanioła w Mochnaczce

Cerkiew św. Michała Archanioła w Mochnaczce.
Cerkiew powstała w XVIII w. Przekształcona poważnie w 1846 r., wybudowano wtedy nowe prezbiterium, dotychczasowe włączając do powiększonej nawy i przykrywając oba człony wspólnym dachem. Odnawiana w latach 1923, 1929 i 1960–1964.
Cerkiew ta jest jednym z 237 obiektów znajdujących się na Szlaku architektury drewnianej w Województwie Małopolskim.
Cerkiew łemkowska, typ północno-zachodni, wariant młodszy z poważnymi przekształceniami, orientowana, drewniana, konstrukcji zrębowej, pierwotnie trójdzielna. Obecnie składa się z wydłużonego nowego prezbiterium zamkniętego trójbocznie, nieco szerszego dawnego prezbiterium, jeszcze szerszej nawy i wydłużonego, prostokątnego babińca. Wschodnia część nowego prezbiterium pełni funkcję zakrystii. Wieża konstrukcji słupowo-ramowej o pochyłych ścianach, zwieńczona nadwieszoną pseudoizbicą i gzymsem z namalowanymi zegarami. Słupy wieży obejmują babiniec. Wokół wieży zachata. Dachy kryte blachą. Nad prezbiterium kalenicowy dwuspadowy z załamaniem, przechodzący we wschodniej części w namiotowy, nad nawą dach namiotowy z załamaniem, wysunięty okapem nad dawne prezbiterium, nad wieżą namiotowy. Nad wszystkimi częściami jednolite hełmy cebulaste z pozornymi latarniami i żelaznymi krzyżami. Ściany szalowane deskowaniem pionowym, ściany wieży poziomym.
Wnętrze nakryte stropami płaskimi z fasetami. Na ścianach polichromia ornamentalna i figuralna przemalowana przez Czesława Lenczowskiego i Stanisława Kruczka w latach 1960–1964. Między prezbiterium a nawą kompletny ikonostas z XIX w., zawierający także starsze ikony. W środkowej części ikonostas został zasłonięty przez współczesny ołtarz, w duchu ludowego neogotyku, z obrazem Matki Bożej Częstochowskiej.
Wokół cerkwi drewniany płot oparty na murowanych, kamiennych słupkach. Od drogi asfaltowej wiedzie pod górę do cerkwi kilkudziesięciometrowa dróżka, ręcznie wyłożona kamiennymi płytami przez m.in. Wasyla Garberę i ogrodzona płotem. Na jej początku drewniana ozdobna brama z rzeźbą Chrystusa Frasobliwego w zwieńczeniu. Obok cerkwi czynny cmentarz grzebalny z zachowanymi nagrobkami kamiennymi dawnych mieszkańców.
Po wysiedleniu Łemków w ramach akcji Wisła, od 1947 r. cerkiew użytkowana jako kościół rzymskokatolicki pw. Matki Bożej Częstochowskiej, od 1951 r. parafialny.

</doc>
<doc id="1053524" url="https://pl.wikipedia.org/wiki?curid=1053524" title="Karolina Fryderyka Badeńska">
Karolina Fryderyka Badeńska

Karolina Fryderyka Wilhelmina (ur. 13 lipca 1776 w Karlsruhe, zm. 13 listopada 1841 w Monachium), księżniczka Badenii i Hochbergu, królowa Bawarii.
Życiorys.
Karolina Badeńska była najstarszą córką księcia Badenii Karola Ludwika i jego żony Amalii Fryderyki. Miała bliźniaczą siostrę Katarzynę Amalię (1776–1823). Prócz swej bliźniaczej siostry Karolina miała siedmioro rodzeństwa w tym carową Rosji Luizę, królową Szwecji Fryderykę Dorotę i wielką księżnę Hesji i Renu Wilhelminę.
Karolina była ulubioną córką swojej matki. Była wyznania protestanckiego.
9 marca 1797 roku została drugą żoną Maksymiliana, księcia Palatynatu-Zweibrücken, który dwa lata później został elektorem Bawarii i Palatynatu Reńskiego. 1 stycznia 1806 roku Karolina Fryderyka została królową nowo proklamowanego królestwa Bawarii. Bliźniacza siostra Karoliny również mieszkała w Bawarii.
Dzieci.
Karolina i Maksymilian mieli ośmioro dzieci, z czego tylko pięcioro dożyło wieku dorosłego; były to:

</doc>
<doc id="1053529" url="https://pl.wikipedia.org/wiki?curid=1053529" title="Wizja Jeden">
Wizja Jeden

Wizja Jeden (wcześniej Wizja 1) – polska stacja telewizyjna o charakterze ogólnym, wzorowana na brytyjskim kanale Sky One. Działalność rozpoczęła 1 kwietnia 1998 roku, dostępna była na platformie cyfrowej Wizja TV oraz w niektórych sieciach kablowych. Ostatnim programem nadanym w Wizji Jeden był film "Ostatnia misja", wyemitowany 31 marca 2001 roku o godzinie 22. W marcu 2002 roku Wizja TV została przejęta przez Cyfrę+, a następnie zlikwidowana.
Poza filmami, serialami i programami, telewizja transmitowała również wydarzenia z koncertów, imprez sportowych i innych wydarzeń, takich jak gale wręczania Złotych Globów.

</doc>
<doc id="1053533" url="https://pl.wikipedia.org/wiki?curid=1053533" title="Karolina Badeńska">
Karolina Badeńska



</doc>
<doc id="1053535" url="https://pl.wikipedia.org/wiki?curid=1053535" title="Charles Vanel">
Charles Vanel

Charles Vanel, właśc. Charles-Marie Vanel (ur. 21 sierpnia 1892 w Rennes, zm. 15 kwietnia 1989 w Cannes) – francuski aktor filmowy i teatralny.
Pochodził z rodziny kupieckiej. Nie miał szczęśliwej młodości – był wyrzucany ze szkół, do których uczęszczał. Próbował zaciągnąć się do marynarki. Ostatecznie zaczął występować w spektaklach teatralnych.
Zadebiutował w filmie "Jim Crow" (1910). W przeciągu trwającej 78 lat kariery aktorskiej wystąpił w ponad 200 filmach. Najsłynniejsze kreacje stworzył w thrillerach autorstwa Henriego-Georges’a Clouzota ("Cena strachu", 1953; "Widmo", 1955).

</doc>
<doc id="1053537" url="https://pl.wikipedia.org/wiki?curid=1053537" title="Jump (For My Love)">
Jump (For My Love)

Jump (For My Love) – czwarty i ostatni singel Girls Aloud z ich debiutanckiego albumu Sound Of The Underground. Piosenka ta znajduje się także na ich drugim studyjnym albumie What Will the Neighbours Say?. Dotarł do miejsca #2 w Wielkiej Brytanii oraz Irlandii, do miejsca #6 W Belgii, do #8 w Holandii oraz do miejsca #9 w Szwecji. Wydany 17 listopada 2003 roku, w Wielkiej Brytanii sprzedał się w ilości 182 tysięcy egzemplarzy. Singel jest coverem utworu The Pointer Sisters pod tym samym tytułem.

</doc>
<doc id="1053538" url="https://pl.wikipedia.org/wiki?curid=1053538" title="Franklin D. Roosevelt (stacja metra)">
Franklin D. Roosevelt (stacja metra)

Franklin D. Roosevelt – stacja 1 i 9 linii metra w Paryżu. Stacja znajduje się w 8 dzielnicy Paryża. Na linii 1 stacja została otwarta 19 lipca 1900 r, a na linii 9 – 27 maja 1923. W 2004 ze stacji skorzystało 12,19 mln pasażerów.

</doc>
<doc id="1053539" url="https://pl.wikipedia.org/wiki?curid=1053539" title="Siemiatycze (stacja kolejowa)">
Siemiatycze (stacja kolejowa)

Siemiatycze – stacja kolejowa w Siemiatyczach-Stacji, w województwie podlaskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 50–99 pasażerów na dobę.
W 1956 roku przy stacji został wybudowany dwukondygnacyjny dworzec. 12 kwietnia 2019 PKP podpisały z przedsiębiorstwem SKB umowę na jego przebudowę.

</doc>
<doc id="1053540" url="https://pl.wikipedia.org/wiki?curid=1053540" title="Stanisław Nikołajenko">
Stanisław Nikołajenko

Stanisław Mykołajowycz Nikołajenko, ukr. Станіслав Миколайович Ніколаєнко (ur. 9 lutego 1956 w Bohdaniwce w obwodzie kirowohradzkim) – ukraiński polityk, politolog i nauczyciel akademicki, deputowany, w latach 2005–2007 minister oświaty i nauki.
Życiorys.
Kształcił się w akademii, przekształconej później w Narodowy Uniwersytet Biozasobów i Zarządzania Naturą Ukrainy. W 1978 został inżynierem mechanikiem, a w 1980 absolwentem pedagogiki. W 1991 uzyskał stopień kandydata nauk w instytucie politologii i socjologii w Odessie.
Pracował jako nauczyciel akademicki na macierzystej uczelni, dochodząc do stanowiska profesora. Działał w Komunistycznej Partii Ukrainy, był jej etatowym pracownikiem. W latach 90. przeszedł do Socjalistycznej Partii Ukrainy. W 1994, 1998, 2002 i 2006 uzyskiwał mandat deputowanego do Rady Najwyższej.
Od 2005 do 2007 zajmował stanowisko ministra oświaty i nauki w rządach Julii Tymoszenko, Jurija Jechanurowa i Wiktora Janukowycza. W 2009 odszedł z SPU, stanął na czele Partii Sprawiedliwość. Powrócił do działalności naukowej, w 2014 został rektorem Narodowego Uniwersytetu Biozasobów i Zarządzania Naturą Ukrainy.
Odznaczony Orderem „Za zasługi” klasy III (2006) i II (2016).

</doc>
<doc id="1053541" url="https://pl.wikipedia.org/wiki?curid=1053541" title="Konklawe 1417">
Konklawe 1417

Konklawe 8-11 listopada 1417 – konklawe, które odbyło się na Soborze w Konstancji i formalnie zakończyło wielką schizmę zachodnią. W jego wyniku papieżem został Marcin V. Było to jedyne w historii konklawe, które odbyło się na terenie Niemiec i jedyne, w którym dopuszczono jako elektorów duchownych spoza Kolegium Kardynalskiego. Było także pierwszym, w którym uczestniczył Polak – arcybiskup gnieźnieński Mikołaj Trąba.
Sytuacja w Kościele.
Sobór w Konstancji został zwołany z inicjatywy króla niemieckiego Zygmunta Luksemburskiego w celu zakończenia trwającej od 1378 roku Wielkiej Schizmy w Kościele katolickim. W chwili jego otwarcia (listopad 1414) o władzę w Kościele rywalizowało aż trzech papieży: „rzymski” Grzegorz XII (uznany później przez Kościół za legalnego), „awinioński” Benedykt XIII i „pizański” Jan XXIII, przy czym największym poparciem cieszył się ten ostatni. Sobór opowiedział się za rezygnacją całej trójki. Grzegorz XII, którego obediencja składała się wówczas już tylko z księstwa Rimini, cesarskich elektoratów Palatynatu i Trewiru oraz kilku niemieckich diecezji, dobrowolnie ogłosił swoją abdykację 4 lipca 1415 roku. Sobór nadał mu tytuł kardynała biskupa Świętego Kościoła Rzymskiego i dożywotniego legata w Ankonie. Zmarł on w Recanati 18 października 1417. Jan XXIII odmówił złożenia rezygnacji i próbował uciec z Konstancji. Został jednak schwytany i uwięziony, a Sobór 29 maja 1415 ogłosił jego depozycję, którą nieco później on sam dobrowolnie ratyfikował. Największy opór stawił Benedykt XIII. Rezydował on wówczas w Peñíscola koło Walencji, a poparcia wciąż udzielały mu Aragonia, Kastylia, Nawarra, Szkocja i hrabstwo Armagnac. Benedykt XIII konsekwentnie odmawiał rezygnacji, uparcie obstając przy legalności swojego wyboru. Sprawę przesądziło przeciągnięcie królów Aragonii, Kastylii i Nawarry na stronę Soboru na przełomie 1416/1417. 26 lipca 1417 Sobór ogłosił jego detronizację, co umożliwiło przystąpienie do wyboru nowego papieża.
Lista elektorów.
Konklawe 1417 było jedynym w historii, w którym głosowali także niekardynałowie. Wprowadzono system głosowania „nacjami”. Oprócz kardynałów, którzy stanowili jedną „nację”, wyznaczono po sześciu reprezentantów pięciu „nacji”: „italskiej”, „galijskiej”, „germańskiej” (do której zaliczono też Słowian, Węgrów i Szkotów), „angielskiej” i „hiszpańskiej”. Aby doszło do wyboru papieża, kandydat musiał uzyskać po 2/3 głosów w każdej z tych sześciu grup. W celu uproszczenia procedury, każdy elektor mógł wskazać więcej niż jednego kandydata, z zaznaczeniem kolejności preferencji.
Kardynałowie.
Sobór uznał ważność nominacji kardynalskich wszystkich trzech obediencji. W listopadzie 1417 było trzydziestu kardynałów, w tym dwudziestu jeden należących w chwili rozpoczęcia Soboru do obediencji pizańskiej, pięciu z obediencji rzymskiej i czterech z obediencji awiniońskiej, przy czym ci ostatni nadal uznawali Benedykta XIII. W konklawe ostatecznie wzięło udział dwudziestu trzech kardynałów, w tym dziewiętnastu z obediencji pizańskiej i czterech z obediencji rzymskiej:
Po trzech elektorów mianowali rzymski papież Urban VI (1378-1389) i awinioński Klemens VII (1378-1394), dwóch rzymski papież Innocenty VII (1404-1406), czterech Grzegorz XII (1406-1415), jednego Benedykt XIII (1394-1417), a pozostałych dziesięciu Jan XXIII (1410-1415).
Prałaci pięciu „nacji” ("Adjuncti electores").
Nacja hiszpańska.
Kamerlingiem Świętego Kościoła Rzymskiego był wówczas François de Conzie, arcybiskup Narbonne. Ponieważ jednak nie był on obecny w Konstancji, zastępował go wicekamerling Louis Aleman, jego krewniak.
Nieobecni kardynałowie.
Nieobecnych było siedmiu kardynałów, w tym trzech uznających władzę Soboru w Konstancji oraz czterech popierających wciąż „awiniońskiego” papieża Benedykta XIII. Spośród „soborowych” kardynałów dwóch należało na początku obrad Soboru do obediencji pizańskiej, a jeden do rzymskiej:
Do grona elektorów nie zaliczano uwięzionego Baldassare Cossy, byłego antypapieża Jana XXIII, mimo że przed wyborem na antypapieża był kardynałem diakonem S. Eustachio.
Kardynałowie obediencji awiniońskiej.
Wszyscy zostali mianowani przez Benedykta XIII i w listopadzie 1417 nadal uznawali jego władzę.
Wybór Marcina V.
Konklawe rozpoczęło się 8 listopada, jednak pierwsze głosowanie odbyło się dopiero 10 listopada. Głosy były w nim mocno rozproszone, żaden z kandydatów nie uzyskał wyraźnie większego poparcia. W tej sytuacji zrezygnowano z procedury akcesu i kartki wyborcze spalono.
W głosowaniu 11 listopada wyraźną większość uzyskała czwórka kardynałów:
Najwięcej głosów uzyskał więc Colonna, który jako jedyny z tej czwórki otrzymał głosy w każdej z nacji. Kardynał Adimari chciał wówczas rozpocząć ustnie akces i przenieść swój głos na Colonnę, jednak zażądano ponownego głosowania pisemnego. W tym powtórnym głosowaniu Colonna uzyskał większość 2/3 w każdej z pięciu nacji, a ponadto zagłosowało na niego 15 kardynałów, co oznaczało, że brakowało mu już tylko jednego głosu kardynalskiego. Wówczas kardynałowie de Foix i Fillastre, dotąd przeciwni Colonnie, w procedurze akcesu przenieśli swe głosy na niego, czyniąc go papieżem.
Oddone Colonna zaakceptował wybór i przyjął imię Marcin V, gdyż w dniu elekcji przypadało wspomnienie św. Marcina z Tours. 21 listopada w Konstancji odbyła się uroczysta inauguracja pontyfikatu, w czasie której kardynał biskup Ostii Jean de Brogny udzielił elektowi święceń kapłańskich i sakry biskupiej, a protodiakon Amadeo Saluzzo nałożył tiarę na jego głowę.
Wybór Marcina V faktycznie zakończył okres Wielkiej schizmy zachodniej. Na początku 1418 Benedykta XIII opuścili ostatni popierający go kardynałowie, posłuszeństwo wypowiedziało mu też królestwo Szkocji. Aż do śmierci w 1422 uważał się on jednak za prawowitego papieża, rezydując w Peniscola i zachowując nieliczne grono sympatyków w Aragonii i na południu Francji.

</doc>
<doc id="1053543" url="https://pl.wikipedia.org/wiki?curid=1053543" title="Patricio Urrutia">
Patricio Urrutia

Patricio Javier Urrutia Espinoza, pseudonim "Pato" (ur. 15 października 1978 w Ventanas) – ekwadorski piłkarz występujący na pozycji napastnika.
Przez większość kariery grał w LDU Quito. Został wybrany do ekwadorskiej kadry piłkarskiej na rozgrywki Mistrzostw Świata w Niemczech w 2006 roku
Strzelił pięć bramek w barwach zespołu LDU Quito, pomagając mu dojść aż do ćwierćfinałów w rozgrywkach Copa Libertadores w 2006 roku. Występował także między innymi w Barcelonie.
Po zakończeniu kariery został politykiem. Z ramienia partii Alianza PAIS został wybrany na burmistrza swojego rodzinnego miasta Ventanas na kadencję 2014–2019.

</doc>
<doc id="1053546" url="https://pl.wikipedia.org/wiki?curid=1053546" title="Disney Channel (USA)">
Disney Channel (USA)



</doc>
<doc id="1053560" url="https://pl.wikipedia.org/wiki?curid=1053560" title="Aq Qouyunlu">
Aq Qouyunlu



</doc>
<doc id="1053562" url="https://pl.wikipedia.org/wiki?curid=1053562" title="Matt Wachter">
Matt Wachter

Matthew Walter Wachter, (ur. 5 stycznia 1976 r. w Pottsville) – amerykański muzyk. Były członek formacji 30 Seconds to Mars. W latach 2007-2014 występował w zespole Angels &amp; Airwaves.

</doc>
<doc id="1053563" url="https://pl.wikipedia.org/wiki?curid=1053563" title="Bimbisara">
Bimbisara

Bimbisara, (Sanskrit: बिम्भिसार, 558 p.n.e. – 491 p.n.e.) – był królem imperium Magadha we wschodnich Indiach i rządził od 543 roku przed naszą erą aż do śmierci. Należał do dynastii Hariyanka.
Życiorys.
Jako że Bimbisara żył w tym samym czasie co Budda Siakjamuni, jest wielokrotnie wspominany w buddyjskich Dżatakach. W celu uzyskania dostępu do morza podbił królestwo Anga leżące nad dolnym Gangesem, które ze stolicą w Champie oddał we władanie jego następcy i syna Ajatashatru. Prawdopodobnie jako pierwszy władca wprowadził do armii słonie bojowe.
Po raz pierwszy Bimbisara spotkał Gautamę, gdy ten nie był jeszcze Buddhą. Później król został jego ważnym uczniem. Według zapisów król Bimbisara osiągnął stopień oświecania określany jako Sotapanna (Wstępujący w Strumień).
Jego żona Khema została uczennicą Buddy i po wstąpieniu do zakonu, pierwszą główną mniszką sanghi.
W pismach dżinizmu określany jest jako król "Shrenik z Rajgrih".
Przymierza zawarte poprzez małżeństwa.
Bimbisara zawarł małżeństwa, które miały służyć wzmocnieniu jego pozycji. Jego pierwsza żona, Kosala-devi była córką Maha Kosala króla państwa Kosala oraz siostrą Prasenjit. Jego małżonka przyniosła mu w posagu Kashi, które w tym czasie było jedynie wioską. Małżeństwo to zakończyło także wrogość pomiędzy Magadhą i Kosalą, a także umożliwiło zajęcie się relacjami z innymi państwami. Druga żona Bimbisary, Chellana była księżną Lichchhavi w Vaishali. Jego trzecia żona była córką wodza klanu Madra z Pendżabu.
Śmierć.
Według legendy Bimbisara został uwięziony przez swojego syna Ajatashatru i zagłodzony przez niego na śmierć. Podaje się, że miało to miejsce w roku 491 przed naszą erą.

</doc>
<doc id="1053565" url="https://pl.wikipedia.org/wiki?curid=1053565" title="Słowienkowo (przystanek kolejowy)">
Słowienkowo (przystanek kolejowy)

Słowienkowo - przystanek kolejowy w Słowienkowie, w województwie zachodniopomorskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1053566" url="https://pl.wikipedia.org/wiki?curid=1053566" title="Hubert Robaszek">
Hubert Robaszek

Hubert Robaszek (ur. 25 kwietnia 1981 w Piotrkowie Trybunalskim) – polski piłkarz grający na pozycji pomocnika.
Hubert Robaszek rozpoczynał swoją karierę w Piotrcovii Piotrków Trybunalski. Następnie grał w Stasiaku Opoczno, Widzewie Łódź, Promieniu Żary, KS Paradyżu, KSZO Ostrowiec Św. i Polonii Bytom. Od stycznia 2010 roku był zawodnikiem Dolcanu Ząbki.
W Ekstraklasie Robaszek rozegrał 17 meczów (wszystkie w barwach Polonii Bytom).

</doc>
<doc id="1053569" url="https://pl.wikipedia.org/wiki?curid=1053569" title="Wyżni Staw Rohacki">
Wyżni Staw Rohacki

Wyżni Staw Rohacki, Zadni Staw Rohacki (słow. "Štvrté Roháčske pleso", "Horné Roháčske pleso") – jeden z czterech Rohackich Stawów znajdujących się na trzech tarasach w górnej części Doliny Rohackiej w słowackich Tatrach Zachodnich. Położony jest na wysokości 1720 m n.p.m., na dnie zniszczonego przez erozję zbiornika firnowego. Jego wody odpływają w kierunku Doliny Spalonej. Znajduje się na wierzchowinie wzniesienia Przednie Zielone, od północnej strony opada do niego stroma ściana Zielonego Wierchu Rohackiego podsypana stożkami piargowymi i wielkimi głazami. Staw ma skaliste brzegi, znad których widoczny jest Wołowiec, Rakoń i jego północno-zachodnia grań. Często przebywają na jego wodach dożywiane przez turystów i niemal oswojone kaczki krzyżówki.
Wzdłuż stawu prowadzi dobrze utrzymany szlak turystyczny i ścieżka dydaktyczna z tablicami informacyjnymi.

</doc>
<doc id="1053570" url="https://pl.wikipedia.org/wiki?curid=1053570" title="Qara Qouyunlu">
Qara Qouyunlu



</doc>
<doc id="1053576" url="https://pl.wikipedia.org/wiki?curid=1053576" title="Sekretarze Wojny (Francja)">
Sekretarze Wojny (Francja)



</doc>
<doc id="1053578" url="https://pl.wikipedia.org/wiki?curid=1053578" title="Przełęcz w Osobitej">
Przełęcz w Osobitej



</doc>
<doc id="1053581" url="https://pl.wikipedia.org/wiki?curid=1053581" title="Michał Bagiński">
Michał Bagiński

Michał Bagiński (ur. 16 marca 1980 roku w Olsztynie) − polski muzyk, sideman, kompozytor, realizator i producent muzyczny, założyciel, wokalista i gitarzysta zespołu KookaburrA. W latach 2001-2004 członek zespołu Kangaroz, 2005−2009 gitarzysta zespołu Big Day. Od 2007 kierownik muzyczny zespołu Marka Piekarczyka - Źródło. W latach 2005-2016 współpracował z projektem Yugopolis. Od 2017 gitarzysta w zespole Loka.

</doc>
<doc id="1053582" url="https://pl.wikipedia.org/wiki?curid=1053582" title="Liceum Ogólnokształcące im. Piotra Skargi w Pułtusku">
Liceum Ogólnokształcące im. Piotra Skargi w Pułtusku

Liceum Ogólnokształcące im. Piotra Skargi – najstarsza szkoła średnia w Pułtusku. Jej siedziba znajduje się przy ul. Piotra Skargi 2. Od 2019 r. dyrektorem jest mgr Anna Majewska.
Szkoła szczyci się trzecim miejscem po Płocku i Sieradzu wśród najstarszych liceów w Polsce.
Tradycje.
Tradycją liceum jest organizowany od 1996 r. co roku Turniej Klas II, w ramach którego uczniowie wykonują prace społeczne na rzecz szkoły, odtwarzają scenki rodzajowe z wykorzystaniem fragmentów „Wspomnień niebieskiego mundurka” i odpowiadają na pytania z historii szkoły. Od 1993 roku odbywają się Szkolne Spotkania ze Sztuką, pokazy talentów z różnych dziedzin uczniów i nauczycieli.

</doc>
<doc id="1053584" url="https://pl.wikipedia.org/wiki?curid=1053584" title="August von Gneisenau">
August von Gneisenau



</doc>
<doc id="1053587" url="https://pl.wikipedia.org/wiki?curid=1053587" title="Będzino (przystanek kolejowy)">
Będzino (przystanek kolejowy)

Będzino – przystanek kolejowy w miejscowości Będzino, w województwie zachodniopomorskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1053591" url="https://pl.wikipedia.org/wiki?curid=1053591" title="Helmintofauna">
Helmintofauna

Helmintofauna – termin używany w parazytologii na określenie ogółu robaków (zobacz helminty, Vermes) robaków pasożytniczych znajdujących się w jednym żywicielu lub populacji żywicieli.

</doc>
<doc id="1053592" url="https://pl.wikipedia.org/wiki?curid=1053592" title="Karl von Clausewitz">
Karl von Clausewitz



</doc>
<doc id="1053594" url="https://pl.wikipedia.org/wiki?curid=1053594" title="Helminty">
Helminty

Helminty (w języku greckim „robaki”) – przestarzały termin stosowany w zoologii i parazytologii. Helminty obejmują wszystkie grupy robaków pasożytniczych: przywry, tasiemce, obleńce, kolcogłowy. Słowo to jest często stosowane w parazytologii ze względu na wygodę, jednak jest nieprecyzyjne pod względem systematyki zoologicznej.
W niektórych opracowaniach synekologicznych pojawia się podział helmintów na biohelminty i geohelminty.
Biohelminty – pasożyty, których cykl życiowy przebiega z udziałem żywiciela lub żywicieli pośrednich. Występują u nich dwa stadia intrahostalne (jedno w żywicielu pośrednim i jedno w żywicielu ostatecznym) oraz jedno stadium ekstrahostalne (pozażywicielskie) – jajo. Jajo zachowuje się w środowisku zewnętrznym biernie pod względem lokomotorycznym (brak samodzielnego ruchu) oraz troficznym (nie pobiera pokarmu). Biernie dostaje się do żywiciela pośredniego. Nie stanowi pokarmu żywiciela, lecz jest zjadane przypadkowo wraz z poszukiwanym przez żywiciela pokarmem (np. odchody dla koprofagów, padlina dla nekrofagów, gleba i szczątki organiczne dla dżdżownicy). W środowisku wodnym, gdzie jaja ulegają rozproszeniu w toni wodnej, spotyka się adaptacje morfologiczne jaj tasiemców, polegające na upodabnianiu się do naturalnego pokarmu (zjadanego przez żywiciela pośredniego). Do biohelmintów zaliczane są Trematoda i Cestoda.
Geohelminty ("sensu lato") – pasożyty, których cykl rozwojowy przebiega bez udziału żywiciela pośredniego. Występuje tu jedno stadium intrahostalne (w żywicielu ostatecznym). Geohelminty dzielone są na geohelminty właściwe, pseudohelminty i ageohelminty.
Geohelminty właściwe – stadium ekstrahostalne występuje pod postacią jaja, a następnie wolno żyjącej larwy, pobierającej pokarm, przechodzącej przeobrażenie (linienie), posiadającej zdolność ruchu. Na tym etapie ontogenezy pasożyty są ściśle związane ze środowiskiem zewnętrznym zarówno biernie (podlegają wpływom jego czynników fizykochemicznych i biotycznych), jak i czynnie (jako konsumenci I rzędu). Do geohelmintów właściwych zaliczane są Nematoda.
Pseudogeohelminty – w środowisku zewnętrznym przebywają jaja tych pasożytów o charakterze przetrwalnikowym. Zachowują się biernie. Wpływ środowiska zaznacza się najsilniej poprzez czynnik termiczny, który opóźnia lub przyspiesza rozwój i osiągnięcie inwazyjności larwy zamkniętej w jaju.
Ageohelminty – jajo jako stadium ekstrahostalne ma delikatną otoczkę, a żywotność zamkniętej wewnątrz larwy jest krótkotrwała. W momencie składania jaj przez samicę, larwy są już morfologicznie ukształtowane i bardzo szybko osiągają inwazyjność. Pasożyty te przechodzą swoją ontogenezę niejako z pominięciem środowiska zewnętrznego. Jaja ich składane są w okolicy perianalnej żywiciela, a następnie mogą przetrwać czas jakiś w mikroklimacie powierzchni ciała żywiciela lub jego gniazda. Zarażenie odbywa się przez kontakty osobnicze lub autoinwazję.
Słowo "helminty" przetrwało w łacińskiej nazwie płazińców (Platyhelminthes) i obleńców (Nemathelminthes). 

</doc>
<doc id="1053595" url="https://pl.wikipedia.org/wiki?curid=1053595" title="Dobrota">
Dobrota

Dobrota (cyr. Доброта) – miasto w Czarnogórze, w gminie Kotor. W 2011 roku liczyło 8189 mieszkańców.
W czasach rzymskich istniało tu osiedle zwane Debratha. W 1351 roku znalazło się w granicach Kotoru. W 1704 roku uzyskało niezależność.

</doc>
<doc id="1053596" url="https://pl.wikipedia.org/wiki?curid=1053596" title="Helmintoza">
Helmintoza

Helmintoza ("robaczyca") – choroba wywołana przez helminty, które dzielą się na płazińce i nicienie. Do płazińców należą m.in. tasiemiec nieuzbrojony i bruzdogłowiec szeroki, natomiast do nicieni glista ludzka i włosień kręty. Helmintozy są uważane za zaniedbane choroby tropikalne.

</doc>
<doc id="1053598" url="https://pl.wikipedia.org/wiki?curid=1053598" title="Fryderyka Dorota Badeńska">
Fryderyka Dorota Badeńska

Fryderyka Dorota Wilhelmina (ur. 12 marca 1781 w Karlsruhe; zm. 25 września 1826 w Lozannie) – królowa Szwecji.
Fryderyka Dorota Wilhelmina była córką Karola Ludwika Badeńskiego i Amalii Fryderyki Hessen-Darmstadt. Była siostrą carowej Rosji Luizy, królowej Bawarii Karoliny Fryderyki i wielkiej księżnej Hesji i Renu Wilhelminy.
W 1797 roku wyszła za mąż za króla szwedzkiego Gustawa IV Adolfa i została koronowana na królową. W 1809 roku razem z mężem, po jego obaleniu, opuściła Szwecję. Odtąd razem z rodziną zamieszkała w Badenii. W 1812 roku Fryderyka rozwiodła się z Gustawem.
Dzieci.
Miasta Frederika (1799), Dorotea (1799) i Vilhelmina (1804) w Laponii zostały nazwane na cześć królowej Fryderyki Doroty.

</doc>
<doc id="1053604" url="https://pl.wikipedia.org/wiki?curid=1053604" title="Kronozaur">
Kronozaur

Kronosaurus (z gr. "jaszczur Kronosa") – rodzaj dużego mięsożernego pliozaura żyjącego we wczesnej kredzie (alb, 112 milionów lat temu).
Pierwsze stanowisko tego gada, obejmujące najwięcej okazów skamieniałości, znaleziono na terenie stanu Queensland, w Australii w roku 1889. Od 1977 dysponujemy też znaleziskami z Villa de Leyva z Kolumbii, które dostarczyły najpełniejszego szkieletu zwierzęcia.
Nazwę "Kronosaurus" nadał w 1924 Heber Longman, który opisał gatunek "Kronosaurus queenslandicus". Wydzielony w 1992 przez Hampe'a gatunek "Kronosaurus boyacensis" jest niepewny.
Odżywianie.
Kronozaur znajdował się zapewne na szczycie łańcucha pokarmowego mórz wczesnej kredy. Uważa się, że polował na amonity oraz inne głowonogi, na co wskazuje wygląd zaokrąglonych zębów, dostosowanych do miażdżenia skorup tych bezkręgowców, w tylnej części szczęk zwierzęcia. We wnętrzu skamieniałości kronozaura odkryto szczątki żółwi i plezjozaurów. Istnieje też szkielet ośmiometrowego plezjozaura z rodzaju "Woolungasaurus" ze śladami ugryzień pozostawionych zapewne przez kronozaura. Jego łupem mogły też padać ichtiozaury, a nawet prehistoryczne rekiny.
Tryb życia.
Kronozaur był typowo morskim gadem. Być może jednak zapłodnione samice wychodziły na ląd w celu złożenia jaj w piasku, jak czynią to żółwie, albo wydawały je na świat w wodzie. Zwierzę oddychało za pomocą płuc, podobnie do dzisiejszych wielorybów. W związku z tym musiało od czasu do czasu wypływać na powierzchnię, w celu nabrania powietrza. Nie było to zwierzę potrafiące ścigać ofiary, z powodu swoich dużych rozmiarów. Jednakże mocne płetwy pozwalały mu na wykonywanie krótkotrwałych, nagłych ruchów potrzebnych przy polowaniu.
Kronozaur w kulturze popularnej.
Zwierzę to przedstawione zostało w książce Steve'a Altena pt. "The Trench" oraz książce Roberta Bakkera "Raptor Red".
W grze Paraworld Kronosaur jest ważną bojową jednostką morską we frakcji Pustynni Jeźdzcy. Można go budować w pływającym porcie na 2 poziomie technologii.

</doc>
<doc id="1053605" url="https://pl.wikipedia.org/wiki?curid=1053605" title="Kazimierz Pomorski (przystanek kolejowy)">
Kazimierz Pomorski (przystanek kolejowy)

Kazimierz Pomorski – nieczynny przystanek kolejowy w Kazimierzu Pomorskim, w województwie zachodniopomorskim, w Polsce.
Budynek dworca rozebrano, ponieważ kierowcy przejeżdżający przez przejazd kolejowo-drogowy mogli nie widzieć nadjeżdżającego pociągu.

</doc>
<doc id="1053606" url="https://pl.wikipedia.org/wiki?curid=1053606" title="Część całkowita">
Część całkowita



</doc>
<doc id="1053608" url="https://pl.wikipedia.org/wiki?curid=1053608" title="Triple-DES">
Triple-DES



</doc>
<doc id="1053610" url="https://pl.wikipedia.org/wiki?curid=1053610" title="Leszno Dworzec Mały">
Leszno Dworzec Mały

Leszno Dworzec Mały – zlikwidowana stacja kolejowa położona w Lesznie. Znajdowała się przy ulicy Dworcowej w odległości około 350 metrów od głównego dworca.
11 czerwca 1914 roku z udziałem Królestwa Prus, Prowincji Poznańskiej, powiatów: leszczyńskiego, górowskiego, ścinawskiego oraz miast: Góra, Ścinawa i Chobienia, a także, z należącym do Lenz Co, Kolejowym Towarzystwem Budowlanym, założono Leszczyńsko – Górowsko – Ścinawską Kolej Małą Towarzystwo Akcyjne z siedzibą w Górze.
Pierwszy przejazd pasażerski na niemal 60 kilometrowej trasie z Leszna przez Górę do Krzelowa miał miejsce 15 września 1916 roku. Linia wiodła w kierunku południowym równolegle do torów linii nr 271 Wrocław Główny – Poznań Główny przez nieistniejącą już dziś leszczyńską stację Leszno Zaborowo. Następnie przekraczała granicę prowincji Dolny Śląsk i wiodła dalej krzyżując się w Sławęcicach z państwową linią Bojanowo – Odrzycko. Od tego momentu tory biegły równolegle do siebie mając jednocześnie osobne dworce w Sławęcicach i Górze. Za Górą linie kierowała się w kierunku Odry i biegła wzdłuż niej, aż do Ścinawy. W Krzelowie osiągała linię kolei legnicko-rawickiej, która prowadziła przez Ścinawę do Legnicy.
Po wysadzeniu mostu na Kopanicy w czasie powstania wielkopolskiego, linia stała się nieprzejezdna. Poza tym po odzyskaniu przez Polskę niepodległości w 1918 roku, pomiędzy Laskową a Chróściną (niem. "Kraschen") przebiegać zaczęła granica państwowa pomiędzy Polską a Niemcami. Od 17 stycznia 1920 roku linia na trasie Leszno – Laskowa nie była używana, a w 1922 rozebrana, na co wskazują nigdy nie wznowione kursy do Leszna, nawet podczas niemieckiej
okupacji w czasie II wojny światowej.
Podróż z Leszna do Krzelowa zajmowała według rozkładu z 1917 roku 3 godziny. Średnia prędkość pociągu wynosiła zatem 20 km/h.
Linia Leszno – Krzelów obsługiwana była przez 4 parowozy serii T3, 1 wagon spalinowy, 5 wagonów osobowych i 2 wagony bagażowe. Poza tym, linia obsługiwała pociągi towarowe.
Po likwidacji linii i dworca budynek został adaptowany do innych celów. W okresie PRL znajdował się tam m.in. zakład fryzjerski oraz gabinet stomatologiczny.

</doc>
<doc id="1053611" url="https://pl.wikipedia.org/wiki?curid=1053611" title="Pośrednie Stawy Rohackie">
Pośrednie Stawy Rohackie

Pośrednie Rohackie Stawy – dwa z grupy czterech Rohackich Stawów w słowackich Tatrach Zachodnich. Znajdują się w Dolinie Rohackiej, na środkowym z trzech tarasów Przedniego Zielonego. Powstały w rynnie wyrzeźbionej przez lodowiec. W polskiej literaturze obejmuje się je wspólną nazwą Pośrednich Stawów, ale stawy mają też oddzielne nazwy:
Wzdłuż stawu prowadzi dobrze utrzymany szlak turystyczny i ścieżka dydaktyczna z tablicami informacyjnymi. Widok na Rohacze, Wołowiec, Rakoń.

</doc>
<doc id="1053612" url="https://pl.wikipedia.org/wiki?curid=1053612" title="Cardinal de Bouillon">
Cardinal de Bouillon



</doc>
<doc id="1053621" url="https://pl.wikipedia.org/wiki?curid=1053621" title="Dekanat święciechowski">
Dekanat święciechowski

Dekanat święciechowski – jeden z 43 dekanatów archidiecezji poznańskiej, składa się z dziesięciu parafii: 

</doc>
<doc id="1053622" url="https://pl.wikipedia.org/wiki?curid=1053622" title="Tatarzy czarni">
Tatarzy czarni

Tatarzy czarni – lud koczowniczy pochodzenia mongolskiego, zamieszkujący między XI a XIII wiekiem pogranicze Chin, Mongolii i Mandżurii.
Zamieszkiwali terytoria na wschód od Mongołów, a na północny zachód od Chin. Przez większość swej historii byli uzależnieni od kolejnych państw chińskich – Liao i Jin, przeciwko którym jednak kilkakrotnie się buntowali. 
Nigdy nie zorganizowali się w jedno państwo, tworząc kilka chanatów, które jednak ze sobą współpracowały. W XII wieku prowadzili długotrwałe wojny z Mongołami. Początkowo byli w tych konfliktach stroną przeważającą, jednak po przejęciu władzy nad Mongołami przez Czyngis-chana w latach 80. lub 90 zaczęli przegrywać. Ostatecznie rozbici w 1202 roku w bitwie pod Dałan Nemürges. Po tej bitwie elitę tatarską wybito "powyżej osi wozu", zaś resztę ludności wcielono do imperium Czyngis-chana. 
Przydomek "Czarni" został im nadany przez Chińczyków i był w zamierzeniu obraźliwy. Odróżniał ich od, osiadłych i przyjmujących chińską kulturę, "Tatarów białych" – Ongutów, a także od stojących jeszcze niżej (w chińskim mniemaniu) "Tatarów dzikich".

</doc>
<doc id="1053627" url="https://pl.wikipedia.org/wiki?curid=1053627" title="Cmentarz menonicko-ewangelicki w Przyłubiu">
Cmentarz menonicko-ewangelicki w Przyłubiu

Cmentarz menonicko-ewangelicki w Przyłubiu - cmentarz z II połowy XIX wieku położony w Przyłubiu w gminie Solec Kujawski. Jest miejscem pochówku Olędrów wyznania mennonickiego oraz ludności ewangelickiej.
Na terenie cmentarza znajdują się zachowane w różnym stanie groby oraz kamienne i metalowe pozostałości po nich. Cmentarz o powierzchni 0,24 ha zlokalizowany jest na niewielkim wzniesieniu (34 m n.p.m.), co jest charakterystyczne dla osadnictwa olenderskiego. Ze zniszczonych tablic inskrypcyjnych nagrobków wynika, że pochowany tu został budowniczy Christian Fingertam 1869 r. i jego żona Eliza zm. 1904 r. Z okresu założenia cmentarza znajduje się 6 steli nagrobkowych i 9 obejść żeliwnych oraz fragmenty kilkunastu nagrobków z I połowy XX wieku. Drzewostan reprezentują akacja, sosna, lipa, bez, oraz dwa pomnikowe dęby szypułkowe (o obwodzie 396 i 343 cm)
Opiekunem cmentarza jest Urząd Miasta i Gminy Solec Kujawski.

</doc>
<doc id="1053630" url="https://pl.wikipedia.org/wiki?curid=1053630" title="Mścice (stacja kolejowa)">
Mścice (stacja kolejowa)

Mścice – stacja kolejowa w Mścicach, w województwie zachodniopomorskim, w Polsce.
W roku 2017 stacja obsługiwała 0–9 pasażerów na dobę.

</doc>
<doc id="1053631" url="https://pl.wikipedia.org/wiki?curid=1053631" title="Zasadnicza służba wojskowa pełniona nadterminowo">
Zasadnicza służba wojskowa pełniona nadterminowo



</doc>
<doc id="1053632" url="https://pl.wikipedia.org/wiki?curid=1053632" title="Służba nadterminowa">
Służba nadterminowa

Służba nadterminowa – w Polsce jedna z form niezawodowej służby wojskowej. Formę tę wykorzystywano zarówno w Wojsku Polskim okresu międzywojennego, jak i po II wojnie światowej. Została prawnie zniesiona z dniem 1 stycznia 2010 r.
Jej zasady opisane były w art. 86 ustawy o powszechnym obowiązku wojskowym ().
Do służby nadterminowej, trwającej od jednego do siedmiu lat, zgłosić się mógł - dobrowolnie - każdy żołnierz służby zasadniczej, który - zgodnie z ustawą - spełniał wszystkie z następujących warunków:
Służba nadterminowa pełniona była w zamian za wynagrodzenie stosowne do posiadanego stopnia wojskowego i zajmowanego stanowiska z zachowaniem prawa do wypoczynku i urlopu. Przyjęcie do takiej służby równoważne było z zawarciem przez żołnierza z armią kontraktu zobowiązującego go do pełnienia w wojsku służby przez ustalony w umowie czas.
Pojęcie służby nadterminowej w wojsku stosowane bywa także w innych armiach niż w Polsce, jednak w zależności od obowiązujących tam przepisów oznaczać może zupełnie inne zasady. W szczególności na przykład w Stanach Zjednoczonych obowiązuje "", pozwalająca armii przedłużyć termin pełnienia służby przez żołnierza poza podpisany przez niego kontrakt nawet wbrew jego woli.

</doc>
<doc id="1053639" url="https://pl.wikipedia.org/wiki?curid=1053639" title="Cecylia von Oldenburg">
Cecylia von Oldenburg

Cecylia von Oldenburg (ur. 22 czerwca 1807 w Sztokholmie, zm. 27 stycznia 1844 w Oldenburgu) – księżniczka szwedzka, wielka księżna Oldenburga.
Córka króla Szwecji Gustawa IV i księżniczki badeńskiej, królowej Fryderyki Doroty. Była siostrą księcia Gustawa i Zofii Wilhelminy, wielkiej księżnej Badenii.
Cecylia wyszła za mąż za Pawła Fryderyka Augusta, wielkiego księcia Oldenburga. Cecylia była jego trzecią żoną. Uroczystość zaślubin odbyła się w sierpniu w 1831 roku. Cecylia i wielki książę Paweł mieli trójkę dzieci:

</doc>
<doc id="1053644" url="https://pl.wikipedia.org/wiki?curid=1053644" title="Wiadomości24.pl">
Wiadomości24.pl

Wiadomości24.pl – polski społecznościowy serwis informacyjny założony 14 czerwca 2006 i istniejący do 2017 roku. Pisanie informacji opierało się w głównej mierze na dziennikarstwie obywatelskim osób zarejestrowanych. 22 września 2017 roku Grupa Polska Press ogłosiła, że serwis wiadomości24.pl zostanie zamknięty. Powodem zamknięcia serwisu podanym przez Grupę Polska Press była „niższa popularność, bo internauci wolą zamieszczać wiadomości na portalach społecznościowych”. Obecnie adres URL tego serwisu przekierowuje na serwis internetowy Naszemiasto.pl.
Redakcja serwisu mieściła się na II piętrze biurowca Saturn, przy ulicy Domaniewskiej 41, na warszawskim Mokotowie.
Zespół.
Dawniej:
Konkurs na Dziennikarza Obywatelskiego Roku (2006–2009).
Wiadomości24.pl przeprowadziły samodzielnie w sumie cztery edycje konkursu „Dziennikarz Obywatelski Roku”. Ich laureatami byli:
Źródło:.
Konkurs na Dziennikarza Obywatelskiego Roku (2010–2011).
Od 2010 r. darmowe głosowanie w Internecie zastąpiono płatnym systemem głosowania SMS; bardzo poszerzono też definicję dziennikarza obywatelskiego – "Przy doborze tekstów, filmów, zdjęć i wpisów nie decyduje w jakiej formie zostały opublikowane: w serwisie dziennikarstwa obywatelskiego, np. Wiadomości24, na blogu jakiejkolwiek platformy, czy w postaci krótkich wpisów z Blipa, Twittera lub Facebooka". Niezmienny pozostał wybór kapituły konkursu, która wybrała następujących Dziennikarzy Obywatelskich:
Ponadto wprowadzono osiem dodatkowych kategorii z płatnym systemem głosowania SMS:
Tym samym od 2010 r. liczba laureatów każdej edycji konkursu wzrosła ponad czterokrotnie.
Konkurs na Dziennikarza Obywatelskiego Roku (2012).
W konkursie Dziennikarz Obywatelski 2012 Roku zmianie uległy kategorie z płatnym systemem głosowania SMS:

</doc>
<doc id="1053646" url="https://pl.wikipedia.org/wiki?curid=1053646" title="Tatarzy (ujednoznacznienie)">
Tatarzy (ujednoznacznienie)

Nazwą Tatarzy określano w historii kilka różnych ludów:
Jedynie Tatarzy czarni i ci wywodzący się ze Złotej Ordy używali nazwy "Tatarzy" sami wobec siebie, jako nazwy etnicznej.

</doc>
<doc id="1053648" url="https://pl.wikipedia.org/wiki?curid=1053648" title="Lincoln MKZ">
Lincoln MKZ

Lincoln MKZ – samochód osobowy klasy średniej produkowany pod amerykańską marką Lincoln w latach 2005 – 2020.
Pierwsza generacja.
Lincoln MKZ I został po raz pierwszy zaprezentowany w 2005 roku.
Nowy, najmniejszy sedan klasy wyższej w ofercie marki zadebiutował pierwotnie pod nazwą Lincoln Zephyr podczas targów motoryzacyjnych w Nowym Jorku w 2004 roku. Produkcję modelu jeszcze pod tą nazwą rozpoczęto 1 sierpnia 2005 roku w meksykańskiej fabryce w Hermosillo, z kolei w 2007 roku w ramach unifikacji nowego sposobu nazewnictwa zdecydowano się przemianować Zephyra na Lincolna MKZ.
Jako bliźniacza wariacja wobec innych średniej wielkości modeli koncernu Ford, samochód współdzielił z nimi bryłe nadwozia, kształt drzwi czy szyb, zyskując jednocześnie unikalny wygląd pasa przedniego i charakterystyczne, podłużne lampy tylne dominujące klapę bagaznika. Dedykowany projekt zastosowano także wobec bardziej luksusowo zaaranżowanej kabiny pasażerskiej, na czele z kokpitem.
MKZ Hybrid.
We wrześniu 2010 roku wprowadzono do sprzedaży wersję hybrydową (był to pierwszy przypadek w tym segmencie pojazdów, gdzie wersja z napędem hybrydowym oferowana była w cenie takiej samej jak bazowa wersja z silnikiem benzynowym).
Lifting.
Na rok 2010 przygotowano odświeżoną wersję modelu MKZ, która została zaprezentowana wiosną 2009 roku. Zmodernizowano wygląd nadwozia, układ zawieszenia oraz zastosowano nową 6-biegową automatyczną skrzynię biegów "SelectShift".
Druga generacja.
Lincoln MKZ II został zaprezentowany po raz pierwszy w 2012 roku.
Premierę drugiego wcielenia MKZ poprzedziła prezentacja wersji koncepcyjnej został po raz pierwszy zaprezentowany podczas targów motoryzacyjnych w Detroit na początku 2012 roku. Wersję produkcyjną przedstawiono 3 miesiące później podczas międzynarodowych targów Nowym Jorku.
Druga generacja modelu ponownie dzieli płytę podłogową z modelem Fusion, jednak tym razem odróżnia się od niego inaczej stylizowaną karoserią i innymi proporcjami nadwozia. Samochód w pierwszych latach produkcji charakteryzował się awangardowo stylizowanym przodem, z agresywnie zarysowanymi reflektorami i dwuczęściową, rozległą atrapą chłodnicy w stylu innych modeli w ówczesnej ofercie Lincolna.
Lifting.
W listopadzie 2015 roku Lincoln przedstawił model MKZ po gruntownej modernizacji. W jej ramach całkowicie zmodyfikowano wygląd pasa przedniego, który upodobniono do innych nowych modeli marki w ramach wprowadzenia nowego kierunku stylistycznego. Z tyłu zmiany okazały się z kolei symboliczne - zmieniono jedynie rozstawienie końcówek rur wydechowych w zderzaku.
W styczniu 2020 roku Lincoln potwierdził zakończenie produkcji MKZ bez bezpośredniego następcy. Wbrew wcześniejszym spekulacjom, nowy model średniej klasy o nazwie "Zephyr" dla rynku północnoamerykańskiego nie został zbudowany. Jednakże, nowy Lincoln Zephyr zadebiutował w listopadzie 2021 wyłącznie z myślą o rynku chińskim.

</doc>
<doc id="1053651" url="https://pl.wikipedia.org/wiki?curid=1053651" title="Shahab 3">
Shahab 3

Shahab 3 - irański pocisk balistyczny typu MRBM o zasięgu 1300-1700 km (oraz zmodernizowana wersja o zasięgu 2100 km), opracowany na podstawie pocisku rakietowego Rodong-1. Pocisk posiada silnik na paliwo ciekłe. Obecnie Iran posiada 25-100 tego typu pocisków. Iran prowadzi pracę nad pociskami Shahab 4, Shahab 5, z niepotwierdzonych informacji wynika, że rozpoczęto również prace nad generacją Shahab 6 (na bazie północnokoreańskiego międzykontynentalnego pocisku balistycznego Taep’o-dong 2).
Charakterystyka rakiety balistycznej Shahab 3:
Zmodernizowane pociski Shahab 3 i kolejne wersje z serii Shahab, oraz atomowy program Iranu, są powodami dla których USA wraz ze swoimi sojusznikami buduje system tarczy antyrakietowej. Shahab-3 może atakować ważne cele na całym Bliskim Wschodzie takie jak np.: Cieśninę Ormuz, kanał Sueski, bazy amerykańskich sił zbrojnych, czy strategicznych sojuszników (Izrael).

</doc>
<doc id="1053659" url="https://pl.wikipedia.org/wiki?curid=1053659" title="PMMW">
PMMW

PMMW (passive millimeter-wave) – technologia stosowana w kamerach. Pozwala ona prześwietlić obserwowaną osobę, wykorzystując różnice wrażliwości materiałów na różne natężenia fal dźwiękowych. Wykorzystuje ją Amerykańska Flota Powietrzna i Armia USA. Obecnie zaawansowane pracę prowadzi Instytut Northrop-Grumman Space Technology, który pracuje nad wersją cywilną. Ma ona pomóc w ochronie lotnisk.

</doc>
<doc id="1053660" url="https://pl.wikipedia.org/wiki?curid=1053660" title="Lincoln MKX">
Lincoln MKX

Lincoln MKX – samochód osobowy typu SUV klasy średniej, a następnie klasy wyższej produkowany pod amerykańską marką Lincoln w latach 2006 – 2018.
Pierwsza generacja.
Lincoln MKX I został zaprezentowany po raz pierwszy w 2006 roku.
Pierwszy, średniej wielkości SUV Lincolna pojawił się w ofercie na rynku pod koniec 2006 roku powstając na bazie platformy "Ford CD3" wykorzystanej przez koncern Ford także do budowy bliźniaczego modelu Ford Edge. Podobnie jak on, pierwsza Lincolna MKX wyróżniała się obłą sylwetką łączącą motyw kantów.
Przednią część nadwozia zdobiły kwadratowe, nieznacznie zagięte reflektory z prostokątną atrapą chłodnicy, z kolei tylną część zdobił jednoczęściow pas lamp biegnący przez całą szerokość nadwozia.
Lifting.
W 2010 roku Lincoln MKX przeszedł obszerny facelifting. Pojazd otrzymał gruntownie przemodelowany przód z nową dużą atrapą chłodnicy, innym kształtem reflektorów i zmodyfikowanymi zderzakami. We wnętrzu zmieniono z koleideskę rozdzielczą pojazdu, za to tylną część nadwozia zdobily inne, tym razem dwuczęśiowe lampy.
Druga generacja.
Lincoln MKX II został zaprezentowany po raz pierwszy w 2015 roku.
Nowy Lincoln MKX drugiej generacji został zaprezentowany na początku 2015 roku na Detroit Auto Show jako zupełnie nowa, zbudowana od podstaw konstrukcja oparta na zmodernizowanej platformie Forda. Samochód jest wyraźnie większy od poprzednika, ponownie będąc bliźniakiem Forda Edge. 
W porównaniu do poprzednika, MKX II zyskało masywniejszą, bardziej krągłą sylwetkę, przestronniejsze nadwozie i więcej wygospodarowanej przestrzeni w kabinie pasażerskiej.
Lifting i zmiana nazwy.
Pod koniec listopada 2017 roku Lincoln przedstawił model MKX II po gruntownej modernizacji, w ramach której gruntownie zmienił się wygląd przedniej części nadwozia nawiązując do nowego języka stylistycznego marki, który w tym czasie zaadaptowały wszystkie modele marki. Producent zdecydował się też zmienić nazwę, z powodu nowej polityki nazewniczej - trzyliterowe nazwy zastąpiły nazwy własne. Od 2018 roku SUV oferowany jest jako Lincoln Nautilus.

</doc>
<doc id="1053662" url="https://pl.wikipedia.org/wiki?curid=1053662" title="Boogie 2Nite">
Boogie 2Nite

Boogie 2Nite – piosenka w oryginale wykonywana przez piosenkarkę Tweet. Światowa premiera odbyła się 2 grudnia 2002 roku.
W 2006 roku cover tej piosenki stworzył duet Booty Luv.
Lista utworów na singlu.
UK CD: 
US CD: 
Wersja Booty Luv.
Oryginalna wersja Boogie 2Nite została zremiksowana dla zespołu Booty Luv przez Seamusa Haji. Piosenka swoją premierę miała w Wielkiej Brytanii 27 listopada 2006 roku. Singel stał się przebojem dyskotek w całej Anglii. Piosenka dotarła do 2 miejsca UK Singles Chart i utrzymywała swą pozycję przez 3 tygodnie.

</doc>
<doc id="1053663" url="https://pl.wikipedia.org/wiki?curid=1053663" title="Agronom">
Agronom

Agronom (gr. "agronomos" „wiejski rządca, włodarz”) – rolnik, specjalista w dziedzinie agronomii, teoretycznej i praktycznej nauki o gospodarstwie rolnym.
Agronomia w Polsce.
W 1960 roku w PRL organizowano służbę doradztwa rolnego podporządkowaną gromadzkim radom narodowym. Oparta ona była o etat agronoma gromadzkiego, którego zadaniami było:
Agronomowie byli także urzędnikami odpowiedzialnymi za przydział reglamentowanych środków do produkcji rolnej i budownictwa rolniczego, zajmowali się rozliczaniem dostaw obowiązkowych, nadzorowali obowiązkowe wymiany materiału siewnego zbóż i sadzeniaków ziemniaków. Agronom mieszkał (nieraz wspólnie z lekarzem weterynarii) w agronomówce, która z przyległą działką ziemi gromadzkiej obejmowała ogródek owocowo-warzywny i pólko demonstracyjno-doświadczalne. W agronomówce znajdowało się podręczne laboratorium do doraźnych badań warunków glebowo-klimatycznych. 
W czasach PRL obowiązki tworzenia stanowiska agronoma miały PGR-y, rolnicze spółdzielnie produkcyjne i kółka rolnicze.

</doc>
<doc id="1053664" url="https://pl.wikipedia.org/wiki?curid=1053664" title="Przednie Zielone">
Przednie Zielone

Przednie Zielone (słow. "Predné zelené") – wzniesienie w Dolinie Rohackiej w słowackich Tatrach Zachodnich. Nazwa pochodzi od tego, że w porównaniu ze skalistymi i nagimi, wznoszącymi się powyżej niego szczytami Trzech Kop, Hrubej Kopy i Banówki jest intensywnie zielone – porośnięte lasem i kosodrzewiną. W najwyższym punkcie osiąga wysokość 1732 m n.p.m., nie ma jednak charakteru szczytu górskiego, tworzy stosunkowo płaski grzbiet i trzy tarasy, na których znajdują się Rohackie Stawy.
Dla geomorfologów Przednie Zielone i jego tarasy stanowią unikat morfologiczny, co zauważył już Adam Gadomski w 1929 r. Bronisław Halicki uważał, że wyżni taras to dno zniszczonego erozją zbiornika firnowego, obecnie wypełnione wodą (Wyżni Staw Rohacki), taras środkowy, w którym znajdują się Pośrednie Stawy Rohackie, to rynna wyrzeźbiona przez lodowiec, zaś taras dolny to kocioł lodowcowy, obecnie wypełniony wodą Niżniego Rohackiego Stawu.
Przednie Zielone oddziela od siebie dolną część dwóch odgałęzień Doliny Rohackiej: Dolinę Smutną od Doliny Spalonej. Jego północne zbocza opadają dość stromo do Rohackiego Potoku. Również od strony Doliny Spalonej zbocza są strome, natomiast do Doliny Smutnej opadają łagodnie. W południowym kierunku sąsiaduje z Zielonym Wierchem Rohackim.

</doc>
<doc id="1053668" url="https://pl.wikipedia.org/wiki?curid=1053668" title="Leszno Zaborowo">
Leszno Zaborowo

Leszno Zaborowo – zlikwidowana stacja kolejowa położona w dzielnicy Leszna – Zaborowie. Uruchomiona została 15 września 1916 roku z chwilą otwarcia linii na trasie z Leszna przez Górę do Krzelowa. Nieistniejący obecnie budynek stacyjny zbudowany był na planie kwadratu z dachem czterospadowym kryty papą (smołą). Znajdowały się tam kasy i niewielka poczekalnia dla podróżnych.
Linia funkcjonowała nieprzerwanie dla przewozów pasażerskich i towarowych do 1919 roku, kiedy to w czasie powstania wielkopolskiego wysadzono most na Kopanicy. W związku z tym linia stała się nieprzejezdna. W 1920 zamknięto całkowicie ruch pasażerski i towarowy, a w 1922 rozebrano linię na odcinku Leszno – Laskowa. Linia zaczynała swój bieg na nieistniejącym już dziś dworcu Leszno Dworzec Mały. Po likwidacji linii i dworca budynek został adaptowany do innych celów. Współcześnie na terenie dawnej stacji kolejowej znajduje się Kompleks Sportowy im. Zdzisława Adamczaka.

</doc>
<doc id="1053670" url="https://pl.wikipedia.org/wiki?curid=1053670" title="Chrystus w domu Marii i Marty (obraz Jana Vermeera)">
Chrystus w domu Marii i Marty (obraz Jana Vermeera)

Chrystus w domu Marii i Marty () – obraz Jana Vermeera datowany na lata 1654–1656. Obraz jest sygnowany z lewej strony obrazu, na ławie ("VMeer").
"Chrystus w domu Marii i Marty" uznawany jest za jedno z dwóch, obok "Toalety Diany", młodzieńczych dzieł malarza. Oba, jako jedyne w całym dorobku Vermeera, podejmują najwyżej cenioną w tych czasach tematykę – historyczną, do której zaliczano także sceny biblijne i mitologiczne. Obraz powstał wkrótce po przyjęciu Vermeera do gildii (cechu) św. Łukasza w Delfcie – być może poprzez ten obraz chciał udowodnić, że jest godny miana malarza. Kompozycję obrazu Vermeera wykorzystał w swoim płótnie, zatytułowanym tak samo, Jan Steen, który w Delfcie przebywał właśnie około roku 1655 (ilustr.).
Dzieło po raz pierwszy zostało opublikowane jako dzieło Vermeera w 1901 roku, wtedy też odkryto sygnaturę. Zostało podarowane National Gallery of Scotland w Edynburgu w 1927 roku przez synów kolekcjonera W.A. Coatsa.
Obraz przedstawia scenę z Ewangelii Łukasza, zgodnie z którą Chrystus odwiedził obie siostry w ich domu. Marta przygotowywała posiłek, podczas gdy Maria słuchała słów Jezusa. Kiedy Marta zapytała go, dlaczego nie powie Marii, aby jej pomogła, on odpowiedział: "Marto, Marto, troszczysz się i niepokoisz o wiele, a potrzeba mało albo tylko jednego. Maria obrała najlepszą cząstkę, której nie będzie pozbawiona".
Piramidalna kompozycja obrazu jest dość prosta. Trzy postacie znajdują się w ciemnym pomieszczeniu. Maria, umieszczona na pierwszym planie, siedzi u stóp Chrystusa, który wskazuje na nią ręką i tym samym daje jej do zrozumienia, która z sióstr "obrała najlepszą cząstkę". Marta stoi obok Chrystusa z koszem chleba, który stawia na stole.
Kolorystyka obrazu jest żywa, obecne są także kontrasty kolorystyczne (m.in. czerwień bluzki Marii i biel jej chusty połączona z żółcią tkaniny). Widoczna jest faktura obrazu i szerokie pociągnięcia pędzla.

</doc>
<doc id="1053672" url="https://pl.wikipedia.org/wiki?curid=1053672" title="Busted Stuff">
Busted Stuff

Busted Stuff – piąty album zespołu rockowego Dave Matthews Band, wydany 16 lipca 2002 roku.
Album zadebiutował na pierwszym miejscu listy Billboard 200. Płyta ta choć wydana w roku 2002 zawiera materiał, który powstał w roku 2000 podczas ostatniej sesji nagraniowej z producentem trzech pierwszych płyt Dave Matthews Band - Stevenem Lillywhitem. Pierwotnie materiał ten miał ukazać się jako chronologicznie czwarta płyta zespołu, jednak na skutek wycieku większości materiału do internetu zespół postanowił zrezygnować z usług Lillywhite`a i nagrać kompletnie nowy materiał z innym producentem. Efektem tego zdarzenia było wydanie w 2000 roku oficjalnego albumu Everyday oraz ukazanie się w internecie nielegalnego materiału pod nazwą The Lillywhite Sessions. Zespół pierwotnie nie chciał wracać do muzyki nagranej podczas ostatniej sesji ze Stevenem Lillywhitem. Jednak ostatecznie, na skutek średnich ocen albumu "Everyday" oraz sporej presji fanów, Dave Matthews zdecydował się wydać muzykę, która trafiła na The Lillywhite Sessions. Album Busted Stuff jest powrotem do tradycyjnego, akustycznego brzmienia Dave Matthews Band i jest uznawany za udaną kontynuację drogi obranej na trzech pierwszych płytach zespołu. Busted Stuff jest jedyną płytą DMB, na której nie pojawili się żadni muzyczni goście. Największymi przebojami z albumu są piosenki Grey Street (utwór inspirowany życiem poetki Anne Sexton) oraz Where Are You Going - piosenka ta ukazała się również na ścieżce dźwiękowej do filmu Milioner z przypadku (Mr.Deeds). 

</doc>
<doc id="1053674" url="https://pl.wikipedia.org/wiki?curid=1053674" title="Trapt">
Trapt

Trapt – amerykańska grupa muzyczna pochodząca z Los Gatos w Kalifornii. Utworzona została w 1995 roku i śpiewana przez Chrisa Browna i jego spółkę. Ich muzyka to połączenie wielu stylów, m.in. hard rock, post grunge, nu metalu i hardcore.
Historia.
Formacja i wczesne lata (1995–1999).
Uformowana przez wokalistę Chrisa Browna, gitarzystę Simona Ormandy, basistę Petera Charell i Davida Stege grającego na perkusji. Niedługo potem Trapt wydali dwa albumy ('Amalgamation' i 'Glimpse'), które sprzedawali kiedy grali w lokalnych klubach. Już wtedy zespół spotykał się z bardzo dobrym przyjęciem czego owocem było podpisanie kontraktu z Warner Bross. Records.
Amalgamation (1999–2000).
Swój debiutancki album nagrali z pomocą Robina Diaza, który zastąpił perkusistę Davida Stege'a (Diaz został następnie zastąpiony przez obecnego perkusistę Trapt – Aarona Montgomery'ego). 
Trapt (2001–2003).
22 listopada 2002 ukazała się płyta pod tytułem Trapt, którą promowały 3 single. „Headstrong” był pierwszym z nich, osiągnął pierwsze miejsce na listach US Modern Rock i US Mainstream Rock oraz ukazał się na 16. miejscu listy US Hot 100. 
Drugi singiel z tej płyty zatytułowany „Still Frame” również zajął pierwsze miejsce w zestawieniu US Mainstream Rock, ale nie poradził sobie już tak dobrze na dwóch pozostałych. Utwór ten został użyty w soundtracku gry Project Gotham Racing 2.
Trzeci singiel noszący tytuł „Echo” (w którego teledysku pojawiła się Michelle Trachtenberg) zajął 10. miejsce na liście US Modern Rock. Album 'Trapt' zyskał miano platynowej płyty (ponad 1 000 000 sprzedanych egzemplarzy)
Someone in Control (2004–2006).
Kolejnym krokiem grupy po wydaniu ich debiutanckiego albumu było EP zawierające 3 piosenki (wydane 30 marca 2004), które zawierało wersje „live" utworów „Made Of Glass”, „Echo” oraz „Promise”.
Ich drugi album zatytułowany 'Someone In Control' został wydany 13 września 2005. Promowany był również przez 3 single: 'Stand Up', 'Waiting', 'Disconnected (Out Of Touch)'. Jednak single nie poradziły sobie tak dobrze jak te z pierwszej płyty, np. utwór 'Stand up' zajął 3. miejsce na US Mainstream Rock.
Na początku roku 2006 Trapt pojechali w trasę koncertową z Nickelback i Three Days Grace.
Only Through the Pain (2007–2009).
18 września 2007 roku wydano album live grupy, zatytułowany „Trapt Live!”. Na płycie znalazły się wersje koncertowe dziewięciu utworów. Oprócz nich do albumu dołączono dwie nowe piosenki (nagrane w studiu): „Stay Alive” i „Everything to Lose”.
7 marca 2008 roku ogłoszono, że gitarzysta Simon Ormandy wystąpił z zespołu.
Dzień później na stronie zespołu pojawiła się piosenka „Who's Going Home with You Tonight”, z ich kolejnego albumu – „Only Through the Pain”, który na razie jest w trakcie realizacji. Później grupa udostępniła 4 kolejne utwory: „Black Rose”, „Contagious”, „Wasteland”, i „Ready When You Are”.
W 2008 zespół koncertował w ramach organizowanej przez zespół Mötley Crüe trasy Crüe Fest, wraz z Papa Roach, Buckcherry i . Trasa rozpoczęła się 1 czerwca w West Palm Beach na Florydzie i trwała do 31 sierpnia.
No Apologies (2010–2011).
W marcu 2010 roku Trapt powiedział, że podsumowują proces nagrywania swojej nowej płyty z producentem Johnny K. „No Apologies '” został wydany 12 października 2010 r. Pierwszy singiel „Sound Off” był dostępny w iTunes 20 lipca 2010 r. Kolejny utwór „Stranger in the Mirror ”, został wydany za darmo ze strony zespołu na Facebooku 11 sierpnia 2010 roku.
We wrześniu 2010 r. utwory „Drama Queen”, „No Apologies” i „Storyteller” zostały udostępnione na stronie internetowej zespołu wraz z okładką „No Apologies”. Tylko w wersji cyfrowej utwór bonusowy „Head Up High” został wydany wyłącznie dla tych, którzy zamówili płytę z oficjalnej strony.
25 października 2011 r. Cleopatra Records i Trapt wydali album kompilacyjny zatytułowany „Headstrong”. Zawierał ponownie nagrane wersje utworów, ścieżki demo, remiksy i akustyczne wersje „Headstrong” i „Echo”.
Ponowne wydania i DNA (2014–obecnie).
W dniu 7 lutego 2014 r. Trapt ponownie wydało albumy „Amalgamation” i „Glimpse EP” w formie kampanii Groupees przez ograniczony czas.
5 maja 2014 roku Trapt ogłosił, że weźmie czas na nagranie nowej płyty i trasę koncertową o nazwie „The Self Titled Tour”. Trasa będzie polegać na tym, że Trapt zagra swój pierwszy album na żywo z innymi utworami z innych albumów oraz z nadchodzącego albumu. 29 maja Trapt wspomniał o wydaniu z nich piosenek akustycznych. 15 czerwca Trapt ogłosił, że pracuje nad nowym albumem o nazwie „DNA”. Oprócz „DNA” ogłoszono także „The Acoustic Collection”, która będzie akustyczną wersją ich piosenek. Trapt rozpoczął kampanię Indiegogo w celu zebrania pieniędzy na stworzenie nowego albumu. Podobnie jak „Reborn”, Trapt tworzy to niezależnie bez wytwórni. Po „The Self Titled Tour” Travis Miguel odszedł, aby ponownie dołączyć do Atreyu, zastąpił go Ty Fury, znany ze swojej pracy z Motograter, 40 Below Summer, Shawn Crahan Dirty Little Rabbits i Scott Weiland The Wildabouts. Nowy singiel zatytułowany „Passenger” został wydany w ramach nadchodzącego albumu. 28 sierpnia 2015 r. Trapt wydała singiel „Passenger” / „Human” - singiel w iTunes, Google Play i Amazon. 12 listopada 2015 r. Trapt wydała w iTunes utwory „Human (Like the Rest of Us)” i „It's Over”.
Od 2015 roku Chris Taylor Brown, Trapt Frontman, regularnie uczestniczy w publicznych sporach online za pośrednictwem Facebooka. Zwłaszcza fani walczyli, zwracając uwagę na upartego Chrisa Taylora Browna swoimi obelgami, a większość odpowiedzi wskazujących, że zespół miał jeden prawdziwy hit zatytułowany Headstrong.
„DNA” został wydany 19 sierpnia 2016 r. Wydano także limitowaną edycję wydaną przez Best Buy, która zawierała dodatkowe utwory „Panic Room” i „Chasing Highs”, a także dystrybucja 5000 kopii albumu, który został autografowany przez zespół.
17 maja 2016 r. zespół ogłosił, że weźmie udział w super trasie Make America Rock Again latem i jesienią 2016 r. W trasie pojawią się inni artyści, którzy odnieśli sukces w 2000 r., W tym Saliva, Saving Abel, Alien Ant Farm, Crazy Town, 12 Stones, Tantric and Drowning Pool, Fuel, Puddle of Mudd i P.O.D., a nawet Breaking Benjamin.

</doc>
<doc id="1053676" url="https://pl.wikipedia.org/wiki?curid=1053676" title="Chrystus w domu Marii i Marty">
Chrystus w domu Marii i Marty



</doc>
<doc id="1053678" url="https://pl.wikipedia.org/wiki?curid=1053678" title="Chrystus w domu Marty i Marii">
Chrystus w domu Marty i Marii



</doc>
<doc id="1053680" url="https://pl.wikipedia.org/wiki?curid=1053680" title="Nemathelminthes">
Nemathelminthes



</doc>
<doc id="1053685" url="https://pl.wikipedia.org/wiki?curid=1053685" title="Punkty akcji">
Punkty akcji



</doc>
<doc id="1053687" url="https://pl.wikipedia.org/wiki?curid=1053687" title="Helmut Sauer">
Helmut Sauer

Helmut Sauer (ur. 24 grudnia 1945 w Lutomierzu) – niemiecki działacz, polityk CDU, przewodniczący Związku Wschodnich i Środkowych Niemiec (OMV) oraz przewodniczący Ziomkostwa Śląsk w Dolnej Saksonii.
W wywiadzie dla „Rzeczpospolitej” w sierpniu 2007 r. zasugerował odpowiedzialność Polski za tzw.”wypędzenia”, konieczność wypłaty odszkodowań dla obywateli niemieckich przez Polskę. Jego zdaniem w przypadku nieuregulowania tej kwestii w traktacie polsko-niemieckim sprawą zajmie się Parlament Europejski.

</doc>
<doc id="1053689" url="https://pl.wikipedia.org/wiki?curid=1053689" title="Pink Paper">
Pink Paper

Pink Paper jest brytyjską gazetą specjalnie przygotowaną dla gejów oraz lesbijek.
Powstała w 1987, rozprowadzana w ponad 40 tysiącach egzemplarzy (dane z 2006 roku), jest największą tego typu gazetą w Wielkiej Brytanii. Gazeta rozprowadzana jest za darmo w klubach barach, dyskotekach. Można ją również ściągnąć ze strony internetowej.

</doc>
<doc id="1053691" url="https://pl.wikipedia.org/wiki?curid=1053691" title="Thomas Cream">
Thomas Cream

Thomas Neil Cream (ur. 27 maja 1850, zm. 15 listopada 1892) – seryjny morderca; lekarz specjalizujący się w potajemnych aborcjach. Pochodził ze Szkocji, studia ukończył w Londynie, później przebywał w Kanadzie i w Chicago w USA. W roku 1881 udowodniono mu uśmiercenie trucizną kilkorga pacjentów obojga płci. Początkowo nie uważano tych zgonów za otrucia, lecz Cream sam zażądał zbadania ciał. W ten sposób chciał prawdopodobnie zwrócić na siebie uwagę i uzyskać rozgłos. Został zamknięty w więzieniu stanowym w Joliet w stanie Illinois, a 31 lipca 1891 uwolniony ze względu na dobre sprawowanie. Przeniósł się do Londynu i tam powrócił do swej zbrodniczej działalności. Został zatrzymany, osądzony i powieszony. Jego ostatnie słowa ponoć brzmiały: "Jestem Kubą...", co miało być przyznaniem się, że jest Kubą Rozpruwaczem, były jednak zagłuszone przez kaptur i nie można stuprocentowo stwierdzić, czy rzeczywiście tak brzmiały i jak należy je interpretować. W czasie dokonywania morderstw Kuby Rozpruwacza, Cream odsiadywał jeszcze wyrok, jednak niektórzy sądzą, że mógł przekupić władze więzienne i wyjść na wolność wcześniej, lub że nie wrócił z przepustki, podstawiając na swoje miejsce sobowtóra.

</doc>
<doc id="1053692" url="https://pl.wikipedia.org/wiki?curid=1053692" title="Francuska rodzina królewska">
Francuska rodzina królewska

Francja jest republiką (2021), więc nie ma monarchy ani rodziny królewskiej, jednak w XVII i XVIII wieku w rodzinie królewskiej Burbonów panowała ścisła hierarchia. Najbliższa rodzina króla nosiła odpowiednie tytuły – niektóre z nich były specjalnie tworzone dla konkretnych osób. Do dalszej rodziny królewskiej należeli tzw. książęta krwi, czyli kuzyni króla, im też przyznawano tytuły. W XIX wieku dynastia Burbonów-Orleańskich całkiem zrezygnowała z poniższych tytułów.
Monseigneur.
Dożywotni tytuł stworzony specjalnie dla Ludwika, Wielkiego Delfina (1661–1711), najstarszego syna króla Ludwika XIV Burbona i Marii Teresy Hiszpańskiej (jedynego, który dożył wieku dorosłego).
Monsieur le Dauphin.
"Pan Delfin" – tytuł zarezerwowany dla najstarszego syna monarchy – delfina, czyli następcy tronu Francji. Zdarzało się, że delfin nie zdążył objąć tronu, bowiem zmarł za życia panującego; tytuł ten przechodził wtedy na jego najstarszego syna lub wnuka. Tak samo działo się, kiedy delfin zostawał królem Francji. Przykłady:
Madame la Dauphine.
"Pani Delfina" – tytuł zarezerwowany dla żony Monsieur le Dauphin, czyli następcy tronu Francji. Jeśli jej mąż zmarł przed objęciem tronu, jego małżonka traciła tytuł, który przechodził na żonę jej najstarszego syna lub wnuka. Tak samo działo się, kiedy delfin zostawał królem Francji – jego żona zostawała królową Francji. Przykłady:
Monsieur.
"Pan" – tytuł dożywotni zarezerwowany dla młodszego brata monarchy od czasów króla Henryka III Walezego. Przykłady:
Grand Monsieur.
"Wielki (Starszy) Pan" – tytuł stworzony specjalnie dla Gastona, księcia Orleanu, młodszego brata Ludwika XIII. Gaston żył równocześnie z Filipem, księciem Orleanu (młodszym bratem Ludwika XIV) – dzięki zmianie tytułu obu panów można było łatwo rozróżnić.
La Grande Mademoiselle.
"Wielka (Starsza) Panna" – tytuł stworzony dla Anny de Montpensier, córki Gastona, księcia Orleanu, kiedy jej ojca zaczęto nazywać odpowiednio Grand Monsieur. Dzięki temu wiadomo było, że jest ona córką Gastona, o nie Filipa, księcia Orleanu (młodszego brata Ludwika XIV) – jego córki nosiły tytuły Mademoiselles.
Madame.
"Pani" – tytuł zarezerwowany dla żony Monsieur lub najstarszej córki monarchy. Przykłady:
Mademoiselle.
"Panna" – tytuł zarezerwowany dla córek Monsieur i Madame. Przykłady:
Madame Première, Madame Seconde, Madame Troisième.
"Pani Pierwsza", "Pani Druga", "Pani Trzecia", etc. – tytuły noszone przez kolejne córki monarchy, pierwszy z nich jest równoznaczny z Madame lub Madame Royal. Tytuły te nie były dożywotnie, jeśli zmarła starsza córka króla, jej młodsza siostra dziedziczyła jej tytuł itd. Przykłady:
Madame Royale.
"Pani Królewska" – tytuł zarezerwowany dla najstarszej córki monarchy, jest równoznaczny z Madame lub Madame Première. Tytuł nie był dożywotni, kobieta traciła po śmierci ojca na rzecz najstarszej córki nowego króla:
Mesdames Tantes.
"Panie Ciotki" – tytuł obejmujący ciotki króla Ludwika XVI (córki Ludwika XV i Marii Leszczyńskiej). Kobiety niezamężne, poświęcone religii i życiu duchowemu, co zostało zaszczepione im przez ich matkę, opisywane jako zainteresowane muzyką, jak również życiem dworskim Wersalu. Panie Ciotki króla to:
Monsieur le Prince.
"Pan Książę" – tytuł dożywotni zarezerwowany dla pierwszego księcia krwi, do 1709 dla księcia de Condé, później dla księcia Orleanu (wtedy praktycznie przestał być używany). Przykłady:
Madame la Princesse.
"Pani Księżna" – tytuł zarezerwowany dla żony Monsieur le Prince.
Monsieur le Duc.
"Pan Diuk" – tytuł zarezerwowany dla najstarszego syna Monsieur le Prince, księcia (diuka) Enghien, który po śmierci ojca zostawał księciem Condé (po 1709 praktycznie przestał być używany).
Madame la Duchesse.
"Pani Duszesa" – tytuł zarezerwowany dla żony Monsieur le Duc.
Współczesność.
Mimo że Francja jest republiką, jej „królem z prawa”, czyli królem "de iure" ("roi de France et de Navarre"), który z powodów niezależnych od siebie nie może sprawować realnej władzy nad państwem, jest – według legitymistów – Ludwik XX z hiszpańskiej linii Domu Burbonów. Na co dzień posługuje się on tytułami: Głowa Domu Burbonów ("chef de la Maison de Bourbon") oraz Jego Królewska Wysokość książę Andegawenii ("Son Altesse Royale duc d’Anjou").
María Małgorzata Vargas Santaella, żona Ludwika XX, uznawana jest przez legitymistów za królową Francji i Nawarry ("reine de France et de Navarre"), posługuje się tytułem JKW księżnej Andegawenii ("duchesse d’Anjou").
Ich córka, księżniczka Eugenia, zwana jest córką Francji ("fille de France").
Pojęcie „króla z prawa” wywodzi się z tego, że na mocy praw fundamentalnych monarchii francuskiej korona Francji jest niedysponowalna – dlatego następca tronu staje się królem automatycznie, natychmiast po śmierci swojego poprzednika. Król / następca tronu Francji nie może abdykować lub odmówić przyjęcia korony. Wszelkie czynności i uroczystości urzędowe lub religijne (np. namaszczenie i koronacja w katedrze w Reims) są tylko potwierdzeniem wcześniej zaistniałego faktu.

</doc>
<doc id="1053693" url="https://pl.wikipedia.org/wiki?curid=1053693" title="Tropiciel">
Tropiciel



</doc>
<doc id="1053696" url="https://pl.wikipedia.org/wiki?curid=1053696" title="Frederick Deeming">
Frederick Deeming

Frederick Bailey Deeming (30? lipca 1842 – 23 maja 1892) – marynarz, podejrzewa się, iż był Kubą Rozpruwaczem. Mieszkał w Sydney w Australii z żoną Marie i czwórką dzieci. 15 grudnia 1887 r. miał w sądzie rozprawę z powodu bankructwa. Został skazany na 2 tygodnie więzienia i po odbyciu kary, aby uniknąć wierzycieli, zbiegł do Kapsztadu w Południowej Afryce. Wkrótce zaczęła go poszukiwać tamtejsza policja pod zarzutem oszustwa. Odesłał rodzinę do Anglii, a sam udał się do dopiero co założonego miasta Johannesburg. Tam jego ślad się urwał i jego losy w okresie między marcem 1888 i październikiem 1889, kiedy miały miejsce morderstwa, są nieznane. Ponownie pojawił się w Kingston upon Hull w Anglii pod nazwiskiem Henry Lawson, jednym z wielu, którymi się posługiwał. Już jako „zawodowy” oszust postanowił na nowo zacząć życie ze swoją żoną. Przeprowadził się z rodziną w lipcu 1891 do Rainhill w Anglii. Skończyło się to zabójstwem żony i dzieci, którym poderżnął gardła w czasie snu 11 sierpnia 1891. W sąsiedztwie przedstawił się jako kawaler, a swoją rodzinę jako siostrę i jej dzieci, łatwo więc było wyjaśnić ich zniknięcie. Zaczął się zalecać do Emily Mathers, córki właściciela domu, którą poślubił 22 września 1891 roku. Młoda para udała się 2 listopada w podróż z Southampton do Wiktorii w Australii, gdzie dotarła 15 grudnia. Deeming zamordował drugą żonę 24 grudnia, zwłoki ukrył w fundamentach wynajętego domu i uciekł. Ciało zostało wkrótce znalezione i w wyniku śledztwa odkryto także szczątki pierwszej żony i dzieci. Deeminga aresztowano 11 marca 1892 roku i po procesie powieszono. Australijczycy byli pewni, że był on Kubą Rozpruwaczem – ponoć znał Catherine Eddowes i korespondował z nią, lecz nie jest to pewna informacja.

</doc>
<doc id="1053699" url="https://pl.wikipedia.org/wiki?curid=1053699" title="Frederick Bailey Deeming">
Frederick Bailey Deeming



</doc>
<doc id="1053700" url="https://pl.wikipedia.org/wiki?curid=1053700" title="Thomas Neil Cream">
Thomas Neil Cream



</doc>
<doc id="1053702" url="https://pl.wikipedia.org/wiki?curid=1053702" title="Wiceprezydenci Czeczeńskiej Republiki Iczkerii">
Wiceprezydenci Czeczeńskiej Republiki Iczkerii



</doc>
<doc id="1053703" url="https://pl.wikipedia.org/wiki?curid=1053703" title="Seweryn Kłosowski">
Seweryn Kłosowski

Seweryn Kłosowski (alias George Chapman, ur. 14 grudnia 1865 w Nagórnej, zm. 7 kwietnia 1903 w Wandsworth) – seryjny morderca, podejrzewany o popełnienie zbrodni przypisywanych Kubie Rozpruwaczowi.
Życiorys.
Pochodził z Polski. Urodził się we wsi Nagórna w pobliżu Koła. Od grudnia 1880 do lutego 1887 roku był asystentem, a później młodszym chirurgiem. Wyemigrował do Anglii. W 1887 roku osiedlił się w Londynie, gdzie pracował jako fryzjer i wkrótce otworzył własny zakład. Zakład ów był kilkakrotnie przenoszony. "Post Office London Directory" z roku 1889 podaje adres 126 Cable Street, i tam prawdopodobnie pracował Kłosowski późnym latem i jesienią roku 1888. W roku 1890 zakład Kłosowskiego znajdował się już w budynku na 89 Whitechapel High Street, róg George Yard. Obydwie te lokalizacje nie były zbyt odległe od miejsc w których Rozpruwacz popełniał swe zbrodnie. Podaje się, że Kłosowski przebywał w Londynie w kwietniu 1891 roku, ale potem przeniósł się do Jersey City w stanie New Jersey w USA. Po której stronie Atlantyku przebywał w momencie zabójstwa Carrie Brown, jest przedmiotem domniemań. Był kilkakrotnie żonaty, ale jego małżeństwa kończyły się po krótkim czasie śmiercią żon w wyniku nagłej choroby. Mary Spinks zmarła 25 grudnia 1897, Bessie Taylor - 14 lutego 1901, Maud Marsh - 22 października 1902. Wszystkie zgony nastąpiły na skutek zatrucia, a ich podobne okoliczności przyciągnęły uwagę policji i doprowadziły do wszczęcia śledztwa. Dochodzenie ustaliło, że kobiety zostały otrute związkiem antymonu, podanym jako domieszka do lekarstwa. Kłosowskiego aresztowano, lecz osądzono tylko za zabójstwo Marsh. Kłosowski został skazany na śmierć i powieszony 7 kwietnia 1903. 
Jego nienawiść do kobiet, wiedza chirurgiczna, oraz obecność w Whitechapel (i prawdopodobnie w okolicach Nowego Jorku w chwili zabójstwa Carrie Brown) podczas popełnienia zbrodni, nasunęły przypuszczenie, że to on jest zabójcą. To, że swoje żony otruł zamiast zamordować nożem, może świadczyć przeciw takiej hipotezie.

</doc>
<doc id="1053704" url="https://pl.wikipedia.org/wiki?curid=1053704" title="Etiologie biblijne">
Etiologie biblijne

Etiologie biblijne – mityczne, przyczynowe wyjaśnienia faktów i zdarzeń, których używali autorzy biblijni. Etiologie pojawiają się najczęściej w pierwszych pięciu księgach Starego Testamentu, można je rozpoznać po typowych zwrotach "Dlatego to miejsce nazwano..." lub "...aż po dzień dzisiejszy". 
Etiologie stosowano m.in. w stosunku do sytuacji, których izraelska myśl religijna nie mogła wyjaśnić i zrozumieć (np. problem zła i cierpienia). 
Wyróżnia się następujące rodzaje etiologii:
Opowiadanie etiologiczne nie wyklucza jego historycznego charakteru, który mógł zostać zachowany. Wśród biblistów istnieją spory co do klasyfikacji niektórych fragmentów - np. opowiadanie o zagładzie Sodomy i Gomory może być tylko etiologią - wyjaśnieniem powstania Morza Martwego, ale też wspomnieniem jakiegoś prehistorycznego kataklizmu.
Według B.S. Childsa i B.O. Longa, w wielu wypadkach w Biblii etiologie nie pokrywają się z głównym tokiem narracji, lecz raczej wzbogacają ją o nowe okoliczności. Nawet w wypadkach, gdzie występują typowe zwroty zamykające, opowiadanie może zawierać dodatkową intencję, inną niż tylko podanie przyczyn określonego stanu.

</doc>
<doc id="1053709" url="https://pl.wikipedia.org/wiki?curid=1053709" title="Live in Chicago 12.19.98 at the United Center">
Live in Chicago 12.19.98 at the United Center

Live in Chicago 12.19.98 at the United Center – album koncertowy zespołu rockowego Dave Matthews Band. Płyta ta dokumentuje występ zespołu z hali United Centre w Chicago, który miał miejsce podczas trasy koncertowej promującej album Before These Crowded Streets. Koncert ten odbył się 19 grudnia 1998 roku i był ostatnim występem zespołu na w/w trasie koncertowej. Podczas koncertu w Chicago zespołowi towarzyszyli znakomici muzycy jazzowi: wirtuoz basu – Victor Wooten oraz znakomity saksofonista Maceo Parker. Na płycie Live In Chicago można również usłyszeć gitarzystę Tima Reynoldsa oraz basistę Mitcha Rutmana.
Muzycy biorący udział w nagraniu.
Gościnnie:

</doc>
<doc id="1053715" url="https://pl.wikipedia.org/wiki?curid=1053715" title="Punkty magii">
Punkty magii



</doc>
<doc id="1053722" url="https://pl.wikipedia.org/wiki?curid=1053722" title="Zamek Górny w Opolu">
Zamek Górny w Opolu

Zamek Górny w Opolu – zamek, który znajdował się w Opolu, w miejscu późniejszych zabudowań Zespołu Szkół Mechanicznych przy ulicy Księcia Władysława Opolczyka. Dawna siedziba opolskich Piastów. Zbudowany został w II połowie XIV wieku, spłonął w 1615, po czym nie został już odbudowany. Jedyną pozostałością po nim jest wieża zamkowa oraz kurtyna murów z bartyzaną. Był to jeden z dwóch zamków w Opolu. 
Historia.
Istnieje wiele sprzecznych opinii na temat początków Zamku Górnego w Opolu. Z jednej strony niektórzy dawni historycy w ogóle powątpiewali w jego istnienie, z drugiej niektórzy uważali, że Zamek Górny był starszy od zamku na Ostrówku. Już za Bolesława Chrobrego w tym miejscu miało stać dworzyszcze opolskiego kasztelana. Obecnie przyjmuje się, że zamek został wybudowany w latach 1382–1387 przez Władysława Opolczyka.
Zamek wzniesiono po drugiej stronie Odry niż pierwszy zamek, na odcinku Młynówki, która była wówczas głównym korytem rzeki. Powstał w najwyższym punkcie w mieście na wzniesieniu wapiennym (tzw. „Górce”), w bezpośrednim sąsiedztwie Bramy Gosławickiej i wchodził w skład obwarowań miejskich.
Przyczyny powstania drugiego zamku w Opolu i panowanie Piastów.
Po śmierci Bolka II władzę w Opolu początkowo przejął jego młodszy syn Bolko III. Później Bolko III podzielił się wpływami ze starszym bratem Władysławem. Władysław dostał pod władanie wschodnią część miasta z ziemią oleską i gorzowską, a część zachodnią miasta z pozostałymi ziemiami południowymi zatrzymał Bolko. Władysław Opolczyk był zaangażowany w europejską politykę (palatyn Węgier w latach 1367–1372, namiestnik Rusi Halickiej w latach 1372–1379), jednak w związku z fiaskiem planów objęcia tronu polskiego po śmierci Ludwika Węgierskiego w 1382 r. zdecydował się wrócić do Opola. W tym samym roku zmarł jego brat Bolko III. Nad jego posiadłościami sprawowało pieczę czterech jego synów jako bracia niedzielni, w praktyce jednak byli podporządkowani swojemu stryjowi księciu Władysławowi. 
Władysława stać było, aby nie dzielić rezydencji ze swoimi bratankami i wybudować sobie zamek odpowiadający jego pozycji majątkowej i politycznej. Poza tym drugi zamek mógł umocnić system obronny we wschodniej części miasta. Pierwsza wzmianka o zamku pochodzi z 1387 r. W 1396 r. Opole zostało oblężone przez wojska polskie króla Władysława Jagiełły. Zamek Górny uległ wówczas znacznym zniszczeniom w wyniku ostrzału. W konsekwencji książęta Bolko IV i Bernard podpisali traktat pokojowy. Pokonany Władysław Opolczyk, z przerwą w latach 1397–1398, spędził na zamku resztę życia. Książę z dwóch małżeństw miał tylko córki, dlatego jego spadkobiercami zostali po jego śmierci w 1401 r. bratankowie, synowie Bolka III – Jan Kropidło, Bolko IV i Bernard. Jan Kropidło wprowadził się najprawdopodobniej do Zamku Górnego w 1418 r. po śmierci księżnej Ofki, wdowy po Władysławie.
Nie wiadomo kto faktycznie użytkował zamek po śmierci biskupa Jana Kropidły. Po śmierci Bolka IV w 1437 r. posiadłości odziedziczyli jego synowie. Wkrótce jedynym władcą Opola stał się Mikołaj I opolski, co prawdopodobnie spowodowało, że Zamek Górny jako druga rezydencja przestał był potrzebny. Dodatkowo kilkadziesiąt lat później w związku z modernizacją systemu obronnego Opola zamek stracił znaczenie jako obiekt obronny. Prawdopodobnie wszystko to przyczyniało się do zaniedbania budowli.
Zamek Górny po panowaniu Piastów.
Bezpotomna śmierć ostatniego z opolskich Piastów księcia Jana Dobrego w 1532 r. spowodowała, że całe księstwo opolsko-raciborskie przeszło we władanie Habsburgów. Od tego czasu Opole nie miało gospodarza na miarę rezydujących w mieście książąt piastowskich i ulegało powolnej degradacji. W XVI w. Zamek Górny był już bardzo zniszczony. W 1615 r. w Opolu wybuch wielki pożar, który strawił pozostałości zamku. W 1619 r. Jakob Schickfuß twierdził, że poza czworoboczną wieżą używaną jako spichlerz i dużego murowanego chlewu zamek jest całkowicie zniszczony, a teren po nim wyrównany. Plac po zamku został przekazany garncarzom.
W 1669 r. cesarz Leopold I Habsburg podarował resztki zamku jezuitom. W pomieszczeniach starego zamku urządzili oni mały kościół, a w roku 1673 rozpoczęli budowę nowego z materiału z rozbiórki pozostałości zamku. Świątynię wielokrotnie trawiły pożary (1682, 1739, 1762). W 1773 r. nastąpiła kasata zakonu. W 1811 r. kościół zamknięto, a w roku 1828 rozebrano. Na jego miejscu w latach 1829–1830 zbudowano męskie gimnazjum. 
W latach 1858–1859 wybudowano drugi budynek szkolny, który połączono z wieżą Zamku Górnego poprzez otwartą dwukondygnacyjną galerię. W 1898 r. w miejscu galerii utworzone zostało nowe skrzydło. W 1937 r. zbudowano przylegające do wieży skrzydło wschodnie szkoły. 
W 2006 r. przeprowadzone zostały badania architektoniczne murów i wieży. W roku 2017 zrewitalizowano wieżę, a od 2018 r. jest ona dostępna do zwiedzania.
Architektura.
Nie wiadomo, jak wyglądał Zamek Górny ze względu na brak opisu zamku i wiarygodnego materiału ikonograficznego. Na panoramach Opola z XVI–XVIII w. przedstawiana jest jedynie wieża i do tego bez dbałości o jej wierne odwzorowanie. W XIX w. rozpowszechniono pogłoskę, że rysunek Ferdynanda Dienheima Chotomskiego przedstawia Zamek Górny w Opolu z XVI w. W rzeczywistości ukazuje on inny zamek, o czym także świadczy podpis: „Zamek ostatniego z Piastów blisko Opola na Szląsku. Według udzielonego rysunku Panny Józefy Czott”. Pierwszy wiarygodny obraz ukazujący pozostałości po Zamku Górnym to rysunki wieży wykonane przez inspektora budowlanego Krügera w 1844 r.
Wieża Zamku Górnego w Opolu to wieża ceglana o układzie gotyckim z zastosowaniem zendrówki w układzie rombowym. Budowla została zbudowana na planie prostokąta, pierwotnie była trzykondygnacyjna. We wschodniej elewacji w niszy osadzony jest portal dawnej bramy wjazdowej. W 1844 r. dobudowano czwartą kondygnację zwieńczoną neogotyckim krenelażem. Ponadto renowacji w tym stylu poddano fragment fortyfikacji z bartyzaną.
W 1965 r. na przedpolu wieży pośród zieleni postawiono pomnik Józefa Lompy autorstwa Joanny Domaszewskiej w oprawie przestrzenno-plastycznej architekta Jerzego Gurawskiego. W 2007 r. pomnik przeniesiono przed fronton szkoły po stronie ulicy Osmańczyka.

</doc>
<doc id="1053726" url="https://pl.wikipedia.org/wiki?curid=1053726" title="Bronisław Koraszewski">
Bronisław Koraszewski

Bronisław Koraszewski (ur. 15 lutego 1864 w Kijewicach, zm. 4 kwietnia 1924 w Katowicach) – polski dziennikarz i działacz społeczny Śląska Opolskiego, ojciec Jacka Koraszewskiego.
Urodzony na Kujawach przybył do Opola, gdzie założył i redagował "Gazetę Opolską" (1890), w której popularyzował literaturę polską i podkreślał historyczne związki ziemi opolskiej z resztą kraju. Był redaktorem „Gazety Górnośląskiej”, „Głosu Ludu Górnośląskiego”. Inicjator organizacji polskich na ziemi opolskiej. Założył Opolski Bank Ludowy, Towarzystwo Handlowe Polskie i Towarzystwo Polsko-Katolickie. Był aktywnym w okresie agitacji plebiscytowej po I wojnie światowej. Był wielokrotnie więziony przez władze Prus. W wyniku podziału Górnego Śląska Bronisław Koraszewski przeniósł się do Katowic. Patronuje jednej z ulic w okolicy Rynku w Opolu oraz jednej z gliwickich ulic w okolicy radiostacji. Jest również patronem Zespołu Szkół Zawodowych nr 4 w Opolu. 
Był członkiem Ligi Narodowej w latach 1905-1908.

</doc>
<doc id="1053731" url="https://pl.wikipedia.org/wiki?curid=1053731" title="Aaron Kośmiński">
Aaron Kośmiński



</doc>
<doc id="1053735" url="https://pl.wikipedia.org/wiki?curid=1053735" title="Punkty doświadczenia">
Punkty doświadczenia



</doc>
<doc id="1053740" url="https://pl.wikipedia.org/wiki?curid=1053740" title="Henrik Teske">
Henrik Teske

Henrik Teske (ur. 28 lutego 1968) – niemiecki szachista, arcymistrz od 1996 roku.
Kariera szachowa.
W 1985 r. zwyciężył w mistrzostwach Niemieckiej Republiki Demokratycznej w szachach błyskawicznych. W latach 1986, 1988 i 1989 trzykrotnie wystąpił w finałach indywidualnych mistrzostw NRD, najlepszy wynik osiągając w 1988 r. w Stralsundzie, gdzie zajął V m. W 1991 r. zajął II m. (za Christopherem Wardem) w Guildford, w 1993 r. zwyciężył w otwartych turniejach w Würzburgu (wraz z Normundsem Miezisem) oraz Giessen (wraz z Władimirem Bagirowem), natomiast w 1995 r. samodzielnie triumfował w kolejnym "openie" w Augsburgu. W 1997 r. podzielił II m. w Dreźnie (za Wolfgangiem Uhlmannem, wraz z Walerijem Czechowem i Thomasem Pähtzem) i Passau (za Siergiejem Kaliniczewem, wraz z m.in. Christopherem Lutzem, Ognjenem Cvitanem, Wołodymyrem Bakłanem i Ľubomírem Ftáčnikiem), w 1998 r. zwyciężył w Frohnleiten i w Wattens oraz zajął II m. (za Zenónem Franco Ocamposem, wraz z Juanem Manuelem Bellónem Lópezem) w Hawanie, w 2001 podzielił II m. w Grazu (za Władimirem Burmakinem), w 2002 triumfował w Haßloch, w 2003 podzielił III m. (za Władimirem Burmakinem i Aloyzasem Kveinysem, a wraz z m.in. Davorem Palo, Wjaczesławem Ejnhornem i Feliksem Lewinem) w Bad Wörishofen. W 2006 r. zajął II m. (za Marcem Narciso Dublanem) w Barberá del Vallés oraz triumfował w Bad Wörishofen i w Erfurcie, natomiast w 2007 r. podzielił III m. (za Stanisławem Sawczenką i Serhijem Fedorczukiem, wraz z m.in. Erikiem van den Doelem i Romualdem Mainką) w Bad Zwesten oraz zajął II m. w Neuhausen (za Zvulonem Gofshteinem). W 2008 r. odniósł kolejny sukces, dzieląc I m. w Bad Wörishofen (z Eduardasem Rozentalisem, Władimirem Burmakinem, Jurijem Drozdowskim, Władysławem Borowykowem i Władimirem Georgiewem).
Najwyższy ranking w dotychczasowej karierze osiągnął 1 lipca 2007 r., z wynikiem 2578 punktów zajmował wówczas 11. miejsce wśród niemieckich szachistów.

</doc>
<doc id="1053741" url="https://pl.wikipedia.org/wiki?curid=1053741" title="Frets on Fire">
Frets on Fire

Frets on Fire – komputerowa gra muzyczna, stworzona przez fińską grupę Unreal Voodoo pod wodzą Samiego Kyöstili, w której gracz używa klawiatury do grania sunących z góry ekranu nut, by ukończyć piosenkę. W grze dostępne są 4 poziomy trudności: Superłatwy (SupaEasy), Łatwy (Easy), Średni (Medium) i Zadziwiający (Amazing). Gra jest klonem serii Guitar Hero. Ma ona strukturę otwartą, przez co można dodawać do niej własne utwory muzyczne (po uprzednim dodaniu do pliku z piosenką zapisu nutowego). Standardowo do gry dodawane są trzy piosenki fińskiego gitarzysty Tommiego Inkili.
Rozgrywka.
Gracz trzyma klawiaturę oraz gitarę i używa do grania pięciu przycisków odpowiadających za progi (standardowo klawisze od F1 do F5) i klawisza odpowiadającego za kostkę do gitary (standardowo Enter i prawy Shift). Dźwięk zagrany zostanie prawidłowo, jeśli znacznik dźwięku znajdzie się pod wciśniętym klawiszem danej struny i jednoczesnym naciśnięciu klawisza odpowiadającego za kostkę. Za dobrze zagrane dźwięki otrzymujemy punkty. Jeżeli gracz będzie grać bezbłędnie, to punkty będą mnożone (jak w Guitar Hero). Pod koniec utworu zobaczymy, ile procent zagraliśmy bezbłędnie, oraz najdłuższą partię zagraną bez pomyłek.
Mody.
Do gry wydano różne modyfikacje. Jedną z nich jest FoFiX (Frets on Fire X – dawniej Alarian Mod)- po jego zainstalowaniu Frets on Fire może wyglądać jak Guitar Hero 1, 2, 3 lub World Tour, Rock Band, Rock Band 2 albo stara gra na sprzęt ośmiobitowy.

</doc>
<doc id="1053745" url="https://pl.wikipedia.org/wiki?curid=1053745" title="Osama">
Osama

Osama – afgańsko-irlandzko-japoński film fabularny z 2003 roku w reżyserii Siddiqa Barmaka. Obraz zdobył Złoty Glob za najlepszy film nieanglojęzyczny.
Historia kobiety, żyjącej z podeszłą matką i nastoletnią córką. Gdy władzę w Afganistanie przejmują talibowie i wprowadzają ostre restrykcje wobec kobiet, panie tracą możliwość utrzymania się. Postanawiają przebrać dziewczynkę za chłopca.
Nagrody.
"lista niepełna"

</doc>
<doc id="1053746" url="https://pl.wikipedia.org/wiki?curid=1053746" title="Bicester">
Bicester

Bicester (wym. ) – miasto w Wielkiej Brytanii (Anglia) położone w północno-wschodniej części hrabstwa Oxfordshire. 
Jest miastem partnerskim wsi Czernichów w województwie śląskim.

</doc>
<doc id="1053747" url="https://pl.wikipedia.org/wiki?curid=1053747" title="Lena Olin">
Lena Olin

Lena Maria Joanna Olin (ur. 22 marca 1955 w Sztokholmie) – szwedzka aktorka filmowa i telewizyjna.
Życiorys.
W 1974 zdobyła tytuł Miss Scandinavia. Za rolę w filmie "Wrogowie" (1989) Paula Mazursky'ego była nominowana do Oscara dla najlepszej aktorki drugoplanowej. Zasiadała w jury konkursu głównego na 45. MFF w Wenecji (1988) oraz na 51. MFF w Cannes (1998).
Od 1994 jej mężem jest szwedzki reżyser Lasse Hallström.

</doc>
<doc id="1053748" url="https://pl.wikipedia.org/wiki?curid=1053748" title="Sandringham House">
Sandringham House

Sandringham House – wiejska rezydencja królewska położona w pobliżu wioski Sandringham w hrabstwie Norfolk. Jest jedną z dwóch – obok Balmoral – rezydencji królewskich nienależących do dóbr, którymi monarchowie dysponują z racji pełnionego urzędu (tzw. "royal estate"), lecz pozostających własnością prywatną rodziny panującej. Królowa Elżbieta II tradycyjnie przebywała tu od świąt Bożego Narodzenia do lutego, tym samym właśnie tutaj obchodząc kolejne rocznice swego wstąpienia na tron. Także w Sandringham House rodzina królewska wita zwykle Nowy Rok.
Posiadłość składa się z pałacu oraz otaczających go 250 hektarów ziemi. Pierwszy budynek został w tym miejscu wzniesiony jako rezydencja szlachecka w 1771. W 1862 królowa Wiktoria zakupiła ją na prośbę ówczesnego księcia Walii, późniejszego króla Edwarda VII, który chciał tu zamieszkać ze swą świeżo poślubioną żoną, księżną (potem królową) Aleksandrą. Młoda para szybko uznała jednak obiekt za zdecydowanie za mały na ich potrzeby i zleciła jego rozbudowę, zakończoną w 1870. Wtedy właśnie nadano pałacowi obecny kształt.
Posiadłość była miejscem śmierci królowej Aleksandry, a także jej syna – króla Jerzego V i wnuka – króla Jerzego VI. Z kolei cesarzowa Niemiec Wiktoria Koburg nakazała wybudowanie w Kronbergu w górach Taunus pałacu Friedrichshof, obiektu wzorowanego na Sandringham House.

</doc>
<doc id="1053750" url="https://pl.wikipedia.org/wiki?curid=1053750" title="Live at Folsom Field, Boulder, Colorado">
Live at Folsom Field, Boulder, Colorado

Live at Folsom Field, Boulder, Colorado – album koncertowy zespołu rockowego Dave Matthews Band. Płyta ta dokumentuje występ zespołu, który miał miejsce na stadionie Folsom Field w mieście Boulder w obecności blisko 50 tysięcy fanów zespołu. Koncert ten odbył się w ramach trasy koncertowej promującej album Everyday. Album koncertowy zawierający występ z 11 lipca 2001 roku ukazał się nakładem wytwórni RCA 5 listopada 2002 roku. 
Muzycy biorący udział w nagraniu.
Gościnnie:

</doc>
<doc id="1053756" url="https://pl.wikipedia.org/wiki?curid=1053756" title="Jan z Bridlington">
Jan z Bridlington

Jan z Bridlington (Jan Thwing, Jan Twenge) (ur. 1319 w Thwing, zm. 10 października 1379) – angielski duchowny rzymskokatolicki, zakonnik, święty Kościoła katolickiego.
Życiorys.
Święty Jan żył w XIV w. Źródła literackie wspominają go jako "Jana Thwing", "Jana Twenge" lub "Jana z Bridlington". W 1336 roku rozpoczął studia w Oksfordzie. Dwa lat później, po ich ukończeniu wrócił do domu w Thwing. Zdecydował się wstąpić do Opactwa Świętej Marii w Bridlington. W ciągu ponad 20 lat spędzonych w tym klasztorze kanoników regularnych piastował różne stanowiska. Był m.in. kantorem i piwnicznym. Jako że był odpowiedzialny za całe opactwo sumiennie wykonywał swe obowiązki. Jego duchowe życie wyrażało się głównie poprzez modlitwę. Ok. 1360 r. został przełożonym klasztoru (godność przyjął po drugim wyborze na to stanowisko). Jan czerpał inspirację do pracy w ewangelii św. Jana i zachęcał innych do jej lektury. Uważała, że pomaga ona w rozwoju duchowym człowieka. Według tradycji potrafił czynić cuda; mianowicie zamienił wodę w wino.
Kult.
Papież Bonifacy IX kanonizował Jana z Bridlington w 1401 roku, jako ostatniego kanonizowanego w średniowieczu. Niestety bulla kanonizacyjna zaginęła. W ikonografii przedstawiany jest z książką i pastorałem. Święty Jan jest patronem kobiet mających kłopoty z porodem.
Jego wspomnienie obchodzone jest 10 października.

</doc>
<doc id="1053760" url="https://pl.wikipedia.org/wiki?curid=1053760" title="Brave (album Jennifer Lopez)">
Brave (album Jennifer Lopez)

Brave – szósty studyjny album Jennifer Lopez. Album został wydany przez wytwórnię Epic Records 8 października 2007 roku w Wielkiej Brytanii i 9 października tego samego roku w USA.
Przy produkcji płyty udział wzięli: stały producent albumów Jennifer Lopez Cory Rooney oraz m.in. Swizz Beatz, J.R. Rotem, Timbaland, Jermaine Dupri, Bloodshy &amp; Avant. Lopez opisała ten album jako taneczną mieszankę gatunków muzycznych tj. dance, funk, R&amp;B i hip-hop. 
Album promują dwa single: "Do It Well" i "Hold It Don't Drop It".
Piosenka "Mile in These Shoes" została wykorzystana jako piosenka przewodnia czwartego sezonu serialu "Gotowe na wszystko".
Lista utworów.
Zawiera zestaw fana z t-shirtem
Zawiera darmowy kalendarz

</doc>
<doc id="1053762" url="https://pl.wikipedia.org/wiki?curid=1053762" title="Polowanie na króliki">
Polowanie na króliki

Polowanie na króliki (oryg. "Rabbit-Proof Fence") – oparty na autentycznych wydarzeniach australijski dramat w reżyserii Phillipa Noyce’a na podstawie książki Doris Pilkington.
Fabuła.
Historia trzech aborygeńskich dziewczynek z tzw. „skradzionego pokolenia”, które po wywiezieniu z ojczystych stron do specjalnej szkoły dla dzieci Aborygenów, wyruszają w samotną podróż przez Australię do domu. Jedynym drogowskazem jest „siatka na króliki” przecinająca od lat kontynent.

</doc>
<doc id="1053771" url="https://pl.wikipedia.org/wiki?curid=1053771" title="Like a Virgin (singel)">
Like a Virgin (singel)

Like a Virgin – utwór muzyczny amerykańskiej piosenkarki Madonny pochodzący z jej drugiego albumu studyjnego "Like a Virgin" (1984) i zarazem pierwszy promujący go singel. Jest to popowa piosenka z elementami muzyki klubowej autorstwa Billy’ego Steinberga oraz Toma Kelly’ego, wyprodukowana przez Nile’a Rodgersa. Jej tekst opiera się na ukrytych insynuacjach, dlatego może zostać zinterpretowany na wiele różnych sposobów.
Utwór stał się pierwszym „numerem jeden” Madonny w Stanach Zjednoczonych, Australii i Kanadzie, ponadto uplasował się w czołowej dziesiątce list przebojów w jedenastu innych krajach. Jako jeden z największych przebojów w karierze piosenkarki, spotkał się z uznaniem zarówno współczesnych, jak i dawnych krytyków muzycznych. Od chwili premiery do dziś, Madonna często wykonuje „Like a Virgin” na żywo. Szokujący występ podczas gali MTV Video Music Awards w 1984 roku oraz kontrowersyjny teledysk w znacznej mierze przyczyniły się do wzrostu rozpoznawalności promowanego singla i samej artystki. Z czasem, zdaniem uczonych, sposób promocji utworu wpłynął na rozwój muzyki popularnej, mody, a także pojęć wystąpienia na żywo oraz teledysku, co zapewniło Madonnie status ikony popkultury.
Historia.
Występ Madonny do "Like a Virgin" na MTV Video Music Awards zapisał się w historii muzyki, kiedy to piosenkarka pojawiła się na scenie w sukni ślubnej na szczycie olbrzymiego tortu weselnego. Na innym występie, tym razem w telewizji, w programie "Top of the Pops" emitowanego dla BBC oraz Solid God Madonna podłożyła głos ubrana w różową perukę na specjalne zamówienie u Keith Haring oraz kurtkę przygotowaną na występ.
Autorami tekstu są Billy Steinberg oraz Tom Kelly. Kelly śpiewał demo. W rozmowie z Songfacts, Steinberg, powiedział:
Basy były podobne do piosenek w wykonaniu Michaela Jacksona (Billie Jean) oraz The Four Tops (I Can’t Help Myself). Madonna przyznała, że w jej hicie można dostrzeć podobieństwa między "Like a Virgin" a piosenkami Jacksona i The Four Tops poprzez dodane elementów tych nagrań do jej taśm z "Like a Virgin" do jej występów na żywo (z "Billie Jean" podczas The Virgin Tour w 1985 r. i "I Can’t Help Myself" w 1987 r. na występach w ramach Who’s That Girl World Tour).
W 2003 r. poproszono fanów, aby wybrali 20 najlepszych singli Madonny. "Like a Virgin" przypadła #5 pozycja.
Pozycje na listach.
Utwór stał się pierwszym z 12 hitów numer jeden na liście Billboard Hot 100, pozostając na szczycie przez sześć kolejnych tygodni i ostatecznie zdobywając złoty certyfikat RIAA w styczniu 1985 r., sprzedając się w ponad 1 milionie kopii. Znalazł się także na #1 pozycji na liście Hot Dance Club Play oraz w pierwszej dzięsiątce na Hot R&amp;B/Hip-Hop Songs.
"Like a Virgin" znajdował na Billboard Hot 100 Singles Chart od 17 listopada 1984 na #48 pozycji, i w szybkim tempie piął się do szczytu, osiągając #1 miejsce w szóstym tygodniu, 22 grudnia 1984. Piosenka była pierwszą z czterech najlepszych singli z albumu Madonny o tej samej nazwie. Nagranie pozostało w Top 10 przez dziewięć tygodni, w Top 20 przez jedenaście tygodni, a w Top 40 przez czternaście tygodni.
Na świecie "Like a Virgin" osiągnął najwyższą pozycję w wielu krajach. W Wielkiej Brytanii był hitem osiągając #3 miejsce i sprzedał się w ponad 760.000 egzemplarzy. Tymczasem Madonna stała się artystką, której singel został drugim najlepiej sprzedającym się singlem w Wielkiej Brytanii do tamtej pory. To był jej pierwszy numer jeden w Australii, Kanadzie i Japonii.
Wideoklip.
Teledysk w reżyserii Mary Lambert, został nakręcony w Wenecji, jednak niektóre ujęcia zostały sfilmowane w Nowym Jorku w lipcu 1984 r. Klip ukazuje taniec Madonny na gondoli, bieg w sukni ślubnej oraz ujęcia Madonny z lwem w garniturze. Premiera video odbyła się w MTV 13 listopada 1984. Teledysk od razu stał się hitem.
W 1985, video do piosenki "Like a Virgin" zostało nakręcone ponownie – tym razem był to występ live z trasy The Virgin Tour w Detroit. Klip został sfilmowany na potrzeby promocji VHS z tej trasy. Ta wersja została nominowana do najlepszej choreografii na MTV Video Music Awards.
Kolejna wersja teledysku została nakręcona podczas występu live Blond Ambition World Tour w Paryżu i ukazała się 9 maja 1991 w celu promowania filmu dokumentalnego "Truth or Dare". Klip był dwukrotnie nominowany do MTV Video Music Awards w kategoriach "Best Female Video" oraz "Best Choreography".

</doc>
<doc id="1053772" url="https://pl.wikipedia.org/wiki?curid=1053772" title="Katarzyna Braunschweig-Wolfenbüttel">
Katarzyna Braunschweig-Wolfenbüttel



</doc>
<doc id="1053774" url="https://pl.wikipedia.org/wiki?curid=1053774" title="Marszałkowie Włoch">
Marszałkowie Włoch

Marszałek Włoch (wł. "Maresciallo d’Italia") − najwyższy stopień wojskowy w armii Królestwa Włoch. Został utworzony w 1924 roku przez władze faszystowskie. Status najwyższego stopnia we włoskiej armii nie obowiązywał go w latach 1938−1945, w których to należał do rangi Pierwszego Marszałka Imperium (wł. "Primo maresciallo dell’Impero"). Jego odpowiednikiem w marynarce wojennej Królestwa Włoch był stopień wielkiego admirała (wł. "Grande ammiraglio"), zaś w siłach powietrznych – stopień (wł. "Maresciallo dell’aria"). Stopień marszałka Włoch został zniesiony w 1946 roku i od tego czasu najwyższymi rangami we włoskiej armii są generał i admirał, które jednak są zarezerwowane wyłącznie dla pełniącego funkcję szefa sztabu generalnego sił zbrojnych. Istnieje przy tym stopień marszałka (wł. "Maresciallo"), jednak jest on stopniem w randze podoficerskiej.

</doc>
<doc id="1053777" url="https://pl.wikipedia.org/wiki?curid=1053777" title="Listener Supported">
Listener Supported

Listener Supported – album koncertowy zespołu rockowego Dave Matthews Band. Płyta ta dokumentuje występ zespołu, który miał miejsce w hali Continental Airlines Arena w East Rutherford 11 września 1999 roku.
Muzycy biorący udział w nagraniu.
Gościnnie:

</doc>
<doc id="1053778" url="https://pl.wikipedia.org/wiki?curid=1053778" title="Tommy Jansson">
Tommy Jansson

Per Tommy Jansson (ur. 2 października 1952 w Eskilstunie, zm. 20 maja 1976 w Sztokholmie) – szwedzki żużlowiec.
Czterokrotny finalista IMŚ, w tym dwa razy był rezerwowym. Cztery razy był w finałach DMŚ - 2 srebro i raz brąz. Dwukrotny mistrz świata w kategorii par. Pięć razy zakwalifikował się do finałów IM Szwecji - wygrał mistrzostwo w roku 1974. Dwukrotny finalista MIM Szwecji - wygrał w roku 1970.
Zginął tragicznie podczas kwalifikacji do mistrzostw świata w 1976 roku w Sztokholmie. Uderzył w ostrą, górną część ogrodzenia, które przecięło tętnicę szyjną.
Jego brat, Bo Jansson, również był żużlowcem.
Osiągnięcia.
Indywidualne Mistrzostwa Świata
Drużynowe Mistrzostwa Świata
Mistrzostwa Świata Par
Indywidualne Mistrzostwa Szwecji
Młodzieżowe Indywidualne Mistrzostwa Szwecji

</doc>
<doc id="1053785" url="https://pl.wikipedia.org/wiki?curid=1053785" title="Stand Up (album Dave Matthews Band)">
Stand Up (album Dave Matthews Band)

Stand Up – szósty album zespołu rockowego Dave Matthews Band, wydany 10 maja 2005 roku. Album zadebiutował na pierwszym miejscu listy Billboard 200.
W teledysku do piosenki Dreamgirl wystąpiła aktorka – Julia Roberts – wieloletnia fanka zespołu oraz przyjaciółka Dave'a Matthewsa. Był to pierwszy publiczny występ aktorki po urodzeniu bliźniaków.
Krótkie intro do piosenki singlowej – American Baby trwające na płycie Stand Up zaledwie 2 minuty, jest często grane przez zespół podczas koncertów w pełnej (nawet 10 minutowej) wersji. Utwór ten jest w większości instrumentalny. Całym tekstem pojawiającym się w American Baby (Intro) są słowa: "She said / a hundred times / She said / a thousand times". Utwór ten w wersji koncertowej jest wzbogacony popisami solowymi skrzypka – Boyda Tinsleya oraz saksofonisty Leroia Moore'a. Niespodziewanie dla wszystkich to właśnie krótki wstęp do American Baby stał się ulubionym utworem fanów zespołu pochodzącym z albumu Stand Up. American Baby (Intro) jest również najczęściej granym "na żywo" utworem z płyty Stand Up.

</doc>
<doc id="1053796" url="https://pl.wikipedia.org/wiki?curid=1053796" title="Leopold (książę Albany)">
Leopold (książę Albany)

Leopold, książę Albany (ang. Leopold George Duncan Albert; ur. 7 kwietnia 1853 w Londynie, zm. 28 marca 1884 w Cannes) – książę Albany, ósme dziecko i najmłodszy syn królowej brytyjskiej, Wiktorii, oraz Alberta z Saksonii-Coburga-Gothy.
Biografia.
Urodził się 7 kwietnia 1853 roku w Buckingham Palace w Londynie jako ósme dziecko i najmłodszy syn królowej brytyjskiej, Wiktorii, oraz Alberta z Saksonii-Coburga-Gothy. W czasie porodu królowa Wiktoria zdecydowała się na przyjęcie chloroformu, czym przyczyniła się do popularyzacji znieczulenia. Podającym znieczulenie był brytyjski lekarz, John Snow.
Leopold był bardzo blisko związany ze swoją matką. Wiktoria ze względu na jego słabe zdrowie nie wymagała od niego, by się korzystnie ożenił. Od urodzenia książę cierpiał na hemofilię. W wieku 19 lat zaczął uczęszczać do Christ Church w Oksfordzie, a w 1876 roku otrzymał doktorat honoris causa z prawa cywilnego.
27 marca 1884 potknął się i upadł, uderzając się w głowę. Zmarł następnego dnia, prawdopodobnie z powodu krwotoku mózgowego zaostrzonego przez hemofilię.
Do historii Leopolda nawiązano w serialu "The Irregulars" wyprodukowanego dla Netflix.
Małżeństwo i potomstwo.
27 kwietnia 1882 roku w kaplicy św. Jerzego ożenił się z Heleną Waldeck-Pyrmont, siostrą Emmy, królowej Holandii. Mieli dwoje dzieci:

</doc>
<doc id="1053798" url="https://pl.wikipedia.org/wiki?curid=1053798" title="USS Saugus (1863)">
USS Saugus (1863)

USS Saugus - amerykański okręt - jednowieżowy monitor typu "Canonicus", nazwany od miasta Saugus w stanie Massachusetts.
"Saugus" został zbudowany w Wilmington w stanie Delaware. Został włączony do służby w kwietniu 1864 i służył w Północnoatlantyckiej Eskadrze Blokady (ang. "North Atlantic Blockading Squadron") w ostatnim roku wojny secesyjnej, głównie w rejonie James River (Wirginia). Okręt walczył z konfederackimi bateriami i okrętami w Trent's Reach, na rzece James 21 czerwca 1864 i ostrzeliwał wrogie pozycje przy innych okazjach podczas następnych kilku miesięcy. Pod koniec grudnia wyszedł na morze, aby uczestniczyć w próbie zajęcia Fort Fisher, na wybrzeżu Północnej Karoliny.
Kilka tygodni później "Saugus" wrócił do ostrzeliwania wrogich pozycji i wsparcia operacji desantowych, które miały za zadanie wspomóc zajęcie tego silnego punktu obrony konfederackiej. Ford Fisher został zajęty 15 stycznia 1865, co spowodowało zamknięcie portu w Wilmington dla łamaczy blokady. Po kilku miesiącach służby na rzece James, okręt na początku kwietnia popłynął do Washington Navy Yard w Waszyngtonie i był tymczasowo używany jako więzienie dla osób podejrzanych o udział spisku mającym na celu zamordowanie prezydenta Abrahama Lincolna.
"Saugus" został wycofany ze służby w Washington Navy Yard pomiędzy czerwcem 1865 a kwietniem 1869. Służył następnie w pobliżu wybrzeża Florydy i Key West do końca 1870. W czerwcu 1869 został na dwa miesiące przemianowany na "Centaur", ale później wrócił do poprzedniej nazwy. "Sargus" został ponownie powołany do służby na Atlantyku i Zatoce Meksykańskiej podczas okresu 1872 - 77. Został sprzedany 15 maja 1891.
Zobacz też.
Inne okręty noszące tę samą nazwę

</doc>
<doc id="1053801" url="https://pl.wikipedia.org/wiki?curid=1053801" title="Everyday (album Dave Matthews Band)">
Everyday (album Dave Matthews Band)

Everyday – czwarty album zespołu rockowego Dave Matthews Band, wydany 27 lutego 2001 roku. Album zadebiutował na 1 miejscu listy Billboard 200 dzięki sprzedaży 755 tys. egzemplarzy w pierwszym tygodniu i utrzymał pierwszą pozycję również w tygodniu drugim. Po 25 tygodniach album osiągnął sprzedaż wynoszącą 2,5 miliona egzemplarzy. Była to piąta najlepiej sprzedająca się płyta w roku 2001 według The Billboard Year. Pierwszym singlem promującym album był I Did It. Piosenka tytułowa Everyday jest dopracowaną wersją starszego utworu grupy o nazwie #36, który wcześniej ukazał się na albumach koncertowych Live at Red Rocks 08.15.95 oraz Listener Supported. Dreams of Our Fathers jest jedyną piosenką Dave Matthews Band, która została wydana na oficjalnym albumie studyjnym grupy ale nigdy nie doczekała się wykonania przez zespół podczas koncertu. Remix piosenki When the World Ends znalazł się na ścieżce dźwiękowej do filmu . 

</doc>
<doc id="1053804" url="https://pl.wikipedia.org/wiki?curid=1053804" title="Under the Table and Dreaming">
Under the Table and Dreaming

Under the Table and Dreaming – debiutancki album zespołu Dave Matthews Band wydany dla dużej wytwórni płytowej RCA – 27 września 1994 roku (zob. 1994 w muzyce). Album został dedykowany pamięci Anny – siostry Dave'a Matthewsa – zamordowanej przez własnego męża w 1994 roku.
Jedna z najbardziej popularnych koncertowych piosenek Dave Matthews Band – Granny – została nagrana podczas sesji nagraniowej i miała być pierwszym singlem z albumu Under the Table and Dreaming. Ostatecznie piosenka ta nie znalazła się na płycie. Utwór ten do chwili obecnej jest jednym ze standardów koncertowych zespołu.

</doc>
<doc id="1053812" url="https://pl.wikipedia.org/wiki?curid=1053812" title="Czarna Młaka">
Czarna Młaka

Czarna Młaka lub Tatliakowe Jeziorko (słow. "Čierna mláka", "Ťatliakovo pliesko") – niewielkie jezioro w słowackiej części Tatr Zachodnich. Znajduje się w Dolinie Rohackiej, tuż za Bufetem Rohackim. Jest to niewielki i płytki stawek, o długości ok. 70 m. Ma kamieniste i muliste dno. Słowacy nazywają go Tatliakowym Jeziorkiem dla uczczenia pamięci Jána Ťatliaka – zasłużonego dla Tatr działacza. W latach 1946–1947 stawek sztucznie obudowano kamieniami, jednak w dwadzieścia kilka lat później woda zaczęła ze stawku uciekać do Rohackiego Potoku. W latach 70. mieszkańcy Zuberca uratowali go, wypełniając dno ilastą gliną. Zabieg ten okazał się skuteczny, mimo że przeprowadzony został bez ekspertyz naukowych.
Znad stawku ciekawy widok na wznoszące się wysoko Rohacze i Wołowiec. Sam staw jest od polskiej strony doskonale widoczny z całej grani od Wołowca na Rakoń.
Szlaki turystyczne.
Czasy przejścia podane na podstawie mapy.

</doc>
<doc id="1053814" url="https://pl.wikipedia.org/wiki?curid=1053814" title="Tatliakowe Jeziorko">
Tatliakowe Jeziorko



</doc>
<doc id="1053816" url="https://pl.wikipedia.org/wiki?curid=1053816" title="Crazy for You (singel Madonny)">
Crazy for You (singel Madonny)

Crazy for You – utwór muzyczny amerykańskiej piosenkarki Madonny. Ballada ta stanowiła ścieżkę dźwiękową do filmu "Zwariowałem dla ciebie" (ang."Vision Quest"), gdzie Madonna zagrała małą rolę piosenkarki w klubie.
Tło.
„Crazy for You” to utwór autorstwa Johna Bettisa and Jona Linda. Producenci Jon Peters i Peter Guber wraz z reżyserem muzycznym Philem Ramone zaprosili artystkę do współpracy, po wysłuchaniu jej wcześniejszych nagrań. Pierwsze sesje nagraniowe nie zrobiły wrażenia na Bettis i Lindzie. Jednocześnie czuli, że utwór nie pojawi się na ściezce dźwiękowej filmu. Kolejna próba zarejestrowania piosenki udała się zgodnie z ich oczekiwaniami.
Piosenka zapoczątkowała nowy kierunek muzyczny dla Madonny, ponieważ wcześniej nie wydała ballady na singlu. W nagraniu wykorzystana została harfa i syntezator. Lirycznie piosenka mówi o pożądaniu seksualnym między dwojgiem kochanków.
Osiągnięcia.
Madonna za piosenkę otrzymała pierwszą nominację do nagrody Grammy kategorii Najlepszy popowy wokal kobiecy w 1986 roku. Singiel stał się jej drugim numerem jeden na amerykańskim Billboard Hot 100 i osiągnął szczyt na listach przebojów Australii i Kanady. Zadebiutował również na drugim miejscu w Irlandii, Nowej Zelandii i Wielkiej Brytanii, gdzie został wydany dwukrotnie, raz w 1985 i ponownie w 1991 roku.
Wykonania na żywo.
Madonna wykonała „Crazy for You” na trzech swoich trasach koncertowych, "The Virgin Tour" w 1985 roku, "Re-Invention World Tour" w 2004 roku oraz podczas niektórych koncertów "Rebel Heart Tour" w 2016. Występ z trasy "The Virgin Tour" był zamieszczony na VHS i LaserDisc, podczas gdy nagranie z "Re-Invention World Tour" nie znalazło się na wydawnictwie.
Teledysk.
Wideoklip zawiera fragmenty filmu "Vision Quest". Przedstawia również Madonnę wykonującą ten utwór na scenie w klubie.

</doc>
<doc id="1053817" url="https://pl.wikipedia.org/wiki?curid=1053817" title="Soprano (raper)">
Soprano (raper)

Soprano, właściwie Saïd M'Roubaba (ur. 14 stycznia 1979 w Marsylii) – francuski raper, członek grupy Psy 4 de la Rime. Pochodzi z Komorów.
Jego pseudonim utworzyli przyjaciele (sopran jest rodzajem głosu).
Dyskografia.
Solo
Grupa

</doc>
<doc id="1053818" url="https://pl.wikipedia.org/wiki?curid=1053818" title="Port lotniczy Fort Lauderdale/Hollywood">
Port lotniczy Fort Lauderdale/Hollywood

Port lotniczy Fort Lauderdale/Hollywood (ang. "Fort Lauderdale-Hollywood International Airport", kod IATA: FLL, ICAO: KFLL) – międzynarodowe lotnisko położone 5 km na południowy zachód od centrum Fort Lauderdale, w stanie Floryda w USA. Port lotniczy jest ulokowany niedaleko miast Hollywood i Dania Beach, 34 km na północ od Miami.
Jest jednym z największych portów lotniczych na Florydzie. W 2006 obsłużył 21,3 mln pasażerów. Obecnie jest najszybciej rozwijającym się portem lotniczym USA. Port jest 23. portem lotniczym pod względem liczby przewozów pasażerskich w USA, i plasuje się wśród 50 najruchliwszych lotnisk świata.

</doc>
<doc id="1053819" url="https://pl.wikipedia.org/wiki?curid=1053819" title="Beatrycze Koburg">
Beatrycze Koburg

Księżniczka Beatrycze, właśc. Beatrice Mary Victoria Feodore (ur. 14 kwietnia 1857 w Londynie, zm. 26 października 1944 w Balcombe) – księżniczka Zjednoczonego Królestwa z dynastii sasko-koburskiej, małżonka Henryka Battenberga.
Życiorys.
Księżniczka Beatrycze była najmłodszym dzieckiem królowej Wielkiej Brytanii Wiktorii i jej męża księcia Alberta.
Królowa Wiktoria nazywała swoją córkę „baby”, nawet gdy ta była już dorosła. Monarchini chciała zatrzymać przy sobie swoją najmłodszą córkę. Wiktoria przeżyła prawdziwy wstrząs, kiedy ta oznajmiła, że chce wyjść za mąż. Między matką a Beatrycze wybuchł konflikt. Przez wiele tygodni porozumiewały się ze sobą wyłącznie na piśmie.
W końcu Beatrycze dopięła swego i 23 lipca 1885 wyszła za mąż. Jej małżonkiem został książę Henryk Battenberg, wywodzący się z książąt Hesji, ale będący dzieckiem z morganatycznego małżeństwa księcia Aleksandra z Julią Hauke. W rezultacie królowa z zadowoleniem zaakceptowała ów związek, gdyż młode małżeństwo zamieszkało razem z nią i tym samym było od niej całkowicie zależne.
Beatrycze i Henryk mieli czwórkę dzieci:
Mąż Beatrycze zmarł na malarię po jedenastu latach małżeństwa, ona sama zaś – we śnie w 1944.

</doc>
<doc id="1053821" url="https://pl.wikipedia.org/wiki?curid=1053821" title="Baszta więzienna w Raciborzu">
Baszta więzienna w Raciborzu

Baszta więzienna – renesansowa, powstała prawdopodobnie w 1574 roku, zachowała się do dzisiaj. Wizerunek baszty znajduje się w logo Raciborza.
Historia.
Baszta została wybudowana około 1574 roku, po pożarze miasta w ciągu murów miejskich. W XVII wieku w wieży mieli być przetrzymywani mistrzowie masarscy oskarżeni o zawyżanie cen. W latach 1896–1900 została częściowo przebudowana. Remont przeprowadzono w 1958 roku. Ostatnie prace miały miejsce w 1994 roku. Wówczas usunięto tynki z wieży od strony północnej.
7 maja 2007 roku Narodowy Bank Polski wypuścił do obiegu okolicznościową dwuzłotówkę z wizerunkiem raciborskiej baszty, tym samym zaliczył Racibórz do 32 historycznych miast Polski. Wyemitowano 1 000 000 monet zrobionych z tzw. "nordic gold". 31 października 2007 roku Rada Miasta Uchwałą Nr XIV/177/2007 ustanowiła logo miasta, którego jednym z elementów jest szkic raciborskiej baszty. W 2008 roku baszta stała się elementem loga obchodów 900-lecia miasta.
Inicjatorem ponownego otwarcia baszty dla zwiedzających było raciborskie Stowarzyszenie Drengowie znad Górnej Odry.
Opis.
Wybudowana w stylu renesansowym. Pierwotnie baszta miała prawdopodobnie tylko trzy ściany, a od strony miasta była otwarta. Obecnie posiada cztery ściany. Zbudowana na planie prostokąta, w trzech czwartych wysokości przecięta silnie profilowanym gzymsem ponad którym znajduje się attyka ze strzelnicami kluczowymi. W narożach znajdują się cztery kwadratowe wieżyczki. Przy baszcie zachował się fragment murów obronnych.
Budowla oprócz dawania schronienia obrońcom pełniła także rolę więzienia. Według zachowanych wzmianek w „zimnym pokoju” wyścielonym źdźbłem słomy mieli być przetrzymywani w aresztanci.

</doc>
<doc id="1053823" url="https://pl.wikipedia.org/wiki?curid=1053823" title="Hegezjasz">
Hegezjasz

Hegezjasz – hellenistyczny filozof, niebezpośredni uczeń Arystypa, kontynuator szkoły cyrenajskiej, bliski cynizmowi. Żył w czasach Ptolemeusza I (IV-III w. p.n.e.).
Podobnie jak Arystyp uważał, że celem życia jest przyjemność. Zauważał jednak, że jest ona jedynie chwilowa, sporadyczna i subiektywna. Z tego powodu szczęście jest nieosiągalne, a głównym celem stał się brak smutku. Ponieważ śmierć uwalnia od cierpień, dopuszczalne jest samobójstwo. Z powodu skrajnego pesymizmu Hegezjasz otrzymał przydomek "nawołującego do śmierci". Z Cycerona i innych źródeł dowiadujemy się, że wykłady Hegezjasza w Aleksandrii doprowadziły do tak wielu samobójstw jego słuchaczy, że Ptolemeusz Lagos zakazał ich kontynuowania.Śmierć zatem uwalnia nas nie od dobrego, ale od złego, jeżeli się nad tym dobrze zastanowimy. Dowodził tego Hegezjasz ze szkoły cyrenaików tak wymownie, że król Ptolemeusz zakazał mu, jak powiadają, publicznie o tym z katedry mówić, dlatego że wielu jego słuchaczów zadało sobie śmierć. Mamy epigram Kallimacha na Kleombrota z Ambracji, który choć mu się nic złego nie przydarzyło skoczył z muru w morze, przeczytawszy tylko pismo Platona. Hegezjasza zaś, o którym wspomniałem, dzieło jest Ἀποκαρτερῶν (sam siebie głodem morzący) tak nazwane, że w nim pewnego człowieka, który postanowił przez powstrzymanie się od jedzenia odjąć sobie życie, jego przyjaciele od tego odwodzą, a on im odpowiadając, wylicza przykrości tego życia.U Michela de Montaigne znajduje się następujący ustęp na temat Hegezjasza:Podobną cechę miała odpowiedź Statyliusza Brutusowi, gdy ten starał się go wciągnąć do spisku przeciw życiu Cezara. Znalazł, iż przedsięwzięcie jest sprawiedliwe; ale nie uważał ludzi za wartych tego, aby sobie dla nich jakiś trud zadawać: zgodny w tym z nauką Hegezjasza, który powiadał: „Mędrzec nie powinien nic czynić, jeno dla siebie; ile że sam jeden godzien jest, aby dlań coś czyniono”; i z sądem Theodora, „iż nie jest sprawiedliwe, aby mędrzec narażał się dla dobra kraju i wystawiał na niebezpieczeństwo swą mądrość dla głupców”. Nasz ludzki stan jest równie śmieszny jak godny śmiechu.F. Copleston prowadząc dywagacje nad tym, że cyrenaizm miał zostać wchłonięty przez epikureizm zauważa:Czyż Epikur nie zgadzał się z Hegezjaszem cyrenaikiem, kładąc nacisk na nieobecność cierpienia, a i z Annikerisem, zalecając mędrcowi kultywowanie przyjaźni?

</doc>
<doc id="1053824" url="https://pl.wikipedia.org/wiki?curid=1053824" title="Live at Red Rocks 8.15.95">
Live at Red Rocks 8.15.95

Live at Red Rocks 8.15.95 – album koncertowy zespołu rockowego Dave Matthews Band. Płyta ta dokumentuje występ zespołu, który miał miejsce w Red Rocks Amphitheatre 15 sierpnia 1995 roku, podczas trasy promującej debiutancki album "Under the Table and Dreaming".

</doc>
<doc id="1053825" url="https://pl.wikipedia.org/wiki?curid=1053825" title="Gambler (singel)">
Gambler (singel)

Gambler – utwór amerykańskiej piosenkarki Madonny, pochodzący z filmu "Zwariowałem dla ciebie" (ang. "Vision Quest"), wydany w październiku 1985 roku.
John „Jellybean” Benitez po zakończeniu współpracy z Madonną nad utworem „Crazy for You” chciał wyprodukować piosenkę. Artystka zgodziła się i singiel trafił ostatecznie na ścieżkę dźwiękową filmu. Wydanie singla w Stanach Zjednoczonych zostało wstrzymane, ponieważ kierownictwo Madonna’s Sire Records obawiało się, że sukces piosenki źle wpłynie na single promujące krążek "Like a Virgin", a także „Crazy for You”.
Muzycznie „Gambler” to optymistyczny synth pop i disco z instrumentami perkusyjnymi, elektronicznymi handclapami i perkusją, któremu towarzyszy syntezator basowy i instrumenty klawiszowe.
Piosenka osiągnęła sukces w rankingach w Australii, Belgii, Irlandii, Włoch, Holandii, Norwegii i Wielkiej Brytanii. Madonna wykonała piosenkę tylko raz, w 1985 podczas "The Virgin Tour", co zostało udokumentowane na VHS "".
Wideoklip został zmontowany ze scen z filmu "Vision Quest".

</doc>
<doc id="1053826" url="https://pl.wikipedia.org/wiki?curid=1053826" title="James Eric Drummond">
James Eric Drummond

James Eric Drummond, 16. Earl Perth (ur. 17 sierpnia 1876 w Yorku, zm. 15 grudnia 1951 w Rogate) – brytyjski dyplomata, pierwszy sekretarz generalny Ligi Narodów w latach 1919–1933, następnie ambasador Wielkiej Brytanii we Włoszech. Członek Izby Lordów.
Pochodził z arystokratycznej rodziny szkockiej, ukończył Eton College. Od 1900 roku pracował w dyplomacji brytyjskiej, był między innymi osobistym sekretarzem ministrów spraw zagranicznych: Edwarda Greya i Arthura Balfoura. Uczestniczył w rozmowach konferencji pokojowej w Paryżu. Po utworzeniu Ligi Narodów został zaproponowany przez prezydenta Wilsona na jej pierwszego sekretarza generalnego. Pełnił tę funkcję do 1933 roku.
W latach 1933–1939 był ambasadorem Wielkiej Brytanii we Włoszech. Próbował osłabić związki Mussoliniego z Hitlerem, w 1938 roku doprowadził do zawarcia przez Wielką Brytanię i Włochy porozumienia w sprawach wojny domowej w Hiszpanii i włoskiej ekspansji kolonialnej w Afryce Wschodniej. Po powrocie do Wielkiej Brytanii pełnił funkcję szefa doradców Ministerstwa Informacji. Od 1941 roku był członkiem Izby Lordów, od 1946 roku do śmierci zastępcą przewodniczącego klubu Partii Liberalnej.

</doc>
<doc id="1053827" url="https://pl.wikipedia.org/wiki?curid=1053827" title="Marszałek Włoch">
Marszałek Włoch



</doc>
<doc id="1053828" url="https://pl.wikipedia.org/wiki?curid=1053828" title="Live At Folsom Field, Boulder, Colorado">
Live At Folsom Field, Boulder, Colorado



</doc>
<doc id="1053830" url="https://pl.wikipedia.org/wiki?curid=1053830" title="Pincio">
Pincio

Pincio (wł. "Pincio", łac. "Mons Pincius") – wzgórze w Rzymie, nienależące do siedmiu głównych wzgórz Rzymu. Położone na północ od Kwirynału, poza obszarem antycznego Rzymu, jednakże wewnątrz murów miejskich zbudowanych w latach 270–273 przez cesarza Aureliana.

</doc>
<doc id="1053831" url="https://pl.wikipedia.org/wiki?curid=1053831" title="Siergiej Dołgorukow">
Siergiej Dołgorukow

Siergiej Grigorijewicz Dołgorukow (ros. "Сергей Григорьевич Долгоруков") (zm. 19 listopada 1739 w Nowogrodzie Wielkim) – rosyjski dyplomata, rosyjski poseł w I Rzeczypospolitej w latach 1721–1724 i 1728-1729.
Był synem Grzegorza Dołgorukowa.
Bezskutecznie zabiegał o uznanie tytułu cesarskiego Piotra I. Na sejmie 1722 wystąpił w obronie ludności prawosławnej i luterańskiej w Rzeczypospolitej. Od władz polskich otrzymał w 1722 roku zwyczajowy podarek w wysokości 4000 talarów.
W 1723 odbył tajną konferencję z królewiczem Konstantym Władysławem Sobieskim we Wrocławiu, na której wyraził gotowość Rosji do popierania jego kandydatury do tronu polskiego.
W 1730 po wykryciu spisku w Najwyższej Tajnej Radzie został zesłany, a w 1739 ścięty.

</doc>
<doc id="1053833" url="https://pl.wikipedia.org/wiki?curid=1053833" title="Chichester">
Chichester

Chichester – miasto o statusie "city" w Wielkiej Brytanii, położone w południowej Anglii, w hrabstwie West Sussex, w dystrykcie Chichester. W 2001 roku miasto liczyło 27 477 mieszkańców.
Miasto jest popularnym ośrodkiem turystycznym ze względu na bliskość wybrzeża morskiego i plaż.

</doc>
<doc id="1053836" url="https://pl.wikipedia.org/wiki?curid=1053836" title="Legionowa Służba Porządkowa">
Legionowa Służba Porządkowa

Legionowa Służba Porządkowa (fr. Service d'ordre légionnaire, SOL) – paramilitarna organizacja we Francji Vichy podczas II wojny światowej
Service d'ordre légionnaire została założona 12 grudnia 1941 r. przez Josepha Darnanda. W okresie międzywojennym był on członkiem tajnej skrajnie prawicowej organizacji La Cagoule, która wsławiła się działaniami terrorystycznymi i zabójstwami działaczy lewicowych. Po przegranej Francji w wojnie z Niemcami 1940 r. i utworzeniu Francji Vichy, poparł rządy marszałka Philippe'a Pétaina i głoszoną przez niego "Rewolucję Narodową". Początkowo powołał masową organizację kombatancką pod nazwą Francuski Legion Weteranów (Légion française des combattants).
SOL działała we wszystkich regionach Francji Vichy oraz na obszarze jej północnoafrykańskich kolonii. Jej działalność była natomiast zabroniona w części Francji okupowanej przez Niemcy. Liczyła ok. 15-20 tys. członków. Jej głównymi działaczami byli – oprócz J. Darnanda – Pierre Gallet, Marcel Gombert, Jean Bessompierre (twórca programu) i Noël de Tissot. Głosiła hasła antyparlamentarne, antyrepublikańskie, antykomunistyczne, rasistowskie i antysemickie. Opowiadała się za kolaboracją z Niemcami. Prowadziła działalność zwalczającą prawdziwych i wyimaginowanych wrogów Francji Vichy. Wspierali ją 2 główni dygnitarze Francji Vichy: pełniący urząd premiera admirał Jean François Darlan i minister spraw wewnętrznych Pierre Pucheu. 12 stycznia 1942 r. SOL została oficjalnie uznana przez władze Francji Vichy. Joseph Darnand otrzymał stanowisko inspektora generalnego, umieszczając swoją siedzibę w Vichy. Działalność SOL uległa zmianie po powrocie do władzy Pierre'a Lavala w kwietniu 1942 r. Duży wpływ na nią miało także lądowanie aliantów we francuskich koloniach w Afryce Północnej w listopadzie 1942 r. (patrz: operacja "Torch"), kiedy do walki z nimi przystąpiła jedynie niewielka część członków SOL. W tej sytuacji – po wejściu wojsk niemieckich na terytorium Francji Vichy – SOL została rozwiązana. 5 stycznia 1943 r. marszałek P. Pétain ogłosił oficjalnie utworzenie na jej bazie Milice Française.
Wielu b. członków SOL wstąpiła do francuskich jednostek Waffen-SS.

</doc>
<doc id="1053838" url="https://pl.wikipedia.org/wiki?curid=1053838" title="Information Management System">
Information Management System

Information Management System (IMS) – hierarchiczny system bazodanowy opracowany przez IBM, składający się z "IMS/Data Base" i "IMS/Data Communications". IBM opracowywał go od 1966 roku wspólnie z firmami Rockwell i Caterpillar na potrzeby tworzonego wówczas programu kosmicznego Apollo.
System jest rozwijany do dzisiaj i obecnie obsługuje m.in. takie standardy, jak Java, JDBC, XML Web services.

</doc>
<doc id="1053842" url="https://pl.wikipedia.org/wiki?curid=1053842" title="Joseph Avenol">
Joseph Avenol

Joseph Louis Anne Avenol (ur. 9 czerwca 1879 w Melle, zm. 2 września 1952 w Duillier) – francuski dyplomata, sekretarz generalny Ligi Narodów w latach 1933 -1940.

</doc>
<doc id="1053848" url="https://pl.wikipedia.org/wiki?curid=1053848" title="Rivers of Babylon">
Rivers of Babylon

Rivers of Babylon – piosenka jamajskiej grupy The Melodians, spopularyzowana przez zespół Boney M.
Słowa.
Słowa piosenki „Rivers of Babylon” („Rzeki Babilonu”) stanowią parafrazę fragmentów Psalmu 137 (wersety 1, 3 i 4) oraz Psalmu 19 (werset 15). Temat utworu stanowią westchnienia kierowane do Boga przez Izraelitów uprowadzonych do niewoli babilońskiej, a tęskniących za Syjonem.
Wykonawcy.
Pierwszym wykonawcą piosenki byli The Melodians – grupa jej autorów: Brenta Dowe'a i Trevora McNaughtona. Ten jamajski zespół nagrał „Rivers of Babylon” w 1969 i dzięki niej zdobył pewną popularność. Jednak dopiero wersja disco tej piosenki przygotowana przez Franka Fariana dla jego zespołu Boney M przyczynił się do ogromnego światowego sukcesu „Rzek Babilonu”.
Singel Boney M z piosenką „Rivers of Babylon” wypuszczony w 1978, stał się drugim najlepiej sprzedającym się singlem wszech czasów w Wielkiej Brytanii. Piosenkę można też znaleźć na trzecim albumie zespołu zatytułowanym "Nightflight to Venus".
Późniejszymi wykonawcami „Rivers of Babylon” byli: Jimmy Cliff, Sublime, Snuff, Steve Earle, Daniel O'Donnell, Yabby You, The Neville Brothers, Sweet Honey in the Rock, Don Carlos, Sinéad O’Connor oraz The Jamaicans.
W październiku 1978 własną wersję piosenki pt. „Kommer du ihåg Babylon?” („Czy pamiętasz Babilon?”) zaprezentowała szwedzka grupa Schytts zdobywając pierwsze miejsca tamtejszych list przebojów.
Również polska grupa 2Tm2,3 („Tymoteusz”) przedstawiła własną akustyczną wersję „Rivers of Babylon” (ale bazującą na wersji Boney M) na płycie "Propaganda Dei" z 2004.

</doc>
<doc id="1053853" url="https://pl.wikipedia.org/wiki?curid=1053853" title="Sergiej Dołgoruki">
Sergiej Dołgoruki



</doc>
<doc id="1053854" url="https://pl.wikipedia.org/wiki?curid=1053854" title="Seán Lester">
Seán Lester

Seán Lester (ur. 28 września 1888 w Carrickfergus, zm. 13 czerwca 1959 w Galway) – irlandzki dyplomata, Wysoki Komisarz Ligi Narodów w Wolnym Mieście Gdańsku w latach 1934-1936 i ostatni Sekretarz Generalny Ligi Narodów od 1940 r. do 18 kwietnia 1946 r.
Młodość i początki kariery.
Był ulsterskim protestantem i jednocześnie irlandzkim nacjonalistą. Urodził się w Hrabstwie Antrim jako syn sklepikarza. Mimo iż w jego rodzinnym Carrickfergus dominowały poglądy unionistyczne, wstąpił do Ligi Gaelickiej, a następnie do Irlandzkiego Bractwa Republikańskiego. Po ukończeniu uniwersytetu w Belfaście rozpoczął pracę jako dziennikarz dla "North Down Herald" i kilku innych gazet północnoirlandzkich, później przeniósł się do Dublina, gdzie zatrudnił się we "Freeman's Journal". Tam w 1919 r. osiągnął stanowisko wydawcy wiadomości.
Po zakończeniu wojny o niepodległość Irlandii, wielu jego przyjaciół weszło do rządu Wolnego Państwa Irlandzkiego. Lester przyjął zaproponowane mu stanowisko kierownika wydziału prasowego ("Director of Publicity").
Praca w Lidze Narodów.
W 1923 r. został pracownikiem resortu Spraw Zagranicznych. W 1929 r. wysłano go do Genewy, gdzie zastąpił Michaela MacWhite'a na stanowisku Stałego Delegata Irlandii do Ligi Narodów. W 1930 r. dzięki niemu Irlandia została wybrana do Rady Ligi Narodów na okres trzyletni. Lester często reprezentował Irlandię na spotkaniach Rady (która była ciałem wykonawczym Ligi), zastępując ministra spraw zagranicznych. W tym czasie bardzo zaangażował się w prace Ligi, szczególnie w jej wysiłki związane z podjęciem rezolucji w sprawie dwóch konfliktów w Południowej Ameryce (wojna kolumbijsko-peruwiańska, wojna o Chaco). Ta działalność zwróciła na niego uwagę Sekretariatu Generalnego i zapoczątkowała jego transformację z dyplomaty irlandzkiego w międzynarodowego.
Wysoki Komisarz w Gdańsku.
26 października 1933 r. został mianowany przedstawicielem Ligi Narodów w Wolnym Mieście Gdańsku. Jego poprzednikowi Rostingowi zarzucano, iż po przejęciu władzy w Wolnym Mieście przez NSDAP w następstwie wygranych wyborów do Volkstagu z 28 maja 1933 r. tolerował naruszanie gdańskiej konstytucji (której gwarantem, zgodnie z Traktatem wersalskim, miała być Liga Narodów). Lester przybył do Gdańska i objął swój urząd 15 stycznia 1934 r. Był świadkiem dyskryminowania i prześladowań opozycji politycznej, a także ludności żydowskiej. Dążąc do całkowitego wyeliminowania opozycji, narodowi socjaliści doprowadzili do rozwiązania Volkstagu V kadencji i rozpisania nowych wyborów, w których uzyskali lepszy niż poprzednio wynik.
We wrześniu 1935 r. przedstawił Radzie Ligi Narodów raport wskazujący na powstanie w Wolnym Mieście stanu faktycznego sprzecznego z konstytucją: rzeczywistą władzę sprawował gauleiter Albert Forster, któremu podlegał prezydent Senatu Arthur Greiser; w urzędach gdańskich umieszczono symbole narodowosocjalistyczne (flagi ze swastyką, portrety Hitlera), a w urzędowych pismach wprowadzono formułę Heil Hitler!. Raport ten nie pociągnął za sobą żadnej reakcji Ligi Narodów, spowodował natomiast ataki narodowych socjalistów na Lestera.
26 listopada 1935 r. partie opozycyjne: socjaldemokraci, Centrum złożyły skargę do Wysokiego Komisarza na terror przedwyborczy i fałszowanie wyników oraz złożyły wniosek o unieważnienie majowych wyborów do Volkstagu. Protesty te zostały przez Lestera przekazane do Ligi Narodów, gdzie rozpatrywał je tzw. Komitet Trzech, złożony z ministrów spraw zagranicznych Wlk. Brytanii, Francji i Portugalii (zastąpionej potem przez Szwecję), który uznał ich zasadność; do anulowania wyborów jednak nie doszło.
Swoim postępowaniem Lester naraził się na otwarty bojkot ze strony narodowosocjalistycznych władz Wolnego Miasta i III Rzeszy. Władze gdańskie uchylały się od kontaktów z nim, ale też uniemożliwiały mu kontakt z przedstawicielami opozycji. Siedziba Wysokiego Komisarza w Gdańsku była pod stałą obserwacją tajnej policji, w związku z czym Lester spotykał się z opozycjonistami, np. Erichem Brostem w Lasach Oliwskich.
Do znaczącego incydentu doszło podczas wizyty w porcie gdańskim niemieckiego krążownika "Leipzig" w dniach 25-28 czerwca 1936 r. Komendant okrętu nie złożył, przewidzianej w umowach, wizyty Wysokiemu Komisarzowi.
30 czerwca 1936 Lester wysłał do Genewy nowy obszerny raport o sytuacji w Wolnym Mieście, domagając się interwencji Rady Ligi Narodów w sprawie 5 dekretów Senatu gwałcących konstytucję. Na zwołanym w tej sprawie posiedzeniu Rady 4 lipca 1936 prezydent Senatu Greiser żądał odwołania Lestera i nieprzysyłania nowego Komisarza Ligi Narodów do Gdańska. Rada nie wypowiedziała się w sprawie raportu i przekazała go do Komitetu Trzech, który opowiedział się za odwołaniem Lestera ze stanowiska Wysokiego Komisarza w Gdańsku.
W związku z brakiem możliwości wykonywania swoich obowiązków w październiku 1936 r. złożył dymisję ze stanowiska Wysokiego Komisarza.
Sekretariat Generalny Ligi Narodów.
Powrócił do Genewy w 1937 r., by objąć stanowisko Zastępcy Sekretarza Generalnego Ligi Narodów. Latem 1940 r., po niemieckim zwycięstwie nad Francją, dotychczasowy Sekretarz Generalny Joseph Avenol złożył dymisję. Lester, który faktycznie już od czerwca tego roku kierował pracami Ligi, został formalnie mianowany Sekretarzem Generalnym 2 września 1940 r. Mimo iż II wojna światowa obnażyła całkowitą bezsilność Ligi Narodów, Lester pozostawał w Genewie przez cały jej okres, a następnie nadzorował zakończenie prac Ligi. 18 kwietnia 1946 r. podpisał dokument, na mocy którego Liga Narodów przekazała swoje funkcje Organizacji Narodów Zjednoczonych (ze strony ONZ umowę podpisał Włodzimierz Moderow, później dyrektor europejskiego biura Narodów Zjednoczonych).
Mimo plotek głoszących, iż stanie do wyborów na prezydenta Irlandii, Lester nie szukał już stałego zajęcia i osiadł w jako emeryt w Recess, hrabstwo Galway na zachodzie wyspy.

</doc>
<doc id="1053863" url="https://pl.wikipedia.org/wiki?curid=1053863" title="Teofil Budzanowski">
Teofil Budzanowski

Teofil Budzanowski, ps. "Tum" (ur. 10 grudnia 1894 w Rypinie, zm. 5 marca 1959 w Piotrkowie Trybunalskim) – polski pedagog i nauczyciel. Poseł na Sejm II Rzeczypospolitej V kadencji. W czasie powstania warszawskiego był porucznikiem, zastępcą dowódcy V Zgrupowania „Kryska”. Był także poetą, opublikował dwa tomiki wierszy.
Życiorys.
Syn Antoniego i Pauliny z domu Cichowicz. Urodził się w Rypinie, tam też uczęszczał do szkoły, uczestnicząc w 1905 w strajku szkolnym. W 1913 ukończył seminarium nauczycielskie w Wymyślinie i rozpoczął pracę nauczycielską w szkołach ludowych w powiatach Rypin i Lipno. W czasie I wojny światowej współpracował z POW, walczył w szeregach w 6 pułku piechoty Legionów. W okresie 1919–1921 był redaktorem „Ziemi Dobrzyńskiej”. 
W 1920 ochotniczo uczestniczył w wojnie z bolszewikami, jako instruktor werbunkowy w powiecie Rypin, a następnie referent oświatowy 6 pułku piechoty Legionów. W 1921 przeszedł do rezerwy. Od 1921 był nauczycielem w gimnazjum prywatnym w Rypinie. W 1928 ukończył studia na Wydziale Humanistycznym Uniwersytetu Warszawskiego, uzyskując dyplom nauczyciela szkół średnich.
Jako nauczyciel pracował od 1928 do 1938 w szkołach średnich w Państwowym Gimnazjum i Liceum im. Adama Mickiewicza w Grodnie, a następnie profesorem Państwowego gimnazjum i Liceum im. Jana Kochanowskiego w Warszawie. Od 1934 był inspektorem szkolnym w Łomży oraz radnym Grodna, następnie w Białymstoku, gdzie był prezesem Zarządu Wojewódzkiego Federacji Polskich Związków Obrony Ojczyzny. Członek PSL „Wyzwolenie”, a następnie PPS.
Podporucznik rezerwy piechoty ze starszeństwem z dniem 1 września 1931 z przydziałem do 76 Lidzkiego pułku piechoty w Grodnie.
W 1938 został posłem ziemi grodzieńskiej w Sejmie V kadencji. Był współautorem kilku ustaw, m.in. o bibliotekach publicznych uchwalonej 22 marca 1939.
W wojnie obronnej w 1939 był oficerem w dyspozycji Dowództwa Okręgu Korpusu nr III, potem w Grupie Operacyjnej „Grodno”. W konspiracji od listopada 1939, początkowo w Wojskowej Organizacji Polskiej, a następnie w Związku Walki Zbrojnej. W trakcie konspiracji był organizatorem i pierwszym dowódcą 4 kompanii V Zgrupowania Rejonu 2 Obwodu Śródmieście AK, zaś od połowy 1943 zastępcą dowódcy Zgrupowania. Był również wykładowcą w Szkole Podchorążych Piechoty. Działa również w tajnym szkolnictwie. Był członkiem pięcioosobowej grupy kierującej nauczaniem na terenie Warszawy-Południe. Prowadził również tajne komplety w Szkole Ogrodniczej nr 94 na Siekierkach.
W powstaniu warszawskim był początkowo zastępcą dowódcy V Zgrupowania por. Romana Rożałowskiego „Siekiera”. Od 5 sierpnia 1944 dowodził również 4 kompanią Zgrupowania. Od 8 sierpnia dowodził pododcinkiem „Tum” Zgrupowania „Kryska”, zaś od 9 sierpnia był dodatkowo zastępcą dowódcy zgrupowania Zygmunta Netzera – kapitana „Kryski”. Po ranieniu kpt. „Kryski” od 12 września pełnił funkcje dowódcy V Zgrupowania „Kryska” na odcinku Górny Czerniaków. 14 września podczas walk Budzanowski został ciężko ranny. Przeniesiono go do szpitala przy ul. Płockiej, następnie do Brwinowa.
Na temat powstania napisał opowiadania: "Kryska w czasie powstania warszawskiego na Czerniakowie" i "Wspomnienia. Czerniaków w ogniu" publikowane w odcinkach na łamach „Gazety Ziemi Piotrkowskiej”, której był w 1958 współzałożycielem i jednym z pierwszych autorów tekstów. W powstaniu uczestniczyły również jego dzieci: córka Maria (ps. „Gnom”) była łączniczką, syn Tadeusz Budzanowski (ps. „Tumek”) – kapralem podchorążym, zaś syn Andrzej Zdzisław (ps. „Szymon” lub „Samson”) – strzelcem.
Po zakończeniu wojny pracował w szkolnictwie, początkowo w Tomaszowie Mazowieckim. W latach 1947–1950 był dyrektorem I Liceum Ogólnokształcącego im. Bolesława Chrobrego w Piotrkowie Trybunalskim. W 1950 został aresztowany przez władze komunistyczne i pozbawiony funkcji dyrektora, a następnie przeniesiony na etat nauczyciela w II Liceum Ogólnokształcącym. Został zrehabilitowany w 1957, przywrócono mu też stanowisko dyrektora I Liceum im. Bolesława Chrobrego. Funkcję tę pełnił aż do śmierci w 1959.
Rozkazem Dowódcy AK nr 424 z 18 września 1944 otrzymał Order Virtuti Militari; uzasadnienie brzmiało: "za dzielność, inicjatywę i dobry przykład dla podwładnych". Order został zweryfikowany pozytywnie uchwałą Kapituły Orderu Wojennego Virtuti Militari z dnia 13 października 2011.

</doc>
<doc id="1053864" url="https://pl.wikipedia.org/wiki?curid=1053864" title="Sevendust">
Sevendust

Sevendust – alternatywno metalowy/alternatywno rockowy zespół z USA.
Historia.
Początek (Crawlspace).
Pod koniec 1994 roku basista Vinnie Hornsby i perkusista Morgan Rose grali w zespole o nazwie Snake Nation. Na jednym ze swoich koncertów byli supportowani przez lokalny zespół R&amp;B o nazwie Body &amp; Soul, na którego czele stał wokalista Lajon. Vinnie i Morgan byli zachwyceni głosem Lajona, pomyśleli, że gdyby założyli zespół z Lajonem efekt mógłby być niesamowity. Więc Vinnie i Morgan (najlepsi muzycy w swoim mieście) zdecydowali podkraść wokalistę do swojego nowego zespołu. Do zespół wkrótce dołączył gitarzysta John John Connolly (który był perkusistą w zespole Peacedog) oraz gitarzysta Lee Banks. Tak powstał zespół, który początkowo nosił nazwę Crawlspace.
Gdy nastąpił czas na znalezienie managera, Morgan i Vinnie zgłosili się do starego przyjaciela Jay Jaya Frencha, managera zespołu Snake Nation i gitarzysty Twisted Sister. Jay Jay w tym samym czasie miał akurat przerwę od przemysłu muzycznego i zajmował się rodziną, więc nie chciał zbytnio pomóc zespołowi. Grupa przekonała go mówiąc, że zapowiedzieli trasę koncertową w Nowym Jorku i dobrze by było gdyby ktoś im pomógł w organizacji koncertów. Jay Jay przełamał się i pomógł zorganizować kilka koncertów w styczniu 1995 roku, najbardziej niezwykły odbył się w folkowym klubie „Bitter End”.
Niestety stałym klientom „Bitter End” muzyka się nie spodobała i wszyscy zaczęli wychodzić z klubu, aby uciec przed ich ciężkim brzmieniem. Słysząc zamieszanie, orgzanizator koncertów (który odmówił im występu tydzień wcześniej) z sąsiedniego klubu „Rock Ridge Saloon” pobiegł i zamówił zespół na następną noc. Wycieczka do Nowego Jorku nie obyła się bez nieszczęść. Lee Banks został przyłapany na jeździe pod wpływem alkoholu próbując odwieźć zespół do hotelu w New Jersey i spędził 72 godziny w areszcie.
Wycieczka do Nowego Jorku pokazała, że zespół posiada potencjał, ale pomimo tego potrzebuje, także jakiegoś „przewodnika”. Będący dwudziestoletnim weteranem branży muzycznej Jay Jay decyduje się wziąć zespół pod swoją opiekę, przy okazji balansując pomiędzy życiem rodzinnym a przemysłem muzycznym.
TVT Records.
W lipcu 1995 roku Jay Jay wyprodukowuje pierwsze demo na zapleczu nocnego klubu „The Wrec Room” w Atlancie. Lipiec w Atlancie w pomalowanym na czarno pokoju bez klimatyzacji był dla zespołu doświadczeniem, którego na pewno nigdy nie zapomną. Temperatura w pokoju osiągała czasami nawet 49 stopni. W listopadzie 1995 roku Lee Banks opuszcza zespół i zastępuje go Clint Lowery z zespołu Still Rain. Grając w Atlancie zespół został zauważony przez przedstawicieli wytwórni TVT Records.
Reprezentanci wytwórni szukali klubu ze striptizem jednak pomylili drzwi i dostali się na koncert Crawlspace. Zdaniem członków zespołu koncert był okropny z powodu słabego przygotowania budynku do koncertów. Pomimo tego po koncercie do zespołu podszedł Sudi (przedstawiciel TVT Records), mówiąc że byli świetni i poprosił o demo. Członkowie zespołu szybko zapomnieli o nieudanym koncercie i nie mogli sobie wyobrazić, aby ktoś mógł powiedzieć, że ich koncert był lepszy niż średni tamtej nocy. Dwa tygodnie później w czerwcu 1996 roku zespół dołącza do wytwórni TVT Records.
5 lipca 1996 roku zespół wchodzi do Triclops Studios w Atlancie i przez trzy tygodnie nagrywa nowy materiał. Obok Jay Jaya na stanowisko producenta dołącza basista Twisted Sister Mark Mendoza. Z wyczuciem Jay Jaya do tworzenia gitarowych riffów i Mendozy znającego się na tworzeniu energetycznej sekcji rytmicznej. Materiał zapowiadał się być ciężki i solidnie zrobiony w przeciwieństwie do starych piosenek, które zostały bardzo szybko nagrane. Zespół doprowadził do szału ekipę produkcyjną, ponieważ po procesie preprodukcji wszedł ponownie do studia i zaczął wprowadzać zmiany we wszystkich piosenkach.
Zamieszanie, które zespół wprowadził do studia było spowodowane różnymi wydarzeniami, które działy się w pobliżu między innymi: Letnie igrzyska olimpijskie, które odbywały się w pobliżu studia, napad na pobliski bank oraz eksplozja samolotu (TWA Flight 800). Jednak największy wpływ miał zamach bombowy na Centennial Olympic Park, gdzie zespół miał występować następnego dnia. Wszystkie te wydarzenia przełożyły się na energię w piosenkach „Prayer”, „Too Close To Hate” i „Terminator”.
Pierwszą piosenką, która została przedstawiona szerszej publiczności było „My Ruin” na składance . Wkrótce zespół został zmuszony do zmiany nazwy, ponieważ nazwa „Crawlspace” została zastrzeżona przez inny zespół z zachodniego wybrzeża. Nowa nazwa została wymyślona przez basistę Vinnie’ego, który przeszukując garaż babci znalazł puszkę z pestycydami znanymi jako „sevindust”. Zespół ją zaakceptował i od tego momentu przyjął nazwę Sevendust.
Sevendust.
Debiutancki album o nazwie Sevendust ukazał się 15 kwietnia 1997 roku. W pierwszym tygodniu album sprzedał się tylko w 300 kopiach. W związku z tym, że zespół był mało znany, dyrektor TVT Records Steve Gottlieb postanowił wykupić pół godziny czasu antenowego w różnych stacjach telewizyjnych między innymi w FOX TV i UPN TV. Wkrótce koncert pod nazwą „Live and Loud” został wyemitowany w telewizji.
Po wyemitowaniu „Live and Loud” zespół zmienił się na zawsze. Debiutancki album Sevendust bardzo szybko zadebiutował na pierwszym miejscu wszelkich top list i utrzymywał się na nich przez 12 tygodni. Pierwszy singel „Black” był wciąż fenomenem po pięciu miesiącach od wydania.
W listopadzie 1997 roku zespół został zaproszony do najlepszej rockowej stacji w Nowym Jorku o nazwie WXRK, aby wykonać trzyczęściowy występ mający zaprezentować słuchaczom w kierunku jakiej muzyki stacja będzie podążać w przyszłości. Wystąpili, także na Ozzfeście w 1998 roku.
Wszystkie te czynniki pomogły osiągnąć zespołowi taki sukces, o jakim wcześniej nawet nie marzyli. 19 maja 1999 roku debiutancki album pokrywa się złotem i sprzedaje się w ponad 500 tys. kopiach. Tego samego dnia, w którym album pokrył się złotem perkusista Morgan Rose poznał swą przyszłą żonę basistkę zespołu Coal Chamber Rayna’ę Foss Rose (aktualnie są rozwiedzeni).
Home.
W czasie gdy album pokrył się złotem, zespół pracował nad swoim drugim albumem o nazwie "Home". Po dwóch latach koncertowania i promowania zespołu poczuli, że nastąpił czas na nagranie kolejnego albumu. Tym razem nie nagrywali go w Atlancie tylko przenieśli się na wieś do studia Longview Studios w Massachusetts około marca 1999 roku.
Toby Wright (KoRn, Alice in Chains) zobowiązał się pomóc w produkcji drugiego albumu. Zespół był bardzo zadowolony pracą z Tobym, głównie cenili go za „brutalną” szczerość. Jeśli coś mu się nie podobało to od razu mówił, nie zważając na inne zdanie członków zespołu. Oprócz tego zaczęły się spekulacje fanów, że nowy album będzie podobny do KoRnu skoro producentem jest Wright.
Na nowej płycie zespół poeksperymentował trochę z brzmieniem między innymi perkusista Morgan dodał elektroniczne sample, które można usłyszeć w piosenkach „Denial” i „Waffle”. Postanowili, także zaprosić kilku gości: Skin ze Skunk Anansie, która udziela się wokalnie w piosence „Licking Cream” oraz Chino Moreno z Deftones, który także użycza wokalu, ale w piosence „Bender”.
Pomimo tego, że Toby Wright odpowiadał za produkcję albumu, grupa poczuła, że potrzebuje jeszcze kogoś kto sfinalizuje brzmienie albumu. Wybórł padł na Andy’ego Wallace’a (Nirvana, Helmet, Rage Against the Machine, Linkin Park) i jego wysokie umiejętności w miksowaniu.
"Home" zostaje wydany 17 sierpnia 1999 roku, prawie dwa lata po wydaniu debiutanckiego krążka. Po wydaniu albumu zespół ruszył w trasę koncertową o nazwie Van's Warped Tour. Pojawili się, także na festiwalu w Woodstock w 1999 roku oraz koncertowali z takimi gwiazdami jak: KoЯn, Staind, Reveille, Godsmack, Mudvayne, Powerman 5000, Creed, Kid Rock, Limp Bizkit i Metallica. W czerwcu 2000 roku pojechali na trasę koncertową ze Slipknotem, Coal Chamber i kilkoma innymi zespołami nazwaną Tattoo The Earth Tour. Rok po wydaniu "Home" pokrywa się złotem i sprzedaje w ponad 450 tys. kopiach.
Animosity.
Kolejny album zespołu zatytułowany "Animosity" pojawił się 13 listopada 2001 roku. Występuje na nim gościnnie Aaron Lewis ze Staind w piosence „Follow”. W porównaniu z poprzednimi albumami posiada więcej elementów eksperymentalnych, progresywnych i melodyjnych. Oprócz tego jest to pierwszy album, na którym pojawiły się ballady („X-Mas Day” i „Angel’s Son”) oraz piosenki z pozytywnym przesłaniem („Shine” i „Live Again”) w przeciwieństwie do brutalnych i mrocznych tematów z dwóch poprzednich płyt. Oprócz tego zespół dotknęła seria tragedii. Zmarł wokalista Lynn Strait z zespołu Snot, z którym byli zaprzyjaźnieni. W hołdzie dali piosenkę „Angel’s Son” na składankę Strait Up – A Tribute To Lynn Strait. Zmarł, także Dave Williams wokalista zespołu Drowning Pool oraz młodszy brat Lajona. Po śmierci brata Sevendust postanowił przerwać granie na pewien czas.
Seasons.
7 października 2003 roku pojawia się czwarty album Seasons. Według wielu fanów jest uważany za najlepszy album w dyskografii z powodu bardzo dobrych tekstów oraz melodyjnego brzmienia. Jest to jednocześnie najlżejszy album w historii grupy. Zmiana brzmienia była spowodowaną pracą z producentem Butchem Walkerem założycielem zespołu Marvelous Three. W grudniu 2004 roku zespół opuszcza gitarzysta Clint Lowery i dołącza do brata Coreya Lowery w Dark New Day. Później zastępuje go Sonny Mayo, który grał w Snot i Amen.
Next.
Następny album Next zostaje wydany 11 października 2005 roku. Krążek powraca stylem do dwóch pierwszych albumów. Jest to pierwszy album niewydany przez TVT Records. Zespół sam wyprodukował krążek za własne pieniądze podczas gdy nie był związany z żadną wytwórnią. Next dostawał pozytywne recenzje jednak nie sprzedał się tak dobrze jak zakładano. Przyczyną tego była słaba promocja przez nową wytwórnię Winedark Records, wielu fanów nawet nie miało pojęcia, że ukazał się nowy album.
Alpha.
Szósty album Alpha ukazuje się 3 marca 2007 roku. Zostaje wydany przez wytwórnię Asylum Records, zajmującą się wydawaniem albumów hip-hopowych. Album sprzedaje się w 42 tys. kopiach w ciągu pierwszego tygodnia.

</doc>
<doc id="1053865" url="https://pl.wikipedia.org/wiki?curid=1053865" title="Friedrich Casimir von Loewenwolde">
Friedrich Casimir von Loewenwolde

Friedrich Kasimir von Löwenwolde (ros. "Фридрих Казимир Левенвольде") (ur. 1692, zm. 5 marca 1769 w Wiedniu) – rosyjski dyplomata, rosyjski poseł nadzwyczajny i minister pełnomocny w I Rzeczypospolitej w latach 1730–1733, generał kawalerii wojsk austriackich, hrabia cesarstwa od 1738.
Gdy był posłem rosyjskim w Polsce (1730–1733) miał miejsce w styczniu 1731 roku tajemniczy atak na jego powóz. Zraniono wówczas jednego z jego urzędników, którego wzięto za samego posła. Sprawa nigdy nie została wyjaśniona.
Na wieść o wyborze Augusta III Sasa na króla Polski (5 października 1733) doszło do oblężenia ambasady rosyjskiej w Warszawie. Ludność miasta sympatyzująca z Leszczyńskim wyładowywała swą niechęć do Wettyna zwracając się przeciw tym, których powszechnie podejrzewano o intrygi mające na celu osadzenie go na tronie.
21 listopada 1733 przeszedł na służbę austriacką. 12 czerwca 1754 został mianowany na stopień generała kawalerii ze starszeństwem z 11 listopada 1748.

</doc>
<doc id="1053866" url="https://pl.wikipedia.org/wiki?curid=1053866" title="Jan Żukowski (polityk)">
Jan Żukowski (polityk)

Jan Żukowski (ur. 27 maja 1946 w Domasłowie) – polski polityk, samorządowiec, poseł na Sejm PRL X kadencji.
Życiorys.
Ukończył w 1964 technikum rolnicze. Był prezesem Spółdzielczego Gospodarstwa Rolnego. W 1970 wstąpił do Zjednoczonego Stronnictwa Ludowego, zasiadał w jego Naczelnym Komitecie. W 1989 został wybrany na posła na Sejm kontraktowy, w okręgu krzyckim. W trakcie kadencji zasiadał w Komisji Mniejszości Narodowych i Etnicznych i w Komisji Nadzwyczajnej do Zbadania Działalności Ministerstwa Spraw Wewnętrznych, na koniec należał do Klubu Polskiego Stronnictwa Ludowego.
Po zakończeniu pracy w parlamencie kierował Dolnośląską Izbą Rolniczą. W trakcie IV kadencji samorządu objął urząd wójta gminy Żórawina. W wyborach w 2006, 2010, 2014 i 2018 był wybierany na kolejne kadencje.
W 1985 został odznaczony Złotym Krzyżem Zasługi.

</doc>
<doc id="1053870" url="https://pl.wikipedia.org/wiki?curid=1053870" title="Batalion KOP Sejny">
Batalion KOP Sejny



</doc>
<doc id="1053884" url="https://pl.wikipedia.org/wiki?curid=1053884" title="Gen Con">
Gen Con

Gen Con – jeden z największych konwentów miłośników gier i fantastyki w Stanach Zjednoczonych.
Pomysłodawcą pierwszej edycji zorganizowanej w 1968 był Gary Gygax. Uczestniczy w nim średnio około 20 000 osób, stawiając go na równi z E3, Dragon Con i Origins. Od 2003 roku odbywa się w Indianapolis (od tego czasu znany też jako Gen Con Indy).

</doc>
<doc id="1053885" url="https://pl.wikipedia.org/wiki?curid=1053885" title="Dark Passion Play">
Dark Passion Play

Dark Passion Play – pierwszy album fińskiego zespołu Nightwish z nową wokalistką Anette Olzon, szósty ogółem. Zespołowi w nagrywaniu płyty towarzyszyła London Philharmonic Orchestra.
Płyta ukazała się 26 września 2007. Po dwóch dniach sprzedaży w Finlandii dostała miano platyny, a dwa dni później – podwójnej platyny. W sprzedaży dostępna była także edycja rozszerzona albumu z dodatkową płytą CD, na której znalazły się instrumentalne wersje wszystkich utworów.
Następujące utwory zostały wydane jako single promujące album: Eva (25 maja 2007), Amaranth (22 sierpnia 2007), Bye Bye Beautiful (15 lutego 2008), The Islander (30 maja 2008). Ponadto w Finlandii ukazał się utwór Erämaan Viimeinen z fińskim tekstem do instrumentalnego nagrania Last of the Wilds.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1053886" url="https://pl.wikipedia.org/wiki?curid=1053886" title="Origins">
Origins

Origins International Game Expo to jeden z największych konwentów miłośników fantastyki w Stanach Zjednoczonych. Zapoczątkowany w 1975, uczestniczy w nim ponad 20 tys. osób, stawiając go na równi z E3, Dragon Con i Gen Con. Gen Con odbywa się od 1996 w Columbus, Ohio, USA.
Origins jest miejscem przyznawnia prestiżowych Nagród Origins (Origins Awards).

</doc>
<doc id="1053887" url="https://pl.wikipedia.org/wiki?curid=1053887" title="Gencon">
Gencon



</doc>
<doc id="1053888" url="https://pl.wikipedia.org/wiki?curid=1053888" title="GenCon">
GenCon



</doc>
<doc id="1053891" url="https://pl.wikipedia.org/wiki?curid=1053891" title="Banbury">
Banbury

Banbury – miasto w środkowej Anglii, w hrabstwie Oxfordshire, położone nad rzeką Cherwell i Kanałem Oksfordzkim
Znaczny ośrodek przemysłu, handlu i usług. Fabryki części samochodowych, tworzyw sztucznych, koncerny spożywcze. W Banbury znajduje się jedna z największych palarni kawy na świecie firmy Kraft Foods. Działa tu Polska Szkoła Sobotnia im. Wisławy Szymborskiej oraz Stowarzyszenie Polaków.

</doc>
<doc id="1053894" url="https://pl.wikipedia.org/wiki?curid=1053894" title="Lucjan Sobczyk">
Lucjan Sobczyk

Lucjan Sobczyk (ur. 4 sierpnia 1927 w Natalinie, ob. na Białorusi) – polski chemik, fizykochemik, specjalista w dziedzinie badań wiązań wodorowych, profesor nauk chemicznych, członek rzeczywisty PAN.
Życiorys.
Ukończył studia na Wydziale Chemicznym Politechniki Wrocławskiej. Odbył także studia aspiranckie w Instytucie Precyzyjnej Technologii Chemicznej w Moskwie, gdzie otrzymał stopień kandydata nauk chemicznych. 
Dalszą karierę naukową związał z Uniwersytetem Wrocławskim. Tam uzyskał habilitację w 1962, tytuł prof. nadzwyczajnego w 1969, prof. zwyczajnego w 1976. 
Piastowane funkcje: 
Dokonania naukowe i nagrody.
Prof. Sobczyk jest twórcą wrocławskiej szkoły badań wiązania wodorowego i współtwórcą wrocławskiej szkoły chemii fizycznej. Jest autorem ponad 300 publikacji naukowych i 20 książek, m.in. współautorem podręcznika "Chemia fizyczna" (praca zbiorowa, komitet red. Adam Bielański, Kazimierz Gumiński, Bogdan Kamieński, Krzysztof Pigoń, Lucjan Sobczyk, PWN, 1980).
Odznaczenia:
Jest doktorem honoris causa Uniwersytetu Leningradzkiego i Wrocławskiego oraz profesorem honorowym Instytutu Niskich Temperatur i Badań Strukturalnych PAN we Wrocławiu.

</doc>
<doc id="1053896" url="https://pl.wikipedia.org/wiki?curid=1053896" title="Józef Urbanowicz">
Józef Urbanowicz

Józef Urbanowicz (ur. w Orle, zm. 6 lipca 1989 w Warszawie) – obywatel radziecki i polski, generał broni ludowego Wojska Polskiego, szef Głównego Zarządu Politycznego WP (1965–1971), wiceminister obrony narodowej PRL (1968–1984), działacz partyjny i państwowy, członek Komitetu Centralnego PZPR, poseł na Sejm PRL IV, V, VI, VII i VIII kadencji, ambasador PRL w Mongolii. Budowniczy Polski Ludowej.
Życiorys.
Był synem mieszkającego w Rydze robotnika, Józefa Urbanowicza, zmobilizowanego po wybuchu I wojny światowej do armii rosyjskiej i Adeli z Gutakowskich, która uciekła z Łotwy do Rosji przed nacierającymi wojskami niemieckimi. W 1920 wrócił z rodzicami do Rygi, gdzie ukończył polską szkołę podstawową, a w 1932 krótko był uczniem w polskim gimnazjum w Rydze; naukę przerwał z powodu trudności materialnych rodziny. W latach 1932–1935 robotnik w Zakładach Mechanicznych w Rydze, w okresie 1934–1938 uczeń wieczorowy w Państwowej Szkole Morskiej w Rydze (Wydział Mechaniczny), w latach 1935–1938 – marynarz floty handlowej, w okresie 1938–1939 odbywał zasadniczą służbę wojskową w łotewskiej armii jako elew szkoły podoficerskiej w Alūksne; z powodu komunistycznych przekonań politycznych nie skończył szkoły i został zwolniony do rezerwy jako starszy strzelec. Robotnik-mechanik w fabryce tekstylnej w Rydze.
Po okupacji Łotwy przez Armię Czerwoną w czerwcu 1940 i jej aneksji przez Związek Radziecki został redaktorem naczelnym polskojęzycznej gazety w Rydze „Czerwony Sztandar”. Od 1941 oficer Armii Czerwonej. Walczył m.in. pod Moskwą, pod Starą Russą i na Froncie Północno-Zachodnim. Był trzykrotnie ranny i dwukrotnie kontuzjowany. W 1943 został skierowany do służby w Polskich Siłach Zbrojnych w ZSRR na stanowisko zastępcy dowódcy 4 Dywizji Piechoty im. Jana Kilińskiego do spraw politycznych. Wziął udział w zaślubinach żołnierzy 1 Armii WP z morzem. 
Od 1945 na kierowniczych stanowiskach w aparacie partyjno-politycznym Wojska Polskiego. 5 kwietnia 1945 objął dowodzenie Grupą Organizacyjną Dowództwa Marynarki Wojennej. W latach 1945-1951 był zastępcą dowódcy Marynarki Wojennej do spraw politycznych – Szefem Zarządu Polityczno-Wychowawczego Marynarki Wojennej. Po dezercji do Szwecji okrętu hydrograficznego "Żuraw" otrzymał naganę i został przeniesiony do korpusu oficerów wojsk lądowych. Od 1951 do 1954 był zastępcą do spraw politycznych dowódcy Pomorskiego Okręgu Wojskowego – szefem Zarządu Politycznego okręgu. Od 1954 był zastępcą dowódcy Wojsk Lotniczych i Obrony Przeciwlotniczej Obszaru Kraju do spraw politycznych, a od 1957 zastępcą komendanta Akademii Sztabu Generalnego WP im. gen. Karola Świerczewskiego do spraw politycznych. W latach 1958–1960 był komendantem Wojskowej Akademii Politycznej im. Feliksa Dzierżyńskiego. Generał brygady od 1958. Generał dywizji od 1964. W latach 1960–1965 zastępca szefa, a w latach 1965–1971 szef Głównego Zarządu Politycznego WP. Jego zastępcami byli generałowie: Jan Czapla, Mieczysław Grudzień, Franciszek Księżarczyk, Władysław Polański, Edward Szpitel i Zbigniew Szydłowski.
W latach 1968–1984 – wiceminister obrony narodowej, od 1971 równocześnie zastępca ministra do spraw ogólnych. Generał broni od 1973.
Należał do Komunistycznej Partii Łotwy (1939–1940), Wszechzwiązkowej Komunistycznej Partii (bolszewików) (1940–1944), Polskiej Partii Robotniczej (1944–1948), a od 1948 – Polskiej Zjednoczonej Partii Robotniczej. W latach 1968–1971 – zastępca członka Komitetu Centralnego PZPR, a w latach 1971–1986 – członek KC PZPR.
W latach 1965–1985 poseł na Sejm PRL IV, V, VI, VII i VIII kadencji. Wieloletni wiceprezes Zarządu Głównego Związku Bojowników o Wolność i Demokrację. W latach 1969–1984 przewodniczący Komitetu Redakcyjnego „Wojskowego Przeglądu Historycznego”. Wieloletni członek Rady Redakcyjnej organu teoretycznego i politycznego KC PZPR „Nowe Drogi”. 10 października 1983 został wyróżniony wpisem do Honorowej Księgi Czynów Żołnierskich.
W latach 1984–1987 ambasador PRL w Mongolii. Od 1988 w stanie spoczynku. W związku z zakończeniem zawodowej służby wojskowej pożegnany przez I sekretarza KC PZPR, Zwierzchnika Sił Zbrojnych PRL gen. armii Wojciecha Jaruzelskiego. Służył w Wojsku Polskim przez 45 lat, z czego aż 30 w stopniu generalskim.
Mieszkał i zmarł w Warszawie. W jego pogrzebie na Cmentarzu Wojskowym na Powązkach w Warszawie (kwatera B 4 rz. 7 m. 7) uczestniczył m.in. I sekretarz KC PZPR, przewodniczący Rady Państwa gen. armii Wojciech Jaruzelski, prezes Rady Naczelnej ZBoWiD prof. Henryk Jabłoński oraz minister obrony narodowej, członek Biura Politycznego KC PZPR gen. armii Florian Siwicki, który wygłosił mowę pogrzebową w imieniu kierownictwa MON.
Życie prywatne.
Mieszkał w Warszawie. Od 1949 żonaty z Marią z domu Główka (1924–1986). Miał dwóch synów.

</doc>
<doc id="1053898" url="https://pl.wikipedia.org/wiki?curid=1053898" title="Zenon Kułaga">
Zenon Kułaga

Zenon Kułaga (ur. 30 grudnia 1940 w Turbi) – polski wojskowy, polityk, samorządowiec, poseł na Sejm X kadencji, generał brygady pilot Wojska Polskiego.
Życiorys.
Absolwent Liceum Ogólnokształcącego w Rzeszowie (1960). W latach 1960–1963 był słuchaczem Oficerskiej Szkoły Lotniczej im. Janka Krasickiego w Dęblinie, a w latach 1971–1974 słuchaczem Akademii Sztabu Generalnego im. gen. broni Karola Świerczewskiego w Rembertowie. Od 1963 do 1984 służył w 6 Pułku Lotnictwa Myśliwsko-Bombowego w Pile (od 1969 dowódca klucza, od 1974 zastępca dowódcy eskadry ds. liniowych). Od 19 kwietnia 1978 pełnił obowiązki dowódcy tego pułku. 2 maja 1979 został zatwierdzony na tym stanowisku. W latach 1984–1989 był szefem sztabu-zastępcą dowódcy 2 Brandenburskiej Dywizji Lotnictwa Myśliwsko-Bombowego w Pile. Od 21 sierpnia 1989 pełnił służbę na stanowisku zastępcy dowódcy 2 DLMB do spraw ogólnych. 7 maja 1990 awansował na generała brygady (nominację wręczył mu prezydent Wojciech Jaruzelski), a 1 lipca tego samego roku został szefem Oddziału Wychowawczego Dowództwa Wojsk Lotniczych i Obrony Powietrznej. W latach 1991–1998 był szefem Wojewódzkiego Sztabu Wojskowego w Pile. W 1998 został zwolniony z zawodowej służby wojskowej i przeniesiony do rezerwy.
Do 1990 należał do Polskiej Zjednoczonej Partii Robotniczej, później dołączył do Sojuszu Lewicy Demokratycznej. W latach 1983–1984 pełnił obowiązki przewodniczącego Wojewódzkiej Rady Narodowej w Pile. Z ramienia PZPR sprawował mandat posła na Sejm X kadencji wybranego w okręgu pilskim, po czym przeszedł do Klubu Posłów Wojskowych. W 1997 był kandydatem Krajowej Partii Emerytów i Rencistów do Sejmu. W latach 1998–2006 był radnym sejmiku wielkopolskiego. W wyborach samorządowych w 2006 i 2010 był wybierany do rady powiatu pilskiego; w 2014 nie uzyskał reelekcji. W przedterminowych wyborach parlamentarnych w 2007 bez powodzenia kandydował do Senatu z ramienia koalicji Lewica i Demokraci.

</doc>
<doc id="1053900" url="https://pl.wikipedia.org/wiki?curid=1053900" title="Olek Klepacz">
Olek Klepacz



</doc>
<doc id="1053902" url="https://pl.wikipedia.org/wiki?curid=1053902" title="De/Vision">
De/Vision

De/Vision – niemiecki zespół grający muzykę synth pop pochodzący z rejonu Darmstadt. Większość tekstów jest po angielsku, tylko kilka piosenek po niemiecku. Zespół został założony w 1988 r. i początkowy skład to Thomas Adam, Steffen Keth, Stefan Blender, i Markus Ganssert.
Życiorys.
Wczesne lata.
Zespół De/Vision powstał w 1988 roku w niemieckim mieście Bensheim. Założyło go czterech kolegów: Steffen Keth, Thomas Adam (którzy znali się już dużo wcześniej), Markus Ganssert i Stefan Blender. Do końca roku 1988, zespół pracował nad pierwszymi piosenkami, aby w 1989 zaprezentować je na pierwszych trzech koncertach De/Vision, które odbyły się 13, 14 i 15 lutego w niemieckim mieście Darmstadt.
Większość z zagranego wtedy materiału szybko odeszła w zapomnienie, co podkreśla jak płodnym był wówczas zespół. Nowe utwory pojawiły się bardzo szybko wypychając z repertuaru starsze. Rok 1990 okazał się dla D/V bardzo ekscytujący. Grupa dawała coraz więcej koncertów i dwukrotnie dzieliła scenę z weteranami elektronicznej muzyki – zespołem Psyche.
Pierwsze wydawnictwa.
W kwietniu 1991, mając już sporą grupę fanów, De/Vision decydował się wydać winylowego singla z utworem „Your Hands On My Skin” (który został nagrany w czerwcu 1990 roku). Jako że nikt wówczas nie był zainteresowany kontraktem z młodym zespołem, oni sami razem ze swoim nowym managerem Lorenzem Macke, zdecydowali się na tę okazję założyć własną wytwórnię Synthetic Records. Singel pojawił się w mocno limitowanym nakładzie i rozszedł się błyskawicznie, nie tylko wśród fanów zespołu. Równocześnie na koncertach De/Vision dostępna jest wypełniona materiałem płyta demo „Tears Of Missing Days” (która do dziś jest białym krukiem wśród kolekcjonerów ponieważ większość z piosenek na niej zawartych nigdy później nie pojawiła się na żadnym wydawnictwie zespołu). Koncert 5 kwietnia 1991 okazał się być ostatnim w towarzystwie Stefana Blendera, który odszedł z zespołu. D/V utracili nie tylko perkusistę (Blender na koncertach obsługiwał automat), ale i autora wielu utworów. Grupa jako trio nagrała materiał na EP „Boy On The Street” wydaną w 1992 przez Synthetic Records.
O De/Vision zaczęło być coraz głośniej również poza granicami Niemiec. W marcu 1993 roku, De/Vision podpisali kontrakt z wytwórnią Strange Ways Record. Już w sierpniu wydany został singel „Try To Forget” zwiastujący album "World Without End" a sam utwór staje się legendą muzyki electro.
Pierwszy oficjalnie wydany long play zespołu ukazał się w styczniu 1994. Kolejne albumy zespołu „Unversed In Love” i „Fairyland?”, umocniły pozycję De/Vision wśród zespołów electro.
W międzyczasie pojawiło się również wydawnictwo o nazwie "Antiquity", które zawiera niewydane wcześniej, ale kultowe wśród fanów utwory. Wiele z nich zostaje nieco zmienionych w warstwie lirycznej, powodem było to, iż autorem oryginałów był Stefan Blender, którego w zespole już nie było.
Era WEA.
Stale koncertującą i rozwijającą się grupę dostrzegł w 1997 roku WEA (Warner Elektra Atlantic) i zdecydował się podpisać kontrakt z De/Vision. Zespół zgodził się na współpracę, dzięki czemu kolejna płyta nagrywana była przy użyciu nowszego i lepszego sprzętu w profesjonalnym studiu nagraniowym. Jako pożegnanie ze Strange Ways Records, wydana został płyta "Zehn -" składanka największych przebojów D/V do 1998 roku.
Efektem kontraktu z WEA był album "Monosex", który przez fanów zespołu, uważany jest za punkt zwrotny w karierze zespołu. Ze względu na „dojrzałe” i nowoczesne brzmienie w stosunku do poprzednich płyt, narobił on zamieszania wśród fanów. "Monosex" wzbudził również wiele kontrowersji, ponieważ był on zdecydowanie bardziej komercyjną i łatwą w odbiorze płytą. Pozwoliło to jednak zespołowi na zawojowanie rodzimych „alternatywnych” list przebojów utworami „We Fly Tonight” oraz „Strange Affection”, które są największym komercyjnym sukcesem grupy. Trio po zakończeniu wyczerpującej trasy szybko rozpoczęło pracę nad kolejną płytą wraz z nowym producentem George’em Kaleve.
Naciski ze strony wytwórni (która chciała otrzymać drugiego "Monosex") oraz coraz większe różnice zdań (w kwestii muzycznej) między członkami zespołu, powodują, iż fani otrzymali dziwną, bardzo eksperymentalną, choć przez wielu uważaną za najlepszą, płytę "Void".
Pierwszy singel, przebojowy „Foreigner”, odniósł olbrzymi sukces jednak, co do reszty materiału, nie wszyscy fani byli zachwyceni, zwłaszcza przytłaczającą (jak na zespół przez wiele lat grający czystą elektronikę) ilością gitar.
"Void" nadal pozostaje jedną z najlepszych, lecz bardzo niedocenionych płyt D/V. Jeszcze podczas trasy koncertowej „Void Tour” (równie szokującej, bo oprócz zatrudnionego już na poprzedniej trasie gitarzysty, na koncertach pojawiła się „żywa” perkusja) WEA zdecydował się nie przedłużać kontraktu z De/Vision. Jak wspomina wokalista Steffen Keth, zespół rozpoczynał każdy kolejny koncert trasy ze świadomością tego, że nie mają już wytwórni, która będzie wydawać ich płyty. W 2001 roku, De/Vision opuścił Markus Gansert.
Jego decyzja spowodowana była brakiem wspólnego zdania z kolegami z zespołu na temat muzycznego kierunku, jaki mieli obrać w przyszłości.
Dwóch.
Steffen Keth i Thomas Adam zdecydowali się kontynuować jako duet. Podpisali kontrakt z wytwórnią Drakkar i rozpoczęli prace nad kolejną płytą. Do studia ponownie zaprosili producenta Georga Kaleve.
Podkreślający obecny stan składu grupy, album "Two" ukazał się w drugiej połowie 2001 roku. Jego wydanie poprzedzał, zarejestrowany przez Viva 2, występ „bez prądu”. Nowa płyta De/Vision jest znacznie spokojniejsza od agresywnego poprzednika, dominują na niej smutne ballady i popowe hymny (jak singlowy „Heart-Shaped Tumor”). Całość idealnie odzwierciedla twórczą i życiową niepewność zespołu w tym czasie. W roku 2002 ukazało się jeszcze wydawnictwo "Remixed" zawierające remiksy różnych starszych utworów D/V, a Steffen Keth brał udział w kooperacji z Green Court, czego wynikiem są dwa single: „Shining” i „Take (My Breath Away)”. Znacznie pewniejszy w brzmieniu okazał się wydany w 2003 roku "Devolution". Jak wskazuje nazwa, album ukazuje ewolucje muzyczną zespołu.
Trasa promująca płytę została upamiętniona na wydawnictwie koncertowym "Devolution Tour – Live 2003".
Na początku 2004 roku, De/Vision postanowili zakończyć współpracę z wieloletnim managerem grupy, Lorenzem Macke. Zespół był coraz bardziej niezadowolony z tego jak kierował on interesami D/V.
Powrót do korzeni.
Przez pierwszą połowę 2004 roku, Steffen Keth i Thomas Adam w towarzystwie dwójki producentów Arne Schumana i Josefa Bacha, nagrywali płytę "6 Feet Underground", która ukazała się przed wakacjami. Jak podkreślał zespół, album był próbą powrotu do korzeni i uzyskania maksymalnie elektronicznego brzmienia. Doszło również do współpracy ze znanym niemieckim DJ-em Markiem Van Linden, czego wynikiem jest hit „The Real Thing”, w którym udziela się wokalnie Steffen Keth. Równie „pierwotny” jak poprzednik okazał się być wydany na początku 2006 roku "Subkutan". Jest to najbardziej elektroniczny album De/Vision od czasów "Fairyland?". Jesienią został wydany album „Best Of” zawierające największe przeboje D/V z lat 1998 do 2006. Całość promował nowy utwór „Love Will Find A Way”, który napisany został nie tylko przez Steffena i Thomasa, ale i producentów dwóch poprzednich płyt. Taki układ bardzo spodobał się De/Vision, ponieważ album "Noob", który ukazał się 25 sierpnia 2007 roku, powstał również jako efekt twórczej współpracy z Arne Schumannem i Josefem Bachem.
Nieco kontrowersyjny, dyskotekowy utwór „Flavour Of The Week” szybko zdobył wysokie miejsca na listach przebojów.
Dyskografia.
"Źródło: Oficjalna strona zespołu "

</doc>
<doc id="1053903" url="https://pl.wikipedia.org/wiki?curid=1053903" title="Bun B">
Bun B

Bernard Freeman znany jako Bun B (ur. 19 marca 1973 w Port Arthur w Teksasie) – amerykański raper. Jest członkiem Rap-A-Lot Records. Razem z Pimp C tworzyli duet UGK, wydali wspólnie 10 albumów. Dodatkowo Bun B rozpoczął karierę solową. Jak do tej pory ukazały się jego trzy płyty zatytułowane Trill, II Trill i Trill O.G.
UGK i MDDL FNGZ.
Mieszkający w Port Arthur Bun B wspólnie z Chadem „Pimp C” Butlerem w latach 80. utworzyli duet Underground Kingz (UGK). W 1993 doszło do podpisania kontraktu płytowego z Jive Records, gdzie wypuścili swój debiutancki, studyjny album „Too Hard to Swallow”. UGK występowało gościnnie w kilku hitach, z których najbardziej znane są „Big Pimpin” Jaya-Z, a także „Sippin' On Some Syrup” Three 6 Mafii. W 2002 Pimp C trafił do więzienia za napad z bronią w ręku. Wtedy Bun B utworzył poboczny projekt Mddl Fngz, ich utwór „Hard In the Paint” został wykorzystany w grze konsolowej "AND1 Streetball".
Kariera solowa.
Bun B rozpoczął karierę solową w 2003 po tym, jak Pimp C trafił do więzienia. Początkowo pojawiał się gościnnie w utworach innych wykonawców, między innymi wystąpił na płycie Paula Walla w piosence „They Don't Know”. a także „Gimme That” wydanej przez Webbiego. W 2005 wydał pierwszą solową płytę „Trill”, która zadebiutowała na 6. pozycji notowania Billboard 200, a w 2008 ukazała się jego druga solowa produkcja „II Trill”.
"Trill".
18 października 2005 Bun B wydał swój debiutancki solowy album "Trill". Zawierał on takie single jak „Draped Up” z gościnnym udziałem Lil’ Keke, a także remix tego utworu gdzie gościnnie wystąpili Mike Jones, Lil’ Flip, Paul Wall, Slim Thug, Devin the Dude i Z-Ro. Ponadto ukazał się singiel utworu „Git It” nagranego z Ying Yang Twins, jak również „Get Throwed” z Pimp C, Z-Ro i Young Jeezym. Album osiągnął szóste miejsce w amerykańskim zestawieniu Billboard 200 i pierwsze miejsce na Top R&amp;B/Hip Hop Albums.
"II Trill".
Po śmierci Pimp C, w 2007, Bun B powrócił do kariery solowej. W 2008 wydał swój drugi solowy album, "II Trill". Pierwszym singlem było „That's Gangsta” z gościnnym występem Seana Kingstona, później ukazał się drugi singiel do piosenki You're Everything, gdzie można usłyszeć Ricka Rossa, Davida Bannera, jak i duet 8ball &amp; MJG. Album zadebiutował na drugim miejscu w Billboard 200 osiągając sprzedaż 98 000 kopii w pierwszym tygodniu.

</doc>
<doc id="1053905" url="https://pl.wikipedia.org/wiki?curid=1053905" title="Didcot">
Didcot

Didcot – miasto i civil parish w Wielkiej Brytanii (Anglia) położone w hrabstwie Oxfordshire, w dystrykcie South Oxfordshire, 16 km na południe od Oksfordu. Największe miasto dystryktu South Oxfordshire. W 2011 roku civil parish liczyła 24 416 mieszkańców.
Historia.
Pierwsze wzmianki o miejscowości "Dudcotte" pojawiły się w XIII-tym wieku. Przez stulecia była to niewielka osada nie przekraczająca 100 mieszkańców. W 1844 roku została otwarta linia kolejowa łącząca Londyn i Bristol. Od tej pory datuje się znaczący rozwój miasta.
Ze względu na swoje strategiczne położenie, na skrzyżowaniu linii kolejowej Bristol-Londyn i Oxford-Southampton w okresie I wojny światowej na obrzeżach miasta powstała składnica wojskowa. Odgrywała ona też ważną rolę w przygotowaniach do lądowania w Normandii w czasie II wojny światowej. Obecnie na miejscu składnicy istnieje strefa przemysłowa Milton Park.
Miasto od czasu zmiany granic hrabstw Berkshire i Oxfordshire w 1974, zostało największym ośrodkiem miejskim południowej części hrabstwa Oxfordshire i przeżywa gwałtowny rozkwit.
Transport.
Didcot jest dużym węzłem kolejowym, z dworcem kolejowym Didcot Parkway, warsztami kolejowymi i muzeum kolejnictwa Didcot Railway Centre. W pobliżu przebiega droga ekspresowa A34, oraz drogi A4130 i A417
Gospodarka.
W pobliżu miasta położona jest elektrownia – Didcot Power Station z charakterystycznymi chłodniami kominowymi widocznymi na kilkadziesiąt kilometrów. Na terenie miasta znajduje się park Southmead Industrial Park, gdzie znajdują się m.in. centra logistyczne sieci sklepów Asda i Tesco. Mają tu również siedziby oddziały firm Bathstore i Ryobi. W okolicy Didcot znajduje się centrum przemysłowe Milton Park, gdzie siedzibę mają m.in. firma komputerowa RM, oddziały DHL, TNT i Bookpoint. W mieście stacjonują jednostki Armii Brytyjskiej.

</doc>
<doc id="1053908" url="https://pl.wikipedia.org/wiki?curid=1053908" title="Mewa (nowela)">
Mewa (nowela)

Mewa (tyt. oryg. ang. "Jonathan Livingston Seagull") – nowela autorstwa Richarda Bacha z fotografiami Russell Munson. Wydana w 1970 przez Avon Books, edycję polską, w tłumaczeniu Radosława Zubka, wydał Dom Wydawniczy Rebis w 1995 w serii "Biblioteka Nowej Myśli".
Książka w swoim czasie była wielkim bestsellerem w środowiskach studenckich Stanów Zjednoczonych. 
Książka, przesycona ideami buddyzmu i chrześcijaństwa, pokazuje jak ważna w życiu każdego człowieka jest wolna wola, odrzucenie krępujących nakazów i zakazów, wreszcie pokazuje siłę dobroci i miłości.
Fabuła.
Bohaterem opowieści jest mewa o nazwisku Jonathan Livingston Seagull ("seagull" - ang. "mewa"). Jonathan jest młodą mewą, uczącą się dopiero poprawnie latać. Jednak jest w nim coś co powoduje, że nie kusi go zwyczajne życie przeciętnej mewy - szukanie jedzenia, hałaśliwa walka o łup. On pragnie czegoś więcej. Poszukiwania Jonathana - dziwaczne ćwiczenia sztuki lotu, wprawiają w konsternację nawet jego rodziców. Ale nic nie było w stanie odwieść go od tego co kocha najbardziej - nauki latania. Mimo iż kosztuje go to wiele wysiłku i bólu, Jonathan nie ustaje w próbach i osiąga coraz większe sukcesy. Niestety, Stado tego kompletnie nie rozumie - zostaje publicznie okryty hańbą i wykluczony ze społeczności. Jednak wkrótce otrzymuje nagrodę za swe poświęcenie - spotyka innych odmieńców. Tam, w nowym Stadzie, uczy się jeszcze więcej. Uczy się rzeczy transcendentnych. Nie - umiejętności latania, ale - wiary w tę umiejętność. Gdy to pojmuje, może przemieszczać się gdzie chciał - w przestrzeni i czasie. Potem przebywa następny próg wtajemniczenia - poznaje znaczenie dobroci i miłości. Wtedy wraca do swego starego stada i zaczyna uczyć młodego Fletchera Lynda Seagulla, a potem inne młode mewy. Każdy nowy uczeń Jonathana jest kolejno wyklinany ze Stada przez starszych, ale nic nie jest w stanie powstrzymać wybuchu wolności. 

</doc>
<doc id="1053909" url="https://pl.wikipedia.org/wiki?curid=1053909" title="Jezioro Brzuskie">
Jezioro Brzuskie

Jezioro Brzuskie (Jezioro Brzuze) – położone w powiecie rypińskim, gminie Brzuze, w miejscowości Brzuze, w dorzeczu rzeki Drwęcy w zlewni strugi Ruziec. Jezioro o kształcie zbliżonym do owalu, stoki misy jeziorowej bardzo łagodne, otoczone użytkami rolnymi.
Dane morfometryczne jeziora:

</doc>
<doc id="1053910" url="https://pl.wikipedia.org/wiki?curid=1053910" title="Czesław Skowroński">
Czesław Skowroński

Czesław Wacław Skowroński (ur. 30 maja 1951 w Pleszewie) – polski polityk, samorządowiec, poseł na Sejm X kadencji.
Życiorys.
Ukończył w 1975 studia na Akademii Rolniczej w Poznaniu. W 1977 zatrudnił się w Zakładach Przetwórstwa Owocowo-Warzywnego Kotlin. Rok później został pracownikiem Rejonowego Rolniczego Zakładu Doświadczalnego „Sielinko”, a później Wojewódzkiego Ośrodka Postępu Rolniczego w Marszewie. Od 1983 prowadził gospodarstwo rolne.
Sprawował mandat posła na Sejm X kadencji wybranego w okręgu kaliskim z puli Polskiej Zjednoczonej Partii Robotniczej. W trakcie kadencji przystąpił do Poselskiego Klubu Pracy, zasiadał w Komisji Rolnictwa i Gospodarki Żywnościowej oraz w Komisji Nadzwyczajnej do rozpatrzenia projektów ustaw dotyczących spółdzielczości.
Został później członkiem Unii Pracy. Od 2002 do 2009 pełnił funkcję zastępcy burmistrza gminy Pleszew. Uzyskiwał mandat radnego rady miejskiej w tym w 2002 i w 2006. W 2010 bez powodzenia kandydował do rady powiatu, a w 2014 powrócił do rady miejskiej. W 2018 nie został ponownie wybrany.

</doc>
<doc id="1053912" url="https://pl.wikipedia.org/wiki?curid=1053912" title="Kwas domoikowy">
Kwas domoikowy

Kwas domoikowy – organiczny związek chemiczny, aminokwas produkowany przez okrzemki. Jest neurotoksyną odpowiedzialną za występowanie objawów amnestycznej postaci zatrucia toksynami mięczaków morskich.
W 1958 wyizolowano go z krasnorostów w Japonii, gdzie jest używany jako środek przeciwrobaczy. Zatrucie nim zostało po raz pierwszy opisane w 1987 w Kanadzie – hospitalizowano wówczas 105 osób, z których trzy zmarły.
Kwas domoikowy jest kumulowany przez zwierzęta morskie, głównie mięczaki, ale także ryby. W miarę wzrostu i starzenia się zwierzęcia kumuluje ono coraz większą ilość toksyny. Wskutek jej spożycia pojawiają się początkowo objawy gastryczne (biegunka, bóle brzucha). Później (do 48 godzin) pojawiają się objawy neurologiczne przypominające chorobę Alzheimera: pojawiają się kłopoty w wysławianiu się, dezorientacja, utrata pamięci, śpiączka.
Kwas domoikowy uszkadza struktury ośrodkowego układu nerwowego, zwłaszcza hipokamp i ciało migdałowate. Po zatruciu objawy amnestyczne mogą długo się utrzymywać.

</doc>
<doc id="1053915" url="https://pl.wikipedia.org/wiki?curid=1053915" title="Waldemar Komorowski">
Waldemar Komorowski

Waldemar January Komorowski (ur. 19 września 1940 w Radomiu) – polski polityk, samorządowiec, poseł na Sejm X kadencji.
Życiorys.
Ukończył w 1962 studia na Akademii Górniczo-Hutniczej w Krakowie. Pracował w Koneckich Zakładach Odlewniczych, Fabryce Łączników w Radomiu, a od 1970 w Odlewni Żeliwa Stąporków, której w 1979 został dyrektorem. Sprawował mandat posła na Sejm X kadencji wybranego w okręgu skarżyskim z puli Polskiej Zjednoczonej Partii Robotniczej. Zasiadał w Komisji Polityki Gospodarczej, Budżetu i Finansów, w trakcie kadencji przeszedł do Poselskiego Klubu Pracy.
Od 1998 do 2006 pełnił funkcję przewodniczącego rady powiatu koneckiego z ramienia Sojuszu Lewicy Demokratycznej. W 2006 nie został ponownie wybrany na radnego.
W 1984 otrzymał Złoty Krzyż Zasługi. W 2001 odznaczony Krzyżem Kawalerskim Orderu Odrodzenia Polski.

</doc>
<doc id="1053916" url="https://pl.wikipedia.org/wiki?curid=1053916" title="I’ll Remember">
I’ll Remember

 
I’ll Remember – singel Madonny.
W roku 1995 piosenka została nominowana do nagrody Grammy w kategorii piosenki filmowej.

</doc>
<doc id="1053918" url="https://pl.wikipedia.org/wiki?curid=1053918" title="Moya Brennan">
Moya Brennan



</doc>
<doc id="1053924" url="https://pl.wikipedia.org/wiki?curid=1053924" title="Into the Groove">
Into the Groove

Into the Groove – utwór muzyczny amerykańskiej piosenkarki Madonny pochodzący z drugiego studyjnego albumu "Like a Virgin" (1984) i zarazem czwarty promujący go singel. Piosenka pojawiła się na ścieżce dźwiękowej filmu "Rozpaczliwie poszukując Susan". Znalazła się także na reedycji płyty "Like a Virgin".
Muzycznie w utworze wykorzystano syntezator i automat perkusyjny. Piosenka została doceniona przez krytyków, a także autorów, którzy często nazywali ją „pierwszym świetnym singlem Madonny”. Odniosła komercyjny sukces, osiągając najwyższe noty w Australii, Belgii, Irlandii, Włoszech, Japonii, Holandii, Nowej Zelandii, Hiszpanii i Wielkiej Brytanii, gdzie był pierwszym singlem Madonny. W Stanach Zjednoczonych utwór był dostępny tylko jako strona B 12-calowego singla „Angel”, dlatego nie pojawił się na liście Billboardu zgodnie z ówczesnymi zasadami. Pod koniec lat 80. „Into the Groove” został uhonorowany przez magazyn "Billboard" jako jeden z tanecznych singli dekady.
Teledysk towarzyszący piosence został zmontowany z ujęć z filmu. Piosenka była wykonywana przez Madonnę w większości jej tras koncertowych, w tym podczas "Sticky &amp; Sweet Tour" (2008-09), gdzie śpiewała ją podczas wykonywania double dutch. Została wielokrotnie coverowana przez wielu artystów, w tym australijską piosenkarkę Dannii Minogue, która połączyła piosenkę z singlem „Do not Wanna Lose This Feeling”.

</doc>
<doc id="1053926" url="https://pl.wikipedia.org/wiki?curid=1053926" title="Mekhi Phifer">
Mekhi Phifer

Mekhi Thira Phifer (ur. 29 grudnia 1974 w Harlemie, w Nowym Jorku) – amerykański aktor, producent i reżyser filmowy i telewizyjny. Ma syna Omikaye’a z Malindą Williams, z którą rozwiódł się w 2003 roku.

</doc>
<doc id="1053927" url="https://pl.wikipedia.org/wiki?curid=1053927" title="Latanie precyzyjne">
Latanie precyzyjne

Latanie precyzyjne - dyscyplina sportów lotniczych.
Zasady ogólne.
W zawodach w lataniu precyzyjnym biorą udział załogi jednoosobowe - piloci, latający lekkimi samolotami. Na wynik mają głównie wpływ umiejętności prowadzenia nawigacji i realizowania planu lotu (regularność) oraz opanowanie pilotażu, w tym precyzja lądowań.
Zawody składają się z konkurencji polegających na locie po wyznaczonej trasie, przy widoczności ziemi (VFR) oraz konkurencji lądowań. Oceniane są trzy główne elementy:
Za odstępstwa od regularności lotu, niezidentyfikowanie obiektów i niecelne lądowania przyznawane są punkty karne w odpowiedniej wysokości.
Mistrzostwa.
Zawodami w lataniu precyzyjnym o najwyższej randze są mistrzostwa świata, organizowane od 1975 przez Międzynarodową Federację Lotniczą (FAI), z reguły co dwa lata. Ostatnio rozegrano XXIII Mistrzostwa Świata w Lataniu Precyzyjnym w 2017 w Spitzbergu w Szwajcarii.
Polscy zawodnicy znajdują się od początku lat 80. w światowej czołówce latania precyzyjnego - zajęli pierwsze miejsca indywidualne w 12, a drużynowe w 13 z 19 mistrzostw świata i w licznych mistrzostwach Europy oraz liczne dalsze medale. Czołowymi zawodnikami są Krzysztof Wieczorek i Janusz Darocha, wcześniej Wacław Nycz.

</doc>
<doc id="1053932" url="https://pl.wikipedia.org/wiki?curid=1053932" title="Gallus">
Gallus

Niemcy:
Osoby:
Inne:
Zobacz też:

</doc>
<doc id="1053933" url="https://pl.wikipedia.org/wiki?curid=1053933" title="Norbert Lysek">
Norbert Lysek

Norbert Lysek (ur. 9 kwietnia 1940 w Kamieniu Śląskim) – polski polityk, samorządowiec, doktor nauk ekonomicznych, poseł na Sejm X kadencji.
Życiorys.
Ukończył w 1978 studia na Akademii Ekonomicznej we Wrocławiu, a w 1998 uzyskał stopień doktora nauk ekonomicznych. W 1959 podjął pracę w Wydziale Finansowym prezydium Powiatowej Rady Narodowej w Krapkowicach, w 1962 został zatrudniony w Śląskich Zakładach Przemysłu Wapienniczego w Strzelcach Opolskich. W 1964 wstąpił do Polskiej Zjednoczonej Partii Robotniczej, w 1972 został I sekretarzem komitetu zakładowego w miejscu pracy, następnie pełnił tę samą funkcję w Tarnowie Opolskim. Pełnił funkcję instruktora ekonomicznego komitetu wojewódzkiego partii w Opolu, po czym w 1974 został I sekretarzem KZ PZPR w Hucie „Małapanew” w Ozimku. W latach 1975–1989 był dyrektorem naczelnym Śląskich Zakładów Przemysłu Wapienniczego w Tarnowie Opolskim.
Był członkiem Wojewódzkiej Rady Narodowej w Opolu oraz prezydium zarządu wojewódzkiego Stowarzyszenia Inżynierów i Techników Przemysłu Materiałów Budowlanych. W 1989 uzyskał mandat posła na Sejm kontraktowy z okręgu opolskiego. Na koniec kadencji należał do Parlamentarnego Klubu Lewicy Demokratycznej.
Po odejściu z Sejmu pracował w Śląskich Zakładach Przemysłu Wapienniczego Opolwap, był również dyrektorem Instytutu Ceramiki i Materiałów Budowlanych. Zatrudniony później jako adiunkt w Państwowej Medycznej Wyższej Szkole Zawodowej w Opolu i w Wyższej Szkole Zarządzania i Administracji w Opolu.
Członek Sojuszu Lewicy Demokratycznej. W latach 1998–2006 pełnił funkcję radnego sejmiku opolskiego I i II kadencji. W wyborach samorządowych w 2006 nie został ponownie wybrany. W 2002 przez kilka miesięcy pełnił funkcję wicemarszałka województwa opolskiego. W 2003 został pełnomocnikiem wojewody opolskiego ds. mniejszości narodowych. W 2010 uzyskał mandat radnego powiatu strzeleckiego. W 2014 nie uzyskał reelekcji.

</doc>
<doc id="1053938" url="https://pl.wikipedia.org/wiki?curid=1053938" title="Bazylika Santa Maria sopra Minerva">
Bazylika Santa Maria sopra Minerva

Bazylika Santa Maria sopra Minerva – bazylika mniejsza w Rzymie, na "Piazza della Minerva", w pobliżu Panteonu.
Kościół gotycki, zbudowany na miejscu wcześniejszej świątyni Minerwy, w latach 1280–1370, trójnawowy, na planie krzyża łacińskiego.
Świątynia ta jest kościołem rektoralnym parafii "Santa Maria in Aquiro" oraz kościołem tytularnym, mającym również rangę bazyliki mniejszej.
Lokalizacja.
Kościół znajduje się w IX. Rione Rzymu – Pigna przy "Piazza della Minerva".
Historia.
W 1600 roku miała miejsce renowacja kościoła autorstwa Carlo Maderno, powiększono wówczas apsydę, dodano barokowe elementy dekoracyjne we wnętrzu, zniszczono średniowieczny baldachim nad ołtarzem oraz zmieniono fasadę.
W 1627 roku rozebrano pokój, w którym zmarła św. Katarzyna ze Sieny, i ponownie postawiono go obok zakrystii kościoła.
W 1725 roku ukończono fasadę (która nie została wykończona po przebudowie Maderny), jednak ze względów oszczędnościowych nie została ona ozdobiona dekoracjami. Podczas okupacji Rzymu przez Francuzów (w latach 1798–1814) kościół był używany przez nich jako stajnia, co spowodowało jego dewastację. Restaurację kościoła rozpoczęto dopiero w 1848 roku, prace nadzorował Fra Girolamo Bianchedi. Prace zakończyły się w 1855 roku, kiedy to przeniesiono relikwie św. Katarzyny ze Sieny pod ołtarz główny.
Do XIX wieku bazylika pełniła funkcję kościoła parafialnego.
Architektura.
Renesansowa fasada zorientowana jest na zachód, znajduje się w niej gotycka rozeta. Na placu przed wejściem stoi pomnik marmurowego słonia dźwigającego na swym grzbiecie egipski obelisk. Rzeźba słonia zaprojektowana została przez Berniniego i wykuta przez Ercole Ferratę w 1667 roku. Słoń jako symbol siły, mądrości i pobożności miał uosabiać te cnoty, uchodzące za bazę chrześcijańskiego wychowania. Łaciński napis na cokole głosi: "Zrozum za sprawą tego oto symbolu, że niewzruszona prawda wymaga krzepkiego rozumu" ("Documentum intellige robustae mentis esse solidam sapientiam sustinere").
Kościół ma plan bazylikowy, 3-nawowy, z transeptem szerszym od nawy głównej i naw bocznych; budowlę otaczają kaplice boczne z wyjątkiem fasady i apsydy.
Wewnątrz znajdują się grobowce papieży: Klemensa VII, Leona X, Pawła IV, Urbana VII oraz św. Katarzyny ze Sieny, Doktora Kościoła, patronki Włoch, malarza Fra Angelico i arcybiskupa Toledo Bartłomieja Carranzy. W krypcie spoczywa także Józef Szymanowski (1779-1867), polski generał z okresu powstania listopadowego.
Na prawym końcu transeptu znajduje się bogato dekorowana freskami kaplica Carafa (nazywana tak od kardynała Oliviero Carafy, fundatora zdobień (wcześniej kaplica należała do rodziny Rustico). Kaplica jest poświęcona Wniebowzięciu Najświętszej Maryi Panny i św. Tomaszowi z Akwinu. Została poświęcona 1492 roku. Łuk triumfalny kaplicy przypisywany jest Mino da Fiesole, Andrei del Verrocchio i Giuliano da Maiano. Z kolei Filippino Lippi namalował malowidło do ołtarza, jak i freski na ścianie i sklepieniu. Ściana za ołtarzem przedstawia Wniebowzięcie Najświętszej Maryi Panny, w towarzystwie aniołów muzyków i apostołów poniżej (dolna część fresku została uszkodzona podczas wylewu Tybru).
Kardynałowie prezbiterzy.
Bazylika "Santa Maria sopra Minerva" jest jednym z kościołów tytularnych nadawanych kardynałom-prezbiterom ("Titulus Sanctae Mariae supra Minervam"). Tytuł ten został ustanowiony 24 marca 1557 roku, pierwszym kardynałem tytularnym był przyszły papież Pius V.

</doc>
<doc id="1053939" url="https://pl.wikipedia.org/wiki?curid=1053939" title="Romualda Matusiak">
Romualda Matusiak

Romualda Czesława Matusiak (ur. 1 stycznia 1942 w Tuliszkowie) – polska polityk, nauczycielka, posłanka na Sejm PRL IX i X kadencji.
Życiorys.
Ukończyła w 1967 studia nauczycielskie w Poznaniu, w 1978 studia z zakresu filologii polskiej na Uniwersytecie im. Adama Mickiewicza w Poznaniu oraz w 1981 studia podyplomowe z zakresu zarządzania i kierowania oświatą. W 1987 uzyskała drugi stopień specjalizacji zawodowej. Pracowała jako nauczycielka od 1959 do czasu przejścia na emeryturę. Od 1976 pełniła stanowisko zastępcy dyrektora Szkoły Podstawowej im. Michała Okurzałego w Zagórowie.
Od 1976 do 1988 była radną Wojewódzkiej Rady Narodowej w Koninie, w której przewodniczyła Komisji Zdrowia, Kultury Fizycznej i Spraw Socjalnych. W latach 1985–1991 sprawowała mandat posła IX i X kadencji z ramienia Polskiej Zjednoczonej Partii Robotniczej z okręgu Konin. Przez kilka kadencji pełniła funkcję radnej gminy Zagórów. W 2006 została wybrana po raz kolejny, obejmując też ponownie stanowisko przewodniczącego rady. Także w 2010 uzyskała reelekcję. W 2014 nie kandydowała. Związana z Sojuszem Lewicy Demokratycznej i Związkiem Nauczycielstwa Polskiego.

</doc>
<doc id="1053942" url="https://pl.wikipedia.org/wiki?curid=1053942" title="Kościół Pamięci">
Kościół Pamięci

Kościół Pamięci Cesarza Wilhelma (niem. "Kaiser-Wilhelm-Gedächtniskirche"), zwany popularnie kościołem Pamięci ("Gedächtniskirche") – świątynia ewangelicka położona w Berlinie przy Breitscheidplatz, w pobliżu ulicy Kurfürstendamm w dzielnicy Charlottenburg.
Historia.
Cesarz Wilhelm II postanowił zbudować kościół, by stworzyć religijne miejsce pamięci swojego dziadka Wilhelma I. Rozpisany konkurs na projekt świątyni wygrał królewski radca budowlany i członek Berlińskiej Akademii Budowlanej Franz Schwechten. Wcześniej według jego projektu wzniesiono Anhalter Bahnhof w Berlinie. Para cesarska zaaprobowała wynik konkursu. Cesarz interesował się inwestycją, wspierał ją finansowo i kilkakrotnie odwiedzał plac budowy. Koszty budowy wyniosły 6,8 miliona marek w złocie. Pieniądze wyłożyły głównie niemieckie prowincje. Kamień węgielny położono 22 marca 1891 roku, a poświęcenie nastąpiło 1 września 1895 roku.
Architektura.
Franz Schwechten, który urodził się w Kolonii, zaprojektował budowlę w stylu neoromańskim, czerpiąc wzorce z architektury Nadrenii. Asymetryczne położenie w sieci ulic było wzorowane na katedrze w Bonn, prezbiterium na kościele mariackim w Gelnhausen. Wiele elementów zostało dokładnie skopiowanych. Naśladownictwo było tak dokładne, że do wykonania fasady użyto tufu, który pochodzi z gór Eifel i był stosowany w nadreńskich kościołach, ale w architekturze Brandenburgii jest całkowicie obcy i nieodpowiedni dla jej klimatu.
Świątynia z pięcioma wieżami miała wygląd monumentalny. Główna wieża o wysokości 113 m była najwyższa w mieście. Pod wpływem berlińskiego kościoła styl neoromański rozprzestrzenił w całych Niemczech. W przedsionku świątyni znajdowała się mozaika przedstawiająca członków rodziny Hohenzollernów czczących krzyż. Urządzono w niej także halę, do której rzeźbiarz Adolf Brütt wykonał ukończony w 1906 r. cykl przedstawiający wojny wyzwoleńcze z lat 1813–1815 i wojnę prusko-francuską 1870–1871.
W Benzingerode, dzielnicy Wernigerode, wzniesiono za zgodą architekta kopię berlińskiej świątyni w skali 1:10. Powstała ona wkrótce po ukończeniu budowy oryginału.
Czasy po II wojnie światowej.
Kościół został zniszczony podczas bombardowania w listopadzie 1943 r. Początkowo planowano wewnątrz ruiny wznieść szklaną świątynię. Rozpisany konkurs architektoniczny wygrał w marcu 1957 r. Egon Eiermann, który zaproponował usunięcie zrujnowanego kościoła i budowę na jego miejscu nowego. Projekt spowodował publiczną debatę. W jej wyniku pozostawiono 68-metrową ruinę głównej wieży jako symbol antywojenny. Do niej dobudowano według projektu Eiermanna ośmiokątną nawę, sześciokątną dzwonnicę, czworokątną kaplicę i kruchtę. Architekt zaprojektował także wyposażenie: ołtarz, ambonę, chrzcielnicę, świecznik, lampy i ławki. Szklane ściany składające się z 30 000 elementów są dziełem francuskiego artysty Gabriela Loire. 17 grudnia 1961 r. kościół poświęcił biskup Otto Dibelius. W 1987 r. świątynia otrzymała krzyż wykuty z żelaza, pochodzącego z więźby dachowej zburzonej katedry w Coventry jako symbol pojednania.

</doc>
<doc id="1053944" url="https://pl.wikipedia.org/wiki?curid=1053944" title="Witney">
Witney

Witney – miasto w Wielkiej Brytanii (Anglia) położone w hrabstwie Oxfordshire, 19 km na zachód od Oksfordu.

</doc>
<doc id="1053947" url="https://pl.wikipedia.org/wiki?curid=1053947" title="Stefan Bieliński">
Stefan Bieliński

Stefan Bieliński (ur. 23 września 1946 w Kutyłowie, zm. 26 stycznia 2003) – polski rzemieślnik, rajdowiec i mistrz motoryzacji, poseł na Sejm X kadencji (1989–1991). Radny i członek zarządu gminy Warszawa Białołęka (1998–2002).
Życiorys.
W 1974 ukończył technikum mechaniczne. W późniejszym okresie został absolwentem Wyższej Szkoły Ekologii i Zarządzania. W młodości zajmował się sportem motorowym, zdobył wicemistrzostwo Polski w klasie 1500 cm. Od 1966 pracował jako rzemieślnik, prowadził zakład naprawy samochodów. Był kierownikiem Rzemieślniczego Domu Towarowego przy ul. Puławskiej 73/75. W latach 1980–1990 był członkiem rady Izby Rzemieślniczej w Warszawie. Sprawował również funkcję starszego Cechu Rzemiosł Motoryzacyjnych w stolicy (1989–2001), a następnie jego honorowego starszego.
Od 1985 należał do Stronnictwa Demokratycznego. Sprawował funkcję wiceprzewodniczącego jego stołecznego komitetu. W latach 1990–1991 zasiadał w prezydium Centralnego Komitetu SD.
W wyborach w 1989 został wybrany na posła X kadencji w okręgu mokotowskim z puli SD – w II turze wyborów wygrał z Mieczysławem Bareją. Kandydował pod hasłem "Rzeczypospolitej orła, orłu koronę, a narodowi godność". Na posiedzeniu Sejmu w grudniu 1989 złożył w imieniu Klubu Poselskiego SD projekt przywrócenia polskiemu godłu korony. W trakcie kadencji wystąpił z KP SD, został członkiem KP Unii Demokratycznej. W wyborach w 1991 ubiegał się o reelekcję z listy UD. W wyborach w 1998 uzyskał mandat radnego Białołęki z ramienia Unii Wolności. Wszedł wówczas w skład zarządu gminy (1998–2002). Pozostawał jednocześnie działaczem SD – był m.in. członkiem prezydium Rady Naczelnej oraz prezesem klubu tej partii na Białołęce. W wyborach w 2001 był członkiem krajowego sztabu wyborczego SD. Miał wówczas ubiegać się o mandat poselski z puli SD, jednak ostatecznie wycofał swą kandydaturę. W wyborach w 2002 bez powodzenia startował do rady Białołęki z listy koalicji Sojusz Lewicy Demokratycznej – Unia Pracy.
W latach 1989–1993 pełnił funkcję wiceprzewodniczącego Związku Rzemiosła Polskiego. W 1994 zainicjował powstanie Polskiej Izby Motoryzacji, której został prezesem. Był także wiceprezesem Krajowej Izby Gospodarczej oraz działaczem Fundacji Małych i Średnich Przedsiębiorstw. Od 1993 stał na czele zarządu Fundacji Młodej Polonii.
W 1998 odznaczony Krzyżem Kawalerskim Orderu Odrodzenia Polski, a w 2003 pośmiertnie uhonorowany Krzyżem Oficerskim tego orderu. Otrzymał również Srebrnym Krzyżem Zasługi (1985) Złotym Medalem im. Jana Kilińskiego.
Był żonaty z Bożenną Bielińską, mieli syna Adama. Zmarł w 2003. Został pochowany na cmentarzu w Tarchominie.

</doc>
<doc id="1053954" url="https://pl.wikipedia.org/wiki?curid=1053954" title="Kamienica Konopniców w Lublinie">
Kamienica Konopniców w Lublinie

Kamienica Konopniców – kamienica na lubelskim Starym Mieście. Wśród licznych kamienic na Rynku staromiejskim ta wyróżnia się najbardziej i jest jedną z najładniejszych kamienic w Lublinie. Zachwyca swoim kolorem, zdobieniami. Na jej wyjątkowość wpływa fakt, że jej fasada jako jedynej została pokryta manierystycznymi płaskorzeźbami.
Wystrój.
Swój obecny wygląd kamienica zyskała, gdy została odremontowana po pożarze, który zniszczył większą część zabudowań Starego Miasta. Było to w roku 1575. Przebudowano ją wówczas w stylu manierystycznym.
Kamienne zdobienia są kute w wapieniu. Przeważają w nich motywy roślinne, dostrzec można bajkowe głowy smoków. Nad oknami pierwszego piętra widnieją portrety Sebastiana Konopnicy i jego żony Katarzyny - właścicieli kamienicy, którzy ufundowali jej przebudowę po pożarze.
Trzecie piętro oraz attyka zostały odbudowane w latach 1938-1939, na miejscu tych, które zdobiły kamienicę po połowy XIX wieku.
Historia.
Zanim kamienica stała się własnością rodu Konopniców, od którego otrzymała swoją nazwę, była w posiadaniu wielu rodzin. Wśród jej właścicieli był rajca miejski Andrzej Sadurka, kupiec i burmistrz Jan Domarat. Następnie kamienica przeszła w ręce rodziny Kretków. Po nich poprzez Katarzynę Kretkównę właścicielami kamienicy zostali Konopnice. Katarzyna wyszła bowiem za mąż za Sebastiana Konopnicę i w wianie podarowała mu ten budynek. To właśnie tej parze zawdzięcza od swój obecny wygląd.
Przez długi czas kamienica była w kolorze szarym. Jednak kiedy w roku 2004 rozpoczęto jej remont, odkryta została jej pierwotna barwa. Postanowiono wrócić do tego koloru. Dzięki tej decyzji kamienicę Konopniców bardzo łatwo odróżnić od innych kamienic Rynku. Tylko ona ma tak żywy lazurowy kolor. Wyróżnia się nie tylko płaskorzeźbami, ale też barwą.

</doc>
<doc id="1053962" url="https://pl.wikipedia.org/wiki?curid=1053962" title="WWE SmackDown vs. Raw 2007">
WWE SmackDown vs. Raw 2007

WWE SmackDown vs Raw 2007 – gra konsolowa o wrestlingu. Gra została stworzona przez firmę THQ i opracowana przez YUKE'S Future Media Creators. Gra powstała głównie z myślą o kontynuacji serii oraz promocji WWE.
W listopadzie 2006 roku gra została oficjalnie wypuszczona na rynek na konsole: PlayStation 2 i Xbox 360, z kolei w grudniu tego samego roku ukazała się wersja na PlayStation Portable. 
Grywalność.
Gracz ma możliwość rzucania przeciwnikiem gdziekolwiek tylko zechce. Tak samo jak w poprzedniej serii tej gry, gracz porusza się po ringu dzięki lewej gałce analogowej. Został ulepszony system kontrowania i teraz posiada on także możliwość chwytów i zwykłych uderzeń.
Kategorie ciosów zostały ograniczone przez klasy wagowe, więc lżejsi zawodnicy mogą teraz stosować wiele efektownych akcji oraz ruchy luchadorów. Z kolei ci ciężsi potrafią wykonywać dużo typowo siłowych chwytów. Zmiany wprowadzono także w obrębie publiczności, która może stać się sojusznikiem i podawać różne przedmioty lub przeciwnie - podsunąć je przeciwnikowi. Występują także "hotspoty" takie jak liny ringu, metalowe schodki, czy różne inne miejsca, w których, po wykonaniu odpowiedniej czynności, można zobaczyć krótki filmik. Wersja na PlayStation 2 ma ograniczenia w walce w publiczności oraz w typach meczów. Została także poprawiona grafika.
Cory Ledesma, jeden z generalnych menedżerów WWE SmackDown vs Raw 2007, potwierdził, że gra nie zawiera żadnych nowych meczów, jedynie ich warianty, takie jak Money in the Bank Ladder Match. Wprowadzono system, który pozwala na stawianie drabin tam, gdzie chcemy. Jest to także pierwsza gra od czasu WWE SmackDown! Shut Your Mouth, która nie zawiera specjalnych meczów divas. Fullfill Your Fantasy Match został usunięty.
Tryby tworzenia
Został wzbogacony tryb Create-A-Entrance (stwórz własne wejście). Można teraz ustawić dokładnie kamerę, sztuczne ognie oraz inne efekty. Jest także tryb Create-A-Stable, który pozwala na stworzenie własnego tag-teamu lub federacji maksymalnie do 5 członków. Od teraz można także tworzyć własny tytuł i pas w trybie Create-A-Championship.
Wydanie.
Oficjalna wersja demonstracyjna na konsolę Xbox 360 ukazała się 28 września 2006 i zawierała No-DQ Match (brak dyskwalifikacji) pomiędzy Triple H i Kanem.
Jak poprzednie części tej gry, została ona wydana na konsole Playstation 2 i PlayStation Portable oraz Xbox 360. Jest to pierwszy raz, kiedy gra z serii SmackDown! ukazała się na dwie generacje konsoli.
Wersja na PlayStation 3 była w planach, ale w ostatniej chwili została anulowana. Stwierdzono, że potrzeba jeszcze trochę czasu na dopracowanie wszystkich systemów. Wiadomo, że wersja na rok 2008 będzie już dostępna na najnowszą konsolę firmy Sony. Były także pewne plotki co do wydania na Nintendo Wii, jednak Cory Ledesma zdementował je w wywiadzie.
Ukazała się specjalna edycja na Xbox'a 360, która była sprzedawana tylko przez określony czas. Zawierała ona grę w aluminiowym pudełku oraz bonusową płytę The History of the WWE Championship a także kopię książki The Ultimate WWE Trivia.

</doc>
<doc id="1053965" url="https://pl.wikipedia.org/wiki?curid=1053965" title="Cieniowanie">
Cieniowanie



</doc>
<doc id="1053966" url="https://pl.wikipedia.org/wiki?curid=1053966" title="Ulica Młodzieżowa w Wodzisławiu Śląskim">
Ulica Młodzieżowa w Wodzisławiu Śląskim

Ulica Młodzieżowa w Wodzisławiu Śląskim jest ważnym węzłem komunikacyjnym o charakterze lokalnym, który łączy dzielnicę Zawada z dzielnicą Kokoszyce, a dalej za pośrednictwem ul. Pszowskiej do centrum miasta. Ulica ta ma także charakter ponadlokalny, gdyż jest częścią drogi DW936,i łączy Wodzisław Śląski z Krzyżanowicami. Ulica zaczyna się od skrzyżowania z ulicą Pszowską, a kończy wraz z granicą miasta z Syrynią. Długość ulicy wynosi 4,5 km. W okresie PRL-u nosiła nazwę "Młodzieżowa" od ulicy Pszowskiej do skrzyżowania z ul. Paderewskiego, natomiast od skrzyżowania z tą ulicą aż do granic miasta nosiła nazwę ulicy "22 Lipca". W latach 90. ta ostatnia została zlikwidowana i przeciągnięto nazwę ulicy "Młodzieżowej". Według statystyk ulica Młodzieżowa jest jedną z najniebezpieczniejszych ulic w Wodzisławiu Śląskim - bardzo dużo śmiertelnych wypadków drogowych. W związku z tym jej nazwę próbowano zmienić na ul. Straceńców, jednak w wyniku braku zgody mieszkańców nazwa dotychczasowa została. Ulicę przecina potok Zawadka oraz tory kolejowe (towarowe) z KWK Anna w Pszowie, które biegną do miejscowości Olza. Wzdłuż ulicy panuje zabudowa jednorodzinna.

</doc>
<doc id="1053972" url="https://pl.wikipedia.org/wiki?curid=1053972" title="Ma’an">
Ma’an

Ma’an (arab. معان) – miasto w południowej Jordanii, 218 km od Ammanu. Stolica muhafazy Ma’an. Zamieszkuje ok. 50 000 osób. Miasto założone przez Nabetajczyków. Ważny węzeł komunikacji drogowej i kolejowej. Port lotniczy.

</doc>
<doc id="1053976" url="https://pl.wikipedia.org/wiki?curid=1053976" title="Fast page">
Fast page



</doc>
<doc id="1053980" url="https://pl.wikipedia.org/wiki?curid=1053980" title="40M Nimród">
40M Nimród



</doc>
<doc id="1053983" url="https://pl.wikipedia.org/wiki?curid=1053983" title="Przestrzeń zagardłowa">
Przestrzeń zagardłowa

Przestrzeń zagardłowa (łac. "spatium retropharyngeum", ang. "retropharyngeal space") – wąska, szczelinowata przestrzeń wypełniona luźną tkanką łączną, położona pomiędzy powięzią tylnej ściany gardła a blaszką przedkręgową powięzi szyi pokrywającą kręgosłup szyjny i mięśnie przedkręgowe. U dzieci przestrzeń ta zawiera węzły chłonne zagardłowe (węzły Henlego), które zbierają chłonkę z jamy nosowej, gardła, zatok szczękowych i migdałka gardłowego. Podczas ostrych chorób infekcyjnych gardła węzły Henlego mogą ulegać zapaleniu ropnemu tworząc ropień zagardłowy. U dorosłych ropień zagardłowy jest zwykle ropniem zimnym (gruźliczym). Niebezpieczeństwo związane z ropniem zagardłowym wynika z anatomii przestrzeni zagardłowej. Ku dołowi przechodzi ona w śródpiersie górne a następnie tylne. Tą drogą ropnie zagardłowe, jako ropnie opadowe mogą szerzyć się do klatki piersiowej.

</doc>
<doc id="1053984" url="https://pl.wikipedia.org/wiki?curid=1053984" title="Tyron Leitso">
Tyron Leitso

Tyron Markku Leitso (ur. 7 stycznia 1976 w północnym Vancouverze, w Kolumbii Brytyjskiej) – kanadyjski aktor telewizyjny i filmowy. 
Życiorys.
Swoje imię otrzymał od aktora Tyrone'a Powera. Dorabiał jako model i pojawiał się w reklamach, zanim dostał się do obsady seriali – opowiadającym o grupie nastolatków "Szkoła na fali" ("Breaker High", 1998), sci-fi "Pierwsza fala" ("First Wave", 1998, 1999) i kanału AXN sci-fi "Tajemniczy element" ("Mysterious Ways", 2000). Zaskarbił sobie sympatię najmłodszych telewidzów w roli księcia Alfreda w telewizyjnej adaptacji baśni Braci Grimm Hallmark/ABC "Królewna Śnieżka" ("Snow White", 2001) u boku Mirandy Richardson. Na dużym ekranie pojawił się po raz pierwszy w melodramacie "Moje życie beze mnie (My Life Without Me", 2003) z Amandą Plummer, Scottem Speedmanem, Markiem Ruffalo i Deborah Harry.

</doc>
<doc id="1053985" url="https://pl.wikipedia.org/wiki?curid=1053985" title="Andrej Makajonak">
Andrej Makajonak

Andrej Jahorawicz Makajonak (1920 - 1982), komediopisarz białoruski.
W 1939 rozpoczął służbę wojskową na terenie Gruzińskiej SRR, w czasie II wojny światowej brał udział w radziecko-brytyjskiej Operacji Y w Iranie, później walczył na Kaukazie, brał udział w desancie na Krym. Ciężko ranny w czasie niemieckiej kontrofensywy w kwietniu 1942, zagrożony amputacją nóg, został zdemobilizowany. Resztę wojny spędził w Gruzji i na Białorusi. Od 1944 był rejonowym sekretarzem Komsomołu, a od 1945 pracował w aparacie partyjnym KPB. Po ukończeniu w 1949 ideologicznej szkoły przy Komitecie Centralnym KPB został skierowany do pracy w redakcji satyrycznego czasopisma w języku białoruskim "Wożyk" (Jeżyk), w tym samym roku został członkiem Związku Pisarzy ZSRR. W latach 1966-1977 piastował stanowisko redaktora naczelnego czasopisma "Nieman", organu Związku Radzieckich Pisarzy Białorusi. W 1966 jako członek delegacji białoruskiej brał udział w sesji Zgromadzenia Ogólnego ONZ. W okresie 1971—1982 był deputowanym do Rady Najwyższej Białoruskiej ZRR.
Najważniejsze dzieła to: "Wybaczajce kali łaska" (1953), "Trybunał" (1970), "Dychajce oszczadna" (1982). Ostatnia z prac była tragikomedią poświęconą zagrożeniu wynikającemu z katastrof jądrowych.

</doc>
<doc id="1053989" url="https://pl.wikipedia.org/wiki?curid=1053989" title="Ulica Marklowicka w Wodzisławiu Śląskim">
Ulica Marklowicka w Wodzisławiu Śląskim

Ulica Marklowicka w Wodzisławiu Śląskim – ważny ciąg komunikacyjny który łączy miasto z Żorami i węzłem w Świerklanach na autostradzie A1. Ulica ta zaczyna się od skrzyżowania z ulicą Rybnicką, a kończy z granicą miasta z gminą Marklowice. Przy ulicy znajduje się tylko jeden budynek mieszkalny oraz noclegownia dla bezdomnych. Poza tym wzdłuż ulicy dominują zabudowania o charakterze przemysłowym.
Z charakterystyczniejszych obiektów znajdujących się przy ulicy można wymienić Restaurację Leśniczówka, siedzibę Międzygminnego Zakładu Wodociągów i Kanalizacji (MZWiK), Okręgową Stację Ratownictwa Górniczego (OSRG) oraz siedzibę Służb Komunalnych Miasta (SKM)

</doc>
<doc id="1053992" url="https://pl.wikipedia.org/wiki?curid=1053992" title="Flaminio Ponzio">
Flaminio Ponzio

Flaminio Ponzio (ur. 1560 w Viggiù niedaleko Varese, zm. 1613 w Rzymie) – włoski architekt, nadworny architekt papieża Pawła V. Tworzył w stylu manierystycznym.

</doc>
<doc id="1053997" url="https://pl.wikipedia.org/wiki?curid=1053997" title="Wesoła wdówka">
Wesoła wdówka

Wesoła wdówka (niem. "Die lustige Witwe", węg. "A víg özvegy") – operetka Franza Lehára w trzech aktach z 1905 roku. Premiera miała miejsce w Wiedniu w Theater an der Wien 30 grudnia 1905 roku. Libretto zostało napisane przez Victora Léona i Leo Steina.
Historia powstania utworu.
Libretto.
Po niepowodzeniu "Boskiego małżonka" duet autorski Victor Léon i Leo Stein zaczął rozglądać się za nowym tematem do operetki, autora muzyki przyszłej sztuki upatrując w Ryszardzie Heubergerze, z którym Leo Stein odniósł przed kilku laty sukces operetką "Bal w operze". Szukając inspiracji do nowego utworu Leo Stein natknął się w bibliotece jednego ze swych przyjaciół na egzemplarz pochodzącej sprzed czterdziestu lat komedii Henriego Meilhaca "L’Attaché de légation". Komedia cieszyła się przed laty ogromnym powodzeniem, w 1863 roku była grana w wiedeńskim Burgertheater i osiągnęła wówczas ponad sto przedstawień. Akcja, w gruncie rzeczy dosyć bezsensowna, otwierała zdaniem Steina przed librecistami i kompozytorem spore możliwości adaptacyjne.
Sztuka Meilhaca rozgrywała się w Paryżu w poselstwie nieistniejącego księstewka niemieckiego. Młoda i piękna wdówka z tego księstwa, Madeleine von Palmer, zamieszkała we Francji i istnieje obawa, że może tam wyjść za mąż. Książęcy poseł ma nie dopuścić do takiego małżeństwa i wyswatać Madeleine za rodaka, aby jej miliony pozostały w księstwie. Poseł, baron Scharpf zamierza wydać wdówkę za przystojnego hrabiego Prachsa, miłego światowca, attaché księstwa w Paryżu. Oboje młodzi zakochują się w sobie, kiedy jednak hrabia dowiaduje się o majątku ukochanej, honor nie pozwala mu na oświadczyny. Poseł przy pomocy Madeleine ostatecznie radzi sobie ze skrupułami młodego człowieka.
Tekst stawiał przed Léonem i Steinem szereg problemów do rozwiązania. Przede wszystkim należało znaleźć uzasadnienie dla niezrozumiałej decyzji hrabiego Prachsa, aby nie żenić się z ukochaną, dlatego że bogata. Podobną sytuację oglądali wiedeńczycy niedawno w wystawianej w Volkstheater farsie "Miliony Nelly" ("Nellys milionen") i prasa wyśmiała ją jako idiotyczną. Autorzy rozbudowali zatem fabułę o młodzieńcze uczucie obojga bohaterów, kiedy to on był bogaty, ona biedna, i kiedy to z rozkazu rodziców musiał jej powiedzieć „nie”. W nowej sytuacji honor nie pozwala mu zmienić danego słowa, aby ratować sytuację ona zdobywa się więc na sprytny wybieg, który pozwala zakochanemu dyplomacie wybrnąć z trudnej sytuacji.
Ze względu na niepopularność niemieckich państewek w Austrii, wynikającą z przyczyn politycznych zmianie uległa też narodowość bohaterów operetki. Akcja została umieszczona w poselstwie małego państewka – Czarnogóry (Montenegro) – co jak się później okazało nie było zbyt fortunnym posunięciem. W konsekwencji Madeleine von Palmer przedzierzgnęła się w Hannę Glawari, a hrabia Prachs stał się Daniłą Daniłowiczem itd. Aby uniknąć kłopotów z prawami autorskimi libreciści postanowili też zmienić tytuł, licząc na to, że spadkobiercy Meilhaca, żyjący gdzieś we Francji nie doszukają się w zmienionych realiach operetkowych związków z dawną komedią.
Muzyka.
Libretto, jeszcze bez tytułu, zostało przekazane Heubergerowi. Ten przyjął tekst, ale przez dłuższy czas nie dawał znaku życia. Kiedy nie pomogły ponaglenia Léon, Stein i dyrektor Karczag, dla którego operetka była przeznaczona, wprosili się do Heubergera na przesłuchanie już skomponowanych fragmentów. Heuberger przegrał im cały pierwszy akt i zebrani uświadomili sobie, że tekst trzeba odebrać kompozytorowi inaczej ich praca skazana będzie na klęskę. Heuberger, wówczas już profesor Akademii Wiedeńskiej, redaktor "Muzycznego Rocznika Wiedeńskiego" i prezes Męskiego Towarzystwa Śpiewaczego oddalił się bardzo od czasów swego scenicznego debiutu. To co skomponował było nudne i staroświeckie. Obecni z trudem potrafili skupić uwagę na muzyce przynajmniej przez kilka minut. Podobno Léon obiecał Heubergerowi tytułem zadośćuczynienia parę jednoaktówek do opracowania.
Jakkolwiek było, tekst ponownie znalazł się w rękach jego autorów. Nie było go jednak komu powierzyć. O Lehárze nikt nawet nie myślał. Karczag miał w pamięci świeżą porażkę "Małżeństwa dla żartu", Léon i Stein porażkę "Boskiego małżonka". Nie chcieli ryzykować kolejnego niepowodzenia. Lehár miał jednak w teatrze Karczaga szczerego entuzjastę w osobie sekretarza teatru Emila Steiningera, który tak długo przekonywał autorów, że Lehár jest idealnym kandydatem na kompozytora, że wreszcie, nie widząc żadnej rozsądnej alternatywy, dali mu szansę.
Jeszcze tego samego dnia, w którym otrzymał libretto, Lehár zatelefonował do Léona i przegrał mu przez telefon muzykę duetu "Dummer, dummer Reitersmann" i Léon powiedział, że czeka na resztę. Latem Lehár wyjechał wraz z librecistami do Salzkammergut i tam dokończył i zinstrumentował operetkę. We wrześniu przegrał całość Karczagowi i Wallnerowi. Anegdota, lansowana zresztą z humorem przez samego Karczaga, głosi, że po przesłuchaniu całości powiedział kompozytorowi: "To żadna muzyka!".
Tytuł.
Wedle powszechnie cytowanej anegdoty tytuł wymyślił przez nieporozumienie sam Lehár. Pewnego dnia gdy siedział w teatrze w biurze Steiningera i poprawiał partyturę, wszedł jeden z pracowników teatru i poinformował Steiningera, że przyszła wdowa po radcy Hintermayerze i prosi o dwa darmowe miejsca, które zawsze dostawał jej mąż. Sekretarz zirytowany odparł: -Daj jej jeszcze dzisiaj te bilety, ale gdy znowu przyjdzie wyrzuć tę natrętną ("lästige") wdowę. Na co Lehár, który nie usłyszał dokładnie miał zapytać: -Co powiedziałeś? Wesołą ("lustige") wdowę?
Treść.
Akt I.
W poselstwie księstwa Ponteverdo w Paryżu odbywa się przyjęcie z okazji urodzin panującego księcia (introdukcja: "Verehrteste Damen und Herren"). Poseł, baron Mirko Zeta podejmuje zaproszonych gości szampanem. Ma jednak zmartwienie. Otrzymał tego dnia depeszę: Hanna Glawari, wdowa po bankierze z Ponteverdy, jedyna spadkobierczyni 20 milionów dolarów, wyjechała do Paryża. Jej pieniądze muszą pozostać w księstwie. Minister skarbu radzi zająć się młodą wdową. Chodzi o to by Glawari nie wydała się za obcokrajowca, na co najwyraźniej ma ochotę. Do niedawna była córką ubogiego dzierżawcy, wyszła jednak za mąż za najbogatszego człowieka w księstwie, który zmarł po 8 dniach. Teraz młoda, wolna i z milionami wyruszyła na podbój Paryża.
Baron Zeta zaprosił ją tego wieczoru na przyjęcie i teraz z niecierpliwością jej wygląda. Jego żona Walentyna odtrąca chwilowo zaloty młodego Kamila Rosillon ignorując jego wypisane na wachlarzu wyznanie miłosne. Jej opór jednak z minuty na minutę słabnie (duet: "So kommnen sie!"), szczególnie, że jej zapewnienia o wierności małżeńskiej nie robią na uwodzicielu żadnego wrażenia. Baron nie chcąc tracić ani chwili wysłał swego służącego Niegusa, aby sprowadził sekretarza poselstwa, sympatycznego utracjusza, hrabiego Daniłę Daniłowicza, w którym upatruje ratunek ojczyzny. Hrabia przebywa w słynnej restauracji Maxim, gdzie adoruje piękne panie.
Tymczasem w poselstwie zjawia się pani Glawari. Zebrani panowie witają ją oszałamiającymi komplementami ("Bitte meine Herren"). Hanna nie ma złudzeń co do przyczyny tych hołdów, pozwala się jednak adorować i wielkodusznie zaprasza wszystkich na bal u siebie następnego dnia. Walentyna przedstawia jej Kamila chcąc odwrócić ewentualne podejrzenia ze strony męża o flirt. Hanna oddala się by zatańczyć z baronem, a do salonu na chwiejnych nogach wchodzi Daniło, zły, że przerwano mu prężną działalność dyplomatyczną ("O Vaterland! – Da geh’ ich zu Maxim"). Wyczerpany pracą dla ojczyzny pada na kanapę. W zaśnięciu przeszkadza mu najpierw Walentyna poszukująca wachlarza z wyznaniem miłosnym Kamila, który nie powinien wpaść w ręce męża. W chwilę później nadchodzi Hanna. Okazuje się, że wdowę i Daniłę łączyła kiedyś miłość. Młody dyplomata pragnął poślubić ubogą pannę, sprzeciwił się temu jednak wówczas jego stryj. Chcąc ratować dzierżawę ojca Hanna wyszła wówczas za bankiera. Obecnie stryj nie ma nic przeciw poślubieniu przez bratanka najbogatszej kobiety w księstwie. Honor nie pozwala jednak Danile poprosić ukochanej o rękę, nie chce być uznany za łowcę posagów. Oświadcza Hannie, że nigdy nie usłyszy z jego ust „kocham”.
Baron Zeta nieświadom zupełnie związków łączących jego żonę z Kamilem, oddaje mu ją pod opiekę, aby zyskać swobodę dla porozmawiania z Daniłą. Podczas więc gdy Kamil umizga się do Walentyny (duet: "Ja was?"), baron rozkazuje Danile, by ten poślubił z patriotycznego obowiązku Hannę. Daniło odmawia, przyrzeka jednak, że zrobi wszystko, by nie dopuścić do małżeństwa pani Glawari z obcokrajowcem. Gdy Hanna rozgląda się za partnerem do białego walca Daniło znika (finał: "Damenwahl"), po czym powraca na czele korowodu pięknych pań ("O kommet doch"). W powstałym zamieszaniu Walentyna próbuje zainteresować Kamila Hanną ("Der junge Mann tanzt Polka"), piękna wdowa ani myśli jednak rezygnować z Daniły. Ten chcąc się ustrzec od tańca proponuje odkupienie walca za 10 tysięcy franków na cele dobroczynne. Na takie dictum konkurenci się wycofują. Wyzwanie podejmuje Kamil, ale tego nie jest w stanie znieść Walentyna. Ostatecznie na placu boju pozostaje więc tylko Daniło, który chcąc nie chcąc porywa Hannę do tańca.
Akt II.
Hanna podejmuje gości w swym paryskim pałacyku. Z okazji ponteverdiańskiego święta narodowego (chór: "Mi velimo dase") śpiewa dla gości pieśń o Wilii, dzieje rusałki, która uwiodła w borze strzelca ("Es lebt’ eine Vilja"), po czym wyśmiewa jeździeckie wyczyny Daniły (duet: "Heia, Mädel"). Hrabia udaje obojętność, co sprawia, że panowie Cascada i Saint-Brioche oferują wdowie swoje usługi. Daniło ostrzega ich, że o tak niepojęte kobiety bić się nie należy (septet: "Wie die Weiber"), po czym zgadza się raz jeszcze zatańczyć z Hanną.
Tymczasem baron Zeta, ponaglany przez swego ministra, poleca żonie zająć się najgroźniejszym jego zdaniem rywalem Daniły, Kamilem Rosillon. Walentyna odnalazła w międzyczasie swój wachlarz, który krążył z rąk do rąk budząc podejrzenia o zdradę w stosunku do coraz innych dam, na szczęście nie dotarł jeszcze do rąk barona. Teraz z woli męża słucha wyznań Kamila (duet: "Mein Freund, Vernunft! – Wie eine Rosenknospe"). Płomienna romanca, którą intonuje młodzieniec, przełamuje ostatecznie opór Walentyny, która umawia się z kochankiem w pawiloniku w ogrodzie. Kamil obsypuje ją komplementami, ona jednak, pełna obaw, nie dopuszcza do zbliżenia. Schadzka w pawiloniku nie uszła uwadze Niegusa, który spieszy ratować swą panią. Przed pawilonem zjawia się jednak również baron Zeta, który dowiedział się, że Kamil wcale nie stara się o rękę Hanny, kocha się bowiem w innej zamężnej kobiecie. Zeta pragnie poznać tajemnicę pana Rosillon, czemu stara się przeszkodzić Niegus. Ostatecznie baron przez dziurkę od klucza rozpoznaje swoją żonę i wydawszy ryk wściekłości żąda by natychmiast otwarto pawilonik. Tymczasem sprytnemu Niegusowi przez tylne drzwi udaje się wprowadzić w miejsce Walentyny Hannę i to ją znajduje Zeta w pawiloniku u boku Kamila (finał: "Ha! Wir fragen, was man von uns will").
Teraz Daniło szaleje z zazdrości, a baron opłakuje ponteverdiańskie miliony utracone na rzecz Francji. Dostrzegłszy uczucia Daniły Hanna ogłasza swoje zaręczyny z osłupiałym Kamilem, z którym pragnie zawrzeć ślub na modłę paryską z nieograniczonym marginesem swobody dla każdej ze stron ("Ein flotter Ehestand"). Nie mogąc wyjawić swych uczuć Daniło milczy, wreszcie wybucha opowiadając baśń o królewskich dzieciach ("Es waren zwei Königskinder") i wybiega. Wybuch ten ostatecznie przekonuje Hannę o jego uczuciach.
Akt III.
Akt III rozgrywa się ponownie w pałacyku Hanny Glawari. Główną atrakcją przyjęcia, na które zapraszała wdowa jest pastisz paryskiego kabaretu z piosenkami i tańcami. Wśród podkasanych gryzetek wystąpi również Walentyna. Hanna przygotowała też specjalny numer dla Daniły, który powrócił przedwcześnie z opustoszałego Maxima ("Ja, wir sind es"). Daniło niby to zainteresowany jest gryzetkami, w rzeczywistości stale krąży wokół Hanny. Wreszcie oświadcza, że zabrania jej wychodzić za mąż za Rosillona – ze względów patriotycznych – jej miliony powinny pozostać w kraju. Hanna dawno już przejrzała jego grę. Wyznaje że wcale nie ma zamiaru poślubić Kamila i stara się, by Daniło otworzył przed nią swe serce. On jednak wystrzega się jakichkolwiek zwierzeń (duet: "Usta milczą, dusza śpiewa" – "Lippen schweigen").
Gdy baron Zeta dowiaduje się, że zaręczyny Hanny z Rosillonem były tylko żartem słusznie domyśla się, że w pawilonie Hanna starała się ratować z opresji jego żonę. Skoro Walentyna go zdradza, baron czuje się zwolniony z przysięgi małżeńskiej i domaga się rozwodu. Zeta dostał depeszę, że Ponteverdo stoi na skraju bankructwa i tylko miliony Hanny Glawari są je w stanie uratować, prosi więc Hannę, dla dobra ojczyzny, o rękę. Hanna wyjaśnia jednak, że te desperackie oświadczyny nie uratują skarbu państwa Ponteverdo; testament zmarłego męża mówi bowiem, że z chwilą ponownego zamążpójścia cały jej majątek przepada. To wyjaśnienie zamyka usta zdezorientowanemu baronowi, otwiera je natomiast Danile. Teraz nie musi już mieć żadnych skrupułów, weźmie przecież Hannę bez grosza, bez namysłu więc się jej oświadcza. Zostaje przyjęty, po czym Hanna kończy swą wypowiedź: cały jej majątek przepada, zgodnie z testamentem, na rzecz drugiego męża. Osłupiały Daniło nie myśli się już jednak wycofywać: "Wziąłbym cię, nawet gdybyś miała nie dwadzieścia, ale czterdzieści milionów" – mówi pełen szczęścia.
Szczęście jest zupełne. Na wachlarzu żony baron Zeta, obok miłosnych zaklęć Kamila, znajduje pełną godności odpowiedź Walentyny: "Jestem uczciwą kobietą". "Przepraszam kochanie" – mówi skonfundowany składając pocałunek na jej ręce – "nie wiedziałem". "Ach, kobiety, kto poznać was chce, niech na długo zapomni o śnie" (finał: "Ja, das Studium der Weiber ist schwer!").
Dalsze losy.
Przygotowanie spektaklu.
Dyrektorowi Karczagowi nie tylko muzyka nie przypadła do gustu, również libretto uważał za zbyt śmiałe i przeerotyzowane, niestosowne dla tradycyjnych upodobań wiedeńskiej publiczności. Nie wiązał więc z premierą sztuki wielkich nadziei. Oszczędzał na wydatkach, które jak sądził i tak się nie zwrócą: dekoracje i kostiumy kazał dobrać z tego co teatr miał na stanie, liczbę prób ograniczyć do minimum, żeby nie płacić za dużo chórzystom. Premierę zaplanował na 30 grudnia, w przeddzień sylwestra, najgorszy dzień dla frekwencji w teatrze. Do niewiary dyrektora w powodzenie przedsięwzięcia, dołączyły się też względy obiektywne. W listopadzie Karczag wystawił operetkę Leo Falla "Buntownik" ("Der Rebell"). Spodziewał się dużego powodzenia, wypłacił nawet autorom 12 tysięcy guldenów zaliczki na tantiemy. Tymczasem premiera skończyła się skandalem, aktorów wygwizdano, a prasa skrytykowała utwór niemiłosiernie. Po pięciu przedstawieniach trzeba było sztukę zdjąć z afisza. Rezultat był taki, że teatr nie miał pieniędzy i Karczag musiał się liczyć z każdym groszem.
Reżyserii podjął się Victor Léon. Do głównych ról wziął swych ulubionych aktorów z Carl-Theater: Mizzi Günther i Louisa Treumanna. Gdy zbliżał się termin premiery a realizacja daleka jeszcze była od ideału Léon poprosił Karczaga, aby nie grał przez jeden wieczór i zwolnił mu teatr na dodatkową próbę. Na dzień próby wybrał piątek, kiedy frekwencja w teatrze jest najmniejsza. Karczag oświadczył jednak, że może co najwyżej wykupić piątkowe przedstawienie jeśli chce tego dnia zrobić próbę. Léon i Stein postanowili wówczas wycofać utwór z teatru, który każe niezbędne próby opłacać twórcom z własnej kieszeni. Ponieważ dyrekcja za straty związane z odebraniem teatrowi przygotowywanego dzieła zażądała dwu i pół tysiąca guldenów, autorzy wybrali się na rozmowę do Karczaga z adwokatem. Ostatecznie konflikt udało się zażegnać głównym aktorom Mizzi Günther i Louisowi Treumannowi, którzy zaproponowali, że zostaną po piątkowym przedstawieniu i zrobią próbę w nocy, zobowiązali się też zebrać cały zespół – bez żadnych dodatkowych opłat. Wzruszony ich postawą Léon zaprzestał walki z dyrekcją i poprowadził próbę, która potrwała od 11 w nocy do 4 nad ranem.
Mizzi Günther kupiła piękne toalety za własne pieniądze. Natomiast Treumann wypożyczył narodowy strój Czarnogóry z jej przedstawicielstwa w Wiedniu. Aby ubarwić nieco szarzyznę scenografii Léon kupił kolorowe lampiony z papieru.
Premiera.
W dniu premiery widownia świeciła pustymi krzesłami. Lehár stanął za pulpitem i po błyskotliwej uwerturze rozpoczęło się przedstawienie. Pierwszy akt minął bez wrażenia. Brawa były apatyczne, ani jednego bisu, w przerwie słyszało się komentarze, że „nic w tym nie ma”. Drugi akt podobał się nieco bardziej, niemniej bisowano tylko "Pieśń o Wilii". Opinia, że „nic w tym nie ma” utrzymała się i po premierowym spektaklu. Owszem Lehára oklaskiwano i wywoływano po skończonym przedstawieniu, ale o sukcesie nie mogło być mowy. W teatrze liczono na 50-60 przedstawień. Po spektaklu, gdy Mizzi Günther przebrała się już ze swych sukien, Lehár zaprosił ją do "Café Museum". W pewnej chwili przysiadł się Oscar Strauss i gratulował operetki, przewidując jej wielkie powodzenie. Lehár przyjął to jako przyjacielskie pocieszenie. Krytycy, z małymi wyjątkami, ocenili utwór życzliwie – podkreślając wdzięk partytury, nikt jednak nie dopatrywał się w "Wesołej wdówce" znamion arcydzieła gatunku.
Pierwsze tygodnie po premierze nie przyniosły zmiany. Teatr był średnio wypełniony, choć Steininger dwoił się i troił, rozdawał darmowe bilety, zapraszał znajomych. Chciał, by jak najwięcej osób zobaczyło przedstawienie i zachęciło innych. Na połowę marca planowano zdjęcie "Wesołej wdówki" z afisza i zastąpienie jej nową premierą.
Tryumf.
Tymczasem mniej więcej od trzydziestego spektaklu frekwencja zaczęła rosnąć, publiczność reagowała coraz bardziej entuzjastycznie, brawa były coraz gorętsze. Orkiestry w kawiarniach i na promenadach zaczęły grać melodie z "Wesołej wdówki". Nad kasą teatru coraz częściej pojawiała się karteczka z napisem „Wyprzedane”. 7 kwietnia dano setne przedstawienie przy przepełnionej sali. W maju na okres letni przeniesiono spektakl do stojącego wolno gmachu Raimund-Theater, aby dać szansę jego obejrzenia także publiczności spoza centrum Wiednia. We wrześniu operetka powróciła na scenę Theater an der Wien, gdzie, z krótkimi przerwami, utrzymywała się na afiszu do maja 1907 roku, przez blisko dwa i pół roku, osiągając w sumie ponad 400 przedstawień.
Już w następnym sezonie grały "Wdówkę" niemal wszystkie prowincjonalne teatry monarchii austro-węgierskiej, teatry niemieckie, a także żywo reagująca na operetkowe nowości scena warszawska (premiera odbyła się 16 listopada 1906 roku, a w partii tytułowej wystąpiła Wiktoria Kawecka). W 1907 roku operetka podbiła Nowy Jork, Sztokholm, a zwłaszcza Londyn (gdy Lehár po przeprowadzeniu w czerwcu premiery nad Tamizą powracał do Wiednia, oznajmiono mu, że rozpoczęto już przedsprzedaż na Boże Narodzenie 1908 roku – z 18-miesięcznym wyprzedzeniem; ostatecznie zagrano tam "Wdówkę" 800 razy dla miliona widzów). W 1908 oglądała "Wesołą wdówkę" Kopenhaga, Moskwa i Mediolan, w 1909 – Madryt i Paryż, w 1910 -Bruksela. Świat ogarnęła gorączka "Wesołej wdówki". Jej melodie nucono na całym świecie. Sprzedawano kapelusze "á la Wesoła wdówka", buty "á la Wesoła wdówka", perfumy i cygara, damskie torebki i czekoladki. W restauracjach "Wesoła wdówka" jedzono kotlety "á la Wesoła wdówka". Kupowano lalki "Wesoła wdówka". Jeżdżono ekspresami "Wesoła wdówka". Viktor Léon z bratem Leo Feldem napisali i wystawili w Wiedniu komedię "Der grosse name" ("Wielkie nazwisko"), której bohaterem był Lehár i osoby związane z premierą "Wesołej wdówki".
Problemy.
Nie obyło się i bez kłopotów. Po światowych sukcesach "Wdówki" odnaleźli się spadkobiercy H. Meilhaca, którzy bez trudu zorientowali się w kwestiach zapożyczeń utworu i nie bez słuszności domagali się udziału w tantiemach. Leo Stein ugodził się z nimi.
Poważniejszą kwestią był protest poselstwa Czarnogóry w Wiedniu przeciw wykorzystywaniu w operetce imion i nazwisk (Daniło, Niegus) noszonych przez rodzinę panującą. Protestu nie uwzględniono. Zresztą następca tronu książę Daniło potraktował całą rzecz z poczuciem humoru, z rozbawieniem mówiąc w wywiadzie dla francuskiej gazety, że nie ma zastrzeżeń do swego scenicznego portretu, bo w gruncie rzeczy wykazuje on duże podobieństwo do oryginału. Autorzy libretta w ostatniej chwili przed premierą zmienili Montenegro na Pontevedro, imiona bohaterów zaczerpnęli jednak, za pośrednictwem prasy, od członków czarnogórskiej rodziny panującej, i te już pozostały. Przeciw ośmieszaniu Czarnogóry przed teatrem pikietowali czarnogórscy studenci. Antyaustriackie i antywdówkowe manifestacje miały miejsce w Cetynii, Stambule i Trieście, a we Florencji z ich powodu trzeba było odwołać przedstawienie.
W Chicago zarzucono Lehárowi plagiat, oskarżając go, że pierwsze takty walca "Usta milczą" ukradł z oratorium Mendelssohna, potem, że z operetki Planquette’a "Le Paradis de Mahomet", późniejszej od "Wdówki". Odbył się nawet proces, na który Lehár nie dojechał, a jego adwokat bez trudu udowodnił bezpodstawność zarzutów.
Późniejsze wykonania.
Film zainteresował się "Wesołą wdówką" jeszcze w okresie kina niemego. W 1925 roku Erich von Stroheim wyreżyserował pierwszą wersję kinową utworu z Mae Murray i Johnem Gilbertem. Niespełna 10 lat później w 1934 roku wielkim powodzeniem cieszyła się pierwsza wersja dźwiękowa z Jeanette MacDonald i Maurice’em Chevalierem w reżyserii Ernsta Lubitscha. Nie udała się natomiast kolejna ekranizacja z 1952 roku dokonana przez Curtisa Bernhardta z Laną Turner i Fernando Lamasem. Lamas, jedyny śpiewający aktor w obsadzie filmu wykonywał wszystkie arie i duety operetki łącznie z "Pieśnią o Wilii" i romancą Kamila.
Dyrygowali "Wdówką" najlepsi dyrygenci od Wilhelma Furtwänglera po Herberta von Karajana, śpiewali niemal wszyscy najznakomitsi od Marii Jeritzy, Kirsten Flagstad i Richarda Taubera po Jana Kiepurę i Martę Egerth w sławnym cyklu przedstawień na Brodwayu w 1944 roku. Na podstawie najrozmaitszych statystyk i wykazów oblicza się, że "Wesoła wdówka" bywa grywana około 8 tysięcy razy rocznie. Liczbę sprzedanych płyt z nagraniami pochodzącymi z operetki szacuje się na 50 milionów. Nagrań całości dokonano już niemal 30-krotnie w 7 różnych językach.

</doc>
<doc id="1053999" url="https://pl.wikipedia.org/wiki?curid=1053999" title="Stallman">
Stallman

Stallman:

</doc>
<doc id="1054000" url="https://pl.wikipedia.org/wiki?curid=1054000" title="Ceil">
Ceil



</doc>
<doc id="1054003" url="https://pl.wikipedia.org/wiki?curid=1054003" title="Okrężnica zstępująca">
Okrężnica zstępująca



</doc>
<doc id="1054007" url="https://pl.wikipedia.org/wiki?curid=1054007" title="Morgantown (Wirginia Zachodnia)">
Morgantown (Wirginia Zachodnia)

Morgantown – miasto w stanie Wirginia Zachodnia, w Stanach Zjednoczonych, siedziba administracyjna hrabstwa Monongalia. Według spisu ludności w roku 2019 miasto miało 30 549 mieszkańców.
W mieście rozwinął się przemysł szklarski oraz chemiczny.

</doc>
<doc id="1054008" url="https://pl.wikipedia.org/wiki?curid=1054008" title="Małgorzata Dunecka">
Małgorzata Dunecka

Małgorzata Dunecka z domu Gajewska (ur. 21 grudnia 1956 w Żółkiewce) – polska lekkoatletka, uczestniczka igrzysk olimpijskich.
Życiorys.
Absolwentka Technikum Elektronicznego w Lublinie. Była zawodniczką Startu Lublin. Specjalizowała się w biegu na 400 metrów, startowała także w sprincie i na 400 metrów przez płotki. Wzięła udział w Letnich Igrzyskach Olimpijskich w 1980 w Moskwie, gdzie odpadła w półfinale biegu na 400 metrów, a w sztafecie 4 × 400 metrów zajęła wraz z drużyną 6. miejsce. Na mistrzostwach Europy w 1978 w Pradze zdobyła brązowy medal w sztafecie 4 × 400 metrów (razem z nią biegły Krystyna Kacperczyk, Genowefa Błaszak i Irena Szewińska). Startowała także na halowych mistrzostwach Europy w 1984 w Göteborgu, gdzie odpadła w półfinale biegu na 400 metrów.
Osiem razy była mistrzynią Polski]:
Była także halową mistrzynią Polski na 400 m w 1980.
Rekordy życiowe:
Jest żoną Leszka Duneckiego. Odznaczona Złotym Krzyżem Zasługi (2004).

</doc>
<doc id="1054010" url="https://pl.wikipedia.org/wiki?curid=1054010" title="Kumari Dewi">
Kumari Dewi

Kumari lub Kumari Dewi – nepalska żyjąca bogini (dewi). Słowo „kumari” w języku nepali znaczy „dziewica”, było też stosowane jako imię Durgi jako dziecka. Kumari to dziewczynka, która nie weszła jeszcze w okres dojrzewania, pochodząca z kasty śaków nepalskiego ludu Newarów, specjalnie wybrana i uznawana za inkarnację bogini Taledźu. Kumari jest czczona przez nepalskich hinduistów i część buddystów, choć nie przez buddystów tybetańskich.
W Nepalu jest kilka Kumari, czasem nawet więcej niż jedna w jednym mieście. Najbardziej znana jest jednak „Kumari królewska” z Katmandu, zamieszkująca pałac Kumari Ghar w centrum miasta. Proces selekcji Kumari z Katmandu jest szczególnie rygorystyczny. Obecnie tytuł „bogini Kumari” posiada Trishna Shakya, która została wybrana w 2017 roku.
Jest to siostra poprzedniej Kumari.
Wyznawcy wierzą, że Kumari jest wcieleniem bogini Taledźu aż do pierwszej miesiączki, kiedy bogini opuszcza jej ciało. Wierzy się także, że poważna choroba dziewczynki lub strata dużej ilości krwi także jest znakiem, że bogini ją opuściła.
Historia.
Mimo że sam nepalski kult Kumari nie jest bardzo dawny – pochodzi z XVII wieku – kumaripudźa, tradycyjny kult dziewic, jest prastary. Istnieją dowody, że istniał on w Indiach od tysięcy lat – wydaje się, że dotarł on do Nepalu w VI w. Istnieją także źródła pisane mówiące o selekcji, kulcie i specjalnym makijażu i stroju Kumari pochodzące z XIII w.
Istnieją legendy o tym, jak rozpoczął się współczesny kult Kumari. 
Bogini rozpoznała miłosne myśli władcy. Wstała nagle, skarciła jego pożądliwość i ogłosiła, że jeśli ktokolwiek w przyszłości ją ujrzy, to tylko w postaci młodego dziewczęcia z dźati (kasty) Śaków. Król miał nadzieję na poprawę nadszarpniętych relacji ze swoją patronką, opuścił więc pałac i udał się na poszukiwanie dziewczęcia, w które wstąpił duch bogini.
Także dziś, kiedy matce przyśni się czerwony wąż, zostaje to uznane za przesłankę, że jej córka może być Kumari królewską. A każdego roku w czasie święta Indradźatra król Nepalu udaje się po błogosławieństwo Kumari królewskiej.
Życie Kumari.
Bogini-dziewica musi być wiecznie młoda. Gdy tylko jej ciało zaczyna się starzeć, musi przenieść się do nowego. To samo zachodzi w przypadku ciężkiej choroby. Znakiem, że bogini opuściła ciało dziewczynki, jest także pierwsza menstruacja. Dlatego mniej więcej co dziesięć lat do pałacu Kumari Ghar wprowadza się nowa dziewczynka, wybierana w wieku 4-5 lat wśród kasty Śaków (złotników) ludu Newarów. Oto lista dotychczasowych Kumari z ostatnich lat:
Każdorazowo wybór Kumari jest skomplikowanym procesem - prowadzi go komitet składający się z wysokich rangą kapłanów, któremu przewodniczy najwyższy kapłan świątyni Taledźu. Kandydatka musi spełnić surowe wymagania: nie może mieć żadnych skaz ani defektów, musi być urodziwa i zdrowa, dobrze wychowana, a także odważna. Do cech fizycznych, którymi musi cechować się Kumari, należą odpowiedni kształt paznokci, długie palce, płaskie stopy, pierś „podobna do lwiej”, szyja „jak muszla morska”, mały język, czysty i poważny głos, długie rzęsy, połyskująca skóra, sztywne włosy kierujące się na prawo, karnacja przypominająca miąższ figowca bengalskiego ('banianu') i 22 innych cech doskonałości. .
Po dokonaniu wyboru odbywa się uroczyste przejście Kumari w lektyce do jej pałacu Kumari Ghar (Kumari Bahal) na placu Basantupur. Przez cały okres mieszkania w pałacu nad Kumari czuwa specjalna piastunka pilnująca, by Kumari nie skaleczyła się – krwawienie spowodowałoby, że dziewczynka musiałaby powrócić do grona śmiertelników. Kumari nie pobiera w tym czasie żadnej nauki (gdyż jako bogini jest wszechwiedząca), nie ma też opieki lekarskiej (jako że bogowie nie chorują). Nie opuszcza swojej rezydencji niemal nigdy – uczestniczy tylko w kilku najważniejszych religijnych uroczystościach, czasem też pokazuje się turystom. Nie ma kontaktu z rówieśnikami, ani nie bawi się. Jako że bogowie nie mogą dotknąć stopami ziemi, zawsze jest noszona.
Obowiązkiem Kumari jest sprawowanie opieki nad królem Nepalu i całą nepalską rodziną królewską – w praktyce ogranicza się to na nakładanie na czoło króla czerwonego znaku tika (nepalskiej formy tilaka) w czasie uroczystości, w zamian za co król daje jej złotą monetę. Zwyczaj ten ma chronić króla przed złymi mocami i zapewniać mu szczęśliwą przyszłość.
Mimo że stosunkowo nowy, obyczaj kultu Kumari wywarł znaczny wpływ na historię polityczną Nepalu. Ostatni z Mallów wprowadził go, by nadać swojej władzy boską legitymizację. Uzyskiwane od bogini błogosławieństwo stanowi bowiem dla hinduistów znak, że postępowanie władcy jest zgodne z wolą bogów, więc słuszne. Mimo opieki Kumari, Dźajaprakaś Malla został obalony w czasie święta Indradźatra przez założyciela nowej dynastii Szachów Prythwinarajana - uczestnicząca w święcie Kumari naznaczyła go wtedy tilaką, co usankcjonowało nową władzę, a Prythwinarajan poprowadził uroczystą procesję.
Festiwal Indradźatra.
Indradźatra jest jednym z głównych świąt związanych z żyjącą boginią. Odbywa się ono na przełomie września i października - jedyny raz w roku Kumari opuszcza wtedy swoją rezydencję na dłużej, przez trzy dni krążąc po ulicach Katmandu. Ten trzydniowy okres nosi nazwę Kumaridźatra. W jego pierwszym dniu król Nepalu przybywa do pałacu Kumari po błogosławieństwo. Spotkanie króla i żyjącej bogini odbywa się w cztery oczy, mimo że na placu Basantpur gromadzą się wtedy tłumy. Po odjeździe króla Kumari zostaje wyniesiona w lektyce ze swojego pałacu i usadowiona na drewnianym wozie. Kapłan składa wtedy ofiarę ze zwierzęcia, mającą na celu ochronienie zgromadzonych przed Bhairabą (szczególnie czczoną w Nepalu formą Śiwy). Krwią zwierzęcia spryskiwany jest drewniany rydwan (wóz) Kumari, podobnie jak środki lokomocji w całym Nepalu.

</doc>
<doc id="1054011" url="https://pl.wikipedia.org/wiki?curid=1054011" title="Jolanta Janota">
Jolanta Janota

Jolanta Zofia Janota, po mężu Gurbiel (ur. 6 lipca 1964 w Katowicach) – polska lekkoatletka, sprinterka, mistrzyni i reprezentantka Polski, olimpijka z Seulu (1988).
Kariera sportowa.
Była zawodniczką Startu Katowice (1977-1985) i Startu Lublin (1985-1989).
Reprezentowała Polskę na Igrzyskach Olimpijskich w 1988, gdzie zajęła 6. miejsce w sztafecie 4 x 100 metrów, z czasem 43,93 (z Joanną Smolarek, Ewą Pisiewicz i Agnieszką Siwek), w biegu na 100 metrów odpadła w eliminacjach, z wynikiem 11,71, w biegu na 200 metrów odpadła w ćwierćfinale, z wynikiem 23,34, mistrzostwach Europy w 1986, gdzie w sztafecie 4 x 100 metrów zajęła 6. miejsce, z wynikiem 43,54 (z Ewą Kasprzyk, Urszulą Jaros i Joanną Smolarek), oraz odpadła w eliminacjach biegu na 100 metrów (z czasem 11,69) i półfinale biegu na 200 metrów (z czasem 23,59) oraz Pucharze Europy w 1987, gdzie zajęła 4. miejsce w sztafecie 4 x 100 metrów, z wynikiem 43,91.
Na mistrzostwach Polski seniorek wywalczyła 12 medali, w tym 4 złote (jeden złoty na 100 metrów - w 1987, trzy złote w sztafecie 4 x 100 metrów - w 1985, 1987 i 1988), 5 srebrnych (na 100 metrów - w 1986 i 1988, na 200 metrów - w 1986, 1987) i 1988, w sztafecie 4 x 100 metrów w 1986) i 2 brązowe w sztafecie 4 x 100 metrów (1983 i 1984).
Na halowych mistrzostwach Polski seniorek zdobyła 2 brązowe medale w biegu na 200 metrów w 1983 i 1986.
Rekordy życiowe: 

</doc>
<doc id="1054013" url="https://pl.wikipedia.org/wiki?curid=1054013" title="Vermes">
Vermes



</doc>
<doc id="1054014" url="https://pl.wikipedia.org/wiki?curid=1054014" title="Dennis Miller">
Dennis Miller

Dennis Miller (ur. 3 listopada 1953 w Pittsburgh) – amerykański aktor, komik, satyryk, skupiający się na aktualnościach, amerykańskiej kulturze i polityce pochodzenia szkockiego.
Życiorys.
Wczesne lata.
Jego ojciec porzucił rodzinę i wychowywany był przez matkę dietetyczkę Normę Miller. Wychował się z dwójką starszych braci: Jamesem „Jimmym”, który został menadżerem Jima Carreya, i Richardem. W 1971 roku ukończył Keystone Oaks High School w Pittsburgh, a w 1975 odebrał dyplom ukończenia wydziału dziennikarstwa w Point Park College w Pittsburgh.
Kariera.
W 1980 roku był gospodarzem magazynu dla młodzieży "Punchline". Pięć lat później bawił telewidzów w programie rozrywkowym NBC "Saturday Night Live" (1985-91). Po raz pierwszy na dużym ekranie wystąpił w komedii "Dom wariatów" ("Madhouse", 1990) u boku Kirstie Alley. Odniósł sukces w swoim talk-show "The Dennis Miller Show" (1992), a jeszcze większą popularność i uznanie przyniósł mu talk-show HBO "Dennis Miller Live" (1994-2002) i za występ odebrał czterokrotnie nagrodę Emmy (1994, 1995, 1996, 1998).
Na dużym ekranie grał drugoplanowe role charakterystyczne w dramacie Barry’ego Levinsona "W sieci" ("Disclosure", 1994) z Michaelem Douglasem i Demi Moore, dramacie sensacyjnym "System" ("The Net", 1995) z Sandrą Bullock, thrillerze "Nigdy nie rozmawiaj z nieznajomym" ("Never Talk to Strangers", 1995) u boku Rebeki De Mornay, Antonio Banderasa i Harry’ego Deana Stantona, komedii grozy "Opowieści z krypty – orgia krwi" ("Bordello of Blood", 1996) z Chrisem Sarandonem i Eriką Eleniak, "Morderstwo w Białym Domu" ("Murder at 1600", 1997) u boku Wesleya Snipesa i Diane Lane, przygodowej komedii romantycznej "Joe Dirt" (2001) oraz komedii "Dziękujemy za palenie" ("Thank You for Smoking", 2005) u boku Aarona Eckharta. Za występ w programie komediowym "Dennis Miller: Stany Zjednoczone rozbierane" ("Dennis Miller: State of the Union Undressed", 1995) otrzymał w Los Angeles nagrodę American Comedy Award.
Życie prywatne.
10 kwietnia 1988 poślubił byłą modelkę Ali Epsley Miller. Mają dwóch synów: Holdena (ur. 1990) i Marlona (ur. 1993).

</doc>
<doc id="1054015" url="https://pl.wikipedia.org/wiki?curid=1054015" title="Paweł Warchoł">
Paweł Warchoł

Paweł Warchoł (ur. 20 maja 1958 w Krakowie) – polski grafik.
Życiorys.
Urodził się 20 maja 1958 w Krakowie. Jest synem Wacława i Józefy z domu Zajda pochodzącej z Kalwarii Zebrzydowskiej. Od dziecka rysował i to właśnie rysunek zadecydował, że po ukończeniu Szkoły Podstawowej nr 99 w Krakowie, kontynuował naukę w Państwowym Liceum Sztuk Plastycznych w Nowym Wiśniczu. Pierwszą liczącą się nagrodę odebrał w wieku 14 lat w krakowskim Muzeum Archeologicznym. Już w czasach licealnych zaczął sprzedawać rysunki w Krakowie, Gdańsku i Malborku. Liceum ukończył w 1979 r. W roku tym rozpoczął studia na Akademii Sztuk Pięknych w Krakowie, Wydział Grafiki w Katowicach, gdzie też w 1984 r. uzyskał dyplom z grafiki książkowej u Stanisława Kluski oraz z malarstwa i rysunku u Romana Nowotarskiego. 
W okresie studiów, współpracował z solidarnościowym „Głosem Nowej Huty”, gdzie debiutował jako rysownik-satyryk. W latach dziewięćdziesiątych rysunki satytyczne publikował m.in.: w „Dzienniku Beskidzkim” i „Trybunie Śląskiej”.
Żoną artysty jest pochodząca z Oświęcimia Małgorzata Holzman. Ma córkę Joannę (ur. 1993) i syna Grzegorza (ur. 1989). Od 1985 roku mieszka i tworzy w Oświęcimiu. 
Zajmuje się rysunkiem, malarstwem, grafiką wydawniczą i plakatem oraz fotografiką. Potrafi realizować swoje wizje w klasycznej, technice rysunku tuszem, tradycyjnym malarstwie olejnym, a jednocześnie operować najnowocześniejszym cyfrowym sprzętem fotograficznym i komputerowym.
Jest jednym z niewielu twórców którzy wybrali rysunek jako najważniejszy środek wyrazu swojej twórczości. Zrealizował kilkanaście cykli rysunkowych.
Prace oświęcimskiego artysty eksponowane były na ponad 200 wystawach zbiorowych; jest autorem ponad pięćdziesięciu wystaw indywidualnych.
Od 1989 r. należy do Związku Polskich Artystów Plastyków.
Był dwukrotnie stypendystą Ministerstwa Kultury i Sztuki, w 1986 i 1990 roku. W 1992 roku w Senacie RP odebrał nagrodę Polcul Fundation – Fundacji Wspierania Niezależnej Kultury Polskiej.
Twórczość artystyczna.
Artysta swoje prace wykonywane piórkiem w tuszu na kartonie, łączy w chronologiczne cykle rysunkowe:
„Eksploracje” (1984–1985) – to dzieła w których płaszczyzny nasycone czernią sąsiadują z ledwo co dotkniętymi piórkiem obszarami bieli. To rysunki o dynamicznych formach organicznych, układach pnączy, zaułkach, tajemniczych budowlach, fortecach i zamkach.
„Oratio” (1985–1988) - poprzedzone kilkunastoma rysunkami pt. „Modlitwa” – to 14 rysunków piórkiem na kartonach o formatach 70 na 100 cm, będących próbą indywidualnej pełnej ekspresji interpretacji poszczególnych stacji "drogi krzyżowej". 
„Auschwitz” (1987–1988) – to 14 plansz przedstawiających dramatyczny obraz scen obozowych. Plansze stanowią kompozycje rysunku i fragmentów zdjęć z archiwum KL Auschwitz, ukazujących ludzkie szczątki, włosy i pasiaki. 
„Szczątki” – 7 rysunków.
„Holzmachiny” (od 1984) – ok. 50 grafik, które są wizją świata pozbawionego kontroli, strasznego i ponurego, przedstawioną przez artystę w postaci wielkich drewnianych budowli, olbrzymich konstrukcji i gigantycznych machin, uruchamianych przemyślnie skonstruowanym napędem. 
„Walce” (1988 - 1992) – to twory w postaci kamiennych kręgów, surowe w swej formie, zimne i chropawe. Walce są metaforą tego co działo się w obozie. W tym cyklu walec jest utożsamieniem siły niszczącej, która potrafi zmiażdżyć nawet człowieczeństwo.
„Fragmenty” (1990–1993) – prace o tematyce związanej z KL Auschwitz.
W latach 90. Paweł Warchoł rozpoczął realizacje rysunków nawiązujących do księgi Genesis Starego Testamentu, jednak po zrealizowaniu kilkunastu prac porzucił pracę nad tym cyklem. Prace niestety uległy rozproszeniu, trafiły do kolekcji prywatnych i nie były publikowane w katalogach, nie zachowała się też żadna ich dokumentacja.
„Elementy” (1995) – ok. 30 grafik powstałych podczas plenerów w Jurze Krakowsko-Częstochowskiej.
Lata 1997–2000 to czas tworzenia dwu cykli realizowanych jednocześnie, są nimi:
„Pancerniki” – w pewnym sensie powrót do „Holzmachin”; artysta przy pomocy czerni i bieli wyczarowuje własną wizję udziwnionych konstrukcji, połączonych obręczami, klamrami i nitami.
„Bunkry” (22 rysunki) – to obiekty o zagadkowych i tajemniczych kształtach, o owalnych formach z których zieje nicość, mroczna pustka i groza.
„Rysunki” (1998 – 2000) – prace, w których po raz pierwszy pojawia się wysublimowany kolor, najczęściej delikatna żółć lub złocisty ugier.
„Całun” (1998 – 2000) – prace zainspirowane wnętrzem barokowej bazyliki Kalwarii Zebrzydowskiej. Artysta łączy w nich czerń tuszu nanoszonego rapidografami, pędzlami lub wręcz bezpośrednio palcami z różnymi odcieniami złotych farb akrylowych.
„Chrzcielnice” (2000) – 5 prac inspirowanych chrzcielnicą z Katedry Gnieźnieńskiej, w której autora zafascynowała niesamowita energia tkwiąca w tak surowej, wręcz prymitywnej bryle. 
„Warchoły” (2001) – są portretami krewnych (wujków) artysty, Bardzo dokładna kreska oddaje wszystkie anatomiczne szczegóły. Osoby narysowane zostały z defektami i w naturalistyczny sposób pomarszczone. Cienkie kreski dają niezwykły efekt trójwymiarowości i fotograficznej dokładności.
„Krzyże” (2002) - studia rysunkowe o charakterze dokumentalnym, krzyży z cmentarza greckokatolickiego w Radrużu koło Lubaczowa. 
„Skargi Hioba” (2006) – rysunki o tematyce sakralnej widziane przez pryzmat Auschwitz.
Obecnie artysta wykonuje portrety z cyklu „Made in Poland” oraz' „Mówię po polsku”'. W kolejnych odsłonach stosuje interesującą metodę komponowania wyrazu twarzy. Do cyklu „Mówię po polsku” włączył portrety samego siebie wypowiadającego polskie głoski, jak: ą, ć, ę, ś, ź, ż.
Paweł Warchoł jest też autorem projektu łańcucha rektorskiego dla Państwowej Wyższej Szkoły Zawodowej w Oświęcimiu. Składa się on z 10 ogniw, które są jednocześnie herbami miast i gmin powiatu oświęcimskiego oraz województwa małopolskiego.
Wystawy.
Prace artysty są praktycznie nieustannie prezentowane na wszystkich liczących się wystawach sztuki współczesnej, tak w kraju, jak i za granicą.
Wystawy indywidualne: 
Ponad 50 wystaw indywidualnych; wielokrotnie w Krakowie, Katowicach, Bielsku-Białej oraz w Warszawie, Berlinie, Münster, Dachau, Czadcy, Bytomiu, Tarnowie, Chorzowie, Stutthof.
Wystawy zbiorowe
Ponad 300 wystaw zbiorowych m.in. w Krakowie, Katowicach, Wrocławiu, Warszawie, Poznaniu, Kolonii, Londynie, Berlinie, Barcelonie, Monachium, Getyndze, Wiedniu, Vermont.
Prace Pawła Warchoła posiada w swoich zbiorach m.in.:

</doc>
<doc id="1054016" url="https://pl.wikipedia.org/wiki?curid=1054016" title="Nemertini">
Nemertini



</doc>
<doc id="1054017" url="https://pl.wikipedia.org/wiki?curid=1054017" title="Pędrak">
Pędrak

Pędrak (dawniej gwarowe "pandrak") – typ larwy oligopodialnej, typ morfologiczny postaci larwalnej owadów, z przeobrażeniem zupełnym, głównie chrząszczy (np. z rodziny żukowatych, jelonkowatych), żyjący w glebie, w kale zwierząt roślinożernych lub w próchniejącym drewnie. Charakteryzuje się dobrze rozwiniętymi odnóżami tułowiowymi i brakiem odnóży odwłokowych (larwa oligopodialna), jest gruba, wygięta, zwykle jasno ubarwiona i mało ruchliwa. Niektóre pędraki żyjące w glebie żerują na korzeniach wielu roślin, przez co często są traktowane jako szkodniki. Wiele z nich żywi się jednak martwymi częściami roślin, nie powodując szkód, a wręcz przyczyniając się do rozkładu materii organicznej.
Do gatunków, w rozwoju których występuje pędrak należą m.in.: chrabąszcz majowy, rohatyniec nosorożec, kruszczyca złotawka, guniak czerwczyk i jelonek rogacz.

</doc>
<doc id="1054019" url="https://pl.wikipedia.org/wiki?curid=1054019" title="Reginald D. Hunter">
Reginald D. Hunter

Reginald D. Hunter (ur. 1969 w Albany (Georgia)) – amerykański komik, pracujący w Anglii. Ukończył Royal Academy of Dramatic Art.

</doc>
<doc id="1054021" url="https://pl.wikipedia.org/wiki?curid=1054021" title="Nyanaponika Thera">
Nyanaponika Thera

Nyanaponika Thera lub Nyaniponika Mahathera czyt. Nianaponika (ur. 21 lipca 1901 w Hanau, zm. 19 października 1994 w Kandy Cejlon) – Sri Lankijski therawadzki mnich pochodzenia niemieckiego, współzałożyciel Buddyjskiego Stowarzyszenia Publikacji ("Buddhist Publication Society").

</doc>
<doc id="1054022" url="https://pl.wikipedia.org/wiki?curid=1054022" title="Witold Giełżyński">
Witold Giełżyński

Witold Giełżyński (ur. 9 czerwca 1886 w Krasnymstawie, zm. 31 grudnia 1966 w Warszawie) – dziennikarz, publicysta polski, wolnomularz. Był wiceprezesem Syndykatu Dziennikarzy Warszawskich.
Życiorys.
Uczęszczał do Gimnazjum Męskiego w Lublinie, gdzie działał w Związku Młodzieży Socjalistycznej. Za udział w strajkach szkolnych relegowany z gimnazjum, w rezultacie szkołę średnią ukończył w 1906 w Warszawie. W 1908 wydalony przez władze rosyjskie z granic Królestwa Polskiego wyjechał do Paryża.
Jako dziennikarz debiutował w 1907 w czasopiśmie „Wiedza”. Od 1914 pisał w miesięczniku „Myśl Polska”, redagował (1914–1915) „Nowy Kurier Łódzki”, od 1920 pisał w „Kurierze Polskim”, w latach 20. i 30. w „Epoce”, „Ekspresie porannym”, „Świecie” i „Kurierze Czerwonym” i innych czasopismach. Był założycielem Ligi Obrony Praw Człowieka i Obywatela (1921). Jako wiceprezes Związku Dziennikarzy RP wykładał przedmioty w Wyższej Szkole Dziennikarskiej w Warszawie i był członkiem zwyczajnym Towarzystwa WSD.
Podczas wojny redagował „Wiadomości Polskie” (organ AK), pisał też w „Biuletynie Informacyjnym” i „Rzeczypospolitej Polskiej”. Po wojnie publicysta „Kuriera codziennego” (do 1947 równocześnie redaktor naczelny „Gazety Ludowej”). Pracę w zawodzie dziennikarskim zakończył w 1948. Autor opracowania przeglądowego (wydanego w 1962) pt. "Prasa Warszawska 1661–1914".
Ojciec dziennikarza Wojciecha Giełżyńskiego.
Został pochowany na cmentarzu Powązkowskim w Warszawie (kwatera 36-5-3,4).

</doc>
<doc id="1054024" url="https://pl.wikipedia.org/wiki?curid=1054024" title="Reichskommissariat Ukraine">
Reichskommissariat Ukraine



</doc>
<doc id="1054028" url="https://pl.wikipedia.org/wiki?curid=1054028" title="Dai-Nippon Teikoku Kaigun">
Dai-Nippon Teikoku Kaigun

Dai-Nippon Teikoku Kaigun (; dawna pisownia: "Dai-Nippon Teikoku Kaigun" Cesarska Marynarka Wojenna Wielkiej Japonii) – marynarka wojenna Cesarstwa Japonii od roku 1869 do jej rozwiązania w 1947 roku. Była trzecią co do wielkości flotą świata od 1920 roku, po Royal Navy i United States Navy. Operacje powietrzne floty prowadziły Siły Powietrzne Japońskiej Cesarskiej Marynarki Wojennej.
Początki cesarskiej marynarki wojennej sięgają wczesnych kontaktów z narodami kontynentalnej Azji, nawiązanymi w okresie średniowiecza. Szczyt ich intensywności przypadł na XVI i XVII wiek, kiedy to następowała wymiana kulturowa z europejskimi mocarstwami podczas epoki wielkich odkryć geograficznych.
Po dwóch wiekach stagnacji spowodowanej polityką izolacjonistyczną siogunów rodu Tokugawa japońska flota była mocno zacofana w momencie, gdy kraj na skutek nacisków zewnętrznych, przede wszystkim amerykańskich, został zmuszony w 1854 r. do otwarcia i nawiązania kontaktów handlowych z krajami Zachodu. Wydarzenia te doprowadziły ostatecznie do restauracji Meiji. Wraz z przywróceniem rządów cesarskich, nadszedł okres gorączkowej modernizacji oraz industrializacji kraju.
Historia floty, pełna sukcesów odnoszonych niekiedy w walce z dużo potężniejszymi przeciwnikami, jak podczas pierwszej wojny chińsko-japońskiej oraz wojny rosyjsko-japońskiej (1904–1905), dobiegła końca wraz z jej prawie całkowitym unicestwieniem podczas II wojny światowej, głównie za sprawą działań US Navy.
Cesarską Marynarkę Wojenną oficjalnie rozwiązano w 1947 roku. We współczesnej Japonii obroną wód terytorialnych zajmują się Japońskie Morskie Siły Samoobrony.
Początki.
Japonia ma długą tradycję morskich kontaktów z kontynentalną Azją, miała ona swój początek przynajmniej na początku ery Kofun w III wieku n.e.
W okresie następującym po próbach podboju tego wyspiarskiego kraju podejmowanych przez Kubilaj-chana w latach 1274 i 1281, japońscy piraci (wakō) rozpoczęli intensywne grabieże u wybrzeży Cesarstwa Chińskiego.
W XVI wieku, podczas ery walczących prowincji, feudalni władcy w ramach rywalizacji o dominację tworzyli floty przybrzeżne, liczebnościami sięgające nawet kilkuset jednostek. Być może w tym właśnie okresie, gdy Nobunaga Oda, japoński daimyō, zlecił w 1576 r. wykonanie sześciu pokrytych żelaznymi pancerzami dużych okrętów wojennych, skonstruowano jedne z pierwszych okrętów pancernych. W 1588 r. Hideyoshi Toyotomi zakazał piractwa. Wakō zostali jego wasalami i stanowili trzon sił morskich w inwazji na Koreę.
Pierwsze zdolne do wypłynięcia na otwarte wody oceaniczne okręty wojenne powstały w Japonii na początku XVII w. dzięki kontaktom z krajami Zachodu podczas "okresu handlu z Nanban". W 1613 r. daimyō z Sendai, porozumiawszy się z siogunami z rodu Tokugawa, wybudował 500-tonowy galeon "Date Maru", który przewiózł do Ameryki i Europy misję dyplomatyczną pod przewodnictwem Tsunenagi Hasekury. Począwszy od 1604 siogun zamówił, głównie na potrzeby handlu z Azją Południowo-Wschodnią, łącznie około 350 uzbrojonych statków handlowych, w większości korzystających z zachodnich rozwiązań konstrukcyjnych.
Odosobnienie i zachodnie studia.
Począwszy od 1640, na ponad 200 lat Japonia wybrała politykę sakoku (zamknięcia kraju), która zakazywała kontaktów z Zachodem, zwalczała chrześcijaństwo, a budowę statków oceanicznych karała śmiercią. Kontakty były utrzymywane tylko przez holenderską enklawę Dejima, która pozwalała na przepływ ogromnej ilości wiedzy związanej z zachodnią rewolucją technologiczną i naukową. To poznawanie zachodniej nauki, zwane rangaku (dosł. nauka holenderska), pozwalały Japonii aktualizować wiedzę w obszarach istotnych dla nauk morskich, takich jak: kartografia, optyka i nauka mechaniczna. Pełne badanie zachodnich technik budownictwa okrętowego zostało wznowione w 1840 roku w okresie "bakumatsu" (schyłkowego okresu siogunatu rodu Tokugawa).
Wczesna modernizacja flot.
W 1853 i 1854, komandor US Navy Matthew Perry zademonstrował siłę najnowszych okrętów parowych. Perry wymusił na Japonii otwarcie na handel międzynarodowy poprzez Traktat z Kanagawy w 1854 roku. Następnie w 1858 r. podpisano „Traktat o przyjaźni i handlu pomiędzy Stanami Zjednoczonymi i Japonią” (ang. Treaty of Amity and Commerce between Japan and the United States; jap. Nichibei Shūkō Tsūshō Jōyaku), który pozwolił na utworzenie zagranicznych koncesji, eksterytorialności dla cudzoziemców oraz nakładał minimalne podatki na import towarów zagranicznych.
Jak tylko Japonia zgodziła się otworzyć na obce wpływy, rząd sioguna Tokugawy zainicjował aktywną politykę asymilacji zachodnich technologii morskich. W roku 1855 siogunat otrzymał w darze od Holendrów swój pierwszy okręt parowy „Soembing”, nazwany „Kankō Maru”, który był używany do szkolenia oraz ustanowił Centrum Szkolenia Marynarki Wojennej w Nagasaki. W 1857 r. nabył pierwszy okręt parowy napędzany śrubą, „Kanrin Maru”, który został wkrótce wykorzystany do misji pokojowej Japonii do Stanów Zjednoczonych (1860). W 1859 roku, Centrum Szkolenia Marynarki Wojennej zostało przeniesione do Tsukiji w Tokio, jednocześnie studenci zostali wysłani do zachodnich szkół morskich, rozpoczynając tradycję kształcenia za granicą przyszłych liderów, jak np. admirałowie Heihachirō Tōgō i Isoroku Yamamoto.
Pierwszy wybudowany w kraju nowoczesny okręt wojenny.
W dniu 2 lipca 1863 rozpoczęto pierwszą budowę okrętu napędzanego silnikiem, „Chiyoda”. Wykonany przez stocznię Ishikawajima w Tokio i ukończony w maju 1866 r. był drewnianą kanonierką o wyporności 138 ton, oraz rozmiarach: 32 m długości i 16 m szerokości. Oprócz ożaglowania typu bryg, „Chiyoda” był napędzany 2-cylindrowym silnikiem parowym z 2 pociągowymi kotłami. Uzbrojony w działo kalibru 5,5 cala i dwóch mniejszych broni posiadał załogę 35 ludzi. Wybudowany dla sioguna, „Chiyoda” został zajęty przez rząd japoński w maju 1868, pojmany przez rebeliantów w tym samym roku, a następnie odbity ponownie przez Cesarską Marynarkę Wojenną. Skreślony z listy marynarki w czerwcu 1869 „Chiyoda” został sprzedany firmie wielorybniczej w 1888 roku, służąc do 1911 kiedy został zezłomowany.

</doc>
<doc id="1054037" url="https://pl.wikipedia.org/wiki?curid=1054037" title="Goleszczyzna">
Goleszczyzna

Goleszczyzna – nieoficjalna część wsi Brudzew, położona w województwie wielkopolskim, w powiecie tureckim, w gminie Brudzew.
Historia.
"Słownik Geograficzny Królestwa Polskiego" podaje:
W latach 1975–1998 miejscowość administracyjnie należała do województwa konińskiego. W części wsi znajduje się cmentarz rodowy Kurnatowskich.

</doc>
<doc id="1054038" url="https://pl.wikipedia.org/wiki?curid=1054038" title="Historia Kędzierzyna-Koźla">
Historia Kędzierzyna-Koźla

Historia Kędzierzyna-Koźla – dzieje miasta, które są złożonym tematem, gdyż obejmują historię zespołu miejskiego Kędzierzyna-Koźla, który powstał w 1975 z połączenia czterech osobnych organizmów administracyjnych: Kędzierzyna, Koźla, Sławięcic i Kłodnicy.
Średniowiecze.
Tereny górnej Odry zostały zasiedlone około VIII-IX wieku przez plemiona Opolan ("Opolini") i Golęszyc ("Golensizi").
Nazwa "Koźle" pojawiła się po raz pierwszy w "Kronice" Galla Anonima (spisana w latach 1112-1116). Koźle było wówczas ufortyfikowanym obronnym grodem. Gród był położony w ważnym strategicznie miejscu, na skrzyżowaniu szlaków handlowych z Opawy do Opola i Wrocławia oraz z Pragi do Bytomia i Krakowa.
Rywalizacja Polski i Czech.
Okres wczesnego średniowiecza był czasem rywalizacji Polski i Czech o dzielnicę śląską. W 1106 doszło do spalenia Koźla, co Bolesław III Krzywousty uznał za część wojny z Czechami i pośpiesznie odbudował zniszczony gród. W 1108 doszło do bitwy z wojskami morawskimi w pobliżu Koźla, po której zajęto pobliski gród Racibórz. W 1133 gród Koźle został przejściowo zdobyty i spalony przez Czechów.
Rozbicie dzielnicowe Polski.
W 1138 po śmierci Bolesława Krzywoustego nastąpiło rozbicie dzielnicowe Polski. Na mocy testamentu Krzywoustego Śląsk otrzymał książę Władysław II Wygnaniec.
W 1155 odbudowane Koźle było siedzibą kasztelanii. W 1245 istniała już osada Sławięcice (pisownia ówczesna: "Slawentzitz" – do 1936), która przed 1260 otrzymała prawa miejskie na prawie niemieckim. Jednak już w 1260 Sławięcice utraciły prawa na rzecz pobliskiego miasta Ujazd.
W 1202 księstwo opolsko-raciborskie z Koźlem było pod władaniem księcia Mieszka Plątonogiego (→ Książęta opolsko-raciborscy).
Około 1281 nastąpił podział księstwa opolskiego i Koźle weszło w skład księstwa bytomsko-kozielskiego (książę Kazimierz bytomski). W tym samym roku Koźle otrzymało prawa miejskie na prawie niemieckim. W latach 1281-1355 Koźle znajdowało się w granicach księstwa kozielsko-bytomskiego (Piastowie śląscy).
Wieś Cisowa istniała już w 1283. W 1283 wydano zezwolenie na lokowanie wsi Kędzierzyn na prawie niemieckim.
Lenno Czech.
10 stycznia 1289 książę Kazimierz bytomski jako pierwszy z książąt śląskich złożył w Pradze hołd lenny królowi czeskiemu Wacławowi II.
W 1303 książę Kazimierz bytomski zdecydował się wydzielić swoim dorastającym synom własne dzielnice, co dodatkowo przyczyniło się do zmniejszenia znaczenia i tak już niewielkiego państewka – młodszy Władysław otrzymał wówczas Koźle.
W zapiskach z 1303 znajduje się informacja o istnieniu wsi Kłodnica.
19 lutego 1327 książę Władysław bytomski złożył w Opawie hołd lenny królowi czeskiemu Janowi Luksemburskiemu. W celu znalezienia środków na zrównoważenie budżetu książę bytomski rozpoczął wyprzedaż swojego dziedzictwa. Najpierw w 1334 zastawił za cztery tysiące grzywien srebra księciu raciborskiemu Leszkowi księstwo kozielskie, z tym jednak zastrzeżeniem, że w przypadku jego bezpotomnej śmierci Koźle na powrót ma wrócić w granice księstwa bytomskiego. W 1336 Koźle powróciło do księstwa bytomskiego – książę Władysław bytomski wydzielił wówczas tę dzielnicę najstarszemu synowi Kazimierzowi, a po jego śmierci w 1342 kolejnym księciem kozielskim został jego młodszy brat Bolesław bytomski.
W 1355 po śmierci księcia Bolesława bytomskiego księstwo bytomsko-kozielskie zostało podzielone pomiędzy najbliższych krewnych książąt i cieszyńskich. W okresie tych ciężkich sporów mieszczanie Koźla złożyli hołd lenny księżnej Beatrycze, córce zmarłego księcia Władysława Bytomskiego.
Ostatecznie Koźle z terenami okolicznymi przypadło książętom z linii Piastów oleśnickich – książę Konrad I oleśnicki.
Przed 1373 w Koźlu osiedlili się pierwsi Żydzi (zajmowali się działalnością kredytową). Najwcześniejsze zapiski o wsi Rogi pochodzą z 1339.
Przed 1431 wybudowano mury obronne miasta Koźla, z co najmniej czterema bramami. W mieście istniał kościół parafialny, kościół Bernardynów i ratusz. W 1431 wybudowano poza murami miejskimi klasztor Franciszkanów z kościołem.
Na przełomie XV-XVI wieku Koźle było ważnym ośrodkiem rzemiosła i handlu.
Nowożytność.
Na początku XV wieku starosta Górnego Śląska Jan Bielik zaczął skupywać rozdrobnione ziemie śląska opolskiego. W 1477 wykupił on od książąt oleśnickich księstwo kozielskie. Jan Bielik wpadł jednak w niełaskę króla Czech i Węgier Władysława Jagiellończyka (syn króla polskiego Kazimierza IV Jagiellończyka), który w 1490 sprzedał Koźle Pucie von Riesenberg ze Švihova.
W 1509 jego syn, Wilhelm von Riesenberg sprzedał księstwo kozielskie księciu opolskiemu Janowi Dobremu. Jan II nigdy się nie ożenił i nie miał następców. Powodem według wiarygodnych źródeł była impotencja.
Zwierzchnictwo Habsburgów.
W 1526 zmarł król Czech i Węgier Ludwik II Jagiellończyk, ostatni władca tych krajów z dynastii Jagiellonów. Jego następcą na tronie Czech i Węgier został arcyksiążę Ferdynand I Habsburg. Tym samym Koźle przeszło pod zwierzchnictwem Habsburgów.
Ostatni opolski Piast Jan II Dobry umarł bezpotomnie 27 marca 1532 w Raciborzu, a został pochowany w kościele św. Krzyża w Opolu. Po jego śmierci księstwo opolsko-raciborskie dostało się w całości w ręce margrabiego Jerzego Hohenzollerna (wyraził na to zgodę Ferdynand I Habsburg).
W pierwszej połowie XVI wieku Koźle posiadało 18 okolicznych wsi i 2 folwarki. Miasto Koźle posiadało około 170 domów i 1000 mieszkańców. Przeważała ludność polska.
W 1558 cesarz Ferdynand I Habsburg oddał w zastaw (za pieniądze) ziemie kozielsko-głogóweckie radcy cesarskiemu Ottonowi von Zedlitzowi z Prochowic. Równocześnie Sławięcice zostały oddane w zastaw Johannowi von Oppersdorff.
W 1559 cesarz Ferdynand I Habsburg wydał edykt nakazujący Żydom opuszczenie terenów dziedzicznych Habsburgów. W 1563 zakazano tolerowania Żydów w mieście Koźle i na jego przedmieściach.
W 1563 Johann von Oppersdorff zakupił Koźle. W ten sposób Koźle przestało być miastem książęcym, a zaczęło być prywatnym.
Na początku XVII wieku Koźle liczyło 235 domów i 1800 mieszkańców. W mieście znajdował się murowany dwupiętrowy ratusz. W latach 1562-1572 odbudowano zamek kozielski, którego mury obronne (w tym wieża i baszta obronna) były otoczone dwoma fosami.
W 1617 miasto Koźle z terenami przyległymi zostało sprzedane Andrzejowi Kochcickiemu.
Wojna trzydziestoletnia (1618-1648).
23 maja 1618 w Pradze protestanccy parlamentarzyści czescy wyrzucili przez okno katolickich przedstawicieli cesarskich (defenestracja praska). Stało się to bezpośrednią przyczyną wojny domowej pomiędzy Czechami a Cesarstwem, a ściślej pomiędzy Unią Protestancką a Ligą Katolicką (wojna trzydziestoletnia). Po bitwie na Białej Górze 1620 protestanci musieli uciekać z kraju, a ich dobra uległy konfiskacie. Podobny los spotkał Andrzeja Kochcickiego (aresztowany w 1633 i stracony w Wiedniu).
Pożary zniszczyły Koźle w latach 1620, 1626 i 1633. W 1642 Koźle zdobyli i spalili Szwedzi. Podczas wojny trzydziestoletniej większość mieszkańców uciekła do Rzeczypospolitej.
W 1637 król Polski Władysław IV Waza zwrócił się do cesarza Ferdynand III Habsburg z żądaniem spłaty zaległych posagów żon zmarłego Zygmunta Wazy. Ostatecznie w 1645 zawarto porozumienie i na 50 lat do Polski przyłączono księstwo opolsko-raciborskie z dobrami kozielskimi. W 1666 po spłacie zaległego długu księstwo powróciło do Habsburgów.
Austriacka Twierdza Koźle.
W 1739 kolejny pożar zniszczył większość zabudowy Koźla. Odbudowę miasta ograniczały wybudowane przez Austriaków umocnienia. Utworzono Twierdzę Koźle, która była austriacką twierdzą drugiej klasy. Wokół całego miasta wybudowano umocnienia ziemne (wał ziemny, mur i rów) w kształcie gwiazdy ośmioramiennej. Prace budowlane nie zostały ukończone.
W 1735 ziemie kozielskie przekazano hrabiemu Ferdinandowi von Plettenbergowi. W XVIII wieku Koźle podlegało inspekcji podatkowej w Prudniku.
Wojna o sukcesję austriacką (1740-1748).
W 1741 podczas wojny o sukcesję austriacką Koźle zostało zajęte przez wojska pruskie. W 1743 postanowiono wybudować w Koźlu nową twierdzę. Wyburzono austriackie fortyfikacje i rozpoczęto budowę nowych na kształcie gwiazdy pięcioramiennej.
II wojna śląska (1744-1745).
Podczas II wojny śląskiej w 1745 Koźle zostało przejściowo zdobyte przez Austriaków. Miasto zostało odbite po miesięcznym oblężeniu. Bombardowanie zniszczyło większość domów.
Król Prus Fryderyk II Wielki rozumiał strategiczne położenie Koźla i w latach 1746-1754 osobiście doglądał budowy fortyfikacji Twierdzy Koźle.
Wojna siedmioletnia (1756-1763).
Podczas wojny siedmioletniej w 1758 wojska austriackie blokowały przez pięć miesięcy Twierdzę Koźle, jednak jej nie zdobyły.
W 1782 dobra Sławięcic przeszły w posiadanie księcia Fryderyka Hohenlohe. Wybudował on w Sławięcicach zamek z parkiem w stylu angielskim.
W 1783 Kłodnica liczyła 383 mieszkańców, Rogi liczyły 222 mieszkańców, Kędzierzyn liczył 166 mieszkańców, a Lenartowice liczyły zaledwie 99 mieszkańców.
W 1787 w Koźlu było prawie 200 domów. W mieście mieszkało 1710 cywilów (w tym 30 Żydów i 1300 wojskowych.
W latach 1792-1821 wybudowano Kanał Kłodnicki, który pobudził rozwój gospodarczy okolic Koźla.
Wojny napoleońskie (1807).
Podczas wojen napoleońskich w 1807 wojska francuskie, bawarskie i wirtemberskie prowadziły nieudane oblężenie Twierdzy Koźle.
Jednak przegrana wojna z Napoleonem doprowadziła do wielkich przemian w Prusach.
Historia najnowsza.
W 1814 Kłodnica jako pierwsza uwolniła się od pańszczyzny. W 1817 nastąpiło to w Sławięcicach, a w 1819 w Blachowni.
Rozwój gospodarczy.
W 1845 uruchomiono linię kolejową Opole – Gliwice (stacja kolejowa w Kędzierzynie nazywała się wówczas "Koźle-Kędzierzyn"). Przyśpieszyło to rozwój gospodarczy całego regionu.
W 1846 w Koźlu było 234 domów i 2515 mieszkańców. Na obrzeżach miasta istniało 8 hut i walcowni żelaza, tartak parowy, 60 młynów wodnych, 33 wiatraki itd. Ważnym ośrodkiem przemysłowym były wówczas Sławięcice i Blachownia.
Po Kanale Kłodnickim kursowało rocznie ponad 1000 statków, przewożąc głównie towary Gliwic do manufaktury w Sławięcicach oraz do składnicy towarów żelaznych utworzonej u ujścia Kanału do Odry. W 1861 wybudowano bocznicę kolejową do przystani przy Kanale Kłodnickim.
Pod względem wyznaniowym w 1861 w Koźlu mieszkało: 2195 katolików, 475 ewangelików i 181 osób wyznania mojżeszowego.
W 1873 nastąpiła likwidacja twierdzy kozielskiej, co umożliwiło rozwój gospodarczy Koźla. Jednak Koźle nie było już w stanie dogonić sąsiedniego Kędzierzyna, który miał połączenia kolejowe z Gliwicami, Opolem, Nysą i Raciborzem. Kędzierzyn bardzo szybko rozwinął się z wioski w kolejową osadę. W latach 1880-1890 wybudowano most nadziemny nad torami.
W latach 1891-1908 wybudowano port rzeczny w Koźlu-Port. Był to największy port rzeczny na Odrze. Przeładowywano w nim węgiel i rudę przywożoną Kanałem Kłodnickim z Górnego Śląska. Statki odpływały Odrą do portów w środkowych i północnych Niemczech.
Przy porcie powstała fabryka papieru i celulozy.
Wzrost znaczenia Kędzierzyna.
W 1902 rozrastający się Kędzierzyn wchłonął wioskę Pogorzelec. W 1910 w Kędzierzynie żyło 3552 mieszkańców, w Kłodnicy 3709 mieszkańców, w Sławięcicach 1252 mieszkańców, a w Koźlu 7832 mieszkańców.
W 1915 w Kędzierzynie wybudowano nowy dworzec kolejowy.
I wojna światowa.
I wojna światowa nie dotknęła bezpośrednio miasta, jednak wielu z tutejszych mieszkańców walczyło w szeregach armii niemieckiej.
Rewolucja listopadowa 1918 w Cesarstwie Niemieckim i utworzenie Republiki Weimarskiej znalazły przychylny oddźwięk na Śląsku. W Koźlu doszło do rozruchów i uwolniono niektórych więźniów z tutejszego więzienia. Utworzono "Radę Żołnierską" (niem. "Soldatenrat") i "Radę Robotniczą" (niem. "Arbeiterat"), a następnie patrole republikańskiej straży żołnierskiej rozpoczęły patrolowanie powiatu dla zapewnienia porządku. Kozielska "Rada Żołnierzy" należała do najbardziej lewicowej na Śląsku, dlatego dowództwo niemieckiej armii rozwiązało tę "Radę" w czerwcu 1919.
Echa powstania wielkopolskiego (1918).
Wybuch powstania wielkopolskiego 1918 pobudził do działania Polaków żyjących na Górnym Śląsku. 12 stycznia 1919 powstała w Bytomiu Polska Organizacja Wojskowa Górnego Śląska. Bardzo szybko rozpoczęto tworzenie sieci organizacji terenowych.
W lutym 1919 utworzono komórki POW GŚl. w powiecie kozielskim. Komendantem powiatowym został Alfons Zgrzebniok (pseudonim "Rakoczy"), a od kwietnia 1919 Karol Grzesik (pseudonim "Hauke"). Komendantem komórki w Koźlu został Robert Lerch. Stan kozielskiej POW GŚl. w kwietniu 1919 wynosił 600 członków uzbrojonych w 200 karabinów, 48 rewolwerów i 20 granatów ręcznych.
Symboliczną linię podziału narodowościowego w powiecie kozielskim wyznaczała rzeka Odra. Nastroje propolskie panowały na prawym wschodnim brzegu rzeki, a nastroje proniemieckie na lewym zachodnim brzegu. Teren ten był w znacznym stopniu zgermanizowany. Poza uaktywnieniem się grupy narodowej polskiej i niemieckiej z żądaniami utworzenia samodzielnego państwa wystąpili Górnoślązacy. Pomysł utworzenia śląskiej autonomii w ramach państwa pruskiego przedstawiono 8 grudnia 1918 w Kędzierzynie.
Wzrost społecznych napięć doprowadził do wprowadzenia 6 marca 1919 stanu oblężenia w powiecie kozielskim.
Polska Organizacja Wojskowa Górnego Śląska, na skutek niemieckiego terroru i represji, oraz masakry w Mysłowicach postanowiła zbrojnie rozstrzygnąć spory na swoją korzyść. W tym celu wyznaczono termin wybuchu powstania na noc z 22 na 23 czerwca 1919. Później decyzję zmieniono, jednak nowe rozkazy nie zdołały dotrzeć do wszystkich terenowych komórek na czas. W rejonie Koźla doszło wówczas do starcia z niemiecką policją Grenzschutz Ost (zginęło 3 powstańców).
Pomimo późniejszych niemieckich represji stan kozielskiej POW GŚl. w sierpniu 1919 wynosił 800 członków uzbrojonych w 282 karabiny, 124 rewolwery, 8 karabinów maszynowych i 20 granatów ręcznych.
I powstanie śląskie.
I powstanie śląskie trwało od 16 sierpnia do 26 sierpnia 1919. Walki nie objęły swoim zasięgiem powiatu kozielskiego.
Przygotowania do Plebiscytu.
9 listopada 1919 władze niemieckie przeprowadziły na Górnym Śląsku wybory komunalne. W powiecie kozielskim strona polska zdobyła: w Koźlu 1 z 24 mandatów, w Kędzierzynie 2 z 12 mandatów, w Sławięcicach 11 z 21 mandatów, w Kłodnicy 3 z 12 mandatów, w Blachowni 7 z 12 mandatów.
Wybory komunalne były wstępem do plebiscytu, który nakazano przeprowadzić w 1919 w wersalskim traktacie pokojowym, kończącym I wojnę światową. Plebiscyt był nadzorowany przez Międzysojuszniczą Komisję Rządzącą i Plebiscytową na Górnym Śląsku z siedzibą w Opolu.
Przygotowania zabezpieczały po stronie polskiej Polska Organizacja Wojskowa, a po stronie niemieckiej Organizacja Bojowa Górnego Śląska (niem. "Kampforganisation Oberschlesien"). Dodatkową siłą były jednostki niemieckiej policja bezpieczeństwa – Sicherheitspolizei, w skrócie Sipo. Policja ta przejęła niektóre zadania wojskowe, m.in. strzegła granicy z Polską. Pod naciskiem Międzysojuszniczej Komisji Rządzącej i Plebiscytowej na Górnym Śląsku Śląsk opuściły oddziały Grenzschutzu, a Sicherheitspolizei stała się jedyną zorganizowaną siłą wojskową strony niemieckiej na obszarze plebiscytowym. Zgodnie z tajnymi dyrektywami płynącymi z Berlina jej funkcjonariusze dopuszczali się aktów przemocy wobec działaczy polskich, utrudniali ich legalne działanie, stosowali terror i zastraszanie.
20 lutego 1920 Polacy utworzyli w Bytomiu Polski Komisariat Plebiscytowy, który następnie utworzył swoje oddziały w miastach powiatowych Śląska. Komisarzem Polskiego Komisariatu Plebiscytowego w Koźlu został Teofil Golus.
W maju 1920 niemiecka bojówka zdemolowała lokal powiatowego Polskiego Komisariatu Plebiscytowego w Koźlu, wskutek czego jego siedzibę przeniesiono do Ciska.
II powstanie śląskie.
II powstanie śląskie trwało od 19/20 sierpnia do 25 sierpnia 1920. Walki nie objęły swoim zasięgiem powiatu kozielskiego.
Wzrost napięcia przed Plebiscytem.
6 września 1920 na miejsce POW GŚl. utworzono Centralę Wychowania Fizycznego, którą następnie 11 grudnia 1920 przemianowano na Dowództwo Obrony Plebiscytu.
W lutym 1921 niemieccy bojówkarze odbili z kozielskiego więzienia aresztowanych przez aliantów 17 Niemców, których zatrzymano za naruszanie porządku publicznego.
W ostatnim tygodniu przed plebiscytem na Śląsk zaczęli masowo napływać niemieccy emigranci, którzy wcześniej wyemigrowali w inne rejony Niemiec za pracą. Wniosek o możliwość głosowania przez emigrantów z Górnego Śląska złożyła strona polska.
Plebiscyt.
Plebiscyt na Górnym Śląsku odbył się 20 marca 1921. W powiecie kozielskim nie doszło do żadnych incydentów.
III powstanie śląskie.
III powstanie śląskie trwało od 2/3 maja do 5 lipca 1921.
3 maja 1921 polscy powstańcy zajęli na kilka godzin miasto i dworzec kolejowy w Kędzierzynie, nie zdołali jednak utrzymać swoich pozycji.
Bitwa o Kędzierzyn
6 maja 1921 Naczelna Komenda Wojsk Powstańczych rozkazała dwóm pułkom rozpocząć natarcie z zadaniem zajęcia Kędzierzyna. Z Sośnicowic wyruszył 2 pułk piechoty wojsk powstańczych im. T. Kościuszki dowodzony przez kpt. Pawła Cymsa. Rozpoczął on ciężkie walki usiłując przedrzeć się do Kędzierzyna od strony Bierawy, Starego Koźla i Pogorzelca. Równocześnie z Łabęd wyruszył 1 katowicki pułk piechoty im. J.Piłsudskiego dowodzony przez ppor. W. Fojkisa.
7 maja 1921 siły powstańcze atakujące od wschodu zajęły Sławięcice i Blachownię. Lokalne oddziały powstańcze natarły na północny zachód, zdobywając Raszową i Januszkowice. Na południu trwały ciężkie walki w rejonie Starego Koźla.
8 maja 1921 oddziały powstańcze zdobyły Leśnicę i usiłowały kontynuować natarcie w kierunku Zdzieszowic.
9 maja 1921 nacierające od wschodu siły ppor. W. Fojkisa zdobyły wieczorem Kędzierzyn. Do szczególnie ciężkich walk doszło w Lenartowicach i Brzeźcach.
10 maja 1921 siły powstańcze zdobyły Kłodnicę i Koźle-Port wypierając Niemców na drugi brzeg Odry do Koźla.
Powstańcy stracili ogółem 39 zabitych i 145 rannych. Niemcy stracili około 150 zabitych i rannych. Powstańcy zdobyli duże zapasy żywności, tabor kolejowy, 700 karabinów, 20 karabinów maszynowych, kilka granatników i granaty.
Nowym wójtem Kędzierzyna został Ryszard Baron, Pogorzelca Jan Panek i Kuźniczek Ludwik Korol.
W dniach 21-26 maja 1921 doszło do największej bitwy powstania, bitwy o Górę Św. Anny.
4 czerwca 1921 niemieckie oddziały przeszły do kontrofensywy, zdobywając Koźle-Port, Kłodnicę i Kędzierzyn. Aby opóźnić niemieckie natarcie w kierunku na Gliwice, powstańcy wysadzili w powietrze mosty w Sławięcicach na rzece Kłodnica. Ogółem wysadzono dziewięć mostów.
Republika Weimarska.
W lipcu 1922 powiat kozielski został na powrót oficjalnie przekazany administracji niemieckiej.
Wielki kryzys gospodarczy 1929-1933 zahamował rozwój gospodarczy tutejszego przemysłu.
III Rzesza.
W latach 1933-1937 narodowi socjaliści przeprowadzili na Śląsku Opolskim kampanię zmian nazw geograficznych o słowiańskim brzmieniu na „bardziej niemieckie”. Działania takie przeprowadzono również w powiecie kozielskim.
W ramach rozpoczętej przez narodowych socjalistów walki z bezrobociem podjęto budowę Kanału Gliwickiego (lata 1934-1938), który połączył Gliwice z Koźlem-Port. Oddanie Kanału do eksploatacji nastąpiło 8 grudnia 1939 w obecności ministra Rudolfa Hessa.
W latach 1934-1936 wybudowano linię kolejową Kędzierzyn-Strzelce Opolskie.
Rozwój gospodarczy sprzyjał wzrostowi liczebności mieszkańców:
Noc kryształowa.
Noc kryształowa (niem. "Kristallnacht", "Reichskristallnacht" lub "Reichspogromnacht") była to noc z 9 na 10 listopada 1938, podczas której narodowi socjaliści dokonali pogromu Żydów żyjących w III Rzeszy.
Spłonęła wówczas synagoga w Koźlu (obecna ul. 24 Kwietnia – wówczas Reinschdorferstrasse).
II wojna światowa.
Przygotowując się do kampanii wrześniowej 1939 przeciwko Polsce, wojska niemieckie skoncentrowały w rejonie Koźla 27 Dywizję Piechoty, która miała w drugim rzucie nacierać na Tarnowskie Góry, Zawiercie i Jędrzejów.
W Sławięcicach znajdowało się dowództwo dywersyjnej grupy operacyjnej SS, która przeprowadziła w nocy z 31 sierpnia na 1 września 1939 rzekomo „polski atak” na przygraniczny niemiecki urząd celny.
Wybuch II wojny światowej oznaczał likwidację wszystkich organizacji polskich (Związek Polaków w Niemczech i inne mniejsze) w powiecie kozielskim.
Budowa przemysłu chemicznego.
W 1939 rozpoczęto w Blachowni budowę zakładu chemicznego – zakład hydrogenizacji koncernu Oberschlesische Hydriewerke A.G.). W 1940 rozpoczęto w pobliżu Kędzierzyna budowę zakładu chemicznego (produkcja izooktanu) koncernu Interessen-Gemeinschaft Farbenindustrie AG – w skrócie IG Farben. Tutejsze zakłady miały produkować benzynę syntetyczną na drodze uwodornienia węgla. Produkcję uruchomiono pod koniec 1943 r.
Na potrzeby budowy zakładów i utrzymania produkcji rozpoczęto w 1940 tworzenie rozległej sieci różnego rodzaju obozów, położonych w pasie od Blachowni przez Kędzierzyn i Azoty do Bierawy. Skoncentrowano tutaj około 35000 ludzi uwięzionych w różnych obozach.
Amerykańskie bombardowania.
Alianckie lotnictwo (startowało z Włoch) przeprowadziło pierwsze loty rozpoznawcze w rejonie Kędzierzyna w marcu 1944. Zmasowane naloty bombowe rozpoczęły się w lipcu 1944.
W wyniku masowych bombardowań tutejsze zakłady chemiczne zostały zniszczone. W dniach 21/22 stycznia 1945 przeprowadzono ewakuację zakładów i obozów przymusowej pracy.
W Polsce Ludowej.
Okupacja radziecka.
W dniach 23/24 stycznia 1945 Armia Czerwona zajęła Sławięcice. Po dalszych walkach 31 stycznia 1945 zajęła Kędzierzyn (dokonały tego oddziały 21 Armii 1 Samodzielnego Korpusu Kawalerii Gwardii 1 Frontu Ukraińskiego, którym w parku miejskim wzniesiono Pomnik Wdzięczności) i Kłodnicę. W wyniku „operacji opolskiej” 18 marca 1945 Koźle zostało zajęte przez oddziały 13 i 314 Dywizji Piechoty 43 Korpusu Piechoty 59 Armii 1 Frontu Ukraińskiego (na pamiątkę tego wydarzenia przy ul. Piastowskiej wzniesiono Pomnik Wdzięczności Armii Czerwonej). W walkach poległo 142 żołnierzy radzieckich.
18 marca 1945 w Katowicach odbyła się uroczystość podpisania aktu przyłączenia Śląska Opolskiego do Polski.
21 marca 1945 rozpoczęło się przejmowanie od Armii Czerwonej obiektów gospodarczych w powiecie kozielskim. Rosjanie przed wycofaniem się przeprowadzili całkowity demontaż urządzeń i aparatury zakładów chemicznych (zniszczenia osiągnęły poziom 100%) i innych lokalnych zakładów przemysłowych. Pozostałe urządzenia wywieźli Polacy do odbudowywanych zakładów chemicznych w Oświęcimiu, Chorzowie i Tarnowie.
6 kwietnia 1945 Ministerstwo Bezpieczeństwa Publicznego utworzyło Centralne Obozy Pracy. Obozy pracy nr 112, 118 i 169 powstały w Kędzierzynie.
Napływ osadników.
Napływowi nowych osadników (m.in. z Kresów Wschodnich) towarzyszyły przymusowe wysiedlenia ludności niemieckiej. Pierwsi polscy osadnicy przybyli do Koźla pod koniec kwietnia 1945. W początkach lipca rozpoczęło się wysiedlanie do Niemiec mieszkańców narodowości niemieckiej. Pierwszą grupę poprowadzono pieszo do Prudnika, skąd w wagonach towarowych zostali przewiezieni do Zgorzelca.
Na początku 1946 w Koźlu mieszkało 8277 osób, w Kędzierzynie 4866 osób, w Kłodnicy 3098 osób, w Sławięcicach 1228 osób, w Cisowej 729 osób, w Lenartowicach 546 osób, w Blachowni 505 osób, w Miejscu Kłodnickim 326 osób.
Rozbudowa przemysłu.
Latem 1946 przejęto od Armii Czerwonej rzekę Odrę i uruchomiono transport wodny Kanałem Gliwickim węgla z Czarnego Śląska.
W 1948 podjęto decyzję o budowie fabryki nawozów sztucznych w Kędzierzynie. Pierwszą produkcję chemikaliów uruchomiono w październiku 1949.
Sześcioletni plan rozwoju 1950-1955 przewidywał dalszą rozbudowę Zakładów Przemysłu Azotowego „Kędzierzyn”. W Blachowni rozpoczęto budowę wytwórni benzolu i smoły koksowniczej Zakładów Koksochemicznych „Blachownia” (produkcję uruchomiono w 1952). W 1953 zdecydowano o budowie elektrociepłowni Elektrownia Blachownia (uruchomiona w 1957).
Kędzierzyn przestał być „miastem kolejarzy” na rzecz „miasta chemików”.
W 1961 otworzono Kozielską Fabrykę Maszyn „Kofamę”.
W czerwcu 1970 otworzono Kanał Kędzierzyński.
Zmiany administracyjne.
2 marca 1951 Kędzierzyn otrzymał prawa miejskie.
25 września 1954 reforma podziału administracyjnego powołała na terenie powiatu kozielskiego 30 gromad, w tym:
1 stycznia 1958 do Koźla włączono obszar zniesionej gromady Zmudzona (miejscowości Zmudzona i Rybarze) w tymże powiecie.
W listopadzie 1959 Kłodnica i Sławięcice otrzymały status osiedli.
W 1961 Cisową i Miejsce Kłodnickie włączono do gromady Blachowni Śląskiej.
28 maja 1975 wprowadzono dwustopniowy podział administracyjny kraju, w wyniku czego w powiecie kozielskim powstały cztery miasta (Kędzierzyn, Koźle, Kłodnica i Sławięcice) oraz osiem gmin.
Kędzierzyn-Koźle.
15 października 1975 nastąpiło połączenie miast Koźla, Kędzierzyna, Kłodnicy i Sławięcice oraz obszaru gminy Sławęcice (wsie: Lenartowice, Miejsce Kłodnickie i Cisowa) – początek dzisiejszego miasta Kędzierzyn-Koźle.
Zmiany zaludnienia Kędzierzyna-Koźla w latach 1975-2000:

</doc>
<doc id="1054040" url="https://pl.wikipedia.org/wiki?curid=1054040" title="Kęty Podlesie">
Kęty Podlesie

Kęty Podlesie – przystanek kolejowy w Kętach, w województwie małopolskim, w Polsce.
W roku 2021 stacja obsługiwała 20–49 pasażerów na dobę.

</doc>
<doc id="1054042" url="https://pl.wikipedia.org/wiki?curid=1054042" title="Dolnośląska Biblioteka Publiczna im. Tadeusza Mikulskiego we Wrocławiu">
Dolnośląska Biblioteka Publiczna im. Tadeusza Mikulskiego we Wrocławiu

Dolnośląska Biblioteka Publiczna im. Tadeusza Mikulskiego we Wrocławiu - biblioteka publiczna we Wrocławiu.
Historia.
Jest największą instytucja upowszechniania książki i czytelnictwa w dolnośląskiej sieci bibliotek publicznych. Początki jej działalności we Wrocławiu sięgają jesieni 1945 roku (jako Miejska Biblioteka Publiczna) i roku 1947 (jako Wojewódzka Biblioteka Publiczna). Od 1955 roku działała w zintegrowanej formule jako Wojewódzka i Miejska Biblioteka Publiczna. 
W 1978 r. Rada Ministrów przyznała placówce status biblioteki naukowej. W lutym 2006 roku, w celu zaakcentowania silnych i różnorodnych związków z regionem, przyjęła obecną nazwę. 
Zasoby.
Obsługuje mieszkańców Wrocławia i województwa. Sprawuje opiekę merytoryczną nad siecią 680 bibliotek publicznych na Dolnym Śląsku. Jej zasoby to ponad 450 tys. książek, ponad 600 tytułów czasopism bieżących i ponad 20 tys. woluminów roczników pism archiwizowanych, a także ponad 150 tys. jednostek zbiorów specjalnych (płyty analogowe, płyty CD, filmy wideo, kasety magnetofonowe, ulotki, zdjęcia, afisze, plakaty, itp.).
Zakres działania.
Specjalizuje się w gromadzeniu dokumentów z zakresu życia kulturalnego, politycznego i gospodarczego Wrocławia i województwa. Posiada specjalistyczne agendy: dział pracy z dziećmi z ośrodkiem informacji i dostępem do Internetu, wypożyczalnie dla dorosłych, czytelnie naukową i czasopism, dział informacji z kawiarenka internetową, fonotekę, oddział książki mówionej dla inwalidów wzroku i dyslektyków, czytelnię i wypożyczalnię publikacji niemieckojęzycznych – Instytut Goethego, ośrodek wiedzy o Stanach Zjednoczonych – American Corner ze zbiorem książek i czasopism w języku angielskim, "Galerię pod Plafonem". Biblioteka wydaje od 1956 r. czasopismo bibliotekarzy Dolnego Śląska „Książka i Czytelnik”. W programie instytucji ważne miejsce zajmują imprezy kulturalne i programy edukacyjne o zasięgu ponadlokalnym.
Od 2010 roku Biblioteka organizuje targi książki regionalnej „Silesiana” – Dolnośląski Salon Wydawniczy. Targi połączone są ze spotkaniami autorskimi, konkursami i wystawami, a jej celem jest zaprezentowanie szerokiemu gronu odbiorców dorobku wydawniczego Dolnego Śląska, szczególnie publikacji wydawanych przez małe, nieznane szerzej wydawnictwa.
Dolnośląski Zasób Biblioteczny.
Dolnośląska Biblioteka Publiczna we Wrocławiu jako centralna biblioteka sieci bibliotek publicznych na Dolnym Śląsku zamieszkałym przez 2,9 mln mieszkańców, w którym funkcjonują w 26 powiatach 172 biblioteki stopnia podstawowego, które wraz z filiami tworzą sieć liczącą blisko 700 placówek i obsługującą ponad 650 tys. użytkowników sprawuje nadzór merytoryczny nad bibliotekami publicznymi w regionie. 
W 2001 powstał pomysł wykorzystania jednego systemu komputerowego do obsługi tych bibliotek. W II kwartale 2002 r. doszło do spotkania dyrektorów bibliotek publicznych województwa dolnośląskiego. Grupę inicjatywną stworzyli dyrektorzy bibliotek w: Bolesławcu, Głogowie, Jeleniej Górze, Kłodzku, Legnicy, Lubinie, Lwówku Śląskim, Oleśnicy, Świdnicy i Wrocławia. Ustalono zasady współpracy oraz przygotowano schemat funkcjonowania systemu pod nazwą „Dolnośląski Zasób Biblioteczny w systemie Aleph”. 
Aleph jest w pełni zintegrowanym systemem, który umożliwia obsługę całego systemu obiegu książki w bibliotece począwszy od zamówienia poprzez zakup, inwentaryzację, opracowanie do udostępnienia czytelnikowi. 
Inicjatywa ta znalazła poparcie w Komisji Kultury Sejmiku Województwa Dolnośląskiego. 7 kwietnia 2004 r. we Wrocławiu zostało podpisane porozumienie o powołaniu DZB. Do chwili obecnej udział w projekcie wzięło 37 bibliotek województwa.

</doc>
<doc id="1054048" url="https://pl.wikipedia.org/wiki?curid=1054048" title="Port lotniczy Acapulco-Alvarez">
Port lotniczy Acapulco-Alvarez

Port lotniczy Acapulco-Alvarez – międzynarodowy port lotniczy położony 26 km na południe od centrum Acapulco, w Meksyku. Port lotniczy nosi imię generała Juana N. Alvareza. W 2006 obsłużył 1 mln pasażerów.

</doc>
<doc id="1054054" url="https://pl.wikipedia.org/wiki?curid=1054054" title="Cirrus Airlines">
Cirrus Airlines

Cirrus Airlines – niemieckie linie lotnicze z siedzibą w Saarbrücken. Obsługiwały głównie połączenia krajowe oraz do niektórych krajów Europy. Głównym hubem był port lotniczy Saarbrücken. 23 stycznia 2012 linie zawiesiły działalność, natomiast 10 kwietnia 2012 część jej udziałów została wykupiona przez niemiecki oddział OLT Express

</doc>
<doc id="1054055" url="https://pl.wikipedia.org/wiki?curid=1054055" title="David McDowell Brown">
David McDowell Brown

David McDowell Brown (ur. 16 kwietnia 1956 w Arlington, zm. 1 lutego 2003) – amerykański astronauta, lekarz, pilot wojskowy, komandor United States Navy.
Zarys biografii.
Po ukończeniu szkoły średniej ("Yorktown High School") w 1974 kontynuował naukę w College of William and Mary, otrzymując w 1978 licencjat z zakresu biologii. W 1982 ukończył studia lekarskie w Eastern Virginia Medical School. W czasie wolnym od nauki pracował dorywczo w parku rozrywki „Busch Gardens” i cyrku „Kingdom”, w którym występował jako akrobata na monocyklu. Po uzyskaniu na Uniwersytecie Medycznym Karoliny Południowej {"Medical University of South Carolina") dodatkowych uprawnień lekarskich ("medical intern") wstąpił do US Navy. Następnie odbył szkolenie specjalistyczne i w 1984 uzyskał status lotniczego lekarza marynarki wojennej ("flight surgeon"). W tym charakterze służył m.in. na lotniskowcu USS „Carl Vinson”. W 1988 został pierwszym od dziesięciu lat lekarzem US Navy wybranym do szkolenia w zakresie pilotażu samolotowego. Kurs ukończył jako najlepszy w swojej grupie. Zdobył kwalifikacje pilota samolotu szturmowego A-6 Intruder, a później – myśliwca wielozadaniowego F/A-18 Hornet. W 1992 został pilotem 115. eskadry myśliwców szturmowych ("Strike Fighter Squadron 115" – VFA-115), stacjonującej wówczas na lotniskowcu USS „Independence”. W 1995 objął stanowisko lekarza Szkoły Pilotów Doświadczalnych Marynarki Wojennej Stanów Zjednoczonych, gdzie latał ponadto samolotem T -38 Talon. Jako pilot spędził w powietrzu 2700 godzin.
W kwietniu 1996 został przyjęty do NASA, a już 1 maja został członkiem 16. grupy astronautów (NASA 16). Po dwuletnim szkoleniu uzyskał kwalifikacje specjalisty misji. 
Przed startem w kosmos pełnił różne funkcje w Centrum Lotów Kosmicznych im. Lyndona Johnsona (JSC), pracował m.in. w zespole zaopatrzenia Międzynarodowej Stacji Kosmicznej (ISS). W 2003 jako specjalista misji uczestniczył w wyprawie promu Columbia – STS-107, rozpoczętej 16 stycznia. W trakcie prawie szesnastodniowego pobytu na orbicie astronauci wykonali 82 eksperymenty biologiczne, geofizyczne, technologiczne i fizyczne. 1 lutego 2003 podczas powrotu Columbii na Ziemię wahadłowiec rozpadł się w powietrzu. Śmierć poniosła cała załoga.
Brown został pochowany na Cmentarzu Narodowym w Arlington, podobnie jak jego dwoje kolegów z załogi Columbii – Michael P. Anderson i Laurel Clark.

</doc>
<doc id="1054057" url="https://pl.wikipedia.org/wiki?curid=1054057" title="Symbole materiałów do recyklingu">
Symbole materiałów do recyklingu

W celu uproszczenia recyklingu wprowadzono dedykowane oznaczenia ułatwiające rozpoznanie różnych materiałów.
Każdy znak zbudowany jest z trzech strzałek, tworzących trójkąt, z grotami skierowanymi zgodnie z ruchem wskazówek zegara. Wewnątrz trójkąta może znajdować się liczba, a pod trójkątem umieszczany jest skrót literowy. Oznaczenia identyfikują materiał z którego został wykonany dany element.

</doc>
<doc id="1054060" url="https://pl.wikipedia.org/wiki?curid=1054060" title="Magendie François">
Magendie François



</doc>
<doc id="1054061" url="https://pl.wikipedia.org/wiki?curid=1054061" title="Wojciech Bauer">
Wojciech Bauer

Wojciech Bauer (ur. w 1954 w Ełku) – polski pisarz.
Ukończył Politechnikę Śląską i MBA w dziedzinie zarządzania. Jest bankowcem, ekspertem od badania rynku stali. Debiutował w 1991 powieścią fantasy "Wieża Życia" (Krajowa Agencja Wydawnicza), po czym zamilkł na 14 lat. W 2005 powrócił powieścią "Ayantiall" (Wydawnictwo GAM), tworzącą wraz z "Wieżą Życia" dylogię "Dzieje Loinu". W 2007 ukazała się powieść "Zapach trzciny" (Wydawnictwo Literackie Semper) inspirowana biografią autora. W kwietniu 2013 ukazały się dwie kolejne powieści: "Spowiednik rzeczy" i "Wszystkie nieba". Pierwsza jest bliską realizmowi magicznemu opowieścią o pisarzu, odnajdującym natchnienie na prowincji, druga zaś przedstawia w onirycznej narracji historię ośrodka Gotteswind, gdzie niepełnosprawnych uczy się latać. Obie książki wraz z "Zapachem trzciny" pokazują ewolucję głosu pisarskiego Bauera, który od fantastyki zmierza w kierunku prozy psychologicznej. Wydana w 2016 powieść "Pora chudych myszy" (Wydawnictwo Videograf) jest próbą otwarcia literackiego na nowy w twórczości Bauera gatunek, jakim jest thriller kryminalny. W 2018 ukazała się papierowa edycja powieści ’’Wszystkie nieba’’ (Wydawnictwo Videograf).

</doc>
<doc id="1054064" url="https://pl.wikipedia.org/wiki?curid=1054064" title="Ch-23">
Ch-23

Ch-23 (ros. Х-23, kod NATO "AS-7 Kerry", "izdielije 68M") – radziecki kierowany pocisk rakietowy klasy powietrze-ziemia, opracowany w latach 70. XX wieku.
Historia.
Zgodnie z postanowieniem władz ZSSR z 30 kwietnia 1965 roku, jednym z rodzajów uzbrojenia przenoszonego przez nowy myśliwiec frontowy MiG-23 miał być lekki pocisk kierowany powietrze-ziemia, odpowiednik amerykańskiego AGM-12 Bullpup. Rakieta oznaczona jako Ch-23 miała zostać skonstruowana w biurze konstrukcyjnym zakładów nr 134, które zajmowało się pociskami powietrze-powietrze K-23 (późniejsze biuro Wympieł). Prace konstrukcyjne rozpoczęto w kwietniu 1965 roku, jednak przez kilka miesięcy nie udało się opracować wstępnego systemu kierowania rakiety, który ze względu na niewielką masę nosiciela i rakiety musiał być lekki i zajmować niewiele miejsca.
Opóźnienia sprawiły, że w 1966 roku władze zdecydowały przenieść prace nad Ch-23 do nowo sformowanego biura konstrukcyjnego OKB Zwiezda przy Fabryce nr 455 w Kaliningradzie pod Moskwą, produkującej pociski powietrze-powietrze rodziny K-5 (późniejszy Kaliningradzki Zakład Budowy Maszyn – KMZ „Strieła”). Konstruktorzy Zwiezdy zaproponowali już wcześniej połączenie układu kierowania w radiowej wiązce prowadzącej pocisku K-51 (RS-2US) z silnikiem rakiety K-8 i nową głowicą burzącą o masie 103 kg. Propozycja konstruktorów Zwiezdy została przyjęta, z tym że postanowiono, że pocisk Ch-66 wykorzystujący system naprowadzania RS-2US i produkowany od 1968 roku, będzie rozwiązaniem tymczasowym, do czasu dopracowania Ch-23. Pocisk Ch-66 ponadto mógł być wykorzystywany tylko na samolotach MiG-21PFM, a dla innych samolotów konieczne było opracowanie podwieszanego zasobnika z aparaturą naprowadzania.
Skonstruowany następnie w Zwiezdzie pocisk Ch-23 był zbliżony konstrukcyjnie do Ch-66. Nowe było bardziej energetyczne paliwo w silniku rakietowym PRD-228M i ogon z radiokomendowym układem naprowadzania Delta-R, a następnie Delta-R1M. Masę głowicy nieco zwiększono do 108 kg, przy czym wzrósł promień rażenia odłamkami do 40 m. Seria prototypowa 10 rakiet była gotowa pod koniec 1967 roku. Próby poligonowe ciągnęły się przez cały 1968 i 1969 rok, a większość prób kończyła się niepowodzeniem. Przyczyną okazał się smugacz w ogonie rakiety, który oddziaływał termicznie i mechanicznie na antenę układu naprowadzania. Po przeniesieniu smugacza na wysięgnik pod ogonem rakiety problemy z układem naprowadzania skończyły się. Rakieta była jednak nadal trudna w użyciu, ponieważ w trakcie ataku pilot przez cały czas musiał utrzymywać w jednej linii obraz celu, rakietę i siatkę celownika. Także odległość od celu była przed atakiem wprowadzana ręcznie na podstawie wzrokowej oceny pilota, a więc ze znacznym błędem. Rakieta mogła być naprowadzana na cel przy pomocy aparatury Delta występującej w wersjach Delta-N, Delta-NM (instalowane na pokładzie samolotu) oraz Delta-NG i Delta-NG2 (przenoszone w zasobnikach podwieszanych). Według prób poligonowych, prawdopodobieństwo trafienia celu wynosiło 0,46 przy nurkowaniu i tylko 0,14 przy locie poziomym.
Próby państwowe pocisku przeprowadzane na samolotach MiG23S i MiG-23B zakończono jesienią 1973 roku, a 9 stycznia 1974 roku oficjalnie przyjęto go do uzbrojenia pod oznaczeniem Ch-23. Zasięg strzału wynosił od 2 do 8 km. W toku produkcji zastąpiono pocisk przez ulepszoną wersję Ch-23M, z ulepszoną aparaturą naprowadzania Delta-R2M oraz głowicą o masie 111 kg i bardziej skutecznym działaniu odłamkowym. Zasięg w wersji Ch-23M wzrósł z 8 do 10 km, ale tylko przy dobrych warunkach
Pociski można było stosować na samolotach MiG-23, MiG-27, Su-17, Su-24. Na Su-24 i późnych wersjach Su-17 od wersji M3 (Su-22) można było przenosić cztery rakiety, na innych dwie.

</doc>
<doc id="1054065" url="https://pl.wikipedia.org/wiki?curid=1054065" title="Sonja Graf">
Sonja Graf

Sonja (Susanna) Graf (ur. 16 grudnia 1908 w Monachium, zm. 6 marca 1965 w Nowym Jorku) – amerykańska szachistka pochodzenia niemieckiego, mistrzyni międzynarodowa od 1950 roku.
Kariera szachowa.
W latach 30. XX wieku była, obok Very Menchik, jedną z dwóch najlepszych szachistek świata. Dwukrotnie, w 1934 i 1937, walczyła w meczach z Menchik o tytuł mistrzyni świata, przegrywając 1 - 3 i 4½ - 11½. W roku 1937 została (wraz ze swoją utytułowaną rywalką) zaproszona do udziału w męskim turnieju w Pradze, gdzie m.in. zremisowała partię z Paulem Keresem. W 1939 zdobyła kolejny tytuł wicemistrzyni świata, zajmując w Buenos Aires II miejsce (ponownie za Verą Menchik). W zawodach tych miała wystąpić pod niemiecką flagą, jednak z powodu antynazistowskich poglądów została z narodowej drużyny usunięta i w turnieju uczestniczyła pod flagą międzynarodową. Nie powróciła już do Europy i zamieszkała w Argentynie, gdzie napisała dwie książki i w roku 1947 wyszła za mąż za Vernona Stevensona, amerykańskiego marynarza. Razem zamieszkali w Los Angeles, gdzie w roku 1951 urodził się ich syn, Alexander. Po okresie macierzyństwa Sonja Graf powróciła do gry w szachy, m.in. uczestnicząc w 1955 roku w Moskwie w turnieju pretendentek (w turnieju zajęła XIII miejsce) oraz dwukrotnie zdobywając tytuły mistrzyni Stanów Zjednoczonych (1957 – wspólnie z Giselą Gresser oraz 1964).

</doc>
<doc id="1054066" url="https://pl.wikipedia.org/wiki?curid=1054066" title="Sonia Graf">
Sonia Graf



</doc>
<doc id="1054069" url="https://pl.wikipedia.org/wiki?curid=1054069" title="Jean Bessompierre">
Jean Bessompierre

Jean Bassompierre (ur. 23 października 1914 w Honfleur we Francji, zm. 20 kwietnia 1948 w La Santé) – francuski wojskowy (kapitan), jeden z głównych działaczy Service de l'Ordre Legionnaire (SOL), dowódca 1 batalionu Legion des Volontaires français contre le bolchevisme (LVF), inspektor generalny Milice Française, dowódca 33 Batalionu Zaopatrzeniowego SS 33 Dywizji Grenadierów SS "Charlemagne"
Życiorys.
Studiował na Uniwersytecie w Paryżu. Służył w armii francuskiej, dochodząc do stopnia kapitana. Brał udział w kampanii francuskiej w 1940 roku, walcząc z Włochami w Alpach. Został odznaczony Croix de guerre. Po kapitulacji wojsk francuskich i utworzeniu Francji Vichy przeszedł do jej armii (tzw. Armia Rozejmowa). 15 sierpnia 1940 został z niej zwolniony. 
Do końca 1942 był zastępcą Josepha Darnanda w Service de l'Ordre Legionnaire; był też twórcą programu SOL. Jednocześnie w 1942 wstąpił do formowanego przez władze Vichy Legionu Tricolore, mającego walczyć pod francuskim dowództwem na froncie wschodnim. Jednakże w październiku tego roku Niemcy zakończyli akcję rekrutacyjną, rezygnując z idei Legionu. Dwa miesiące później, w grudniu J. Bassompierre wstąpił ochotniczo do Waffen-SS. Od grudnia 1943 do początku 1944 roku dowodził 2 kompanią, a następnie 1 batalionem Legion des Volontaires français contre le bolchevisme. Po powrocie do Francji objął funkcję inspektora generalnego kolaboracyjnej Milice Française (inspecteur général de la Milice Française). Od marca 1944 roku jednocześnie stał na czele organizacji zrzeszającej weteranów LVF. Po zajęciu Francji przez aliantów uciekł wraz z wieloma innymi kolaborantami do Niemiec, gdzie był komendantem paramilitarnych Francs-Gardes i Garde d'honneur, złożonych z b. członków Milice Française. 
Na początku 1945 wstąpił do nowo formowanej 33 Dywizji Grenadierów SS "Charlemagne", obejmując dowództwo 33 Batalionu Zaopatrzeniowego SS w stopniu SS-Hauptsturmführera. W marcu w wyniku reorganizacji jednostki stanął na czele batalionu marszowego. Po ciężkich walkach na froncie wschodnim 17 marca został wzięty do niewoli w rejonie Karlina przez polskich żołnierzy. Deportowany do Francji uciekł z więzienia, ale podczas próby wyjechania do Ameryki Południowej został złapany i ponownie uwięziony. Sądzony za zdradę stanu 17 stycznia 1948 roku dostał wyrok kary śmierci, wykonanej w więzieniu La Santé 20 kwietnia.
Był odznaczony m.in. Croix de guerre, Croix de guerre LVF i kilkoma odznaczeniami niemieckimi.
Jego brat był oficerem w armii Wolnych Francuzów gen. Charles'a de Gaulle'a.

</doc>
<doc id="1054072" url="https://pl.wikipedia.org/wiki?curid=1054072" title="Feliks Bieczyński">
Feliks Bieczyński

Feliks Łodzia Bieczyński (ur. 1799, zm. 1885 w Lublinie) – polski inżynier gubernialny. Absolwent Uniwersytetu Warszawskiego w dziedzinie sztuk pięknych, miernictwa i architektury, uczestnik powstania listopadowego, wieloletni lubelski inżynier wojewódzki, wywarł wielki wpływ na powstanie pierwszych parków miejskich Lublina. Jego koncepcje planistyczne bazowały na kompozycji: terenowego rzeźbienia, dolin rzecznych, starannie dobranej roślinności, parkowych ścieżek i rzeźb, które całościowo tworzyły wnętrza ogrodowe oraz wielokierunkowe powiązania pomiędzy: ogrodami, krajobrazem miasta i jego otoczeniem.
Życiorys.
Feliks Bieczyński był twórcą pierwszych ogrodów publicznych Lublina, które powstawały w latach 1826-1862, twórca m.in. Parku Saskiego w Lublinie, założonego w roku 1837 według jego projektu. Po roku 1837 otrzymał tytuł inżyniera gubernialnego i zaczął rozwijać swoją działalność na szerszą skalę w regionie. Aktywnie angażował się w niwelację opóźnień w rozwoju Lublina, sprowadził dużą liczbę gatunków rzadkich roślin, oraz odpowiada za lokalizację głównego dworca kolejowego na ówczesnych przedmieściach miasta.
Najważniejsze obiekty tworzone przez Bieczyńskiego z różnym skutkiem to: ogród miejski nad rzeką Czechówką, Ogród Saski, ogród przed gmachem Komisji Województwa Lubelskiego, zamysł ogrodu w miejscu po Placu Musztry, Park Ludowy przy osadzie młyna parowego na Bronowicach oraz idea parku w dolinie rzeki Bystrzycy. Planista Bieczyński dobrze wykorzystał położenie Lublina wśród lessowych wzgórz, stoków oraz dolin i rzek, a ogrody miejskie miały wpływać na klimat miasta i zapewniać zdrowe powietrze, zaspokajając społeczne potrzeby wypoczynkowe.
W roku 1831 Bieczyński zaproponował także przeniesienie ludności żydowskiej z Podzamcza do zapomnianej obecnie dzielnicy Piaski, gdzie były nieporównanie lepsze warunki zdrowotne. Dzielnica ta znajdowała się w okolicy dzisiejszego placu Bychawskiego i dworca kolejowego. Z uwagi na wysokie koszty plan przenosin pozostał jednak na papierze.
Córką Feliksa Bieczyńskiego była Izabela Bieczyńska, jedna ze znanych kurierek powstańczych na Lubelszczyźnie. Inżynier pochowany jest na cmentarzu przy ulicy Lipowej w Lublinie, w sekcji 18c.

</doc>
<doc id="1054073" url="https://pl.wikipedia.org/wiki?curid=1054073" title="Janina Dłuska">
Janina Dłuska

Janina Dłuska (ur. w 1899 w Kursku; zm. 8 czerwca 1932 w Wilnie) – polska artystka malarka, projektantka i dekoratorka.
Życiorys.
Ukończyła szkołę średnią w Krakowie, tam też uczestniczyła w Kursach malarstwa im. Baranieckiego, następnie ukończyła studia na Akademii Sztuk Pięknych w Moskwie z dyplomem artysty malarza. Po odzyskaniu przez Polskę niepodległości, w 1919 powróciła do kraju i podczas wojny polsko-bolszewickiej służyła jako sanitariuszka w Ochotniczej Legii Kobiet. Po wojnie podjęła pracę jako nauczycielka rysunku w żeńskim seminarium nauczycielskim w Lublinie.
W 1922 wyjechała do Monachium, gdzie studiowała na tamtejszej Akademii Sztuk Pięknych przez 3 lata, następnie studiowała w Paryżu. Specjalizowała się w akwareli portretowej w stylu art deco. W swojej karierze pracowała dla takich pism jak Vogue czy Die Dame i Elegante Welt).
W 1931 powróciła do Polski i osiedliła się w Wilnie. Zainteresowała się lotnictwem, działając w Aeroklubie Wileńskim, w którym była członkiem zarządu. Ukończyła teoretyczny kurs pilotażu i miała rozpocząć praktyczne szkolenie szybowcowe, lecz 8 czerwca 1932 zginęła w katastrofie lotniczej na Porubanku.
Siostra Marii Dłuskiej, językoznawcy z Uniwersytetu Jagiellońskiego.
Maria Dłuska podarowała w 1954 Muzeum Narodowemu część spuścizny artystycznej siostry.

</doc>
<doc id="1054077" url="https://pl.wikipedia.org/wiki?curid=1054077" title="Norweskie terytoria zależne">
Norweskie terytoria zależne

Terytoria zależne Norwegii – terytoria, które pozostają pod kontrolą i stałą zależnością Norwegii.
Norwegia jest krajem, który bardzo wcześnie rozpoczął kolonizację, skupiając się na obszarach położonych nad północnym Atlantykiem. W 874 roku Norwegia zajęła Orkady, 1035 Wyspy Owcze, 1261 Grenlandię, a w 1262 Islandię. Posiadłości te Norwegia jednak utraciła w 1380 na rzecz Danii po połączeniu z nią unią personalną.
Po odzyskaniu przez Norwegię niepodległości w 1905 (po rozwiązaniu unii personalnej ze Szwecją), Norwegia nie posiadała żadnych terytoriów zależnych. Jednak nawiązując do wcześniejszych tradycji skupiono się na terytoriach polarnych ustanawiając do końca lat 30. XX w. kilka terytoriów zależnych:
Spośród tych pięciu terytoriów jedynie Svalbard ma stałych mieszkańców.

</doc>
<doc id="1054082" url="https://pl.wikipedia.org/wiki?curid=1054082" title="Komisariat Rzeszy Wschód">
Komisariat Rzeszy Wschód

Komisariat Rzeszy Wschód (niem. "Reichskommissariat Ostland") – nazwa organizmu okupacyjnego powstałego w 1941 roku po agresji III Rzeszy na ZSRR. W skład Komisariatu wchodziły tereny Polski, Białoruskiej SRR i państw bałtyckich. Istniał on jako zwarta jednostka administracyjna od grudnia 1941 do kwietnia 1944 roku, później istniały tylko izolowane tereny kontrolowane przez Niemców (np. część Kurlandii).
Historia.
Między sierpniem a grudniem 1941 r. na okupowanych terenach istniał zarząd wojskowy, dopiero 5 grudnia zaczyna funkcjonować administracja cywilna i od tego momentu w użycie wchodzi nazwa „Komisariat”. Stolicą tej jednostki administracyjnej zostaje początkowo Kowno, a następnie Ryga.
Komisariat Rzeszy dzielił się na cztery Komisariaty Generalne – Estonii, Litwy, Łotwy i Białorusi. Każdy Komisariat Generalny dzielił się na kilka dystryktów, które posiadały dość rozbudowany samorząd i własne oddziały policyjno-ochronne współpracujące z Niemcami (dotyczy to zwłaszcza dystryktów leżących na terenach państw bałtyckich).
Sytuacja uległa zmianie na przełomie 1943 i 1944 roku, gdy na terenie Komisariatu zaczęły działać coraz aktywniej partyzantki niepodległościowe Bałtów, Białorusinów i partyzantka sowiecka.
Obowiązki Komisarza Rzeszy ("Reichskommissar") pełnił Hinrich Lohse. Większość niemieckich urzędników Komisariatu stanowili młodzi studenci prawa i powiązanych z nim kierunków, pochodzący ze Szlezwiku-Holsztynu, rodzinnego landu komisarza.
Podział administracyjny.
Komisariat Generalny Estonia ("Generalbezirk Estland").
Generalnym komisarzem był Karl Sigismund Litzmann.
Komisariat Generalny Łotwa ("Generalbezirk Lettland").
Generalnym komisarzem był Otto-Heinrich Drechsler.
Komisariat Generalny Litwa ("Generalbezirk Litauen").
Generalnym komisarzem był dr Theodor Adrian von Renteln.
Komisariat Generalny Białoruś ("Generalbezirk Weißruthenien").
Generalnymi komisarzami byli kolejno: Wilhelm Kube (od 1 września 1941 do śmierci w zamachu 22 września 1943) oraz Curt von Gottberg.

</doc>
<doc id="1054084" url="https://pl.wikipedia.org/wiki?curid=1054084" title="Barbara oleśnicka">
Barbara oleśnicka

Barbara (ur. 1465, zm. po 30 listopada 1479) – księżniczka oleśnicka.
Barbara była jedynym dzieckiem Konrada IX Czarnego i Małgorzaty, córki Siemowita V mazowieckiego.
Po śmierci ojca (zm. 1471) jako spadkobierczyni Piastów oleśnickich znalazła się pod opieką bezdzietnego stryja Konrada X Białego. Latem 1472 stryj zaręczył ją z Albrechtem synem księcia ziębickiego i hrabiego kłodzkiego Henryka I Starszego. Przy tej okazji Konrad X sprzedał Henrykowi za 9000 guldenów swoje górnośląskie posiadłości: Koźle, Toszek i Bytom. Zaręczyny Barbary z Albrechtem zostały jednak zerwane. Ostatnia wzmianka o Barbarze pochodzi z 30 listopada 1479. Zmarła zapewne niedługo później.

</doc>
<doc id="1054094" url="https://pl.wikipedia.org/wiki?curid=1054094" title="Kościół św. Michała Archanioła w Michalicach">
Kościół św. Michała Archanioła w Michalicach

Kościół św. Michała Archanioła w Michalicach – kościół katolicki w Parafii św. Michała Archanioła w Michalicach, w dekanacie Namysłów zachód, w archidiecezji wrocławskiej.
24 listopada 1954 roku świątynia została wpisana do rejestru zabytków województwa opolskiego, pod numerem 137/54.
Wzniesiony został w stylu barokowym w 1614 (wieża z lat 1730–1731). Drewniany, na fundamentach z kamienia granitowego. 
Historia kościoła.
W Michalicach już w XIII wieku istniał kościółek, którego jedynym śladem w nowym kościele jest gotycka ościeżnica z drzwiami w przejściu między prezbiterium a zakrystią. Najprawdopodobniej to właśnie od jego patrona – św. Michała Archanioła, pochodzi nazwa miejscowości. W miejscu dawnego kościółka w 1614 postawiono nowy, drewniany kościół. Inicjatorem i prawdopodobnie fundatorem przedsięwzięcia był proboszcz ks. Jerzy Brzóska, który przybył do Michalic w 1592 i podjął starania o budowę kościoła dla polskich parafian. Jego budowę ukończono w 1614, a architektem był cieśla Miller ze Starego Miasta (niem. Altstadt, dziś część Namysłowa). Zarówno nazwisko ks. Brzóski, jak i budowniczego Millera, można do dziś odnaleźć wyryte w kościele (proboszcza – na nadprożu drzwi wejściowych, cieśli – na słupie podtrzymującym belkowanie). Kościół w Michlicach, pod wezwaniem św. Michała Archanioła, był filią kościoła w Krzyżownicach (do 1907). W 1624 sufit ozdobiono kasetonami i polichromiami. Charakteryzują się one owalnymi polami, w których widnieją postacie świętych, papieży, biskupów, fundatora kościoła, symbole religijne oraz wielki herb koronny Polski i Litwy, pod orłem Zygmunta III Wazy. W 1647 kościół został splądrowany i zdewastowany przez protestanckie wojska szwedzkie. W ramach prac nad odbudową kościoła, w 1663 polichromiami pokryto prezbiterium, a w 1668 dobudowano zachodnią galerię i południowy przedsionek, natomiast proboszcz Andrzej Jan Janik ufundował ołtarz (informuje o tym napis na ołtarzu w języku polskim: "Proboszcz Andrzej Jan Janik ten to ołtarz w dniu 22 sierpnia 1668 roku fundował"). Wkrótce po tym, 21 października 1668, nastąpiło poświęcenie kościoła. W latach 1730–1731 z inicjatywy proboszcza Chocimirskiego w miejsce prowizorycznej wieży zbudowano nową, która przetrwała do dziś. Następnie, w 1736, dobudowano galerię północną. Z tego samego roku pochodzą istniejące do naszych czasów organy. W 1738 w całym kościele wymieniono okna. Od 1879 prowadzono prace polegające na renowacji malowideł ściennych i stropowych, jednak w wyniku tych działań wiele z polichromii uległo zmianie. Prace renowacyjne podjęte w 1914 w celu przywrócenia pierwotnego stanu, prowadzone przez prof. Józefa Langera, ukończono w 1918 (ale już pod nadzorem prof. Adolfa Bachera – prof. Langer zmarł). Kolejna poprawa i renowacja malowideł podjęta została w 1937 przez Heinricha Schneidera. W ostatnich latach, proboszcz Stefan Dombaj przeprowadził konserwację polichromii, ponadto zainstalowano zabezpieczenia przeciwpożarowe. W latach 2003–2004 przeprowadzono inwentaryzację zabytków kościoła, przy zastosowaniu najnowszej metody w Polsce – skanowania laserowego 3D i barwnego ortofotoplanu. W lutym 2010r został odnowiony ołtarz główny (w tym figura sw.Michała),dwa tygodnie później została zamontowana odnowiona ambona schodkowa.
Architektura.
Kościół jest orientowany, usytuowany na niewielkim wzniesieniu, jednonawowy, o konstrukcji zrębowej (wieńcowej). Fundamenty z granitu na zaprawie wapiennej. Ściany kościoła wykonane są z belek ciosanych o konstrukcji wieńcowej bez ostatków. Dach drewniany trójstolcowy pokryty gontem. Wieża drewniana, na podstawie kwadratu. Kościół w Michalicach swoim wyglądem wyraźnie różni się od pozostałych kościółków drewnianych ziemi namysłowskiej i okolic (które charakteryzowały się naleciałościami pruskimi), związane jest to z jego polskim charakterem. 
Czasy obecne.
Kościół w Michalicach znajduje się na szlaku drewnianych kościółków ziemi namysłowskiej. Stanowi jeden z najcenniejszych obiektów w okolicy. Jest zadbany i otoczony drzewami, góruje nad brzegami Zalewu w Michalicach. W nocy jest oświetlony. Parafii podlegają kościoły filialne: w Baldwinowicach, pw. Trójcy Świętej; w Krzykowie, pw. Chrystusa Miłosiernego; w Objaździe, pw. Przenajświętszej Krwi Chrystusa oraz cmentarze w Michalicach i Baldwinowicach.
Proboszczowie.
Lista jest niepełna, w nawiasach podane lata służby w Michalicach.

</doc>
<doc id="1054099" url="https://pl.wikipedia.org/wiki?curid=1054099" title="Bałta">
Bałta

Bałta (ukr. Балта) – miasto na Ukrainie nad rzeką Kodymą, w rejonie podolskim, obwodzie odeskim. Zamieszkana przez 19 tys. osób (2006).
Historia.
Miasto założył kasztelan kijowski Józef Lubomirski jako Józefgród na granicy z Turcją, która biegła rzeką Kodymą. Jako prywatne miasto szlacheckie Józefgród, będący własnością Lubomirskich należał do województwa bracławskiego. Prawa miejskie miasto otrzymało w 1776 roku na podstawie królewskiego przywileju w którym zapisano: "Doniesiono nam jest przez Panów rady naszej przy boku naszym zostających: jako miasteczko Józefgród Alexandra X. Lubomirskiego Wdzica kijows. dziedziczne, z dawnych czasów ufundowane i ludźmi słusznemi i rozumnemi do trzymania dobrego porządku osadzone, dotąd bez przyzwoitego prawa miejskiego zostaje. Chcąc, aby w państwach naszych między inszemi porządnemi i handlowemi miastami toż miasteczko policzone bydź mogło, i żeby w nim sprawiedliwość dla każdego sprawowana była, za rzecz słuszną i potrzebną, z prawem pospolitem zgadzającą się uzrfawszy, prawo magdeb. i inne wszelkie wolności, prerogatywy z tegoż prawa wypływające, temuż miasteczkowi nadajemy, oddalając wszelkie prawa inne i zwyczaje, które by się prawu magd. sprzeciwiać miały. Ale nadchodzące rozbiory zdeprecjonowały królewską łaskę".
W 1768 roku gdy wycofujący się oddział konfederatów barskich przechodząc przez Józefów, schronił się w miasteczku Bałta po stronie tureckiej. Spalenie przez Rosjan stało się to przyczyną wojny rosyjsko-tureckiej. W 1774 roku miasteczko Bałta leżące po stronie tureckiej zostało przyłączone do Rosji. Po II rozbiorze Polski Józefów został zagrabiony przez Rosję i połączony z Bałtą. Pod zaborem rosyjskim Bałta była siedzibą powiatu bałckiego w guberni podolskiej. W 1866 roku rozpoczął się rozwój spowodowany przeprowadzeniem linii kolejowej. W 1880 roku 60% mieszkańców stanowili Żydzi. Tutejsze słynne jarmarki malowali Józef Brandt i Józef Chełmoński. W 1897 Bałtę zamieszkiwało 23 363 osób, co czyniło miasto czwartym największym na Podolu po Kamieńcu Podolskim, Humaniu i Winnicy. W latach 1924–1929 stolica Mołdawskiej ASRR. Stanowiła część Mołdawskiej ASRR do 1940 roku. W latach 1941–1944 okupowana przez Rumunię.
Katolicy.
Kościół dla ormiańskich katolików św. Stanisława, którego projekt przygotował S. Fesinger ufundował i wyposażył w 1765 roku Stanisław Lubomirski. Konsekrowano go 17 grudnia 1826 roku. W połowie XIX wieku przeszedł w ręce katolików, których w 1860 roku na około 14 tys. mieszkańców miasta było 392. W czasach ZSRR kościół pełnił on funkcję dworca autobusowego. Zrekonstruowany w 1993 roku ponownie jest kościołem rzymskokatolickim dla katolickiej parafii św. Stanisława BM. Jego poświęcenia dokonał 25 sierpnia 1993 roku biskup Jan Olszański. Obsługiwał także pobliskie katolickie kaplice w Rakułówce i Mironach.
Gospodarka.
W mieście rozwinął się przemysł maszynowy, spożywczy, odzieżowy oraz futrzarski.

</doc>
<doc id="1054101" url="https://pl.wikipedia.org/wiki?curid=1054101" title="Geniodektes">
Geniodektes

Geniodektes ("Genyodectes") – rodzaj teropoda z grupy ceratozaurów (Ceratosauria). Żył we wczesnej kredzie (prawdopodobnie ok. 125-99 mln lat temu) na terenach współczesnej Ameryki Południowej. Jego szczątki znaleziono w Argentynie (w prowincji Chubut), jednak dokładne miejsce znalezienia jest niepewne. Został opisany na podstawie fragmentu szczęki i kilku długich, wąskich zębów. Początkowo zaliczany do tyranozauroidów, później do karnozaurów, a obecnie do ceratozaurów. "Genyodectes" jest najbardziej podobny do "Ceratosaurus", ale różni się od niego plezjomorficzną obecnością czterech zębów w kości przedszczękowej (ceratozaur miał trzy).

</doc>
<doc id="1054102" url="https://pl.wikipedia.org/wiki?curid=1054102" title="AS-10 Karen">
AS-10 Karen



</doc>
<doc id="1054103" url="https://pl.wikipedia.org/wiki?curid=1054103" title="AS-12 Kegler">
AS-12 Kegler



</doc>
<doc id="1054104" url="https://pl.wikipedia.org/wiki?curid=1054104" title="USS Swasey">
USS Swasey

Okręty US Navy o nazwie USS "Swasey", pochodzącej od Charlesa Swaseya – oficera amerykańskiej marynarki z czasów wojny secesyjnej:

</doc>
<doc id="1054105" url="https://pl.wikipedia.org/wiki?curid=1054105" title="CSB">
CSB

CSB – pakiet programów do komputerowego wspomagania badań w zakresie chemii organicznej, służący do wspomagania syntezy organicznej (CAOS - "computer-assisted organic synthesis").
Pakiet umożliwia przewidywanie produktów przemian chemicznych jakim może podlegać układ złożony z jednej, dwóch, trzech lub czterech rodzajów cząsteczek. Symulacja przebiega zgodnie z naturalnym kierunkiem przebiegu reakcji chemicznych. Najważniejsze cechy CSB to "multimodelowość" (zaimplementowano cztery różne modele komputerowej symulacji reakcji chemicznych: "Ugiego-Dugundjego" - wykorzystujący koncepcję "matematycznego modelu chemii konstytucyjnej", "zdrowego rozsądku" ("common sense"), "podobieństwa" oraz "empiryczny") oraz zdolność do uczenia się.
W zależności od wybranego modelu symulacji CSB może być wykorzystywany do rozwiązywania różnych problemów chemicznych, np. do: wspomagania nauczania chemii w szkołach średnich i wyższych, wspomagania projektów badawczych związanych z opracowaniem nowych syntez i technologii chemicznych, wspomagania badań z zakresu szeroko rozumianej ekologii (np. symulacja rozkładów i kierunków przemian środków ochrony roślin w glebie, symulacji przemian różnych substancji zachodzących w atmosferze, w wodzie oraz w innych specyficznych środowiskach naturalnych i sztucznych), projektowania metod utylizacji produktów ubocznych i odpadów w przemyśle chemicznym i pokrewnych, symulacji przemian metabolicznych leków, wspomaganie badań w zakresie interakcji leków, wspomagania jakościowych oznaczeń analitycznych (np. symulacja bibliotek związków, które mogą być obecne w próbkach materii o znanej historii), prognozowania procesów starzenia materiałów organicznych, odkrywania i weryfikacji mechanizmów reakcji organicznych.
Dodatkowo, CSB jest wyposażony w pakiet programów użytkowych, umożliwiający gromadzenie informacji o reakcjach chemicznych (zakładanie i obsługa baz reakcji chemicznych).
Pakiet został opracowany w Zakładzie Informatyki Chemicznej (d. Katedra Informatyki Chemicznej i Chemii Fizycznej) Politechniki Rzeszowskiej, przez zespół w składzie: Zdzisław S. Hippe, Grzegorz Fic, Grażyna Nowak i Michał Mazur. 
Pakiet ten wywodzi się ze wcześniejszych programów opracowywanych w Politechnice Rzeszowskiej:

</doc>
<doc id="1054110" url="https://pl.wikipedia.org/wiki?curid=1054110" title="Korwety typu Göteborg">
Korwety typu Göteborg



</doc>
<doc id="1054122" url="https://pl.wikipedia.org/wiki?curid=1054122" title="Ch-25">
Ch-25

Ch-25 (, kod NATO: "AS-10 Karen, AS-12 Kegler") – rodzina radzieckich pocisków kierowanych klasy powietrze-ziemia.
Historia.
Ch-25.
Jeszcze przed wprowadzeniem w 1974 roku do uzbrojenia pocisku Ch-23 naprowadzanego radiokomendowo, rozpoczęto prace nad wersją tego pocisku naprowadzaną na cel podświetlony wiązką lasera. Prace nad nią rozpoczęto na zlecenie wojska w 1969 roku w biurze konstrukcyjnym Kaliningradzkich Zakładów Maszynowych (późniejszym OKB Zwiezda) w Kaliningradzie pod Moskwą, a opracowanie systemu naprowadzania laserowego zlecono NPO Gieofizika. Równolegle rozpoczęto opracowywanie cięższego pocisku Ch-29 w biurze Mołnija. Prace prowadzono wspólnie z OKB Suchoja planując uzbrojenie w nową rakietę samolotów Su-7 i Su-17. Próby wykazały, że nowy system naprowadzania ułatwia użycie broni, jednak wymaga wyposażenia samolotu w precyzyjnego autopilota. Dlatego zrezygnowano z integracji nowej rakiety z Su-7.
Rakieta Ch-25 wykorzystywała większość podzespołów Ch-23. Nowością była półaktywna głowica samonaprowadzania 24N1 zamocowana w przedniej części rakiety, zakończona przezroczystą osłoną, współpracująca z podświetlaczem laserowym na samolocie. Zasadnicza głowica bojowa odłamkowo-burząca F-25-1M, umieszczona za przedziałem sterowania, miała masę 112 kg, w tym 80 kg materiału wybuchowego. Ponieważ z ogona rakiety usunięto zbędną aparaturę systemu kierowania Delta-R1M, umieszczono w tym miejscu drugą głowicę bojową F-25-2M o masie 24 kg, w tym 13 kg materiału wybuchowego. Tylna głowica była charakterystycznie niesymetrycznie podcięta dla lepszego rozrzutu odłamków. Pocisk był wyposażony w autopilota SUR-71. Silnik rakietowy na paliwo stałe PRD-228 był zaadaptowany z pocisku Ch-23 i miał dwie dysze boczne. Pocisk nosił też oznaczenie fabryczne „wyrób 69” (ros. "izdielije 69").
Pocisk mógł być wystrzeliwany z odległości od 3 do 7 km, z samolotu lecącego na wysokości 500–4000 m z prędkością między 730 a 1040 km/h. Czas kierowanego lotu wynosił do 25 sekund. Można było wystrzeliwać pociski salwą. Wadą przyjętego sposobu naprowadzania przez podświetlacz Prożektor było zgranie wiązki lasera z osią podłużną samolotu, przez co pilot musiał utrzymywać cel w celowniku i naprowadzać na niego samolot do chwili trafienia (podobnie jak w systemie kierowania w radiowej wiązce prowadzącej pocisku Ch-66, lecz z większą celnością). Zasadniczym sposobem było płytkie nurkowanie pod kątem 25-30°, bez możliwości manewrowania, wiążące się również z ryzykiem spowodowanym przez wyjście z nurkowania nad pozycjami przeciwnika i porażonym celem. W późniejszej stacji podświetlania Klon istniała możliwość pewnego odchylenia wiązki (w pionie od +6° do -30° i w poziomie ±12°), lecz położeniem plamki należało sterować ręcznie, co powodowało, że nadal najskuteczniejszy był atak w locie nurkowym. Większe możliwości manewrowania i automatyczne śledzenie celu wprowadzono dopiero wraz ze stacją podświetlania Kajra, umożliwiającą też korzystanie z bomb naprowadzanych laserowo (w pionie od +6° do -140° i w poziomie ±20°).
Próby Ch-25 rozpoczęto pod koniec 1973 roku. Podczas prób problemy sprawiała m.in. głowica samonaprowadzania, która musiała zostać ulepszona. Po ukończeniu 26 grudnia 1974 roku prób państwowych, w 1975 roku uruchomiono produkcję pocisków Ch-25 w Kaliningradzkich Zakładach Maszynowych (KMZ). Pocisk został formalnie przyjęty do uzbrojenia dopiero postanowieniem władz (KC KPZR i Rady Ministrów) 3 lutego 1976 roku wraz z podświetlaczem Prożektor jako element uzbrojenia kompleksu Su-17MKG (było to oznaczenie systemu, a nie samolotu). Konstruktorzy pocisku zostali nagrodzeni Nagroda Leninowską. Pociski te stosowano najpierw z podwieszanymi zasobnikami Prożektor na samolotach Su-17M2, następnie z dalmierzem-podświetlaczem laserowym Klon na samolotach Su-17M3 i Su-25 (Klon-PS), Su-17M4 (Klon-54), MiG-27M i MiG-27D (Klon-PM), a ostatecznie z nową stacją podświetlania Kajra na samolotach MiG-27K i Su-24M. Próby stacji Klon i Kajra prowadzono od 1975 roku. Równolegle z Ch-25 prowadzono prace nad zbliżoną konstrukcyjnie rakietą przeciwradiolokacyjną oznaczoną indeksem Ch-27.
Ch-25M.
W połowie lat 70 XX w. do uzbrojenia radzieckiego lotnictwa taktycznego przyjęto rakiety Ch-23 (sterowana radiokomendowo), Ch-25 (naprowadzana na cel podświetlony laserem) i Ch-27 (przeciwradiolokacyjna). Wszystkie te rakiety powstały w jednym biurze konstrukcyjnym i miały zbliżoną konstrukcję. Podsunęło to pomysł opracowania uniwersalnej rakiety produkowanej wersjach różniących się głowicami z aparatura kierującą, a mających wspólny silnik, głowicę bojową korpus, skrzydła i elektronikę.
Powstały trzy wersje rakiety:
Poszczególne wersje zostały przyjęte do uzbrojenia w latach 1975-1976 i szybko wyparły starsze wzory kierowanego uzbrojenia rakietowego. Pierwszym nosicielem tych rakiet był MiG-27, później zintegrowano je z innymi samolotami lotnictwa taktycznego, a także z niektórymi śmigłowcami. Rakieta Ch-25 znajduje się na uzbrojeniu Sił Powietrznych RP.

</doc>
<doc id="1054128" url="https://pl.wikipedia.org/wiki?curid=1054128" title="Ceratozaury (rodzina)">
Ceratozaury (rodzina)

Ceratozaury (Ceratosauridae) – rodzina dinozaurów z grupy ceratozaurów (Ceratosauria).
Żyły w okresie późnej jury i kredy na terenach obu Ameryk, Afryki i Europy.
Były to średniej wielkości teropody – długość ciała do 9 m.
Do rodziny Ceratosauridae aktualnie zalicza się dwa rodzaje: ceratozaur i geniodektes.

</doc>
<doc id="1054131" url="https://pl.wikipedia.org/wiki?curid=1054131" title="Pałac Biskupi w Lublinie">
Pałac Biskupi w Lublinie

Pałac Biskupi – pałac w Lublinie, znajdujący się przy ulicy Prymasa Stefana Wyszyńskiego. Kompleks składa się z dwóch budynków połączonych ze sobą kaplicą. Jeden z nich jest siedzibą Kurii Metropolitalnej, w drugim rezyduje arcybiskup. Powstał jako rezydencja szlachecka, a w ręce kurii biskupiej, wraz z sąsiednim pałacem Konsystorskim, dostał się w drugiej połowie XIX stulecia.
Historia.
Pałac powstał w drugiej połowie XVIII wieku. Często zmieniał swoich właścicieli. Byli nimi między innymi Miączyńscy, Łańcuchowscy, pułkownik wojsk polskich Zawidzki. Przez pewien okres był własnością rządu carskiego – mieściło się w nim wtedy pocztowe biuro gubernialne. Od końca XVIII wieku oba pałace należą do jednego właściciela. Od 1817 do 1822 roku tym właścicielem było Towarzystwo Wolnych Mularzy, a pałacowe wnętrza służyły loży masońskiej Wolność Odzyskana. Jednym z jej założycieli był związany krótko z Lublinem Walerian Łukasiński, współzałożyciel Wolnomularstwa Narodowego, a także współorganizator Narodowego Towarzystwa Patriotycznego. Później mieścił się w nim Sąd Kryminalny.
Pałac Konsystorski wystawiono na początku XVII wieku, dla chorążyny lubelskiej Suchodolskiej, która utrzymywała w nim drukarnię braci polskich, a może i zbór. Od 1852 r. wraz z Pałacem Biskupim przeszedł na własność kurii biskupiej. Cały kompleks był kilkakrotnie przebudowywany. W tym samym też czasie wzniesiono kaplicę łączącą oba budynki.
Jednym z biskupów zamieszkujących pałac był Stefan Wyszyński, późniejszy prymas Polski. Biskupem lubelskim był w latach 1946–1948. Na jego pamiątkę w 1996 roku na dziedzińcu przed Pałacem Biskupim stoi pomnik mu poświęcony.
Jest to jeden z dwóch pomników w Lublinie przedstawiających tę postać. Drugi znajduje się na dziedzińcu Katolickiego Uniwersytetu Lubelskiego im. Jana Pawła II.

</doc>
<doc id="1054132" url="https://pl.wikipedia.org/wiki?curid=1054132" title="Zadnia Spalona">
Zadnia Spalona

Zadnia Spalona (słow. "Zadná Spálená") – niski grzbiet odbiegający od Spalonej Kopy (2083 m n.p.m.) w słowackich Tatrach Zachodnich w północno-wschodnim kierunku (do Doliny Rohackiej). Grzbiet ten oddziela od siebie dwa boczne odgałęzienia Doliny Rohackiej: Dolinę Spaloną od Małej Spalonej Doliny. Ma łagodne zbocza, jest porośnięty lasem, kosówką lub trawą, miejscami piarżysto-kamienisty. Maksymalna wysokość ok. 1800 m n.p.m.

</doc>
<doc id="1054134" url="https://pl.wikipedia.org/wiki?curid=1054134" title="Pendulum (album)">
Pendulum (album)

Pendulum – szósty studyjny album amerykańskiego zespołu Creedence Clearwater Revival wydany 7 grudnia 1970 roku przez wytwórnię Fantasy Records.
Jest zarazem ostatnim albumem zespołu, na którym gra gitarzysta rytmiczny Tom Fogerty, który opuścił grupę tuż po wydaniu płyty. Od tamtego czasu zespół liczy tylko trzech członków.
Na albumie znalazło się 10 rockowych utworów, wszystkie zostały skomponowane przez Johna Fogerty’ego. Wśród nich znalazły się 2 single: „Have You Ever Seen the Rain?” oraz „Hey Tonight”. Oba zostały pozytywnie ocenione i sklasyfikowane na 8. miejscu "Pop Singles" w 1971 roku.
Lista utworów.
Strona 1.
Wszystkie utwory napisał John Fogerty.

</doc>
<doc id="1054135" url="https://pl.wikipedia.org/wiki?curid=1054135" title="Dekrement logarytmiczny">
Dekrement logarytmiczny



</doc>
<doc id="1054137" url="https://pl.wikipedia.org/wiki?curid=1054137" title="Wormhole">
Wormhole



</doc>
<doc id="1054140" url="https://pl.wikipedia.org/wiki?curid=1054140" title="Ludwika Koburg (księżna Argyll)">
Ludwika Koburg (księżna Argyll)

Ludwika, księżna Argyll, właśc. Louise Caroline Alberta, znana jako Markiza Lorne ("Marchioness of Lorne") (ur. 18 marca 1848 w Buckingham Palace, zm. 3 grudnia 1939 w Kensington Palace) – księżniczka Zjednoczonego Królestwa, po mężu księżna Argyll.
Życiorys.
Księżniczka Ludwika była córką brytyjskiej monarchini Wiktorii i jej małżonka, księcia Alberta. Była siostrą m.in. cesarzowej Niemiec i królowej Prus, Wiktorii, króla Wielkiej Brytanii, Edwarda VII.
Ludwika wyszła za mąż za markiza Johna Douglasa Sutherlanda Campbella (1845-1914). Ślub odbył się 21 marca 1871 w zamku Windsor. Mąż Ludwiki był markizem Lorny, później otrzymał tytuł księcia Argyll. John był również gubernatorem generalnym Kanady w latach 1878-1883. Małżeństwo nie miało dzieci.
Po objęciu przez męża stanowiska gubernatora Kanady, Ludwika razem z nim wyjechała do tego kraju. W przeciwieństwie do popularnego Johna, sama była znudzona życiem w brytyjskiej kolonii. W czasie swojego pobytu w Kanadzie mieszkali w Louiseville w prowincji Alberta.

</doc>
<doc id="1054142" url="https://pl.wikipedia.org/wiki?curid=1054142" title="Dekrement tłumienia">
Dekrement tłumienia



</doc>
<doc id="1054145" url="https://pl.wikipedia.org/wiki?curid=1054145" title="Transvaal">
Transvaal



</doc>
<doc id="1054146" url="https://pl.wikipedia.org/wiki?curid=1054146" title="Zapadka Mullera">
Zapadka Mullera

Zapadka Mullera – proces akumulacji niekorzystnych mutacji w genomach i puli genowej populacji organizmów rozmnażających się bezpłciowo, pozbawionych mechanizmów rekombinacji.
Pochodzenie nazwy.
Nazwa pochodzi od słowa „zapadka” (ang. – "ratchet") użytego przez Hermanna Mullera dla podkreślenia nieodwracalności zmian genetycznych powodowanych przez mutacje w genomach organizmów rozmnażających się bezpłciowo. Została ona podchwycona i spopularyzowana przez genetyka-ewolucjonistę J. Felsensteina.
Opis.
Proces akumulacji niekorzystnych mutacji w puli genowej organizmów rozmnażających się bezpłciowo został zaproponowany w celu wyjaśnienia ewolucji rozmnażania płciowego i jego przewagi nad rozmnażaniem bezpłciowym.
Wiele mutacji nie jest letalnych, lecz tylko obniża, często nieznacznie, dostosowanie. Dlatego nie są one eliminowane przez dobór naturalny – osobniki będące ich nosicielami przeżywają. Jednakże, ponieważ z pokolenia na pokolenie pojawiają się nowe mutacje w różnych loci genowych, ich wpływ na dostosowanie kumuluje się. W klonie organizmów rozmnażających się bezpłciowo mutacji może tylko przybywać, ponieważ prawdopodobieństwo zajścia mutacji powrotnej jest znikomo małe. Gdy w linii osobników rozmnażających się bezpłciowo nagromadzi się wystarczająco dużo takich szkodliwych mutacji, średnie dostosowanie w populacji maleje, aż zostanie ona wyeliminowana przez dobór naturalny. Natomiast podczas rozmnażania płciowego, dzięki rekombinacji, następuje tasowanie loci genowych. Allele z mutacjami szkodliwymi mogą być w związku z tym eliminowane z populacji a średnie dostosowanie w populacji może wzrastać.

</doc>
<doc id="1054147" url="https://pl.wikipedia.org/wiki?curid=1054147" title="Nieuwe Republik">
Nieuwe Republik



</doc>
<doc id="1054148" url="https://pl.wikipedia.org/wiki?curid=1054148" title="Ludwika Koburg, księżna Argyll">
Ludwika Koburg, księżna Argyll



</doc>
<doc id="1054149" url="https://pl.wikipedia.org/wiki?curid=1054149" title="Wieża Trynitarska w Lublinie">
Wieża Trynitarska w Lublinie

Wieża Trynitarska w Lublinie – neogotycka wieża-dzwonnica jest najwyższym zabytkowym punktem wysokościowym Lublina. Z platformy widokowej, na wysokości 40 metrów roztacza się rozległa panorama miasta. Nazwa wieży pochodzi od zakonu oo. trynitarzy, którzy przebywali w pojezuickich zabudowaniach klasztornych, znajdujących się w pobliżu wieży. Obecnie w jej wnętrzu mieści się Muzeum Archidiecezjalne.
Historia.
Wieża Trynitarska w Lublinie zwana również Bramą Trynitarską wchodzi w skład zabudowań kolegium jezuickiego. Na początku była tylko furtą klasztorną. Wejście do katedry, lub szkoły prowadziła przez furtę. W roku 1627 podwyższono ją i przeznaczono na dzwonnicę. Po kasacie zakonu jezuitów przeszła w ręce trynitarzy. Pomimo że budowla krótko należała do zakonników, od tej pory zaczęto ją nazywać Wieżą Trynitarską. Trynitarze byli jednak biednym zakonem. Budynki w kompleksie klasztornym zaczęły podupadać i wymagały remontu. W 1818 roku kolejnym właścicielem obiektu stało się miasto.
W XIX wieku Wieża Trynitarska wraz z katedrą została przebudowana. Antonio Corazzi zaprojektował ją w stylu neogotyckim. Podczas II wojny światowej uległa poważnym zniszczeniom, odbudowano ją w latach 1945–1952. Obecnie znajduje tu się Muzeum Archidiecezjalne. Muzeum w swoich zbiorach posiada przedmioty użytku religijnego, obrazy, ikony, rzeźby, tkaniny, sarkofagi, instrumenty muzyczne, lichtarze, portret trumienne oraz inne zabytkowe sprzęty. Ponieważ wieża jest dzwonnicą lubelskiej archikatedry, można tu obejrzeć 4 dzwony: Michała, przeniesionego z fary lubelskiej oraz największy lubelski dzwon, Marię, odzywa się ona w wyjątkowe uroczystości. Ze szczytu wieży można oglądać panoramę Lublina.

</doc>
<doc id="1054151" url="https://pl.wikipedia.org/wiki?curid=1054151" title="Marina Golbahari">
Marina Golbahari

Marina Golbahari (znana również jako "Marina Gulbahari", ur. w 1989 roku w Kabulu w Afganistanie) – afgańska aktorka. 
Doceniona za film "Osama", w którym zagrała główną rolę. Reżyser, Siddiq Barmak, znalazł ją na żebrzącą na ulicy. Dobre recenzje i dwie nagrody w kategorii najlepszej aktorki, przyniosły jej kolejne role, w tym film o niej samej.

</doc>
<doc id="1054155" url="https://pl.wikipedia.org/wiki?curid=1054155" title="Ch-27">
Ch-27

Ch-27 (Ch-27PS, , ozn. NATO: "AS-12 Kegler") – sowiecki pocisk przeciwradiolokacyjny klasy powietrze-ziemia z lat 80. XX wieku.
Historia.
Równolegle z pracami nad rakietami Ch-23 (naprowadzana radiokomendowo) i Ch-25 (naprowadzana na cel podświetlony wiązką lasera) w biurze konstrukcyjnym OKB Zwiezda prowadzono prace nad rakieta przeciwradiolokacyjną. Rakieta otrzymała oznaczenie Ch-27PS (skrót od ros. "passiwnoje samonawiedienije" – samonaprowadzanie pasywne), lecz później stosowano także samo oznaczenie Ch-27. Nosiła też oznaczenie fabryczne „wyrób 72” (ros. "izdielije 72"). Prace rozpoczęto formalnie na podstawie postanowienia z 15 sierpnia 1972 roku. Rakieta była zbliżona konstrukcyjnie do Ch-23 i Ch-25, różniła się głównie pasywną głowicą naprowadzającą się na źródło promieniowania radiowego, inną głowicą bojową, dwuzakresowym silnikiem rakietowym z bardziej energetycznym paliwem, pozwalającym zwiększyć prędkość lotu i zasięg z 10 km, oraz autopilotem.
Próby państwowe rakiety Ch-27 przeprowadzono na samolocie MiG-23BM w latach 1975-1977. Formalnie została przyjęta na uzbrojenie postanowieniem władz (KC KPZR i Rady Ministrów) 2 września 1980 roku. Przeznaczona była przede wszystkim dla samolotów MiG-23BM/BK i MiG-27. Ch-27 mogła być przenoszona przez samoloty MIG-25 i Su-17. Ch-27 znajdowała się na uzbrojeniu stosunkowo krótko. Jeszcze przed przyjęciem jej do uzbrojenia w OKB Zwiezda rozpoczęto prace nad modułowym pociskiem Ch-25M, opartym na konstrukcji Ch-27, którego wersja Ch-25MP została następcą Ch-27.
Opis.
Pierwszy przedział pocisku zajmowała głowica samonaprowadzająca, z charakterystyczną stożkową obudową i niewielkimi destabilizatorami w tylnej części głowicy. Pasywna głowica naprowadzająca była wyposażona w dwie anteny dostrojone do częstotliwości radarów systemów przeciwlotniczych MIM-14 Nike-Hercules i MIM-23 Hawk (podstawowe systemy przeciwlotnicze NATO w latach 70). Jednakże, rakieta miała niewystarczający zasięg do zwalczania tych systemów spoza ich strefy rażenia, toteż od początku zakładano, że będzie służyć przede wszystkim do walki z systemami bliskiego zasięgu wojsk lądowych jak Crotale i Roland. Stosowano dwie głowice samonaprowadzania: PRGS-1WP pracująca w paśmie A (długość rakiety 4194 mm, masa 301 kg, oznaczenie "izdielije 721") i PRGS-2WP pracująca w paśmie A’ (długość 4294 mm, masa 303 kg, oznaczenie "izdielije 72"). W drugim przedziale była aparatura kierowania i autopilot oraz powierzchnie sterowe. W trzecim przedziale była głowica bojowa odłamkowo-burząca F-27 o masie 90 kg. Silnik rakietowy na paliwo stałe PRD-276 (lub RDTT-276M) miał czas pracy 11,5 s i był dwuzakresowy: szybko rozpędzał rakietę rozwijając ciąg ok. 2000 kG, a następnie podtrzymywał lot z prędkością marszową. Prędkość maksymalna wynosiła 850 m/s (3060 km/h), a czas lotu do 90 s. Rakieta w końcowym odcinku lotu wykonywała górkę i uderzała w cel pod kątem 20-30°. Taki tor lotu zapewniał skuteczniejsze porażenie celu i był możliwy dzięki nowemu autopilotowi SUR-273. Wykrycie celów dla rakiety i programowanie głowicy przed odpaleniem zapewniała aparatura Wjuga w podwieszanym zasobniku.
Zasięg zwalczania celów wynosił do 40 km. Przy odpaleniu w locie z dużą prędkością na wysokości 12 km podczas prób zasięg oceniono na 37 km, a przy odpaleniu z wysokości 50 m spadał on do 17 km. Prawdopodobieństwo trafienia z dokładnością do 10 m oceniano na 0,7.

</doc>
<doc id="1054159" url="https://pl.wikipedia.org/wiki?curid=1054159" title="Quarter inch cartridge">
Quarter inch cartridge

Quarter inch cartridge (QIC) – standard kasetowej taśmy magnetycznej o szerokości 0,25 cala mieszczącej od 20 do 32 równoległych kanałów informacji zapisywanej blokami o długości 512 lub 1024 B (bajtów) w segmentach po 32 bloki, przy czym 8 bloków w segmencie jest zużywanych na informacje kontrolne.

</doc>
<doc id="1054160" url="https://pl.wikipedia.org/wiki?curid=1054160" title="Georges de Scudéry">
Georges de Scudéry

Georges de Scudéry, (ur. 22 sierpnia 1601 w Hawrze, zm. 14 maja 1667 w Paryżu) – francuski pisarz.
Brat Madeleine de Scudéry, z którą napisał dużo powieści sygnowanych jedynie jego nazwiskiem. Wybrał karierę wojskową, jednakże rzucił ją w 1630 poświęcając się pisaniu.
Przez długi czas korzystał z protekcji kardynała Richelieu.
Po usunięciu kardynała Richelieu wybrał neutralność względem kardynała Mazarin, 
który nominował go komendantem fortu Notre-Dame-de-la-Garde w Marsylii (1644-1647). 
Za wspieranie Kondeusza podczas frondy został wygnany do Normandii i zamieszkał w Rouen, gdzie poślubił Marie-Madeleine 
de Martinvast (1631-1712).
W 1650 został członkiem Akademii Francuskiej.

</doc>
<doc id="1054165" url="https://pl.wikipedia.org/wiki?curid=1054165" title="Thomas Upington">
Thomas Upington

Thomas Upington (ur. 1844 w Corku, zm. 1898) – brytyjski zarządca w Południowej Afryce i premier Kolonii Przylądkowej w latach 1884–1886.
Na jego cześć nazwano miasto w prowincji Northern Cape, nad rzeką Oranje – Upington. Także Burowie jedną ze swoich republik nazwali na jego cześć w ramach szacunku jakim go darzyli za bycie im przychylnym Upingtonię.

</doc>
<doc id="1054167" url="https://pl.wikipedia.org/wiki?curid=1054167" title="Dekarbonizacja wody">
Dekarbonizacja wody



</doc>
<doc id="1054173" url="https://pl.wikipedia.org/wiki?curid=1054173" title="Stanisław Rola">
Stanisław Rola

Stanisław Rola (ur. 28 stycznia 1957 w Warszawie) – polski lekkoatleta chodziarz, olimpijczyk.
Osiągnięcia.
Startował na mistrzostwach Europy w Pradze w 1978, gdzie był 16. w chodzie na 20 kilometrów oraz na igrzyskach olimpijskich w Moskwie w 1980, gdzie zajął 7. miejsce w chodzie na 50 kilometrów. Był także mistrzem Polski w chodzie na 20 km w 1982. Ustanowił rekord Polski w chodzie na nietypowym dystansie 30 km (2:20:48,9 s. w 1978). Trzy razy startował w Pucharze Świata w chodach.
Był zawodnikiem Polonii Warszawa, podopiecznym trenerów Mieczysława Długoborskiego i Eugeniusza Ornocha.

</doc>
<doc id="1054176" url="https://pl.wikipedia.org/wiki?curid=1054176" title="Hewlett-Packard Company">
Hewlett-Packard Company



</doc>
<doc id="1054177" url="https://pl.wikipedia.org/wiki?curid=1054177" title="Have You Ever Seen the Rain?">
Have You Ever Seen the Rain?

Have You Ever Seen the Rain? – ballada rockowa napisana przez Johna Fogerty’ego, zamieszczona na albumie "Pendulum", amerykańskiego rockowego zespołu Creedence Clearwater Revival, który wydany został 7 grudnia 1970 roku.
Piosenka została wydana jako singel, który dotarł do 8. miejsca na "Billboard" Hot 100 w 1970 roku.
Nawiązania do utworu.
Piosenka CCR został wykorzystana w filmie "Evan Wszechmogący".
Utwór pojawił się w serialach takich jak:
Covery.
Utwór doczekał się kilku coverów. W 1977 roku ukazał się w tanecznej wersji na płycie grupy Boney M "Love For Sale". 1993 roku zespół Ramones nagrał punkrockową wersję utworu. Znalazła się ona na albumie Acid Eaters. W tym samym roku utwór w wykonaniu Spin Doctors znalazł się na ścieżce dźwiękowej z filmu "Filadelfia". W latach 80. piosenka powstała również w wykonaniu zespołu Smokie i Bonnie Tyler, a w 2006 roku angielski wokalista Rod Stewart nagrał kolejną wersję tej piosenki. Do nowej aranżacji powstał teledysk. Piosenka znalazła się na albumie z samymi coverami – "Still the Same... Great Rock Classics of Our Time". Swoją wersję utworu nagrał również polski zespół T.Love.

</doc>
<doc id="1054179" url="https://pl.wikipedia.org/wiki?curid=1054179" title="Cristian Mora">
Cristian Mora

Cristian Rafael Mora Medrano (ur. 26 sierpnia 1979 r. w Vinces w prowincji Los Rios) – ekwadorski piłkarz. Bramkarz w klubie LDU Quito, oraz piłkarskiej reprezentacji Ekwadoru. Obdarzony przydomkiem „Conde”.
Mierzy 185 cm wzrostu.

</doc>
<doc id="1054182" url="https://pl.wikipedia.org/wiki?curid=1054182" title="Swellendam">
Swellendam

 
Swellendam – małe miasto w Południowej Afryce, w prowincji przylądkowej Zachodniej. Ma powyżej 30 000 mieszkańców. Jest trzecim w kolejności założenia miastem europejskim w południowej Afryce. Można tam zobaczyć budynki zbudowane przez Holendrów.
Swellendam jest położony na drodze N2, blisko 220 km od Kapsztadu i George.
18 czerwca 1795 powstała krótkotrwała Republika Swellendam, zlikwidowana już w listopadzie tego roku.

</doc>
<doc id="1054185" url="https://pl.wikipedia.org/wiki?curid=1054185" title="Western Cape">
Western Cape



</doc>
<doc id="1054187" url="https://pl.wikipedia.org/wiki?curid=1054187" title="One Last Wish">
One Last Wish

One Last Wish – amerykański zespół grający emo.
Historia.
Po rozpadzie Rites of Spring w 1986, trójka spośród czterech jego członków – wokalista/gitarzysta Guy Picciotto, basista Edward Janney oraz perkusista Brendan Canty – utworzyli nowy zespół wraz z gitarzystą Michaelem Hamptonem (wcześniej w The Faith i Embrace). Od sierpnia 1986 muzycy używając nazwy One Last Wish zaczęli grać koncerty, które odbywały się głównie w Waszyngtonie i jego okolicach. Jedyne ich nagrania zostały zrealizowane przy pomocy Dona Zientary w listopadzie 1986 w "Inner Ear Studios" w Arlington. Grupa zakończyła działalność w styczniu 1987 tuż po zakończeniu prac nad nagranym materiałem, który w rezultacie ukazał się trzynaście lat później na albumie "1986". 
Po rozpadzie zespołu Canty i Picciotto dołączyli do Iana MacKaye'a w zespole Fugazi, a także z Miachaelem Fellowsem utworzyli grupę Happy Go Licky.

</doc>
<doc id="1054189" url="https://pl.wikipedia.org/wiki?curid=1054189" title="Knieć">
Knieć

Knieć ("Caltha" L.) – rodzaj roślin zielnych z rodziny jaskrowatych. Obejmuje 10 gatunków(według niektórych ujęć 20 lub nawet 40). Rośliny te występują na wilgotnych łąkach i na terenach bagiennych w strefie klimatu umiarkowanego zarówno na półkuli północnej jak i południowej. Wszystkie są bylinami osiągającymi 15-80 cm wysokości. W polskiej florze występuje knieć błotna ("Caltha palustris"), w polskich publikacjach podnosi się także często do rangi gatunku knieć górską ("Caltha palustris" subsp. "laeta"). 
Systematyka.
Rodzaj z podrodziny "Ranunculoideae" Arnott w obrębie rodziny jaskrowatych ("Ranunculaceae").
Sekcja "Psychrophila" (wyodrębniana też do osobnego rodzaju "Psychrophila"):
Sekcja "Caltha":
Nazewnictwo.
Niedługo po tym, gdy Karol Linneusz opublikował nazwę naukową "Caltha" przypisując ją dla rodzaju knieć, nazwa ta opublikowana została przez brytyjskiego botanika Philipa Millera w odniesieniu do rodzaju nagietek ("Caltha" P. Miller, Gard. Dict. Abr. ed. 4. 28 Jan 1754 (non Linnaeus 1753) = "Calendula" Linnaeus 1753).
Nazwa naukowa "Caltha" stosowana była przez licznych starożytnych autorów rzymskich prawdopodobnie właśnie w odniesieniu do nagietka lekarskiego, w każdym razie do jakiejś rośliny o żółtych kwiatach.

</doc>
<doc id="1054192" url="https://pl.wikipedia.org/wiki?curid=1054192" title="Northern Cape">
Northern Cape



</doc>
<doc id="1054195" url="https://pl.wikipedia.org/wiki?curid=1054195" title="Noord-Kaap">
Noord-Kaap



</doc>
<doc id="1054196" url="https://pl.wikipedia.org/wiki?curid=1054196" title="Eliminacje do Mistrzostw Europy w Piłce Nożnej 2008/Grupa A">
Eliminacje do Mistrzostw Europy w Piłce Nożnej 2008/Grupa A

27 stycznia 2006 odbyło się losowanie grup eliminacyjnych Euro 2008. 50 zespołów narodowych, które biorą udział w tych rozgrywkach zostało podzielonych przez UEFA na sześć koszyków po siedem drużyn oraz jeden, w którym jest ośmiu uczestników. Do grupy A zostały rozlosowane następujące drużyny:
Eliminacje w grupie A rozpoczęły się 16 sierpnia 2006, a skończyły 24 listopada 2007
Tabela.
Uwagi:
Do finałów ME 2008 awansowały:
Bez awansu pozostały:

</doc>
<doc id="1054199" url="https://pl.wikipedia.org/wiki?curid=1054199" title="Flaga Kraju Ałtajskiego">
Flaga Kraju Ałtajskiego

Flaga Kraju Ałtajskiego – flaga o proporcjach 1:5, przyjęta 29 czerwca 2000 r. - wzorowana na fladze Rosyjskiej FSRR. Podobnie jak ona składa się z dwóch płatów:
W centralnej części płata czerwonego znajduje się herb kraju, natomiast na tle pasa niebieskiego - żółte geometryczny obraz przedstawiający kłos pszenicy. Część czerwona i niebieska są od siebie oddzielone bardzo wąskim paskiem barwy białej.

</doc>
<doc id="1054201" url="https://pl.wikipedia.org/wiki?curid=1054201" title="Caltha">
Caltha



</doc>
<doc id="1054202" url="https://pl.wikipedia.org/wiki?curid=1054202" title="Tadeusz Regulski">
Tadeusz Regulski

Tadeusz Gustaw Regulski h. Rawicz (ur. 7 listopada 1896 w Kutnie, zm. 29 września 1971 w Tworkach) – ekonomista, działacz PCK.
Życiorys.
Był najmłodszym synem Juliusza, zawiadowcy stacji kolejowej w Kutnie, i Bronisławy z Chodakowskich, bratem gen. Bronisława Regulskiego, i ekonomisty Janusza Regulskiego oraz prawnukiem płk Józefa Regulskiego, bohatera wojen napoleońskich. Nauki pobierał w Kutnie i Warszawie. Nic nie wiadomo o jego służbie wojskowej w armii carskiej armii – w chwili wybuchu I wojny światowej był w wieku poborowym (pozostali bracia służyli do 1918 w wojsku carskim).
W 1920 – w czasie wojny bolszewickiej – wstąpił jako ochotnik do WP, do 4 pułku ułanów z Włocławka, brał udział w walkach Dywizji Litewsko-Białoruskiej generała Żeligowskiego z bolszewikami i odniósł ciężkie rany.
Od 1922 działał wraz z bratem, Januszem, w nowo powstałej warszawskiej spółce Elektryczne Koleje Dojazdowe. Był najpierw prokurentem i kupował grunty pod budowę linii kolejowej, później awansował na dyrektora handlowego. Około 1938 został powołany na zastępcę dyrektora naczelnego firmy Philips w Polsce, a w 1939 został pełnomocnikiem rządu polskiego w tych zakładach.
Po inwazji niemieckiej w 1939 Regulski wraz z rodziną przedostał się przez Lwów na Węgry i potem do Francji. Od 1940 pełnił funkcję delegata PCK na południu Francji w departamencie Var. Organizował schroniska dla Polaków rozproszonych po Francji i ułatwiał ich ewakuację do Anglii. We Francji pozostał przez cały okres wojenny. Po wyzwoleniu Paryża w sierpniu 1944 zorganizował w ramach PCK biuro poszukiwań rodzin wśród Polaków przebywających w Europie Zachodniej.
Zwabiony obietnicami tzw. „władzy ludowej”, w 1947 powrócił z rodziną do Polski. Najpierw przydzielono mu skromną posadę w EKD, lecz po krótkim czasie usunięto go wraz z bratem, Januszem, z pracy. Janusz – wskutek represji władz – trafił do więzienia, a Tadeusz, żeby przeżyć, zajął się hodowlą królików i róż w Grodzisku Mazowieckim.
Tadeusz Regulski był żonaty z Marią z Gnoińskich h. Ciołek i miał z nią syna i córkę.
Zmarł po ciężkiej chorobie w szpitalu w Tworkach i został pochowany w grobie rodzinnym na cmentarzu Powązkowskim (kwatera B-4-11,12).

</doc>
<doc id="1054203" url="https://pl.wikipedia.org/wiki?curid=1054203" title="Mała Spalona Dolina">
Mała Spalona Dolina

Mała Spalona Dolina (słow. "Malá Spálená dolinka", "Zadná Spálená dolinka", "Čierna dolinka") – jedno z bocznych odgałęzień (orograficznie lewe) Doliny Rohackiej w słowackich Tatrach Zachodnich. W dawnej literaturze nazywano ją również Doliną Czarną. Znajduje się pomiędzy dwoma odbiegającymi na północny wschód od Spalonej Kopy (2083 m n.p.m.) grzbietami: wyższym, zwanym Przednią Spaloną i niższym, zwanym Zadnią Spaloną. Jest pochodzenia lodowcowego, powstała na dnie bocznego lodowca.
Mała Spalona Dolina nie jest udostępniona turystycznie. Jest widoczna z placu Adamcula przy szosie biegnącej Doliną Rohacką, na wprost w południowym kierunku. Jest to tzw. dolina zawieszona, jej dno położone jest w górnej granicy lasu, dużo wyżej od dna Doliny Rohackiej. W przeszłości była wypasana. Wraz z Doliną Spaloną należała do Hali Spalonej. Wypasali na niej mieszkańcy Zuberca i Malatyny. Obecnie jej zbocza są częściowo porośnięte lasem lub kosówką, częściowo trawiaste, a w górnych partiach piarżysto-kamieniste. Wskutek zaprzestania wypasu trawiaste obszary stopniowo zarastają i niewątpliwie w przyszłości ukształtują się tutaj typowe dla Tatr piętra roślinności. Od strony Doliny Rohackiej podcięta jest stromym i zalesionym zboczem, którym spływa do Rohackiego Potoku niewielki potoczek.

</doc>
<doc id="1054207" url="https://pl.wikipedia.org/wiki?curid=1054207" title="PSL Piast (1913-1931)">
PSL Piast (1913-1931)



</doc>
<doc id="1054209" url="https://pl.wikipedia.org/wiki?curid=1054209" title="Malá Spálená dolina">
Malá Spálená dolina



</doc>
<doc id="1054210" url="https://pl.wikipedia.org/wiki?curid=1054210" title="Błona podstawowa">
Błona podstawowa

Błona podstawowa () – błona znajdująca się w ślimaku ucha wewnętrznego. Znajdują się na niej komórki rzęsate narządu Cortiego.

</doc>
<doc id="1054211" url="https://pl.wikipedia.org/wiki?curid=1054211" title="Ch-25M">
Ch-25M



</doc>
<doc id="1054213" url="https://pl.wikipedia.org/wiki?curid=1054213" title="Knysna">
Knysna

Knysna – miasto w Południowej Afryce, w prowincji Przylądkowej Zachodniej. Jest częścią Garden Route. Leży 34 stopnie na południe od równika i 72 kilometry na wschód od miasta George na szosie N2.

</doc>
<doc id="1054214" url="https://pl.wikipedia.org/wiki?curid=1054214" title="Paúl Ambrosi">
Paúl Ambrosi

Vicente Paul Ambrosi Zambrano, potocznie Paul Ambrosi (ur. 14 października 1980 r.) jest piłkarzem ekwadorskim, który gra na pozycji obrońcy. Większość kariery spędził w klubie LDU Quito.
Ze względu na pochodzenie przodków posiada również obywatelstwo włoskie.
Został wybrany do piłkarskiej kadry narodowej Ekwadoru na Mistrzostwa Świata w Piłce Nożnej 2006 roku rozgrywanych w Niemczech.

</doc>
<doc id="1054216" url="https://pl.wikipedia.org/wiki?curid=1054216" title="Ch-25MP">
Ch-25MP



</doc>
<doc id="1054217" url="https://pl.wikipedia.org/wiki?curid=1054217" title="Eland (ujednoznacznienie)">
Eland (ujednoznacznienie)



</doc>
<doc id="1054218" url="https://pl.wikipedia.org/wiki?curid=1054218" title="Ch-25MR">
Ch-25MR



</doc>
<doc id="1054220" url="https://pl.wikipedia.org/wiki?curid=1054220" title="Ch-25ML">
Ch-25ML



</doc>
<doc id="1054224" url="https://pl.wikipedia.org/wiki?curid=1054224" title="Flaga Kraju Chabarowskiego">
Flaga Kraju Chabarowskiego

Flaga Kraju Chabarowskiego (NHR:149) – flaga o proporcjach 2:3, przyjęta 14 lipca 1994 r. Flaga jest prostokątem podzielonym na dwa równe poziome pasy: biały i jasnoniebieski, z dodanym od strony drzewca ciemnozielonym trójkątem sięgającym do 1/3 długości flagi (wierzchołek pod kątem 90°).

</doc>
<doc id="1054226" url="https://pl.wikipedia.org/wiki?curid=1054226" title="Hestur (miejscowość)">
Hestur (miejscowość)

Hestur (duń. "Hestø", pol. "Koń") – jedyna osada na wyspie Hestur, znajdującej się w archipelagu Wysp Owczych. Posiada 34 stałych mieszkańców. Wioska położona jest u podnóża gór Múlin i Eggjarók (po 421 m n.p.m.), nad fiordem Hestsfjørður, przez który raz lub dwa razy dziennie przepływa prom, łącząc ją z przystanią Gamlarætt w Kirkjubøur, na Streymoy.
W osadzie od 1974 znajduje się basen.
Populacja.
Wyspa Hestur zamieszkana jest już od czasów wikińskich, jednak nie w miejscu, gdzie obecnie znajduje się osada, a na południu, w miejscu zwanym Hælur, gdzie można zobaczyć pozostałości domostw z tamtego okresu.
Ostatnie lata, nie licząc roku 2007 przyniosły całym Wyspom Owczym wzrost populacji, nie dotyczy to jednak osady Hestur, która mimo chwilowych wzrostów demograficznych straciła od 1985 do 2007 24 mieszkańców (ok. 41% populacji). W roku 2008 nastąpił lekki wzrost liczby ludności w tej miejscowości, a tym samym na całej wyspie. Czwórka nowych osadników to para z dwójką małych dzieci - synów, co wpływa odmładzająco na bardzo stare społeczeństwo tejże wioski.

</doc>
<doc id="1054237" url="https://pl.wikipedia.org/wiki?curid=1054237" title="Bernd Alois Zimmermann">
Bernd Alois Zimmermann

Bernd Alois Zimmermann (ur. 20 marca 1918 w Bliesheim (w dzisiejszym Erftstadt), zm. 10 sierpnia 1970 w Königsdorf, dzielnicy Frechen) – niemiecki kompozytor i pedagog.
Życiorys.
Od 1937 studiował filozofię, literaturę niemiecką i pedagogikę (edukację muzyczną) na uniwersytetach w Bonn i Kolonii. Następnie w latach 1938–1940 oraz 1943–1944 studiował kompozycję, muzykologię i edukację muzyczną w wyższej szkole muzycznej w Kolonii pod kierunkiem Heinricha Lemachera, Paula Miesa, Philippa Jarnacha. Jego muzyczne zajęcia obejmowały pracę z orkiestrami tanecznymi i amatorskimi chórami, a także kompozycje i aranżacje do emisji filmów dokumentalnych i radiowych. Dyplom uzyskał w 1947. 
W czasie wojny został powołany do wojska i wysłany na front rosyjski oraz do okupowanej Francji, gdzie poznał utwory Igora Strawinskiego i Dariusa Milhauda, które miały istotny wpływ na jego dalszy rozwój artystyczny. W latach 1948–1950 brał udział w Międzynarodowych Letnich Kursach Nowej Muzyki w Darmstadcie, uczestnicząc w zajęciach prowadzonych przez Wolfganga Fortnera i René Leibowitza, tam też miał swoją prapremierę jego "Konzert" na orkiestrę (wersja zrewidowana, z 1948).
W latach 1650–1952 wykładał muzykologię na Uniwersytecie w Kolonii. Od 1957 kierował wydziałem dramatu radiowego, filmu i muzyki scenicznej w kolońskim konserwatorium (od 1962 jako profesor). W tym okresie, poza działalnością pedagogiczną, współpracował z radiem i teatrem, w celach zarobkowych pisał muzykę filmową i aranżował muzykę rozrywkową dla orkiestry Hermanna Hagestedta. 
W 1956 został wybrany przewodniczącym niemieckiej sekcji ISCM. W 1957 oraz w 1963 był stypendystą w Deutsche Künstlerakademie (10-miesięczna rezydentura w w Rzymie), gdzie rozpoczął pracę nad operą "Die Soldaten". W 1960 otrzymał główną nagrodę Nadrenii Północnej-Westfalii (Großer Kunstpreis des Landes Nordrhein-Westfalen), a w 1966 nagrodę artystyczną miasta Kolonii. Członek Akademie der Künste w Berlinie (od 1965).
W 1970 Zimmermann popełnił samobójstwo. Powodem był nieuleczalna choroba i świadomość nadchodzącej ślepoty.
Twórczość.
Zimmermann miał skłonność do wyrazistej rytmiki i wyrafinowanej harmonii; chętnie stosował kontrasty fakturowe i barwowe, znakomicie panując nad brzmieniowymi możliwościami instrumentów. Zaadaptowanie w zindywidualizowany sposób techniki dodekafonicznej i serialnej wyostrzyło jego stylistykę. 
Pierwszą z dwóch głównych cech jego idiomu kompozytorskiego jest stosowanie muzycznych kolaży w formie cytatów budujących formę i ekspresję utworu, zgodnie ze stworzonymi przez niego zasadami „kompozycji pluralistycznej”. Drugą – symultanizm muzyczny, polegający na koegzystencji elementów pochodzących z różnych stylów muzycznych i epok, co było zgodne z jego autorską koncepcją „kulistej postaci czasu” (Kugelgestalt der Zeit).
Najwybitniejszym dziełem Zimmermanna jest opera "Die Soldaten" ("Żołnierze") (1957–1959) do własnego libretta według Jakoba Michalela Reinholda Lenza. Całe dzieło opiera się na jednej symetrycznej serii organizującej wszystkie parametry kompozycji (długość dźwięku, dynamikę, metrum). Każda scena opery zbudowana jest według tradycyjnej formy muzycznej np.: ciacona, ricercar, toccata, nokturn itp. Niektóre sceny rozgrywają się symultanicznie. Zimmermann wykorzystał m.in. cytaty z chorału gregoriańskiego, utwory J.S. Bacha, elementy muzyki elektronicznej i jazzowej, taniec, pantomimę oraz projekcje filmowe. 
Ostatnią ważną kompozycją Zimmermanna, ukończoną rok przed śmiercią, jest monumentalne "Requiem für einen jungen Dichter" ("Requiem dla młodego poety") (1967–1969) – poruszająca ewokacja historii europejskiej w latach 1920–1970, w której kompozytor zawarł najbardziej osobiste refleksje na temat śmierci. Forma muzyczna, osadzona na konstrukcji liturgicznej requiem, składa się z różnych materiałów muzycznych i stylów: ricercar, rappresentazione, tratto, elegia, lament, Dona nobis pacem. Utwór zawiera teksty literackie Dantego, Jamesa Joyce’a, Ezry Pounda, Alberta Camusa, Władimira Majakowskiego i in. oraz fragmenty dokumentów, relacji prasowych i oryginalne nagrania wypowiedzi m.in. Jana XXIII, Josepha Goebbelsa, Adolfa Hitlera, Neville’a Chamberlaina, Imre Nagy’a, Mao Zedonga.

</doc>
<doc id="1054241" url="https://pl.wikipedia.org/wiki?curid=1054241" title="Flaga Kraju Kamczackiego">
Flaga Kraju Kamczackiego

Flaga Kraju Kamczackiego – flaga o proporcjach 2:3, przyjęta 15 kwietnia 2004 r. Flaga jest prostokątem podzielonym na dwa poziome pasy:

</doc>
<doc id="1054251" url="https://pl.wikipedia.org/wiki?curid=1054251" title="Totyla">
Totyla



</doc>
<doc id="1054254" url="https://pl.wikipedia.org/wiki?curid=1054254" title="Podział administracyjny Polski (1944–1946)">
Podział administracyjny Polski (1944–1946)



</doc>
<doc id="1054255" url="https://pl.wikipedia.org/wiki?curid=1054255" title="Synagoga w Görlitz">
Synagoga w Görlitz

Synagoga w Görlitz (niem. "Synagoge in Görlitz") – synagoga znajdująca się w Görlitz w Niemczech przy Otto-Müller-Straße, zbudowana w stylu neoklasycystycznym i secesyjnym, jej konstrukcja opiera się o szkielet stalowo–betonowy. W części głównej mogła pomieścić 280 wiernych a w części dla kobiet 220. 
Historia.
Synagoga została zbudowana w latach 1909–1911 według projektu drezdeńskich architektów Williama Lossowa i Maxa Hansa Kühne. Podczas nocy kryształowej z 9 na 10 listopada 1938 roku, jako jedyna synagoga na terenie obecnej Saksonii została tylko lekko uszkodzona.
W 1963 roku budowla została zakupiona przez miasto Görlitz. W następnych latach pozostawiona bez opieki stopniowo popadła w ruinę. W 1988 roku umieszczono na niej tablicę ku czci żydowskich ofiar, zwłaszcza z okresu III Rzeszy. W 1991 roku synagoga została zabezpieczona na podstawie decyzji saskiego landtagu i rady miejskiej Görlitz. W najbliższych latach planuje się wykorzystać budynek synagogi na cele kulturalne. Organy z synagogi zostały przeniesione do kościoła św. Bonifacego w Zgorzelcu.

</doc>
<doc id="1054256" url="https://pl.wikipedia.org/wiki?curid=1054256" title="Towarzystwo Rozwoju Ziem Zachodnich">
Towarzystwo Rozwoju Ziem Zachodnich

Towarzystwo Rozwoju Ziem Zachodnich (TRZZ) – organizacja społeczna powołana 26 maja 1957 r., będąca kontynuacją Polskiego Związku Zachodniego.
Historia.
TRZZ prowadziło badania i propagowało tematykę ziem zachodnich i północnych (Ziem Odzyskanych) uzasadniając prawa państwa polskiego do tych ziem i integracji Ziem Odzyskanych z pozostałymi obszarami kraju.
W 1962 roku Towarzystwo deklarowało przyrost liczby członków z 233 w 1957 r. do 130 tysięcy, zgrupowanych w 327 zarządów powiatowych i 3 tysiące kół, jak również 1963 „członków prawnych”.
W grudniu 1970 roku TRZZ zostało rozwiązane.

</doc>
<doc id="1054257" url="https://pl.wikipedia.org/wiki?curid=1054257" title="Flaga Kraju Krasnodarskiego">
Flaga Kraju Krasnodarskiego

Flaga Kraju Krasnodarskiego – flaga o proporcjach 2:3, przyjęta 1 czerwca 1995 r. Flaga jest prostokątem podzielonym na trzy poziome pasy:
Na środku płata flagowego znajduje się godło kraju przedstawione w barwie złotej z czarnymi konturami.

</doc>
<doc id="1054261" url="https://pl.wikipedia.org/wiki?curid=1054261" title="Sergiusz Ryczel">
Sergiusz Ryczel

Sergiusz Ryczel (ur. 19 stycznia 1977 w Łodzi) – polski komentator sportowy oraz dziennikarz TVN, TVN24 i kanałów sportowych nc+.
Życiorys.
Edukacja.
Uczęszczał do I Liceum Ogólnokształcącego im. M. Kopernika w Łodzi. Jest absolwentem filologii angielskiej Uniwersytetu Łódzkiego. Jako student wyjechał na roczne stypendium na Uniwersytet Tsinghua w Pekinie.
Kariera.
W latach 2002-2020 pracował w koncernie ITI. Występował na antenach stacji: TVN, TVN24 oraz w kanałach sportowych nc+. 
Jako reporter regularnie relacjonował występy piłkarskiej reprezentacji Polski, a jako sprawozdawca komentował m.in. mecze UEFA Champions League.
Prowadzi największe turnieje piłkarskie dla najmłodszych Orange Cup oraz „Z podwórka na stadion o Puchar Tymbarku”, a także różnego rodzaju firmowe turnieje sportowe.
W lipcu 2020, odszedł z redakcji sportowej Canal+. W latach 2020-2022 pracował w anglojęzycznym kanale informacyjnym Telewizji Polskiej Poland In, którego nazwę zmieniono w listopadzie 2021 na TVP World. Na jego antenie prowadził program "Inside the game".

</doc>
<doc id="1054264" url="https://pl.wikipedia.org/wiki?curid=1054264" title="Flaga Kraju Krasnojarskiego">
Flaga Kraju Krasnojarskiego

Flaga Kraju Krasnojarskiego – flaga przyjęta 16 kwietnia 2000 r. Flaga jest prostokątem o barwie ciemnoczerwonej. Na środku płata flagowego znajduje się herb kraju (na czerwonej tarczy herbowej przepasanej niebieskim pionowym pasem znajduje się złoty lew trzymający w prawej łapie łopatę, natomiast w lewej łapie - sierp, tarczę herbową otaczają złote liście przepasane błękitną wstęgą).

</doc>
<doc id="1054265" url="https://pl.wikipedia.org/wiki?curid=1054265" title="Geny kodujące białka mechanizmów naprawy DNA człowieka">
Geny kodujące białka mechanizmów naprawy DNA człowieka

DNA komórki jest stale narażone na czynniki uszkadzające. Sprawnie działające mechanizmy naprawy DNA funkcjonują w komórkach organizmów zarówno prokariotycznych jak i eukariotycznych. Badania genomu ludzkiego pozwoliły zidentyfikować szereg genów kodujących białka biorące udział w różnorodnych mechanizmach naprawy DNA. Poznano dotąd ponad 130 genów o takiej, udowodnionej lub prawdopodobnej, funkcji. Nowe geny naprawy DNA są ciągle odkrywane dzięki badaniom porównawczym sekwencji genów człowieka i homologów tych genów u organizmów modelowych, takich jak "E. coli" i "S. cerevisiae". Badania te mają znaczenie dla medycyny, ponieważ do tej pory zidentyfikowano już kilkanaście chorób, w których patogenezie mają udział niesprawne mechanizmy naprawy DNA.
Ludzkie geny kodujące białka zaangażowane w mechanizmy naprawy DNA 

</doc>
<doc id="1054269" url="https://pl.wikipedia.org/wiki?curid=1054269" title="Helena Koburg">
Helena Koburg

Helena, właśc. Helena Augusta Victoria (ur. 25 maja 1846 w Londynie, zm. 9 czerwca 1923 tamże) – księżniczka Zjednoczonego Królestwa, księżna Szlezwika-Holsztynu.
Rodzina.
Helena urodziła się w Buckingham Palace jako córka królowej Wielkiej Brytanii Wiktorii i jej męża Alberta z Saksonii-Coburga-Gothy. Księżniczka miała ośmioro rodzeństwa:
Jej babką ze strony matki była Wiktoria z Saksonii-Coburga-Saalfeld, a dziadkiem książę Kentu, Edward August Hanowerski. Wujkiem księżniczki był król Wielkiej Brytanii, Wilhelm IV. Prababką Heleny była Augusta Reuss-Ebersdorf.
Małżeństwo.
Królowa Wiktoria postanowiła wydać Helenę za księcia Szlezwika-Holsztynu, Chrystiana (1831-1917), którego rodzina straciła swe księstwa. Przyszły mąż Heleny był drugim synem księcia Augustenburga, Chrystiana (1798-1869) i jego żony, Luizy Danneskjold-Samsøe. Nie mając ziemi ani osobistego majątku, książę był zachwycony, mogąc zamieszkać we Frogmore (Berkshire), na terenie parku okalającego zamek w Windsorze. Helena poddała się woli matki. Wiktoria uważała natomiast, że jej córka ma wielkie szczęście – jak pisała – „mogąc żyć na tej świętej i spokojnej ziemi, z dala od wojen i rozruchów”. Ślub odbył się 5 lipca 1866 w Zamku Windsor. Z tego małżeństwa urodziła się szóstka dzieci:
Śmierć.
Księżna Helena zmarła 9 czerwca 1923 w Schomberg House, jej londyńskiej rezydencji, w wieku 77 lat. Została pochowana obok swojego męża w Królewskiej Krypcie we Frogmore.

</doc>
<doc id="1054270" url="https://pl.wikipedia.org/wiki?curid=1054270" title="Hans Werner Henze">
Hans Werner Henze

Hans Werner Henze (ur. 1 lipca 1926 w Gütersloh, zm. 27 października 2012 w Dreźnie) – niemiecki kompozytor muzyki współczesnej.
Życiorys.
Henze był uczniem Wolfganga Fortnera i René Leibowitza. Pracował jako kierownik muzyczny Deutsches Theater Heinza Hilperta w Konstancji, a w latach 1950-1953 był dyrektorem artystycznym baletu w Hessisches Staatstheater w Wiesbaden. Uczestniczył w pierwszych edycjach Międzynarodowych Letnich Kursach Nowej Muzyki w Darmstadcie. Kompozytor osiadł na stałe we Włoszech.
Twórczość.
Twórczość Henzego wyróżnia wielość stylów tzw. polistylistyka. Widoczne w niej są wpływy romantyzmu i naturalizmu, np. w operze z 1952 "Boulevard Solitude" (wg powieści "Manon Lescaut" autorstwa Antoine Prévosta). Kompozytor stosował nadto technikę serialną (serializm), często naśladował inne style np. Mozarta, Rossiniego. Korzystał z wielu form muzycznych: madrygał, hymn, pieśń, song i elementów jazzu. Do innych ważniejszych dzieł operowych należą: "Der junge Lord" ("Młody Lord"), "Die Bassariden" ("Bachantki"), "We Come to the River" ("Dochodzimy do rzeki"), "Die englische Katze" ("Angielska kotka"), "Das verratente Meer" ("Zdradzone morze"), "Venus und Adonis" ("Wenus i Adonis").
Henze był także twórcą baletów ("Ondine"), symfonii, koncertów, muzyki kameralnej i utworów wokalnych ("Pięć pieśni neapolitańskich") i rozprawy teoretycznej "Muzyka i polityka" (1976).

</doc>
<doc id="1054273" url="https://pl.wikipedia.org/wiki?curid=1054273" title="Konklawe 1406">
Konklawe 1406

Konklawe 18-30 listopada 1406 – konklawe okresu wielkiej schizmy zachodniej, które wybrało Grzegorza XII na papieża obediencji rzymskiej.
Śmierć Innocentego VII.
Papież Innocenty VII, trzeci z kolei papież rzymskiej obediencji, zmarł 6 listopada 1406 po dwóch latach pontyfikatu. Na konklawe 1404 ślubował on, że podejmie wszelkie kroki, łącznie z abdykacją, aby zakończyć trwającą w Kościele od 1378 roku schizmę, w rzeczywistości jednak nie uczynił praktycznie nic, aby ten cel osiągnąć.
Podobnie jak przy śmierci Urbana VI, Klemensa VII i Bonifacego IX także i tym razem kardynałowie zastanawiali się, czy przystępować do wyboru nowego papieża czy też rozpocząć negocjacje z „awiniońskim” papieżem Benedyktem XIII w sprawie jego uznania lub nawet zaczekać na jego śmierć. Rozważania te trwały jednak krótko i w przepisanym prawem kanonicznym terminie „rzymscy” kardynałowie przystąpili do konklawe. Wiadomo, że jednym z głównych papabile, popieranym przez Florencję, był Angelo Acciaioli.
Lista uczestników.
Rzymska obediencja Świętego Kolegium liczyła 18 kardynałów. 14 z nich brało udział w konklawe:
Oprócz Francuza Jean Gilles wszyscy elektorzy byli Włochami. Czterech z nich mianował Urban VI, dwóch Bonifacy IX, a ośmiu Innocenty VII.
Kamerlingiem Świętego Kościoła Rzymskiego był Leonardo de Fisici, biskup Fermo.
Nieobecni.
Czterech kardynałów (Węgier, dwóch Włochów i Grek) nie brało udziału w konklawe:
Alsáni został mianowany przez Urbana VI, Cossa przez Bonifacego IX, a pozostali dwaj przez Innocentego VII.
Wybór Grzegorza XII.
Konklawe rozpoczęło się 18 listopada. Po pięciu dniach obrad, 23 listopada, wszyscy kardynałowie podpisali kapitulację wyborczą, która zobowiązywała elekta do:
30 listopada, po dwunastu dniach obrad i tydzień po podpisaniu kapitulacji wyborczej, jednogłośny wybór kardynałów padł na kardynała, Angelo Correra, Wenecjanina, który był najstarszym członkiem Świętego Kolegium w obediencji rzymskiej. Elekt przyjął wybór, przybrał imię Grzegorz XII i niezwłocznie potwierdził warunki kapitulacji wyborczej, zobowiązując się do jej przestrzegania. 19 grudnia odbyła się uroczysta inauguracja pontyfikatu.
Już 11 grudnia 1406, a więc jeszcze przed koronacją, Grzegorz XII wypełnił pierwsze ze swych zobowiązań, publicznie deklarując gotowość cesji w przypadku podobnego kroku ze strony Benedykta XIII. Rozmowy z Benedyktem XIII jednak przeciągały się, aż w końcu w maju 1408 Grzegorz XII złamał swe obietnice wyborcze i mianował nowych kardynałów. Tym samym przyczynił się do przejściowego pogłębienia schizmy, jednak jego późniejsza postawa na Soborze w Konstancji umożliwiła jej ostateczne przezwyciężenie.

</doc>
<doc id="1054275" url="https://pl.wikipedia.org/wiki?curid=1054275" title="Michel Déon">
Michel Déon

Édouard Michel Déon (ur. 4 sierpnia 1919 w Paryżu, zm. 28 grudnia 2016 w Galway) – francuski pisarz, eseista, nowelista, dziennikarz.
Po młodości spędzonej między paryską XVI dzielnicą a Lazurowym Wybrzeżem poświęcił się pisarstwu. Podczas II wojny światowej był sekretarzem redakcji dziennika "L'Action française", związanego ze skrajnie prawicowym francuskim ruchem ideowo-politycznym Akcja Francuska. Po wojnie rozpoczął życie podróżnika. Przebywał w Szwajcarii, we Włoszech, USA, Kanadzie, Portugalii, Grecji, Irlandii. Równolegle do pisania książek zajmował się dziennikarstwem. W "Nouvelles Littéraires" uprawiał krytykę literacką.
W latach pięćdziesiątych był współtwórcą „szkoły dezynwoltury” zwalczającej egzystencjalizm i wszelkie zaangażowanie literatury. W 1970 dostał nagrodę "Interallie" za powieść "Les poneys sauvages". W 1983 Robert Mazoyer nakręcił serial telewizyjny na jej podstawie. W 1974 powieść "Liliowa taksówka" została wyróżniona przez Akademię Francuską nagrodą "Prix du Roman". W 1977 Yves Boisset zrealizował filmową adaptację tej książki.
W 1978 został członkiem Akademii Francuskiej (fotel 8). Był też kawalerem Legii Honorowej oraz oficerem Orderu Sztuki i Literatury.

</doc>
<doc id="1054279" url="https://pl.wikipedia.org/wiki?curid=1054279" title="Kampozaur">
Kampozaur

Kampozaur ("Camposaurus arizonensis") – dinozaur z grupy celofyzoidów (Coelophysoidea); jego nazwa została nadana na cześć amerykańskiego paleontologa Charlesa Lewisa Campa. Teropod z grupy ceratozaurów.
Żył w okresie późnego triasu (ok. 227-221 mln lat temu) na terenach Ameryki Północnej. Długość ciała ok. 3 m, wysokość ok. 1,2 m, masa ok. 50 kg. Jego szczątki znaleziono w USA (w stanie Arizona).
Opisany na podstawie kości kończyn i innych fragmentów szkieletu. Wykazuje podobieństwa do celofyza i megapnozaura.

</doc>
<doc id="1054281" url="https://pl.wikipedia.org/wiki?curid=1054281" title="Prawica RP">
Prawica RP



</doc>
<doc id="1054282" url="https://pl.wikipedia.org/wiki?curid=1054282" title="Flaga Kraju Nadmorskiego">
Flaga Kraju Nadmorskiego

Flaga Kraju Nadmorskiego (NHR:520) – flaga o proporcjach 2:3, przyjęta 22 lutego 1995 r. Na fladze widnieją trzy kolory: czerwony, biały oraz niebieski. W lewym górnym rogu znajduje się czerwony trójkąt prostokątny, na którego tle znajduje się złoty tygrys - jeden z elementów godła kraju (znajduje się on w kantonie flagi - prostokąt, w którym się mieści posiada proporcje 1:1,6). Ukośnie na środku płata flagi znajduje się biały równoległobok - pas przechodzący z prawego górnego do lewego dolnego rogu płata flagi. W dolnym prawym rogu znajduje się niebieski trójkąt, którego boki i pole powierzchni są równe z trójkątem czerwonym (symetria środkowa).

</doc>
<doc id="1054288" url="https://pl.wikipedia.org/wiki?curid=1054288" title="Dolichozuch">
Dolichozuch

Dolichozuch ("Dolichosuchus cristatus") – dwunożny, mięsożerny dinozaur z grupy celofyzoidów (Coelophysoidea); jego nazwa oznacza długi jaszczur.
Żył w okresie późnego triasu (ok. 218-211 mln lat temu) na terenach współczesnej Europy. Długość ciała ok. 5 m, wysokość ok. 2 m, masa ok. 300 kg. Jego szczątki znaleziono w Niemczech.

</doc>
<doc id="1054296" url="https://pl.wikipedia.org/wiki?curid=1054296" title="Rozmyślania (książka Antoniego Langego)">
Rozmyślania (książka Antoniego Langego)

Rozmyślania lub Rozmyślania. Seria I – pisany przez całe życie, "szczelnie izolowany od ówczesnej rzeczywistości" nieukończony cykl 56 wierszy filozoficzno-refleksyjnych Antoniego Langego, który ukazał się drukiem w Krakowie w 1906. Na przestrzeni lat kompozycja "Rozmyślań" była różnorako określana, min. jako młodopolski odpowiednik antycznego poematu filozoficznego, "pamiętnik poetycki całego pokolenia" czy traktat filozoficzny zapisany językiem poezji.
Głównym motywem spajającym wiersze cyklu jest przeczucie "unio mystica" w cierpieniu ludzkim. Jak napisała o "Rozmyślaniach" Maria Podraza-Kwiatkowska, "są to proste, przejmujące wiersze o samotności człowieka, o przemijaniu, o życiu, które jest tylko przejściowym więzieniem dla duszy. Wiele z tych wierszy mówi także o śmierci: w najbardziej znanym z nich ["XXXIII"] podejmuje Lange koncepcję człowieka-skazańca, wprowadzając jednocześnie (...) element etyczny. Ważna to innowacja w ujęciu motywu śmierci".
Mimo iż za życia autora zbiór ukazał się drukiem bibliofilskim w liczbie zaledwie 147 egzemplarzy, zdaniem badaczy stanowi on najwybitniejsze osiągnięcie poetyckie autora. Jego kontynuacją są "Rozmyślania. Z nowej serii" (1928).
Tytuł cyklu nawiązuje do "Rozmyślań" Marka Aureliusza oraz poematu "" Edwarda Younga.
Informacje ogólne.
Wiersze składające się na całość "Rozmyślań" − a więc również "nowej serii" − pisane były niemal przez całe twórcze życie autora, od około roku 1890 do końca lat 20 XX wieku. Niektóre z tych utworów ukazały się drukiem już w pierwszym zbiorze wierszy Langego, w "Poezyach" z 1895 (tom I) oraz 1898 (tom II). Prawdopodobnie "Rozmyślania" miały być wówczas utworem analogicznym do nigdy nie ukończonych, ani nie wydanych "Wizyj" oraz "Przekleństw", podejmujących podobne wątki tematyczne, lecz na sposób bardziej spirytystyczny w przypadku pierwszego oraz ontologiczny − w przypadku drugiego.
Pierwsze książkowe wydanie "Rozmyślań" miało miejsce w Krakowie w 1906, licząc zaledwie 147 egzemplarzy nakładu bibliofilskiego.
Przed śmiercią Lange przygotowywał jednak reedycję "Rozmyślań", którą wzbogacić miał o nowe utwory.
Wiersze wchodzące w skład "Rozmyślań" odznaczają się różnorodnością gatunkową i stylistyczną. Najczęściej autor korzysta z wiersza regularnego np. sonetu, pieśni czy nawet lirycznego dialogu, choć pojawiają się również dwa wiersze wolne.
Filozoficzny ton "Rozmyślań" skłania do postrzegania Langego jako klasycystę. Cykl łączono również z poetyką dekadentyzmu, symbolizmu oraz parnasizmu.
Bohater cyklu.
"Rozmyślania" jako jeden z niewielu utworów Langego (pomimo pewnej formy traktatu filozoficznego) stanowi wyraz osobistych przeżyć autora. Mimo to bohater wierszy cyklu często przybiera postać "uniwersalnego człowieka" ("Duch pierworodny – czysty – jednolity"), innym zaś razem dopuszcza się pewnych interkulturowych kreacji, min. na wzór Proteusza w wierszu wolnym ', a także Peer Gynta, Latającego Holendra czy Żyda Wiecznego Tułacza (', ' oraz '), który poszukuje duchowych obszarów określanych jako Atlantydy czy Eldorado. Pod różnymi postaciami, najczęściej mitologicznymi, wyobrażany zostaje również stan szczęśliwości (spotkanie z Kirke i Eeją) czy cierpienia (Hamlet, Norwegia). W wierszach tych śmierć przedstawiona zostaje za pomocą symbolu Ponte dei Sospiri bądź Canal Grande, odzyskany Raj jako biała Grecja czy żelazna Roma a "niebiańska kochanka" (pewne zbieżności z koncepcją miłości w myśli Emanuela Swedenborga) jako Lilia czy Lilla z "". Kilkakrotnie pojawia się również motyw Nirwany.
Problematyka dzieła.
Treść "Rozmyślań" jako całości prezentuje dość szerokie spektrum problematyczne skupiające się wokół skrajnych doświadczeń egzystencjalnych związanych z kondycją ogólnoludzką. W analizie poglądów filozoficznych Langego posłużyć się można następującym podziałem:
Śmierć.
Śmierć stanowi punkt centralny refleksji filozoficznej "Rozmyślań", do niej też sprowadzają się wszystkie inne wątki i tematy cyklu. Stanowi to poniekąd konsekwencję antycznego pojmowania istoty filozofii, którą Platon w "Fedonie" określił jako "pamiętanie o śmierci" ("troskę o śmierć"), "melete thanatou" − poniekąd zaś odpowiedź na dekadenckie tęsknoty za "kresem bytu" oraz fin de siècle'owy nihilizm.
Samotność.
Problem samotności stanowi u Langego istotę egzystencji ludzkiej, zarówno w świecie doczesnym jak i wiecznym. Poeta okazuje się być tutaj prekursorem refleksji charakterystycznych dla kształtującego się dopiero XX-wiecznego egzystencjalizmu, który postulował, że "żyć to być samotnym. Nikt nie zna drugiego człowieka, każdy jest sam" (Hermann Hesse).
Szczęście.
Problematyka szczęścia w "Rozmyślaniach" została potraktowana najmniej dosłownie. Wyjątki stanowić mogą dwa wiersze cyklu: ' oraz "XVI", które bezpośrednio mówią o osiągniętym stanie radości bądź jego przeczuciu. W koncepcji Langego szczęście zawsze i nierozłącznie związane jest z cierpieniem (na przykład '); twórcze cierpienie stanowi bowiem motywację do "odgadywania" zapomnianego ładu (aluzja do raju utraconego z "Księgi Rodzaju"), szczęście jest zaś stanem bliskości jednostki ludzkiej z owym ładem samym w sobie (być może tożsamym z Bogiem). W wierszu "XXX" napisał autor: "Życie zagadką ci jest, lecz za dni żywota żaden ci duch tajemnicy owej nie rozmota". Z kolei w "LV" czytamy: "spowiedź moja nie jest spowiedzią niemocy, lecz piekłem, gdzie się w ogniu spiżują prorocy". Lange pozostaje tu pod wyraźnym wpływem filozofii Friedricha Nietzschego, zwłaszcza odnośnie do resentymentu, nadczłowieka oraz podziału na "moralność panów i moralność niewolniczą". W koncepcji tej warszawski poeta rozwija ponadto myśl mistyczną epok wcześniejszych, min. "zdobywanie Edenu" Emanuela Swedenborga, "noc ciemną duszy" św. Jana od Krzyża czy barokowe wyobrażenia życia ludzkiego jako wiecznej walki (choćby sonet Mikołaja Sępa Szarzyńskiego "").
Miłość.
Miłość w "Rozmyślaniach" jest stanem egzystencjalnym bezpośrednio wywodzącym się z idealizmu w duchu Platona, zupełnie pozbawionym wszelkich znamion przypadkowości, stanowiącym nową (wyższą) formę świadomości egzystencjalnej człowieka. W ujęciu Langego jej podstawą jest przeczucie "rzeczywistości metafizycznej" ukochanej osoby ('). Trudno przy tym jednoznacznie określić, czy chodzi tu o "szczególną idealizację" Włodzimierza Sołowjowa, o "atmana" z upaniszady Bryhadaranjaka, czy też o stan intelektualny, który ukochanej osobie nadaje wymiar Absolutny. Jednocześnie miłość w swojej ziemskiej realizacji pozostaje niespełniona, tym samym wywołując w bohaterze wierszy poczucie osamotnienia i rozpaczy. Jednym z erotyków cyklu jest wiersz ', który w nakreślonym obrazie tragicznego rozłączenia kochanków przywołuje romantyczną koncepcję "unii dusz", pomimo fizycznego i duchowego oddalenia wierząc w mistyczne porozumienie ("Jeżeli ludzie mogą się z oddali porozumiewać – a wierzę, że mogą"), które objawić miałoby się na "mgnienie pożegnalne" (być może chodzi tu o krótki moment śmierci dawnej egzystencji, jak to zostało rozwinięte w późniejszej "Mirandzie", być może zaś o pozaziemską rzeczywistość człowieka). Wizję tę dopełnia wiersz ' stanowiący formę błagalnej modlitwy do personifikacji doskonałej miłości o wstawiennictwo u Boga oraz uwolnienia od "życiowego łańcucha" tożsamego z poczuciem braku oraz połowiczności. Ów kategoria "połowiczności" ludzkiego istnienia odnosi się bezpośrednio do dobrze znanych u schyłku XIX wieku iluminacji Emanuela Swedenborga czy Włodzimierza Sołowjowa mówiących o kobiecie i mężczyźnie jako o dwóch połówkach jednego anioła. Pomimo cierpienia związanego z niespełnieniem bądź niemożliwością pełnego spełnienia miłości w doczesnym życiu, refleksja Langego już samemu przeczuciu boskiej miłości u człowieka nadaje rangę klucza do życia wiecznego (').
Wiersz "" porusza z kolei temat miłości zmysłowej kreśląc mistyczną Jedność pomiędzy Naturą oraz światem pozazmysłowym a erotycznym zachwytem nad obiektem miłości.

</doc>
<doc id="1054297" url="https://pl.wikipedia.org/wiki?curid=1054297" title="Joe Owen">
Joe Owen

Joe Owen, właśc. Joseph William Owen (ur. 13 września 1956 w Downholland Cross) – brytyjski żużlowiec, srebrny medalista mistrzostw świata juniorów z roku 1977.
Pierwszy występ w meczu żużlowym II ligi brytyjskiej ("National League") zanotował w roku 1973, w barwach klubu z Barrow. W roku 1975 przeniósł się do Hull Vikings i zaczął występować w I lidze ("British League"). W 1977 zdobył srebrny medal na rozegranych w Vojens indywidualnych mistrzostwach Europy juniorów. W latach 1973-1985 reprezentował wiele klubów brytyjskich. Dwukrotnie wygrał Indywidualne Mistrzostwa Ligi Narodowej w 1976 oraz 1982.
Osiągnięcia.
Indywidualne mistrzostwa świata juniorów

</doc>
<doc id="1054301" url="https://pl.wikipedia.org/wiki?curid=1054301" title="Flaga Kraju Permskiego">
Flaga Kraju Permskiego

Flaga Kraju Permskiego (NHR:3719) – jeden z oficjalnych symboli Kraju Permskiego. Jest to flaga o proporcjach 2:3, przyjęta oficjalnie 17 kwietnia 2003 roku, jeszcze w czasach istnienia obwodu permskiego.
Na fladze widnieją trzy kolory: czerwony, biały oraz niebieski. Biały krzyż dzieli flagę na cztery równe prostokąty: dwa niebieskie (rogi: lewy dolny i prawy górny) i dwa czerwone (rogi: lewy górny i prawy dolny). Prostokąty o jednakowej barwie są ułożone względem siebie symetrycznie. W centralnym punkcie flagi i jednocześnie krzyża znajduje się herb kraju (pozbawione elementów roślinnych otaczających tarczę herbową). Flaga ta przypomina układem i wyglądem flagę Dominikany.

</doc>
<doc id="1054302" url="https://pl.wikipedia.org/wiki?curid=1054302" title="Dilofozaury">
Dilofozaury

Dilofozaury (Dilophosauridae) – rodzina dinozaurów z grupy celofyzoidów (Coelophysoidea)
Żyły w okresie późnego triasu i wczesnej jury na terenach obu Ameryk i południowej Afryki. Były to średniej wielkości (długość ciała do 7 m) wczesne teropody.
Przedstawiciele: dilofozaur, drakowenator, zupajzaur

</doc>
<doc id="1054303" url="https://pl.wikipedia.org/wiki?curid=1054303" title="Hymn Iczkerii">
Hymn Iczkerii

Śmierć albo Wolność (czecz. Iожалла я маршо/Jōƶalla ya mârşuō) – hymn narodowy Czeczeńskiej Republiki Iczkerii. Pieśń została hymnem w 1992 roku. 

</doc>
<doc id="1054304" url="https://pl.wikipedia.org/wiki?curid=1054304" title="Dilophosauridae">
Dilophosauridae



</doc>
<doc id="1054312" url="https://pl.wikipedia.org/wiki?curid=1054312" title="Rozmyślania. Z nowej serii">
Rozmyślania. Z nowej serii

Rozmyślania. Z nowej serii – cykl 18 wierszy Antoniego Langego wydany w 1928 w Warszawie, będący kontynuacją wcześniejszego cyklu "Rozmyślań" z 1906. Tytuły kolejno następujących utworów to:

</doc>
<doc id="1054313" url="https://pl.wikipedia.org/wiki?curid=1054313" title="Justynian Wielki">
Justynian Wielki



</doc>
<doc id="1054315" url="https://pl.wikipedia.org/wiki?curid=1054315" title="Konklawe 1404">
Konklawe 1404

Konklawe 12-17 października 1404 – konklawe okresu Wielkiej schizmy zachodniej, w wyniku którego Innocenty VII został trzecim z kolei papieżem rzymskiej obediencji.
Śmierć Bonifacego IX.
Papież Bonifacy IX zmarł 1 października 1404. W trakcie 15 lat swojego pontyfikatu zdołał częściowo przywrócić papiestwu nadszarpnięty autorytet, nie udało mu się jednak doprowadzić do zakończenia schizmy, częściowo dlatego, że w jego wersji miało ono polegać na uznaniu przez awiniońskiego antypapieża (najpierw Klemensa VII, potem (od 1394) Benedykta XIII) jego władzy w zamian za łaskę dla niego i jego kardynałów.
Podobnie jak w 1389 po śmierci rzymskiego papieża Urbana VI oraz w 1394 po śmierci „awiniończyka” Klemensa VII rozważano, czy nie lepiej odstąpić od wyboru i zaczekać na śmierć rywala lub wręcz uznać jego władzę. Ostatecznie jednak kardynałowie Bonifacego IX szybko przystąpili do konklawe.
Lista uczestników.
Rzymska obediencja Kolegium Kardynalskiego w październiku 1404 liczyła zaledwie dwunastu kardynałów. Dziewięciu z nich wzięło udział w konklawe:
Wszyscy elektorzy byli Włochami. Pięciu z nich mianował Urban VI, czterech Bonifacy IX.
Kamerlingiem Świętego Kościoła Rzymskiego był wówczas Corrado Caraccioli, biskup Mileto.
Nieobecni.
Trzech kardynałów (Węgier i dwóch Włochów) nie uczestniczyło w konklawe:
Alsáni i Fieschi zostali mianowani przez Urbana VI, natomiast Cossa przez Bonifacego IX.
Kardynał Fieschi na wieść o śmierci Bonifacego IX przeszedł do obediencji antypapieża Benedykta XIII.
Wybór Innocentego VII.
Konklawe rozpoczęło się 12 października na Watykanie. 14 października kardynałowie podpisali kapitulację wyborczą, która zobowiązywała elekta do podjęcia wszelkich działań, łącznie z abdykacją, na rzecz zakończenia schizmy. Właściwe wybory trwały stosunkowo krótko. Już 17 października jednogłośnie wybrano na papieża 65-letniego Cosimo Gentile Miglioratiego, który przybrał imię Innocenty VII.
11 listopada 1404 nowy papież został koronowany. Wbrew swym obietnicom, nowy papież zaraz po elekcji odrzucił pojednawcze gesty Benedykta XIII i w ciągu dwóch lat swojego pontyfikatu nie podjął żadnych realnych działań w celu przezwyciężenia schizmy.

</doc>
<doc id="1054316" url="https://pl.wikipedia.org/wiki?curid=1054316" title="Sevendust (album)">
Sevendust (album)

Sevendust – pierwszy albume zespołu Sevendust.

</doc>
<doc id="1054318" url="https://pl.wikipedia.org/wiki?curid=1054318" title="Werenfried van Straaten">
Werenfried van Straaten

Werenfried van Straaten o. praem. (ur. 13 stycznia 1913 w Mijdrecht w Holandii, zm. 31 stycznia 2003 w Bad Soden am Taunus) – holenderski ksiądz norbertanin, działacz charytatywny, założyciel organizacji Pomoc Kościołowi w Potrzebie. 
Życiorys.
W 1934 Werenfried van Straaten wstąpił do flamandzkiego klasztoru Norbertanów w Tongerlo. W roku 1940 przyjął święcenia kapłańskie.
W nocy 7 grudnia 1947 napisał artykuł świąteczny pod tytułem "Nie ma miejsca w gospodzie", w którym nawoływał okupowane narody do udzielania pomocy pokonanym Niemcom i do pojednania z byłym wrogiem. Był to moment narodzin organizacji "Kirche in Not-Ostpriesterhilfe". O. Werenfried zaczął od zbierania słoniny (dlatego nazywano go niemal pieszczotliwie "Speckpater" - "Ojciec Słonina"), potem zajął się motoryzacją księży. W roku 1952 założył „Kirche in Not” – Pomoc Kościołowi w Potrzebie (PKWP). W 1953 rozpoczął akcję pomocy przesiedleńcom niemieckim w budowie ich własnych domów. Po powstaniu ludowym na Węgrzech jesienią 1956 utworzył “Ostpriesterhilfe” – akcję pomocy prześladowanym księżom, zakonnikom i świeckim w Europie Wschodniej i Związku Radzieckim. Po spotkaniu z ks. kard. Stefanem Wyszyńskim w 1957 roku, ojciec Werenfried zapoczątkował pomoc dla Kościoła w Polsce. 
Założona przez niego organizacja Pomoc Kościołowi w Potrzebie ("Kirche in Not") zajmuje się niesieniu pomocy materialnej i duchowej. Od 1962 na prośbę papieża Jana XXIII rozszerzył swą pomoc na kraje "trzeciego świata". 
Od 1981 o. Werenfried nie kierował już pracami PKwP, jednak aż do śmierci pozostawał jej ojcem duchownym. Jeszcze na początku lat dziewięćdziesiątych na prośbę Jana Pawła II pojechał do Rosji, aby nawiązać kontakty z Kościołem prawosławnym. 
Zmarł 31 stycznia 2003 w Bad Soden am Taunus (Niemcy). Pochowano go na cmentarzu w Königstein im Taunus, gdzie mieści się główna siedziba założonego przez niego dzieła.

</doc>
<doc id="1054319" url="https://pl.wikipedia.org/wiki?curid=1054319" title="Eryk III Jagnię">
Eryk III Jagnię

Eryk III Jagnię duń. "Erik 3. Lam" (ur. ok. 1120, zm. 27 sierpnia 1146 w Odense) – król Danii w latach 1137-1146, z dynastii Estrydsenidów.
Eryk III był synem Haakona Sunivassona i Ragnildy, nieślubnej córki króla Danii Eryka I, zwanego "Zawsze Dobry" (duń. "Ejegod"). Ród jego matki był skoligacony z władcami Danii i Norwegii.
Podczas walk domowych, jakie toczyły się między królami Nielsem Starym a Erykiem II Pamiętnym, Eryk III poparł tego drugiego, dowodząc wojskami zaciężnymi. Po śmierci Eryka II (1137) został obwołany królem Danii. Po objęciu władzy Eryk III musiał się zmierzyć z rebelią, która wybuchła w Skanii. Na jej czele stanął Olaf Haraldsen, który był synem Haralda Włóczni, zamordowanego przez króla Eryka II. Walki z Olafem, który obwołał się królem Danii (jako Olaf II) trwały od 1139. Podczas nich Olaf zabił biskupa Roskilde, wskutek czego przywódca rebelii został ekskomunikowany przez papieża i utracił w kraju poparcie. W 1143 doszło na terenach środkowej Skanii do bitwy, podczas której resztki wojsk Olafa zostały pokonane, a on sam zginął.
Eryk III od początku swego panowania dążył do uspokojenia sytuacji wewnętrznej w kraju, w tym celu poparł starania biskupa Eskila (swego dalekiego krewnego) o przywrócenie duńskiego arcybiskupstwa w Lund (zlikwidowanego w 1133). Papiestwo zgodziło się na reaktywowanie duńskiej metropolii i już w 1139 do Lund przybyli na synod prowincjonalny biskupi z całej Skandynawii. Król Eryk III w dalszym ciągu popierał kościelne reformy kontynuowane w kraju przez abpa Lund, patronując powstaniu pierwszych cysterskich klasztorów w Danii (1144). Głęboka religijność króla skłoniła go w końcu do abdykacji i wstąpienia do klasztoru w Odense, gdzie wkrótce zmarł.
Po abdykacji Eryka III w Danii rozpoczęła wojna domowa pomiędzy Swenem III (synem Eryka II) a Kanutem V (wnukiem Nielsa Starego).
Żoną Eryka III była Ludgarda z Salzwedel, córka margrabiego Marchii Północnej Rudolfa I. Z tego związku nie było potomstwa. Król miał pochodzącego z nieprawego łoża syna Magnusa.

</doc>
<doc id="1054321" url="https://pl.wikipedia.org/wiki?curid=1054321" title="Flaga Kraju Stawropolskiego">
Flaga Kraju Stawropolskiego

Flaga Kraju Stawropolskiego – flaga o proporcjach 2:3, przyjęta 15 maja 1997 r. Na fladze widnieją dwa kolory: żółty oraz biały. Głównym elementem flagi jest biały krzyż skandynawski, który mieści się na żółtym tle płata flagi. Jego oficjalne proporcje ustanowione przez lokalny parlament ("Krajewaja Duma") to: 5,5+4,1+5,5:7,5+4,5+13. W centralnym punkcie krzyża znajduje się godło kraju.

</doc>
<doc id="1054322" url="https://pl.wikipedia.org/wiki?curid=1054322" title="Christina Stead">
Christina Stead

Christina Stead (17 lipca 1902 – 31 marca 1983) – australijska pisarka. Przez wiele lat mieszkała w Anglii i USA. Napisała 15 powieści, z których najsłynniejsza to "The Man Who Loved Children" (1940), oparta na jej własnym dzieciństwie, o ubożejącej, źle funkcjonującej rodzinie. Książka ta zyskała popularność dopiero w latach '60.

</doc>
<doc id="1054324" url="https://pl.wikipedia.org/wiki?curid=1054324" title="Home (album Sevendust)">
Home (album Sevendust)

Home jest drugim albumem zespołu Sevendust.

</doc>
<doc id="1054328" url="https://pl.wikipedia.org/wiki?curid=1054328" title="Eryk Pamiętny">
Eryk Pamiętny



</doc>
<doc id="1054331" url="https://pl.wikipedia.org/wiki?curid=1054331" title="Animosity">
Animosity

Animosity – trzeci album zespołu Sevendust.

</doc>
<doc id="1054332" url="https://pl.wikipedia.org/wiki?curid=1054332" title="John Cheever">
John Cheever

John Cheever (ur. 27 maja 1912, zm. 18 czerwca 1982, Ossining, stan Nowy Jork) – amerykański pisarz.
Najbardziej znana jego powieść to "Falconer" (1977, polski tytuł taki sam, Akademos, 1991), o nauczycielu uniwersyteckim przebywającym w więzieniu za zamordowanie brata. Akcja książek Cheevera jest umiejscowiona zwykle w Nowym Jorku, jego okolicach i w Massachusetts. Znany jest bardziej z opowiadań (np. "The Swimmer") niż powieści. Otrzymał National Book Award (1958) za powieść "The Wapshot Chronicle" ("Kronika Wapshotów").
W Polsce wydano w latach 1969-91 cztery jego powieści i cztery zbiory opowiadań.
W swojej twórczości łączył realizm z poczuciem humoru. Był prześmiewcą amerykańskich przedmieść. Ukazywał kryzys amerykańskiej rodziny.

</doc>
<doc id="1054337" url="https://pl.wikipedia.org/wiki?curid=1054337" title="Port lotniczy Warna">
Port lotniczy Warna

Port lotniczy Warna – międzynarodowy port lotniczy położony 9 km na zachód od Warny. Jest jednym z największych portów lotniczych w Bułgarii. W 2013 roku powstał na tym lotnisku nowy terminal.
Kierunki lotów i linie lotnicze.
Najpopularniejsze kierunki podróży z Warny to: Moskwa, Katowice oraz Warszawa.

</doc>
<doc id="1054338" url="https://pl.wikipedia.org/wiki?curid=1054338" title="Eryk II">
Eryk II



</doc>
<doc id="1054341" url="https://pl.wikipedia.org/wiki?curid=1054341" title="Seasons (album Sevendust)">
Seasons (album Sevendust)

Seasons – czwarty album zespołu Sevendust.

</doc>
<doc id="1054343" url="https://pl.wikipedia.org/wiki?curid=1054343" title="Thefakesoundofprogress">
Thefakesoundofprogress

Thefakesoundofprogress – debiutancki album walijskiego zespołu Lostprophets, grającego rock alternatywny. Początkowo wydany 27 listopada 2000, nagrany w ciągu tygodnia za około 5000 funtów i wtedy planowany do wydania jako demo przez Visible Noise Records. Kiedy zespół podpisał umowę z Columbia Records w 2001 album został częściowo ponownie nagrany, remiksowany i wydany (z zauważalnym połączeniem wielu przerw w piosenkach przy ich końcu i skróceniem) głównie z powodu zmartwienia fanów wcześniejszym wydaniem. Ta ponownie wydana wersja albumu znalazła się w sklepach 8 listopada i 4 grudnia 2001 roku kolejno w Wielkiej Brytanii i Stanach Zjednoczonych. Zawiera single „Shinobi vs. Dragon Ninja” i „The Fake Sound of Progress”.
Lista utworów.
Początkowa lista utworów.
To lista utworów z oryginalnego LP z 2000 roku, zanim zostało remiksowane, nagrane i wydane ponownie w 2001 roku w UK i US.

</doc>
<doc id="1054345" url="https://pl.wikipedia.org/wiki?curid=1054345" title="Robert Stone">
Robert Stone

Robert Stone (ur. 21 sierpnia 1937 roku na Brooklynie, zm. 10 stycznia 2015 roku w Key West) – amerykański pisarz o zacięciu psychologicznym i politycznym, stosujący czarny humor.
Najbardziej znana jego powieść to "Dog Soldiers" (1974), thriller o dziennikarzu przemycającym heroinę z Wietnamu. Książka zdobyła National Book Award w 1975 roku.
Był przedstawicielem kontrkultury lat 60. Mieszkał w Nowym Jorku.

</doc>
<doc id="1054347" url="https://pl.wikipedia.org/wiki?curid=1054347" title="Christo Van Rensburg">
Christo Van Rensburg

Christo Van Rensburg (ur. 23 października 1962 Uitenhage) – południowoafrykański tenisista, zwycięzca Australian Open 1985 w grze podwójnej, reprezentant w Pucharze Davisa, olimpijczyk z Barcelony (1992).
Kariera tenisowa.
Jako zawodowy tenisista Van Rensburg występował w latach 1983–1997.
W grze pojedynczej wygrał 2 turnieje rangi ATP World Tour oraz awansował do 4 finałów. W 1990 wyeliminował z Wimbledonu rozstawionego z numerem 12 Pete Samprasa. Pokonał Samprasa, późniejszego siedmiokrotnego mistrza tego turnieju, bez straty seta, co udało się jeszcze na londyńskiej trawie tylko Richardowi Krajickowi w 1996.
Największy sukces w swojej karierze odniósł w 1985 roku triumfując w zmaganiach deblowych Australian Open. W parze z Paulem Annacone pokonał w spotkaniu finałowym Marka Edmondsona i Kima Warwicka 3:6, 7:6, 6:4, 6:4. Łącznie Van Rensburg wygrał 20 deblowych turniejów ATP World Tour oraz uczestniczył w 12 finałach.
W 1992 roku zagrał na igrzyskach olimpijskich w Barcelonie, w grze pojedynczej. Odpadł z rywalizacji w 1 rundzie wyeliminowany przez Wayne’a Ferreirę.
W 1992 roku reprezentował RPA w Pucharze Davisa odnosząc 4 zwycięstwa singlowe i 3 deblowe. W styczniu 2021 został powołany na kapitana reprezentacji RPA w Pucharze Davisa, zastępując Marcosa Ondruskę. Wcześniej jako trener współpracował m.in. z Michaelem Changiem, Justinem Gimelstobem, Davidem Nainkinem, Grantem Staffordem.
W rankingu gry pojedynczej Van Rensburg najwyżej był na 19. miejscu (29 lutego 1988), a w klasyfikacji gry podwójnej na 5. pozycji (4 maja 1987).

</doc>
<doc id="1054348" url="https://pl.wikipedia.org/wiki?curid=1054348" title="Maria Dowmuntowa">
Maria Dowmuntowa

Maria Dowmuntowa (ur. 22 sierpnia 1875 Płock, zm. 1951 r. Bydgoszcz) – polska aktorka teatralna i filmowa, śpiewaczka. Żona aktora i reżysera teatralnego Mieczysława Dowmunta.
Absolwentka szkoły dramatycznej, od 1902 roku na scenach teatrów w Lublinie, Kaliszu, Poznaniu, Toruniu i Wilnie.
Po wojnie aktorka Teatru Miejskiego w Białymstoku. Karierę zakończyła 1 września 1949 r.

</doc>
<doc id="1054351" url="https://pl.wikipedia.org/wiki?curid=1054351" title="Filip (książę Eulenburg)">
Filip (książę Eulenburg)

Filip Fryderyk Aleksander (ur. 12 lutego 1847 w Królewcu, Prusy; zm. 17 września 1921 w zamku Liebenberg w Löwenberger Land) – książę Eulenburg i Hertefeld, hrabia Sandels. Polityk i dyplomata Cesarstwa Niemieckiego, faworyt cesarza Wilhelma II.
Dzieciństwo i młodość.
Filip Eulenburg był synem podpułkownika Filipa Konrada, hrabiego zu Eulenburg (1820–1889) i jego żony Aleksandry, baronówny Rothkirch i Panthen (1824–1902). Ojciec Filipa służył jako oficer w pułku kirasjerów nr 3 w Królewcu, a potem w 1 Brandenburskim Pułku Ułanów w Poczdamie. W latach 50. był osobistym doradcą feldmarszałka Friedricha von Wrangla. Młody Filip pobierał nauki w gimnazjum humanistycznym w Dreźnie. W 1866 roku, na krótko przed wybuchem wojny austriacko-pruskiej opuścił gimnazjum i wstąpił do wojska. W latach 1868/69 ukończył szkołę wojskową w Kassel.
W 1869 roku urlopowany z wojska w stopniu podporucznika zdał maturę. W szeregi armii powrócił jeszcze raz na krótko w latach 1870/71 w czasie wojny francusko-pruskiej. Otrzymał Krzyż Żelazny. Następnie podróżował. W 1875 roku obronił doktorat z prawa. Bywał gościem w domu kanclerza Ottona von Bismarcka. Był przyjacielem jego syna Herberta.
Kariera polityczna.
W 1877 roku rozpoczął pracę w pruskiej służbie dyplomatycznej. W latach 1881–1888 był sekretarzem poselstwa Królestwa Prus w Monachium, a od 1888 przebywał na dworze Wielkie Księstwo Oldenburga, W 1890 roku pracował w Stuttgarcie, a w latach 1891–1894 ponownie w Monachium. Od 1894 roku był ambasadorem w Wiedniu. Swoją pracę w dyplomacji zakończył w 1903 roku. Mimo stosunkowo niskiej pozycji w strukturze administracyjnej dyplomacji Królestwa Prus, pełnił ważną rolę w życiu publicznym i politycznym swego czasu.
Przyjaciel cesarza.
Filip Eulenburg poznał Wilhelma II w 1886 roku, gdy Wilhelm był jeszcze drugim w kolejce do objęcia cesarskiego tronu, po ojcu księciu Fryderyku Wilhelmie, późniejszym Fryderyku III. Była to prawdziwie męska przyjaźń. Filip lubił muzykę, poezję i malarstwo. Potrafił śpiewać, parodiować innych, komponował "ballady nordyckie i pieśni w stylu sentymentalnym." Był jednym z nielicznych, którzy potrafili szczerze rozmawiać z Wilhelmem i tonować jego ekstrawaganckie wypowiedzi. Jedynie on potrafił przemówić do tego lepszego, delikatniejszego i bardziej sentymentalnego "ja" księcia. Zrobił w sumie to czego nie udało się zrobić wychowawcom i rodzicom przyszłego cesarza.
Wilhelm przyjaźnił się z Filipem Eulenburgiem, choć musiał wiedzieć, o opisywanych często w brukowej prasie, homoseksualnych skłonnościach hrabiego. Ich zażyłość była powodem zazdrości wielu wysoko postawionych osobistości życia politycznego ówczesnych Niemiec. Pochlebcy, którzy chcieli wkraść się w łaski cesarza często zabiegali o przyjaźń i względy Filipa. W 1900 cesarz nadał hrabiemu Eulenbergowi tytuł książęcy i godność jaśnie oświeconego.
Afera Hardena-Eulenburga.
Po proklamowaniu Cesarstwa Niemieckiego w 1871 roku, na jego terytorium wprowadzono nowy kodeks karny. Paragraf 175 tego kodeksu zaczął kryminalizować ponownie homoseksualizm, który został zdepenalizowany wcześniej na mocy Kodeksu Napoleona. W 1907 roku po serii artykułów prasowych niemieckiego publicysty i dziennikarza Maksymiliana Hardena ujawniających homoseksualne relacje Filipa Eulenburga i hrabiego Kuno von Moltke wybuchł największy w dziejach II Rzeszy skandal obyczajowy. Harden w swych artykułach wyjawił między innymi okoliczności homoseksualnych spotkań grupy przyjaciół w pałacu Leibenberg. Grono to nosiło nazwę "Liebenberger Kreis" (Koło Liebenberg). W jego skład wchodzili między innymi: Ryszard Wilhelm von Dohna, Georg von Hülsen-Haeseler, Kuno von Moltke, Emil Graf von Schlitz genannt von Görtz, Axel Varnbüler von und zu Hemmingen.
Moltke najpierw wyzwał Hardena na pojedynek, a gdy ten odrzucił wytoczył Hardenowi cywilny proces o zniesławienie. 29 października sąd uznał Moltkego za winnego z paragrafu 175 niemieckiego kodeksu karnego, a Hardena uniewinnił. Wyrok został jednak unieważniony ze względów proceduralnych, a Moltkemu zezwolono na wytoczenie procesu karnego o zniesławienie. Filipa Eulenburga obok zarzutu o homoseksualizm, skarżono również o krzywoprzysięstwo. Postępowanie zostało zamknięte w roku 1909 z powodu oświadczenia lekarzy, że stan zdrowia oskarżonego uniemożliwia dalsze prowadzenie procesu. Książę Eulenburg był już jednak skompromitowany. Resztę swojego życia spędził w swoich posiadłościach. Zmarł 17 września 1921 roku.
Małżeństwo i rodzina.
Dnia 20 listopada 1875 roku w Sztokholmie Filip Eulenburg poślubił hrabiankę Augustę Sandels (ur. 12 maja 1853 w Sztokholmie; zm. 14 grudnia 1941 w Liebenberg), córkę Samuela Augusta, ostatniego hrabiego Sandels i Hedwigi Henrietty Tersmeden. Para miała ośmioro dzieci:

</doc>
<doc id="1054355" url="https://pl.wikipedia.org/wiki?curid=1054355" title="Next (album)">
Next (album)

Next jest piątym albumem zespołu Sevendust.

</doc>
<doc id="1054357" url="https://pl.wikipedia.org/wiki?curid=1054357" title="Zbąszynek (stacja kolejowa)">
Zbąszynek (stacja kolejowa)

Zbąszynek – stacja kolejowa w Zbąszynku, w województwie lubuskim, w Polsce. Według klasyfikacji PKP ma kategorię dworca lokalnego. W latach 1925–1939 był stacją graniczną po niemieckiej stronie.
Pasażerowie.
W roku 2017 wymiana pasażerska wyniosła 694 tys. osób (1,9 tys. dziennie).
W roku 2018 stacja obsługiwała 1,9 tys. pasażerów na dobę (łącznie 694 tys. osób).
W roku 2019 wymiana pasażerska wyniosła 767 tys. osób (2,1 tys. dziennie).
W roku 2020 wymiana pasażerska wyniosła 586 tys. osób (1,6 tys. dziennie), co dało jej 98. miejsce w Polsce.
W roku 2021 wymiana pasażerska wyniosła 694 tys. osób (1,9 tys. dziennie).
Historia.
Stacja została oddana do użytku w 1925 r. jako nowa stacja graniczna, gdy pobliski Zbąszyń stał się graniczną stacją Polski. Wybór lokalizacji nie obył się bez trudności, gdyż pierwotna koncepcja budowy stacji w okolicy Dąbrówki Wielkopolskiej została zmieniona na skutek problemów z wykupem gruntów pod zabudowę. Ostatecznie osadę wybudowano na polach wsi Kosieczyn. W okresie międzywojennym stworzono dużą i nowoczesną infrastrukturę kolejową oraz kolonię według koncepcji miasta-ogrodu (projektantem był Friedrich Veil). Neu Bentschen w tym okresie zamieszkiwali w przeważającej większości Niemcy pracujący na kolei.
Obecnie w byłej lokomotywowni serwisowane są zespoły trakcyjne Kolei Wielkopolskich, m.in. typu Pesa Elf.

</doc>
<doc id="1054361" url="https://pl.wikipedia.org/wiki?curid=1054361" title="Nowy Brandenburg">
Nowy Brandenburg



</doc>
<doc id="1054362" url="https://pl.wikipedia.org/wiki?curid=1054362" title="Świecie nad Odrą">
Świecie nad Odrą



</doc>
<doc id="1054363" url="https://pl.wikipedia.org/wiki?curid=1054363" title="Letnie Grand Prix w skokach narciarskich 1995">
Letnie Grand Prix w skokach narciarskich 1995

Letnie Grand Prix w skokach narciarskich 1995 – 2. edycja Letniego Grand Prix, która rozpoczęła się 19 sierpnia 1995 roku w Kuopio, a zakończyła 3 września 1995 w Stams. Rozegrano 4 konkursy indywidualne.

</doc>
<doc id="1054365" url="https://pl.wikipedia.org/wiki?curid=1054365" title="Hastings (Nowa Zelandia)">
Hastings (Nowa Zelandia)

Hastings (maor. "Heretaunga") – miasto w Nowej Zelandii, na Wyspie Północnej; 62 500 mieszkańców (2006). Przemysł spożywczy, włókienniczy. 10 km na północ leży Napier. W Nowej Zelandii dwa miasta Hasting i Napier nazywane są czasami miastami bliźniaczymi (ang. "„The Twin Cities”").
Klimat.
Hasting charakteryzuje się klimatem śródziemnomorskim. Średni roczny poziom opadów wynosi mniej niż 800 mm. Latem jest to jedno z najcieplejszych miejsc w Nowej Zelandii. Najcieplejszym miesiącem jest styczeń ze średnią temperaturą równą 26 °C. Zimą, często maksymalna temperatura to około 17 °C. Sporadycznie rejestrowano w zimie nawet 20 °C.

</doc>
<doc id="1054368" url="https://pl.wikipedia.org/wiki?curid=1054368" title="Best of (Chapter One 1997–2004)">
Best of (Chapter One 1997–2004)

Best of (Chapter One 1997-2004) – składanka największych hitów zespołu Sevendust.

</doc>
<doc id="1054372" url="https://pl.wikipedia.org/wiki?curid=1054372" title="Alpha (album Sevendust)">
Alpha (album Sevendust)

Alpha jest szóstym albumem zespołu Sevendust.

</doc>
<doc id="1054375" url="https://pl.wikipedia.org/wiki?curid=1054375" title="Porirua">
Porirua

Porirua – miasto w Nowej Zelandii; na Wyspie Północnej; w aglomeracji Wellington; ok. 49000 mieszkańców (2009). Przemysł spożywczy, drzewny.
Prawa miejskie uzyskało 2 października 1965 roku.

</doc>
<doc id="1054378" url="https://pl.wikipedia.org/wiki?curid=1054378" title="Milpa Alta">
Milpa Alta

Milta Alpa to jedna z 16 dzielnic Dystryktu Federalnego Meksyku. 
W lipcu 2003 w wyborach lokalnych, Milpa Alta była jedyną dzielnicą, gdzie wybrano kandydata Partii Rewolucyjno-Instytucjonalnej.

</doc>
<doc id="1054383" url="https://pl.wikipedia.org/wiki?curid=1054383" title="Muriel Spark">
Muriel Spark

Muriel Spark (ur. 1 lutego 1918, zm. 13 kwietnia 2006) - szkocka powieściopisarka. Kształciła się w Edynburgu. pewien czas spędziła w środkowej Afryce. W czasie II wojny światowej pracowała dla Foreign Office w sekcji propagandy. W 1954 przeszła na katolicyzm.
Utwory przełożone na polski.
Najbardziej znana w świecie anglojęzycznym jest powieść "Pełnia życia panny Brodie", na podstawie której nakręcono film (reż. Ronald Neame, 1969) oraz serial telewizyjny (reż. John Bruce, Mark Cullingham, 1978) pod tym samym tytułem. Luźną adaptacją tej powieści jest też film "Uśmiech Mony Lizy", 2003.

</doc>
<doc id="1054385" url="https://pl.wikipedia.org/wiki?curid=1054385" title="Synagoga w Lubece">
Synagoga w Lubece

Synagoga w Lubece (niem. "Synagoge in Lübeck") – synagoga znajdująca się na terenie Starego Miasta w Lubece przy St.-Annen-Straße 13, pomiędzy kościołem św. Idziego i dawnym klasztorem św. Anny.
Synagoga została zbudowana w 1880 roku, w stylu mauretańskim z okazałą kopułą. Podczas nocy kryształowej z 9 na 10 listopada 1938 roku, bojówki hitlerowskie doszczętnie zniszczyły wnętrze synagogi. 
W latach 1939-1941 została przebudowana. Na jej ścianie frontowej znajduje się fragment Psalmu 67,4 w języku hebrajskim: "Niech Ciebie, Boże, wysławiają ludy". Obecnie synagoga należy do miejscowej gminy żydowskiej i nadal służy celom kultowym.

</doc>
<doc id="1054386" url="https://pl.wikipedia.org/wiki?curid=1054386" title="Mikławš Andricki">
Mikławš Andricki

Mikławš Andricki (wym. ; ur. 30 maja 1871 w Panschwitz-Kuckau/Pančicach-Kukowie, zm. 18 grudnia 1908 w Żytawie, serbołużycki ksiądz katolicki, redaktor pisma Łužica, pisarz i tłumacz, tworzący w języku górnołużyckim. W latach 1896-1904 zajmował się publicystyką i beletrystyką. Przeciwstawiał się germanizacji, działał na rzecz praw narodu serbołużyckiego.
Jeden z najlepszych stylistów literatury górnołużyckiej. Autor wielu dramatów jednoaktowych. Napisał pierwszą biografię poety łużyckiego Jakuba Barta-Ćišinskiego. Przetłumaczył z języka polskiego i czeskiego dzieła takich pisarzy jak: Henryk Sienkiewicz, Jan Neruda, Alois Jirásek i innych.
Zmarł na gruźlicę. Był starszym bratem serbołużyckiego działacza społecznego Jana Andrickiego i stryjem katolickiego błogosławionego Alojsa Andrickiego.

</doc>
<doc id="1054390" url="https://pl.wikipedia.org/wiki?curid=1054390" title="Fay Weldon">
Fay Weldon

Fay Weldon (ur. 22 września 1931 w Birmingham, zm. 4 stycznia 2023 w Northampton) – brytyjska powieściopisarka, feministka.
Wydała ponad 20 powieści, z których najbardziej znane to: "Puffball" (1980), "The Life and Loves of a She-Devil" (1983; po polsku "Diablica") i "The Bulgari Connection" (2001).

</doc>
<doc id="1054392" url="https://pl.wikipedia.org/wiki?curid=1054392" title="Jonathan Mestel">
Jonathan Mestel

Andrew Jonathan Mestel (ur. 13 marca 1957 w Cambridge) – angielski szachista, arcymistrz od 1982 roku, doktor matematyki stosowanej.
Jest synem astronoma Leona Mestela, nagrodzonego Medalem Eddingtona i Złotym Medalem Królewskiego Towarzystwa Astronomicznego. Pracuje w Imperial College London, zajmuje się magnetohydrodynamiką i dynamiką płynów. Od 1982 roku jest żonaty, ma jedno dziecko (syn David, ur. 1992).
Kariera szachowa.
W roku 1974 zdobył tytuł mistrza świata juniorów do 16 lat. Wkrótce awansował do czołówki brytyjskich szachistów, trzykrotnie (1976, 1983, 1988) zdobywając tytuł indywidualnego mistrza Wielkiej Brytanii. W roku 1982 jedyny raz w swojej karierze wystąpił w Las Palmas w turnieju międzystrefowym (eliminacji mistrzostw świata), zajmując IX miejsce.
Wielokrotnie reprezentował Anglię w turniejach drużynowych, m.in.:
Do jego największych sukcesów w turniejach międzynarodowych należą m.in. dz. III m. w mistrzostwach świata juniorów do lat 20 (Tjentište 1975, za Walerijem Czechowem i Larry Christiansenem, wraz z Wencisławem Inkiowem), dz. II m. w Birmingham (1975, za MIlanem Matuloviciem, wraz z Anthony Milesem), (dz. II m. w Londynie (1977, za Vlastimilem Hortem, wraz z Miguelem Quinterosem i Michaelem Steanem), dz. I m. w Esbjergu (1979, turniej "The North Sea Cup", wspólnie z Laszlo Vadaszem), dz. I m. w Marbelli (1982, turniej strefowy, wraz z Johnem Nunnem, Johnem van der Wielem i Michaelem Steanem), III m. w Hastings (1983/84, za Larsem Karlssonem i Jonathanem Speelmanem) oraz dz. II m. w Esbjergu (1984, za Nigelem Shortem, wraz z Larsem Karlssonem).
Najwyższy ranking w karierze osiągnął 1 stycznia 1984 r., z wynikiem 2545 punktów dzielił wówczas 35-37. miejsce na światowej liście FIDE, jednocześnie zajmując 3. miejsce (za Johnem Nunnem i Anthony Milesem) wśród angielskich szachistów.
W 1997 r. został pierwszym szachistą w historii, który, posiadając tytuł arcymistrza nadany przed Międzynarodową Federację Szachową, otrzymał drugi - w dziedzinie rozwiązywania zadań szachowych. W tym samym roku zdobył w Puli tytuł mistrza świata w tej dyscyplinie. Na liście rankingowej w dniu 1 kwietnia 2014 r. dotyczącej rozgrywek w rozwiązywaniu zadań zajmował 20. miejsce na świecie z wynikiem 2551 punktów.

</doc>
<doc id="1054395" url="https://pl.wikipedia.org/wiki?curid=1054395" title="John Kennedy Toole">
John Kennedy Toole

John Kennedy Toole (ur. 17 grudnia 1937, zm. 26 marca 1969) – amerykański pisarz z Nowego Orleanu, autor powieści "Sprzysiężenie osłów" (tytuł angielski "A Confederacy of Dunces", wcześniejsze wydanie polskie z 2001 roku zatytułowane było "Sprzysiężenie głupców") (1980).
Był nauczycielem uniwersyteckim. Popełnił samobójstwo (wdychanie spalin), a jego powieść wydano pośmiertnie (w 1981 została ona uhonorowana Nagrodą Pulitzera). Za jego życia wydawnictwo Simon and Schuster odrzuciło rękopis.
Sprzedano 1,5 miliona egzemplarzy tej książki w 18 językach.

</doc>
<doc id="1054399" url="https://pl.wikipedia.org/wiki?curid=1054399" title="Fotbal Fulnek">
Fotbal Fulnek

Fotbal Fulnek- czeski klub piłkarski, grający w szóstej lidze czeskiej, mający siedzibę w mieście Fulnek.
Historia.
Klub został założony w 1946 roku. W sezonie 2006/2007 klub wywalczył historyczny awans do drugiej ligi czeskiej. Grał w niej przez dwa sezony. W sezonie 2008/2009 spadł do Moravskoslezskej fotbalovej ligi.

</doc>
<doc id="1054401" url="https://pl.wikipedia.org/wiki?curid=1054401" title="Grand Santi">
Grand Santi

Grand Santi – miasto i gmina w Gujanie Francuskiej (departament zamorski Francji).

</doc>
<doc id="1054404" url="https://pl.wikipedia.org/wiki?curid=1054404" title="Richard Ford">
Richard Ford

Richard Ford (ur. 16 lutego 1944 w Jackson, Missisipi) – amerykański autor powieści i opowiadań, zdobywca nagrody Pulitzera oraz przyznawanych przez amerykański PEN Club nagród: PEN/Faulkner Award i PEN/Malamud Award. Znany z trylogii w stylu Updike'a: "The Sportswriter" (1986), "Independence Day" (1995), "The Lay of the Land" (2006). Mieszka w Nowym Orleanie.

</doc>
<doc id="1054407" url="https://pl.wikipedia.org/wiki?curid=1054407" title="Rohacki Potok">
Rohacki Potok

Rohacki Potok (słow. "Roháčsky potok", "Roháč", "Jazerný potok") – potok płynący Doliną Rohacką w słowackich Tatrach Zachodnich. Wypływa na wysokości 1562 m n.p.m. spod Niżniego (Wielkiego) Stawu Rohackiego, zbierając wodę z Rohackich Stawów. W Zwierówce, u zbiegu Doliny Rohackiej i Doliny Łatanej, na wysokości ok. 1020 m n.p.m. łączy się z Łatanym Potokiem, tworząc potok Zimna Woda. Głównym jego dopływem jest Spalony Potok wypływający z Doliny Spalonej.
Rohacki Potok ma cechy typowego górskiego potoku; duży spadek, kamieniste dno z licznymi progami, baniorami, bystrzami i niską temperaturą wody. Szczególnie dużym spadkiem charakteryzuje się jego dopływ – Spadowy Potok, na którym występują dwa wodospady, zwane Rohackimi Wodospadami.

</doc>
<doc id="1054408" url="https://pl.wikipedia.org/wiki?curid=1054408" title="Osiedle im. Józefa Montwiłła-Mireckiego w Łodzi">
Osiedle im. Józefa Montwiłła-Mireckiego w Łodzi

Osiedle im. Józefa Montwiłła-Mireckiego – osiedle w zachodniej części Łodzi, na terenie Polesia, zamieszkiwane przez 1747 osób. Osiedle jest wpisane do rejestru zabytków NID (nr rej.: A/56 z 20.01.1971 – 18 obiektów).
Położenie.
Termin Osiedle im. Montwiłła-Mireckiego ma dwa znaczenia:
Od południa do osiedla przylega największy łódzki park – Park im. marsz. J. Piłsudskiego, a od wschodu – tereny ogródków działkowych, za którymi biegną tory PKP. Na północny zachód od osiedla, poza ulicą Jarzynową znajdują się jedno- i wielorodzinne kamienice.
Historia.
Do ok. 1915 r. tereny obecnego osiedla porośnięte były lasem, stanowiącym własność miasta. W czasie I wojny światowej w związku z brakami w zaopatrzeniu miasta w opał las ten został wycięty, a pozostałe po nim grunty stanowiły nieużytki, na których w kilka lat po zakończeniu wojny postanowiono wznieść nowoczesne osiedle mieszkaniowe.
Osiedle zostało wybudowane w latach 1928–1931 przez magistrat m. Łodzi. Mieszkania posiadały wysoki jak na ówczesne realia standard – elektryczność, bieżącą wodę i kanalizację, które to udogodnienia stanowiły rzadkość w przedwojennej Łodzi. W zamyśle osiedle miało stanowić obszar zamieszkiwania łódzkich robotników, jednak w rzeczywistości w obliczu kryzysu gospodarczego z lat 30. czynsze w jego blokach okazały się zbyt wysokie dla tej grupy społecznej i na terenie osiedla zamieszkiwała głównie inteligencja – lekarze, urzędnicy – jak np. uczestnik walk o niepodległość i działacz PPS, samorządowiec Antoni Purtal, policjanci i artyści (wśród tych ostatnich m.in. Feliks Paszkowski, Karol Hiller, Katarzyna Kobro i Władysław Strzemiński).
Prace przy budowie osiedla trwały do początku II wojny światowej; prawdopodobnie planowano postawić jeszcze pewną liczbę bloków, o czym świadczy pozostawienie pustych placów w zachodniej części osiedla. Współcześnie w miejscach tych stoją garaże. W 1939 r. na osiedlu mieszkało ok. 5 tys. osób. Jakkolwiek w okresie tym Łódź była miastem wielonarodowościowym, to niemal wszyscy mieszkańcy osiedla byli Polakami.
Wysiedlenia podczas wojny.
11 grudnia 1939 r. wyrzucono z osiedla pierwsze rodziny spośród mieszkańców osiedla im. „Montwiłła” Mireckiego. Kolejnych kilkanaście wygnano w noc sylwestrową. Największa akcja wysiedleńcza miała miejsce wdniach 14–15 stycznia 1940 roku, kiedy to niemieccy okupanci wysiedlili ok. 5 tysięcy pozostałych mieszkańców osiedla. Lokatorów budynków budzono waleniem w drzwi. Po otwarciu do mieszkań wchodzili uzbrojeni Niemcy prowadzeni przez volksdeutschów pełniących rolę tłumaczy, nakazując zaskoczonym mieszkańcom opuszczenie mieszkań. Ludzie mieli 15–20 minut na ubranie się i zabranie najpotrzebniejszych rzeczy, po czym przewożono ich do dawnej fabryki tkanin B.A. Gliksmana przy ul. Łąkowej 4, gdzie znajdował się Centralny obóz przesiedleńczy (niem. Durchgangslager I der Umwandererzentralstelle Posen, Dienststelle Litzmannstadt). Na dziedzińcu wysiedlonych rejestrowano, a potem pędzono do nieogrzewanych pofabrycznych hal, w których przeprowadzano segregacje rasową oraz oddzielano starsze osoby od dzieci. Dzieci o nordyckich rysach przeznaczano do germanizacji, a sprawne i względnie młode osoby wywożono na roboty przymusowe w głąb Rzeszy. Pozostałą część wywieziono na tereny znajdujące się w granicach Generalnego Gubernatorstwa i zasiedlano nimi powiaty: opoczyński, piotrkowski, łowicki, skierniewicki oraz Podkarpacie. Na ich miejsce zakwaterowano urzędników niemieckich z terenów III Rzeszy oraz Niemców sprowadzonych z krajów nadbałtyckich, z Besarabii, Bukowiny oraz Wołynia.
Po wojnie większość mieszkańców powróciła do swoich domów, które, podobnie jak cała Łódź, przetrwały wojnę bez większych zniszczeń.
Mimo iż od momentu zbudowania na osiedlu nie przeprowadzano większych prac remontowych, staranność wykonania i rozwiązania konstrukcyjno-materiałowe powodują, iż w przeciwieństwie do wielu innych części miasta osiedle nadal jest w dobrym stanie technicznym i wizualnym.
Układ urbanistyczny.
Geneza.
Obecny kształt osiedla jest wynikiem projektu urbanistycznego, wyłonionego w drodze konkursu. Prace swe zgłosili:
Większość zgłoszonych projektów wykorzystywała hasła awangardy zachodnioeuropejskiej (doświadczenia niemieckie i holenderskie), w tym rozwiązania znane z wystawy Werkbundu – osiedla Weißenhof. Zakładały one odejście od zabudowy zwartej (obrzeżnej) na rzecz oddzielnych bloków mieszkalnych, rozmieszczonych na dużym terenie.
Ostatecznie sporządzenie projektu wykonawczego polecono zdobywcom II i III nagrody. W skład zespołu autorskiego wchodzili Jerzy Berliner, Jan Łukasik, Miruta Słońska oraz Witold Szereszewski. Przygotowali oni kompozycję zakładającą budowę 33 domów z 1551 izbami. Projekt ten był prezentowany na wystawie "Najmniejsze mieszkania", towarzyszącej Międzynarodowemu Kongresowi Architektury Nowoczesnej (CIAM).
Ostatecznie zbudowano 20 budynków z 921 izbami. Z powodu kryzysu zredukowano pierwotne założenia; zrezygnowano m.in. z kilku obiektów użyteczności publicznej. Budowę zakończono oficjalnie 15 stycznia 1933 roku.
Charakterystyka.
Osiedle zostało wybudowane planowo, zgodnie z powstałymi na początku XX wieku koncepcjami miasta ogrodu – położone na peryferiach, z dala od zanieczyszczonego centrum. W pobliżu zieleni (Park na Zdrowiu) postawiono nowoczesne wielorodzinne bloki, wśród których znajdują się liczne zieleńce i place zabaw.
Architektura osiedla odpowiada w pełni ideologii modernistycznej.
Zabudowa.
Na osiedle składa się 21 trzypiętrowych bloków z cegły, w których znajduje się 1026 mieszkań, zamieszkanych przez ok. 2180 osób. Mieszkania na osiedlu są wysokie jak na budownictwo tego typu i mają po ok. 2,9 m. Lokale te są niezbyt duże – mają powierzchnię ok. 40-60 m².
Bloki stoją w dość gęstej zabudowie, oddzielone od siebie trawnikami, placami zabaw i grupami drzew (zwykle niewysokich). Znajdujące się wzdłuż budynków uliczki są brukowane „kocimi łbami”; są one tak wąskie, iż dwa samochody nie są w stanie minąć się bez wjeżdżania na chodnik. Główne ulice osiedla (w liczbie 4) są szerokie, wyasfaltowane, z szerokimi chodnikami.
W zachodniej części osiedla znajdują się murowane garaże, zbudowane po II wojnie światowej. W południowej części osiedla znajdują się sąsiadujące ze sobą dwa budynki. Przypominają domy jednorodzinne, są jednak znacznie większe. Są parterowe z dobudowanymi nad częścią obiektów piętrami; mają dwuspadowe dachy. Jeden z nich wykonany jest z cegieł i drewna, a drugi tylko z cegieł. Pierwszy z budynków (budynek przy ulicy Srebrzyńskiej 79) był niegdyś pomieszczeniem gazowni, która to zajmowała się dystrybucją gazu w obrębie osiedla. Gazownia połączona była z ogromnym zbiornikiem gazu ziemnego znajdującym się niegdyś na placu sąsiadującym z gazownią od północy. Zbiornik ten, w zależności od ilości zgromadzonego w nim gazu, zwiększał bądź zmniejszał swoją objętość poprzez pionowy ruch umieszczonego w nim „pływaka”. Drugim budynkiem sąsiadującym z gazownią (Srebrzyńska 77) jest dom zamieszkany przed laty przez pracowników gazowni.
Od południowej strony osiedla boczne ściany bloków oraz ściany innych niskich budynków (np. śmietników i garaży) tworzą dość długie ciągi, które zostały pouzupełniane fragmentami muru, przez co osiedle od tej strony odgrodzone jest od ulicy jakby jednym długim murem, w którym istnieją tylko wyloty uliczek osiedlowych. Mur ten od strony zewnętrznej w wielu miejscach porośnięty jest roślinami pnącymi.
Infrastruktura.
Na osiedlu znajdują się m.in. biblioteka, przychodnia lekarska, placówki edukacyjne: XVIII Liceum Ogólnokształcące, Szkoła Podstawowa nr 40 i Przedszkole Miejskie nr 12. Na północnym skraju osiedla od 2005 roku znajduje się siedziba Okręgowej Komisji Egzaminacyjnej. Na osiedlu działa osiedlowa Izba Pamięci. Ponadto znajduje się tu także pewna liczba niewielkich sklepów, kiosków i punktów usługowych.
Na terenie osiedla jest dużo zieleni i kilka placów zabaw; tych ostatnich niegdyś było znacznie więcej, jednak większość z braku potrzeb (zmniejszająca się liczba dzieci) została zlikwidowana. Dla mieszkańców jednak największe znaczenie w zakresie aktywności fizycznej i wypoczynku ma sąsiadujący z osiedlem park. Tam też zlokalizowane są najbliższe obiekty sportowo-rekreacyjne.
Wzdłuż ulic stanowiących granice osiedla biegną trasy linii autobusowych MPK nr: 74A, 74B, 83 oraz N3 (nocny).
Dawniej osiedle posiadało połączenie dwutorową trasą tramwajową wzdłuż ul. Srebrzyńskiej. Została ona jednak wyłączona z użytku i częściowo rozebrana w lipcu 1992. Ostatnie linie przebiegające tamtą trasą to 17 i 29.
Nazwy ulic.
W nawiązaniu do nazwy osiedla także patronami głównych wewnętrznych ulic osiedla są polscy działacze socjalistyczno-niepodległościowi: Feliks Perl, Gustaw Daniłowski, Henryk Baron i Ksawery Prauss. Pomniejsze, przyblokowe uliczki pozostają nienazwane.
Patron osiedla.
Osiedle zostało nazwa na cześć polskiego działacza niepodległościowego i socjalistycznego Józefa Mireckiego ps. „Montwiłł” (1879–1908), jednego z najbardziej znanych uczestników Rewolucji 1905 roku, skazanego na śmierć i straconego przez władze carskie.

</doc>
<doc id="1054415" url="https://pl.wikipedia.org/wiki?curid=1054415" title="Światło przeciwmgłowe">
Światło przeciwmgłowe



</doc>
<doc id="1054433" url="https://pl.wikipedia.org/wiki?curid=1054433" title="Like Father Like Son">
Like Father Like Son

"Like Father Like Son" to pierwszy album Ky-Mani Marleya, syna sławnego piosenkarza reggae, Boba Marleya. Krążek ukazał się w 1996 roku. Album składa się z coverów kilku piosenek jego ojca.

</doc>
<doc id="1054434" url="https://pl.wikipedia.org/wiki?curid=1054434" title="Škoda 6 R">
Škoda 6 R

Škoda 6 R − model tylnonapędowego samochodu osobowego wytwarzany w latach 1929–1930 przez przejęte przez firmę Škoda zakłady Laurin &amp; Klement w Mladá Boleslav 
Umieszczony nad przednią osią czterosuwowy rzędowy czterocylindrowy dolnozaworowy silnik o pojemności skokowej 2916 cm³ i mocy maksymalnej 36,7 kW (50 KM) przy 3000 obr./min pozwalał rozpędzić pojazd do prędkości 100 km/h.
Model 6 R dostępny był w dwóch sześciomiejscowe wersjach nadwoziowych: phaéton i limuzyna.
Łącznie wyprodukowano 322 egzemplarzy tego modelu.

</doc>
<doc id="1054442" url="https://pl.wikipedia.org/wiki?curid=1054442" title="Tagine">
Tagine



</doc>
<doc id="1054449" url="https://pl.wikipedia.org/wiki?curid=1054449" title="Sinnamary">
Sinnamary

Sinnamary – miasto i gmina w Gujanie Francuskiej (departament zamorski Francji), 3165 mieszkańców (2011). Znajduje się tu port lotniczy Sinnamary.

</doc>
<doc id="1054450" url="https://pl.wikipedia.org/wiki?curid=1054450" title="Wybory prezydenckie w Polsce w 1922 roku (9 grudnia)">
Wybory prezydenckie w Polsce w 1922 roku (9 grudnia)

Wybory prezydenckie w Polsce w 1922 roku – odbyły się 9 grudnia. Na urząd prezydenta Rzeczypospolitej Polskiej zgłoszono pięciu kandydatów. Wyboru dokonywało Zgromadzenie Narodowe.

</doc>
<doc id="1054454" url="https://pl.wikipedia.org/wiki?curid=1054454" title="USS Seaman (DD-791)">
USS Seaman (DD-791)

Seaman (DD-791) – amerykański niszczyciel typu "Gearing", którego nazwa pochodziła od Allena L. Seamana - lotnika morskiego, który otrzymał dwa razy odznaczenie Navy Cross za walki na Pacyfiku
Stępka "Seaman" została położona 10 lipca 1945 w Seattle-Tacoma Shipbuilding Corp., Seattle. Wodowanie odbyło się 29 maja 1946, matką chrzestną okrętu została pani Barbara K. Seaman, wdowa po Allenie Seamanie. Okręt - częściowo ukończony został przekazany 25 czerwca 1946 oficerowi dowodzącemu demobilizacją okrętów w 13 Dystrykcie Morskim.
Okręt nigdy nie wszedł do służby, został umieszczony w Bremertońskiej Grypue Pacyficznej Floty Rezerwowej, gdzie pozostał do momentu skreślenia z listy floty 1 marca 1961. Kadłub został sprzedany na złom firmie First Steel and Ship Corp., New York 12 września 1961 i dostarczony do Learner Co., Alameda 22 września 1961 w celu złomowania.
Okręt nie został przyjęty do służby więc nie nosił nigdy prefiksu "USS".

</doc>
<doc id="1054456" url="https://pl.wikipedia.org/wiki?curid=1054456" title="Wojsko Polskie Księstwa Warszawskiego">
Wojsko Polskie Księstwa Warszawskiego



</doc>
<doc id="1054457" url="https://pl.wikipedia.org/wiki?curid=1054457" title="Kira Romanowa">
Kira Romanowa

Kira Kiriłłowna Romanowa (ur. 9 maja 1909 w Paryżu; zm. 8 września 1967 w Saint-Briac-sur-Mer), wielka księżna Rosji.
Kira Kiriłłowna Romanowa była córką wielkiego księcia Cyryla, głowy rodu Romanow, i jego drugiej żony, Wiktorii Melity, księżniczki brytyjskiej. Jej praprababką była królowa Wiktoria, a pradziadkiem car Aleksander II. Kira była niezwykle piękną kobietą, obdarzoną bardziej niemieckim niż rosyjskim temperamentem. Miała talent do rysunków. Bardzo cierpiała gdy jej matkę wygnano z Rosji i później gdy zmarła.
4 maja 1938 roku wyszła za mąż za Ludwika Ferdynanda, księcia Prus. Uroczystość ślubna odbyła się wedle dwóch obrządków: protestanckiego i prawosławnego, najpierw w Poczdamie, później w Doorn. Jej małżonek był wnukiem niemieckiego cesarza Wilhelma II. Po uroczystości ślubnej młoda para udała się w podróż poślubną dookoła świata. Ludwik i Kira mieli siedmioro dzieci:
Kira Kiriłłowna Romanowa wspierała swojego męża w walce z narodowym socjalizmem i ukrywała się wraz z dziećmi przed gestapo aż do ucieczki z Niemiec, możliwej dzięki fałszywym dokumentom. Wyczerpana latami walki i wyrzeczeń zmarła w wieku 57 lat.

</doc>
<doc id="1054458" url="https://pl.wikipedia.org/wiki?curid=1054458" title="Mark Helprin">
Mark Helprin

Mark Helprin (ur. 28 czerwca 1947 w Nowym Jorku) – amerykański pisarz i dziennikarz piszący do „The New Yorkera”. Autor powieści "Zimowa opowieść" (, 1983)
"Zimowa opowieść" to książka z nurtu realizmu magicznego, z akcją w zmitologizowanym Nowym Jorku przyszłości. Została zekranizowana w 2014.

</doc>
<doc id="1054459" url="https://pl.wikipedia.org/wiki?curid=1054459" title="Dolnośląska Biblioteka Publiczna">
Dolnośląska Biblioteka Publiczna



</doc>
<doc id="1054461" url="https://pl.wikipedia.org/wiki?curid=1054461" title="Dziarg">
Dziarg

Dziarg (niem. "Sorgscher See", "Jezioro Duże", "Kosobudz Duży") – jezioro w województwie lubuskim, w powiecie świebodzińskim, w gminie Łagów o powierzchni ok. 11,3 ha. Największe z trzech jezior położonych w pobliżu miejscowości Kosobudz. Użytkowane przez Polski Związek Wędkarski Okręg w Zielonej Górze.
Jezioro przepływowe położone jest w długiej polodowcowej Rynnie Biskupicko-Sądowsko-Kosobudzkiej powstałej w okresie Zlodowacenia Bałtyckiego. Znajduje się on w obszarze chronionego krajobrazu, w otulinie cennego przyrodniczo Gryżyńskiego Parku Krajobrazowego. Jest to akwen typu leszczowego. Jego linia brzegowa jest słabo rozwinięta. Wschodni brzeg jeziora, na odcinku prawie 950 m, jest bardzo stromy z różnicą wysokości sięgającą nawet 21 m, całkowicie zalesiony. Brzeg, po zachodniej stronie zbiornika, jest nieco bardziej płaski. W jego środkowej części urządzono kąpielisko i pole namiotowe. W północno-zachodnich i południowo-wschodnich jego częściach (dopływ i odpływ rzeki Konotop) teren jest podmokły, tworzący obszary zabagnione, charakteryzujące się występowaniem bardzo zróżnicowanych zespołów roślinnych. Pas roślinności nadbrzeżnej wynurzonej o szerokości 3-4 m zajmuje około 75 proc. całkowitej linii brzegowej jeziora. Dominują tu: trzcina pospolita, pałka wąskolistna i pałka szerokolistna. Z roślin o liściach pływających najczęściej spotyka się rdestnicę pływającą oraz grążela żółtego (na północnym krańcu akwenu). Dno zbiornika do głębokości 5-6 m porasta bogata gatunkowo roślinność podwodna (głównie rdestnica połyskująca, rogatek sztywny i moczarka kanadyjska oraz ramienice). Warunki naturalne jeziora umożliwiają egzystencję wielu gatunkom ryb, które znajdują tu również dogodne warunki do odbywania tarła. Najczęściej łowi się tu dorodne płocie, okonie, liny, szczupaki i karasie.
W latach 1993-97 (z wyjątkiem 1996 r.) jezioro było regularnie zarybiane. W okresie tym wpuszczono do niego 792 kg ryb, w tym: kroczka karpia (365 kg), karasia (110 kg), lina (100 kg) i amura (30 kg), tarlaków leszcza (140 kg), narybku i tarlaków płoci (25 kg) i szczupaka (20 kg) oraz 2 kg narybku węgorza (montee). Do jeziora najłatwiej dojechać można szosą nr 2, E30 (Poznań-Świecko). W miejscowości Poźrzadło na południe od Łagowa należy skręcić na Toporów i dalej na Kosobudz.
Odcinek linii brzegowej jeziora Dziarg 100 m po prawej i 100 m po lewej stronie od dopływu w krańcu południowo-wschodnim zbiornika, w okresie od 1 marca do 15 czerwca każdego roku uznany jest za tarlisko ochronne ryb. Obowiązuje wówczas zakaz połowu. Na jeziorze obowiązuje wymiar ochronny dla okonia (15 cm) oraz wydłużony okres ochronny dla szczupaka (od 1 grudnia do 30 kwietnia).

</doc>
<doc id="1054464" url="https://pl.wikipedia.org/wiki?curid=1054464" title="Rybonukleotydy disodowe">
Rybonukleotydy disodowe

5'-rybonukleotydy disodowe – mieszanina dwóch rybonukleotydów w postaci soli disodowych: inozyno-5′-monofosforanu disodowego (IMP) i guanozyno-5′-monofosforanu disodowego (GMP), stosowana jako dodatek do żywności o numerze E635.
Zastosowanie.
Używane są głównie w produkcji chipsów smakowych, gotowych wypieków owocowych oraz dań w proszku. Nadają produktom intensywny aromat oraz smak. Polepszają cechy sensoryczne potraw mięsnych i grzybowych, a także łagodzą niepożądane posmaki (smak octu, słoność, smak kwaśny). Zawartość rybonukleotydów w produktach spożywczych wynosi od 0,02 do 0,04%. Rybonukleotydy wykazują działanie wzmacniające smak około 20-krotnie silniejsze niż glutaminian sodu. Ważnym zjawiskiem jest synergizm występujący pomiędzy 5′-nukleotydami i MSG. Substancje te stosowane razem mają większą zdolność intensyfikowania smaku. Najczęściej stosowana jest mieszanina składająca się z 95 części glutaminianu sodu, 2,5 części IMP oraz 2,5 części GMP. Zastosowanie mieszaniny wzmacniaczy smaku pozwala na znaczne zmniejszenie ich dodatku bez obniżania smakowitości potraw.
Potencjalne skutki.
Niewskazany dla osób uczulonych na aspirynę i cierpiących na astmę. Rybonukleotyd disodowy może powodować zmiany skórne, między innymi wysypkę i świąd, a także nadpobudliwość i gwałtowne wahania nastroju.
Status prawny.
Są oficjalnie dopuszczone przez Unię Europejską, jednak zakazane w niektórych krajach. Umieszczone są na liście GRAS i uznane przez amerykańską Agencję Żywności i Leków oraz Komitet Ekspertów do spraw Dodatków do Żywności (JECFA FAO/WHO) za bezpieczne. Zgodnie z postanowieniem JECFA FAO/WHO dopuszczalne dzienne spożycie dla rybonukleotydów nie jest określone.

</doc>
<doc id="1054467" url="https://pl.wikipedia.org/wiki?curid=1054467" title="Vaitape">
Vaitape

Vaitape – miasto w Polinezji Francuskiej; na wyspie Bora-Bora; 4 900 mieszkańców (2006). Przemysł spożywczy, drzewny.

</doc>
<doc id="1054469" url="https://pl.wikipedia.org/wiki?curid=1054469" title="Dorogháza">
Dorogháza

Dorogháza – wieś i gmina w północnej części Węgier, w pobliżu niewielkiego miasta Bátonyterenye. Miejscowość leży na obszarze Średniogórza Północnowęgierskiego, kilkanaście kilometrów od granicy ze Słowacją. Administracyjnie należy do powiatu Bátonyterenye, wchodzącego w skład komitatu Nógrád.
Gmina Dorogháza liczy 1143 mieszkańców (2009) i zajmuje obszar 17,68 km².

</doc>
<doc id="1054470" url="https://pl.wikipedia.org/wiki?curid=1054470" title="Spalony Potok">
Spalony Potok

Spalony Potok, Zadni Spalony Potok, Spadowy Potok (słow. "Spálenský potok", "Vodopádový potok", "Spádový potok") – potok będący orograficznie lewym dopływem Rohackiego Potoku w słowackich Tatrach Zachodnich. Wypływa z Zielonego Stawku w Dolinie Spalonej na wysokości ok. 1490 m i w pobliżu Adamculi uchodzi do Rohackiego Potoku na wysokości ok. 1185 m. Ma długość zaledwie ok. 1200 m, ale bardzo duży spadek – średnio 25,8%. Wysoki próg Doliny Spalonej zwany jest Spalonymi Spadami. Na progu tym potok tworzy dwa Rohackie Wodospady. Szczególnie interesujący jest Wyżni Rohacki Wodospad, do którego prowadzi znakowana, krótka, boczna ścieżka. W czasie dużych opadów atmosferycznych korytem Spalonego Potoku rwą wody o ogromnej sile niszczenia, wyrywające z korzeniami całe drzewa i toczące ogromne głazy. Stąd też koryto potoku zawalone jest licznymi kłodami drzew.

</doc>
<doc id="1054472" url="https://pl.wikipedia.org/wiki?curid=1054472" title="Arał mangy Karakumy">
Arał mangy Karakumy

Arał mangy Karakumy (także "Arał Karakumy"; kaz. Арал маңы Қарақұмы; Арал Қарақұмы; ros. Приаральские Каракумы, "Priaralskije Karakumy") – piaszczysta pustynia w Kazachstanie, na północny wschód od Jeziora Aralskiego, o powierzchni ok. 35-40 tys. km². Na jej południowym krańcu płynie rzeka Syr-daria. Temperatury maksymalne latem dochodzą do +35 °C (najwyższa notowana +43 °C), zimą do -10 °C (minimalne nocami do -25 °C, najniższa zanotowana -42 °C). Suma opadów 120 mm rocznie (średnia wieloletnia).
Wraz z zanikaniem Jeziora Aralskiego obszar pustyni stale się powiększał, dopiero budowa tamy Kökarał, mająca na celu ocalenie Jeziora Północnoaralskiego, zahamowała jej dalszy rozrost.
W językach kazachskim, uzbeckim i turkmeńskim "Kara-kum" oznacza "czarne piaski": "kara"="czarny".
W starszej literaturze pustynia występuje pod nazwą "Kara-kum Nadaralski".

</doc>
<doc id="1054473" url="https://pl.wikipedia.org/wiki?curid=1054473" title="Kisbárkány">
Kisbárkány

Kisbárkány – wieś i gmina w północnej części Węgier, w pobliżu niewielkiego miasta Bátonyterenye. Miejscowość leży na obszarze Średniogórza Północnowęgierskiego, kilkanaście kilometrów od granicy ze Słowacją. Administracyjnie należy do powiatu Bátonyterenye, wchodzącego w skład komitatu Nógrád.
Gmina Kisbárkány liczy 214 mieszkańców (2009) i zajmuje obszar 8,03 km².

</doc>
<doc id="1054475" url="https://pl.wikipedia.org/wiki?curid=1054475" title="The Journey">
The Journey

"The Journey" – drugi album Ky-Mani Marleya, syna sławnego piosenkarza reggae, Boba Marleya. Wydawnictwo ukazało się w 1999 roku.

</doc>
<doc id="1054477" url="https://pl.wikipedia.org/wiki?curid=1054477" title="Lucfalva">
Lucfalva

Lucfalva – wieś i gmina w północnej części Węgier, w pobliżu niewielkiego miasta Bátonyterenye. Miejscowość leży na obszarze Średniogórza Północnowęgierskiego, kilkanaście kilometrów od granicy ze Słowacją. Administracyjnie należy do powiatu Bátonyterenye, wchodzącego w skład komitatu Nógrád.
Gmina Lucfalva liczy 628 mieszkańców (2009) i zajmuje obszar 14,1 km².

</doc>
<doc id="1054479" url="https://pl.wikipedia.org/wiki?curid=1054479" title="Tim O’Brien (pisarz)">
Tim O’Brien (pisarz)

Tim O’Brien, właśc. William Timothy O’Brien (ur. 1 października 1946 w Austin, Minnesota) – amerykański pisarz opowiadający głównie o swoich doświadczeniach w czasie wojny wietnamskiej i o wpływie tej wojny na Amerykanów tam walczących.
Życiorys.
Wychowywał się w Worthington. Studiował politologię na Macalester College w Saint Paul. Bakalaureat uzyskał w 1968 roku. Po studiach walczył w wojnie wietnamskiej. Jego służba trwała 2 lata.
Po powrocie do kraju rozpoczął studia na Uniwersytecie Harvarda. W latach 1971–1974 pracował dla The Washington Post. W 1973 roku wydał książkę "If I Die in a Combat Zone, Box Me Up and Ship Me Home", będącą zbiorem jego artykułów o tematyce wojennej. Za książki "Northern Lights" (1975) i "Going After Cacciato" (1978) otrzymał National Book Award. Jego działalność literacka inspirowana jest twórczością Williama Faulknera i Ernesta Hemingway’a. W 2013 roku został uhonorowany Pritzker Literature Award za całokształt twórczości.
Jest wykładowcą Texas State University–San Marcos.

</doc>
<doc id="1054480" url="https://pl.wikipedia.org/wiki?curid=1054480" title="Márkháza">
Márkháza

Márkháza – wieś i gmina w północnej części Węgier, w pobliżu niewielkiego miasta Bátonyterenye. Miejscowość leży na obszarze Średniogórza Północnowęgierskiego, kilkanaście kilometrów od granicy ze Słowacją. Administracyjnie należy do powiatu Bátonyterenye, wchodzącego w skład komitatu Nógrád.
Gmina Márkháza liczy 236 mieszkańców (2009) i zajmuje obszar 6,31 km².

</doc>
<doc id="1054482" url="https://pl.wikipedia.org/wiki?curid=1054482" title="Mátramindszent">
Mátramindszent

Mátramindszent – wieś i gmina w północnej części Węgier, w pobliżu niewielkiego miasta Bátonyterenye. Miejscowość leży na obszarze Średniogórza Północnowęgierskiego, kilkanaście kilometrów od granicy ze Słowacją. Administracyjnie należy do powiatu Bátonyterenye, wchodzącego w skład komitatu Nógrád.
Gmina Mátramindszent liczy 854 mieszkańców (2009) i zajmuje obszar 16,73 km².

</doc>
<doc id="1054484" url="https://pl.wikipedia.org/wiki?curid=1054484" title="Tinariwen">
Tinariwen

Tinariwen (w języku tamaszek ⵜⵏⵔⵓⵏ, tinariwén, czyli Pustynie) – malijski zespół muzyczny założony w 1979 grający muzykę należącą do gatunku tishoumaren, będącego połączeniem tradycyjnej muzyki Tuaregów oraz bluesa, w którym ważną rolę spełniają również teksty dot. aspiracji niepodległościowych Tuaregów.
Historia.
Zespół został założony w 1979 roku w obozie tuareskich rebeliantów w Libii. Grupa aktywnie wspiera długoletnią walkę tego saharyjskiego ludu o niezależne państwo, koncertując regularnie w krajach Europy i Ameryce Północnej. Część utworów zespołu powstała w języku francuskim.
Choć Tinariwen wydał swój pierwszy studyjny album na płycie kompaktowej dopiero w 2002 roku, w swoim dorobku ma sporą liczbą amatorsko nagrywanych kaset, których posiadanie było w Mali poważnym wykroczeniem przez wiele lat, w związku z powstaniem Tuaregów pod koniec lat 80. – niektórzy muzycy brali w nim czynny udział. Płyta "Amassakoul" z 2004 roku dała grupie międzynarodowy rozgłos: zespół zagrał m.in. na festiwalu w Roskilde, brał udział w inicjatywie Live 8, a na swoje koncerty zaprosili ich Carlos Santana i The Rolling Stones. Formacja otrzymała również w 2005 prestiżową nagrodę radia BBC – BBC Radio 3 Awards for World Music w kategorii Afryka. Kolejny album Tinariwena ukazał się w 2006 roku. "Aman Iman" to w języku tamaszek „Woda Życia”. Od tamtej pory zespół wydał jeszcze pięć albumów.
1 lipca 2010 r. wystąpili w Polsce na Heineken Open’er Festival odbywającym się w Gdyni na lotnisku Kosakowo.
Tematyka poruszana w kompozycjach Tinariwena dotyka ważnych problemów społecznych współczesnych Tuaregów, związanych z porzucaniem wędrownego trybu życia, masową migracją do miast północnego Sahelu i zatracaniem narodowej tożsamości koczowników. Miejscowy polityk Iyad Ag Ghali sponsorował nawet grupę w podziękowaniu za jej wkład w popularyzację wiedzy o kulturze Tuaregów na świecie. Formacja wykonuje tradycyjną muzykę afrykańskich Berberów, pomimo wykorzystania nowoczesnych instrumentów. Tinariwen uważa się za pierwszy tuareski zespół, który zastosował w swojej muzyce gitary elektryczne, a jedyną osobą, która pojawiła się na jego płytach z typowo berberyjskim instrumentem, był Anglik Justin Adams. Obecnie jest on głównym menedżerem grupy.
Dyskografia.
Albumy studyjne.
Źródło:
Minialbumy.
Źródło:
Single.
Źródło:

</doc>
<doc id="1054485" url="https://pl.wikipedia.org/wiki?curid=1054485" title="Prałatura niezależna Abaeté do Tocantins">
Prałatura niezależna Abaeté do Tocantins



</doc>
<doc id="1054486" url="https://pl.wikipedia.org/wiki?curid=1054486" title="Mataiea">
Mataiea

 
Mataiea – miasto w Polinezji Francuskiej; na wyspie Tahiti; 4800 mieszkańców (2006). Przemysł spożywczy, drzewny.

</doc>
<doc id="1054487" url="https://pl.wikipedia.org/wiki?curid=1054487" title="Jezioro Małe (powiat świebodziński)">
Jezioro Małe (powiat świebodziński)

Jezioro Małe (niem. "Glocken See", "Jezioro Kosobudzkie", "Kosobudz Mały") – jezioro w województwie lubuskim, w powiecie świebodzińskim, w gminie Łagów w miejscowości Kosobudz. Powierzchnia jeziora to 9,2 ha. Użytkowane przez Polski Związek Wędkarski Okręg w Zielonej Górze. Leży ono na południowy wschód od Kosobudza.
Jezioro to położone jest w otulinie Gryżyńskiego Parku Krajobrazowego, w pobliżu wsi Kosobudz. Jest ono niewielkim, bezodpływowym oczkiem wodnym. Prawdopodobnie zasilane jest wodami podziemnymi. Od zachodniej strony akwen graniczy z polami i łąkami wsi Kosobudz. Pozostała część (ok. 60% całkowitej linii brzegowej) otoczona jest lasem sosnowym, na pobrzeżu którego rosną olchy i brzozy. Około 65% linii brzegowej porośnięte jest przez pas trzciny pospolitej. W płytszych częściach jeziora pojawia się również rdestnica pływająca, rdest ziemnowodny oraz grążel żółty. Jezioro Kosobudzkie należy do małych i niezbyt głębokich jezior eutroficznych, zaliczanych do typu sandaczowego. Żyje w nim kilkanaście gatunków ryb m.in.: sandacze, leszcze, krąpie, okonie, płocie, wzdręgi, węgorze, ukleje oraz karpie, jednakże najliczniejszą populację tworzy płoć. Do największych okazów schwytanych na tym łowisku zalicza się duże karpie (do 10 kg).
W latach 1993, 1995 i 1997 wpuszczono do tego niewielkiego jeziora łącznie aż 1595 kg ryb, w tym: leszcza (342 kg tarlaków), płoć (300 kg narybku i tarlaków), amura (300 kg kroczka), karpia (268 kg kroczka), lina (130 kg kroczka), szczupaka (105 kg narybku i tarlaków) oraz 150 kg innych gatunków ryb. Nad brzegami zbiornika znajduje się kilkanaście pomostów wychodzących przed pas oczeretów.

</doc>
<doc id="1054488" url="https://pl.wikipedia.org/wiki?curid=1054488" title="Reprezentacja Włoch w piłce siatkowej mężczyzn">
Reprezentacja Włoch w piłce siatkowej mężczyzn

Reprezentacja Włoch w piłce siatkowej mężczyzn (wł. "Nazionale di pallavolo maschile dell'Italia") – narodowy zespół siatkarzy Włoch. Za funkcjonowanie reprezentacji odpowiedzialna jest Włoska Federacja Piłki Siatkowej.

</doc>
<doc id="1054489" url="https://pl.wikipedia.org/wiki?curid=1054489" title="Jean Rhys">
Jean Rhys

Jean Rhys, właśc. Ella Gwendolen Rees Williams (ur. 24 sierpnia 1890 w Roseau, zm. 14 maja 1979 w Exeter) – modernistyczna pisarka z Karaibów. Autorka powieści i opowiadań.
W 1907 przyjechała do Anglii w celu studiowania aktorstwa, które z czasem porzuciła. Zachęcona przez Forda Madoxa Forda zaczęła pisać opowiadania. Wprowadzała w nich postacie przesiedleńców, marginalizowanych społecznie, by pokazać nowoczesne zasady postępowania ludzi pozbawionych ojczyzny. Badała temat wygnania, zmiany warunków życia, konflikt między kulturą zachodnioindyjską a angielską, kobiecą wrażliwość i kulturowe wydziedziczenie.

</doc>
<doc id="1054493" url="https://pl.wikipedia.org/wiki?curid=1054493" title="Penelope Lively">
Penelope Lively

Penelope Lively (ur. 17 marca 1933 w Kairze) – brytyjska pisarka, zdobywczyni Booker Prize w 1987 roku za "Moon Tiger". Absolwentka St Anne’s College w Oksfordzie.
Początkowo pisała książki dla dzieci. W Polsce wydano cztery jej powieści.

</doc>
<doc id="1054494" url="https://pl.wikipedia.org/wiki?curid=1054494" title="Many More Roads">
Many More Roads

"Many More Roads" to trzeci album Ky-Mani Marleya, syna sławnego piosenkarza reggae, Boba Marleya. Krążek ukazał się w 2001 roku i został przychylnie odebrany przez widownię. Został mianowany do nagrody Grammy

</doc>
<doc id="1054495" url="https://pl.wikipedia.org/wiki?curid=1054495" title="Houaïlou">
Houaïlou

Houaïlou – miasto na Nowej Kaledonii (terytorium zależne Francji); 4600 mieszkańców (2006). Przemysł spożywczy. W miejscowości znajduje się Port lotniczy Nesson.

</doc>
<doc id="1054498" url="https://pl.wikipedia.org/wiki?curid=1054498" title="Marcin Molski">
Marcin Molski

Marcin Molski pseud. i krypt.: "Dawny podkomendny; Jeden z wysłużonych w wojsku; M.; M...; M... M.; M. M.; Przyjaciel; Przyjaciel domu; X. J. S. P.", (ur. w 1751 w Starej Brzeźnicy, zm. 13 kwietnia 1822 w Warszawie) – polski wojskowy, poeta satyryczny, autor licznych panegiryków, wolnomularz.
Życiorys.
Urodził się w roku 1751, jako syn Mateusza, stolnika smoleńskiego(?). Pierwsze nauki pobierał w Poznaniu. W wieku zaledwie 17 lat walczył u boku swego ojca podczas konfederacji barskiej. Wkrótce potem wstąpił do wojska. W roku 1786 podpisywał się jako "kapitan auditor kaw. narod. D. W. P.". Wkrótce potem poślubił Franciszkę Osińską. Związek ten nie był jednak udany – w roku 1790 nastąpił rozwód.
Absolwent Szkoły Rycerskiej, uczestnik insurekcji kościuszkowskiej (jako porucznik 1. Brygady Wielkopolskiej Kawalerii Narodowej), major Legionów Polskich we Włoszech. W okresie powstania kościuszkowskiego początkowo (do 30 czerwca 1794) pełnił urząd komisarza porządkowego Księstwa Mazowieckiego. Później został członkiem Departamentu Żywności Komisariatu Wojennego Rady Zastępczej Tymczasowej, a następnie stał się członkiem Departamentu Umundurowania Komisariatu Wojennego Rady Najwyższej Narodowej. 9 sierpnia 1794 uzyskał awans na stopień majora. Począwszy od 1 września służył pod rozkazami H. Dąbrowskiego w 7. Brygadzie Kawalerii Narodowej i wziął czynny udział w wyprawie wielkopolskiej.
Po upadku insurekcji kościuszkowskiej wyjechał do Francji. Dwa lata później (luty 1797) przebywał w Grodnie, gdzie ofiarował Stanisławowi Augustowi swój poemat "Stanislaida". Wkrótce potem zamieszkał w Warszawie. W roku 1802 podróżował z T. Czackim po Prusach i Warmii. W 1806 wziął udział w wojnie przeciwko Prusom, walcząc w szeregach armii Księstwa Warszawskiego. W roku 1807 był komisarzem 3. Legii, a począwszy od 24 czerwca 1808 służył w 1. Dywizji. Jesienią roku 1808 odznaczony Krzyżem Kawalerskim Virtuti Militari. Rok później (1809) pełnił już, w stopniu pułkownika, funkcję komisarza wojennego w Warszawie. 19 września został awansowany na komisarza wojennego I klasy.
Jeden z bardziej poczytnych ówcześnie poetów Księstwa Warszawskiego. Był członkiem korespondentem (od 1807) Towarzystwa Warszawskiego Przyjaciół Nauk. W roku 1814 uhonorowany orderem III klasy Św. Stanisława. Był członkiem loży wolnomularskiej Bracia Zjednoczeni w roku 1820 (I stopień wtajemniczenia). Zmarł w Warszawie, w wieku 71 lat (13 kwietnia 1822).
Twórczość.
Napisał mnóstwo wierszy okolicznościowych. Jego z trudem ukrywany konformizm i zabieganie o łaski każdej władzy zyskały mu w Królestwie Kongresowym dość nieprzychylną opinię publiczności. Po Warszawie krążył wówczas wiersz:
"&lt;poem&gt;
Jakikolwiek jest los Polski, 
Zawsze wiersze pisze Molski. 
Idzie Molski, w ręku oda 
Dla Jezusa, dla Heroda, 
A za pasem wierszy trzysta 
Dla przyszłego Antychrysta. 
&lt;/poem&gt;"
Ważniejsze utwory.
Wiele utworów nieogłoszonych za życia autora wydano w Wydaniach zbiorowych.
Szereg jego wierszy ogłoszono ponadto w zbiorach i czasopismach, m.in.: "Dziennik Wileński" (1821); "Przegląd Poznański" (1856, s. 40-43); "Przyjaciel Ludu" (tu wiersz: "Do Matusiewicza przy objęciu ministerstwa skarbu w r. 1811", 1843, t. 2); "Wybór powieści erotycznych wierszem i prozą. Nowa edycja. Knidos", (Warszawa) 1809; "Zbiór pism tyczących się dziejów Polski", Gdańsk brak roku wydania.
Wiersze: Do Adama Bronic... z 24 grudnia 1812 r.; Do Łusi kucharki – ogł. K. W. Wójcicki w: "Życiorysy znakomitych Polaków" t. 2, Warszawa 1851.
Liczne utwory Molskiego znajdują się w rękopisach: Archiwum Główne Akt Dawnych (Archiwum Wilanowskie, sygn. 221); Biblioteka Jagiellońska, sygn. 3729, 3760–3761, 5522; Biblioteka PAN Kraków, sygn. 614-615, 1285; Ossolineum, sygn. 327/II, 780/II, 884/II, 930/II, 1087/III, 1285/I, 1595/I, 2584/III (Wiersz na sejm grodzieński), 2875/I, 5345/I (Dzieła poetyckie... zebrane w 1829 przez J. Kruszyńskiego), 5346/I, 5599/I, 5600/II, 6265/I, 8063/I, 12252/I, 12980/I, 12982/II (Zbiory Pawlikowskich, sygn. 13, 60, 273).

</doc>
<doc id="1054500" url="https://pl.wikipedia.org/wiki?curid=1054500" title="Judy Blume">
Judy Blume

Judy Blume (ur. 12 lutego 1938 w Elizabeth) – amerykańska pisarka. Tworzy głównie dla dzieci i młodzieży, choć wydała również kilka powieści dla dorosłych. Otrzymała liczne nagrody i wyróżnienia, w tym nagrodę American Library Association za całokształt twórczości, a w roku 2004 medal przyznawany przez National Book Foundation. Pisarka porusza tematy uważane za kontrowersyjne w książkach dla młodego czytelnika, takie jak rasizm, budzenie się seksualności, antykoncepcja, rozwody, co sprawia, że jej książki są często usuwane ze szkolnych bibliotek, a także naraża ją na ataki ze strony religijnej prawicy.
Jej najbardziej znana książka to "Are You There God? It's Me, Margaret" (1970).
W języku polskim wydano m.in.:
Dla dzieci:

</doc>
<doc id="1054501" url="https://pl.wikipedia.org/wiki?curid=1054501" title="Mátranovák">
Mátranovák

Mátranovák – wieś i gmina w północnej części Węgier, w pobliżu niewielkiego miasta Bátonyterenye. Miejscowość leży na obszarze Średniogórza Północnowęgierskiego, kilkanaście kilometrów od granicy ze Słowacją. Administracyjnie należy do powiatu Bátonyterenye, wchodzącego w skład komitatu Nógrád.
Gmina Mátranovák liczy 1779 mieszkańców (2009) i zajmuje obszar 26,97 km².

</doc>
<doc id="1054505" url="https://pl.wikipedia.org/wiki?curid=1054505" title="Ouvéa">
Ouvéa

Ouvéa – miasto na Nowej Kaledonii (terytorium zależne Francji), na wyspie Ouvéa (Wyspy Lojalności); 4 500 mieszkańców (2006). Przemysł spożywczy.

</doc>
<doc id="1054506" url="https://pl.wikipedia.org/wiki?curid=1054506" title="Mátraverebély">
Mátraverebély

Mátraverebély – wieś i gmina w północnej części Węgier, w pobliżu niewielkiego miasta Bátonyterenye. Gmina liczy 2068 mieszkańców (styczeń 2011) i zajmuje obszar 18,4 km².
Miejscowość leży na obszarze Średniogórza Północnowęgierskiego, kilkanaście kilometrów od granicy ze Słowacją. Administracyjnie należy do powiatu Bátonyterenye, wchodzącego w skład komitatu Nógrád.

</doc>
<doc id="1054507" url="https://pl.wikipedia.org/wiki?curid=1054507" title="Nagykeresztúr">
Nagykeresztúr

Nagykeresztúr – wieś i gmina w północnej części Węgier, w pobliżu niewielkiego miasta Bátonyterenye. Miejscowość leży na obszarze Średniogórza Północnowęgierskiego, kilkanaście kilometrów od granicy ze Słowacją. Administracyjnie należy do powiatu Bátonyterenye, wchodzącego w skład komitatu Nógrád.
Gmina Nagykeresztúr liczy 283 mieszkańców (2009) i zajmuje obszar 8,2 km².

</doc>
<doc id="1054509" url="https://pl.wikipedia.org/wiki?curid=1054509" title="Nemti">
Nemti

Nemti – wieś i gmina w północnej części Węgier, w pobliżu niewielkiego miasta Bátonyterenye. Miejscowość leży na obszarze Średniogórza Północnowęgierskiego, kilkanaście kilometrów od granicy ze Słowacją. Administracyjnie należy do powiatu Bátonyterenye, wchodzącego w skład komitatu Nógrád.
Gmina Nemti liczy 776 mieszkańców (2009) i zajmuje obszar 11,06 km².

</doc>
<doc id="1054511" url="https://pl.wikipedia.org/wiki?curid=1054511" title="Sámsonháza">
Sámsonháza

Sámsonháza – wieś i gmina w północnej części Węgier, w pobliżu niewielkiego miasta Bátonyterenye. Miejscowość leży na obszarze Średniogórza Północnowęgierskiego, kilkanaście kilometrów od granicy ze Słowacją. Administracyjnie należy do powiatu Bátonyterenye, wchodzącego w skład komitatu Nógrád.
Gmina Sámsonháza liczy 273 mieszkańców (2009) i zajmuje obszar 12,71 km².

</doc>
<doc id="1054512" url="https://pl.wikipedia.org/wiki?curid=1054512" title="Wolsztyn (stacja kolejowa)">
Wolsztyn (stacja kolejowa)

Wolsztyn – stacja kolejowa w Wolsztynie w województwie wielkopolskim, w Polsce.
Historia.
1 czerwca 1886 została otwarta linia kolejowa z Wolsztyna do Zbąszynia, a w 1896 wybudowano linię kolejową do Leszna. W 1895 powstał budynek dworca z licowanej cegły klinkierowej, z dwuspadowymi dachami krytymi dachówką w pruskim stylu budownictwa kolejowego. W 1898 wybudowano linie do Grodziska Wielkopolskiego oraz do Sulechowa. W 1907 na wschodnim krańcu stacji została wybudowana parowozownia). W 1908 otwarto szlak kolejowy do Nowej Soli. Na odcinkach lokalnych kursowały pociągi prowadzone parowozami z wolsztyńskiej parowozowni.
1 września 1939, w czasie kampanii wrześniowej został spalony budynek dworca. Jego funkcję przejął barak oraz drewniany budynek ekspedycji kolejowej. 
W 1945 wycofujący się okupant pozostawił jedyny parowóz Pd5. Wkrótce dołączyły do niego przydzielone z Poznania parowozy serii TKi3, OKi2, Pd5 oraz TKt1.
W 1961 wybudowano nowy budynek dworca.
Do końca lat 70. przez stację przejeżdżało dziennie do 15 par pociągów tranzytowych Ostrów Wielkopolski - Gubin, z których wiele stanowiły radzieckie transporty wojskowe. Obsługę tych pociągów zapewniały zwykle lokomotywy Ty2, Ty43, Ty45. W ruchu pasażerskim dominowały natomiast pospieszne pruskie parowozy Pd5, Ok1 oraz amerykańskie Tr203, zastępowane później parowozami Ol49 wycofywanymi z linii elektryfikowanych.
W maju 1993 zostały uruchomione połączenia kolejowe Lubuskiej Kolei Regionalnej na linii kolejowej do Nowej Soli i Sulechowa, jednak w 1994 na szlakach kolejowych zawieszono ruch pasażerski. Prowadzony jest jedynie ograniczony ruch towarowy, a na stacji kolejowej funkcjonują zabytkowe semafory kształtowe.
W 2018 stacja obsłużyła ok. 1100 pasażerów na dobę. W latach 2019-2022 dworzec został przebudowany. Wewnątrz umieszczono kino społecznościowe, przestrzeń na restaurację lub salon prasowy, a na piętrze przestrzenie biurowe na wynajem. W 2022 obiekt otrzymał nagrodę architektoniczną województwa wielkopolskiego w kategorii budynek użyteczności publicznej.

</doc>
<doc id="1054516" url="https://pl.wikipedia.org/wiki?curid=1054516" title="Szuha">
Szuha

Szuha – wieś i gmina w północnej części Węgier, w pobliżu niewielkiego miasta Bátonyterenye. Miejscowość leży na obszarze Średniogórza Północnowęgierskiego, kilkanaście kilometrów od granicy ze Słowacją. Administracyjnie należy do powiatu Bátonyterenye, wchodzącego w skład komitatu Nógrád.
Gmina Szuha liczy 658 mieszkańców (2009) i zajmuje obszar 17,56 km².

</doc>
<doc id="1054517" url="https://pl.wikipedia.org/wiki?curid=1054517" title="Święta Angelina">
Święta Angelina

Święta Angelina, Prawiednaja Angelina, despotica Serbskaja - królowa serbska, sprawiedliwa córka księcia albańskiego Jerzego Arianetama, żona Stefana Brankowicza. Zazwyczaj wyobrażana jest w czerwonych królewskich szatach i jasną chustą na głowie. W rękach trzyma zwinięty zwój.
Została wychowana w duchu prawosławnej pobożności. Pobrała się ze Stefanem Brankowiczem, w roku 1460. Był to serbski władca, któremu sułatan Murata II wypalił oczy i wygnał z ojczyzny. Arianet wziął go pod opiekę i traktował jak członka rodziny książęcej. Małżeństwo doczekało się trojga dzieci: dwóch synów - Jerzego i Jana oraz córki Marii. Żyło w pokoju wychowując w pobożności swe potomstwo, aż do czasu, kiedy ziemie albańskie najechali wrogowie. Angelina z rodziną musiała ratować się ucieczką do Włoch. 
W 1485 r. w Udine zmarł Stefan, a święta popadła w wielkie ubóstwo. Musiała prosić króla Węgier o pomoc. Władca przyjął ją wraz z rodziną do siebie i oddał do dyspozycji miejscowość o nazwie Kupinowo w Wojwodinie i przeniosła tam ciało swego męża. W 1486 r. starszy syn - Jerzy został królem Serbii. W pobliżu Monasteru Kruszedole Święta Angelina założyła żeńską Wspólnotę Spotkania Pańskiego, która była wspomagana materialnie przez samego wielkiego księcia Rosji Wasyla III. W 1516 r. Zmarł Jerzy, a wówczas Angelina złożyła śluby zakonne i resztę życia spędziła za murami monasteru. 
Po śmierci jej ciało spoczęło w grobowcu Monasterzu w Kruszedole, obok ciał obu synów. 

</doc>
<doc id="1054520" url="https://pl.wikipedia.org/wiki?curid=1054520" title="Vaimalau">
Vaimalau

Vaimalau – miasto w Wallis i Futunie (zbiorowość zamorska Francji), w dystrykcie Mua; 610 mieszkańców (2006). Przemysł spożywczy.

</doc>
<doc id="1054522" url="https://pl.wikipedia.org/wiki?curid=1054522" title="Lista odcinków serialu animowanego Kod Lyoko">
Lista odcinków serialu animowanego Kod Lyoko

Lista odcinków francuskiego serialu animowanego "Kod Lyoko".

</doc>
<doc id="1054523" url="https://pl.wikipedia.org/wiki?curid=1054523" title="Lil Mama">
Lil Mama

Lil Mama, właśc. Niatia Jessica Kirkland (ur. 4 października 1989 na Brooklynie, Nowy Jork) – amerykańska raperka i wokalistka.
Zadebiutowała singlem „Lip Gloss” w 2007 roku. Utwór pochodzi z albumu "VYP (Voice of the Young People)", którego wydanie przez Jive Records zostało opóźnione do 2008 roku na wiosnę. Uczęszczała do szkół Junior High School i Edward R. Murrow High School. Jej menadżerem jest raper DMX. Wystąpiła w teledysku Seana Kingstona „Beautiful Girls”. Wzięła udział w nagraniu remiksu do utworu „Girlfriend” Avril Lavigne oraz w remiksie piosenki „Umbrella” wraz z Rihanną. W 2008 nagrała wspólnie z Vanessą Hudgens utwór „Amazed” na drugi album wokalistki "Identified" i wydany jako drugi singel promujący album. Była także przez siedem sezonów sędzią (jurorką) w talent show MTV "America’s Best Dance Crew" ("Najlepsi tancerze Ameryki").

</doc>
<doc id="1054528" url="https://pl.wikipedia.org/wiki?curid=1054528" title="Rybonukleotydy wapnia">
Rybonukleotydy wapnia

E634 (5'-rybonukleotydy wapnia) – mieszanina inozyno-5'-monofosforanu wapnia i guanozyno-5'-monofosforanu wapnia, szeroko stosowana jako dodatek do żywności.
Zastosowanie.
Wykorzystywany głównie w produkcji chipsów smakowych oraz gotowych wypieków owocowych. Nadaje produktom intensywny aromat oraz smak.
Potencjalne skutki.
Regularne spożywanie w dużych ilościach przyczynia się do rozwoju astmy. Rybonukleotyd wapnia może powodować zmiany skórne m.in. wysypkę i swędzenie, jak i nadpobudliwość i gwałtowne wahania nastroju oraz anafilaksję. Przy spożyciu może występować również opuchlizna gardła, warg czy języka.
Status prawny.
Oficjalnie dopuszczony przez Unię Europejską.
Otrzymywanie.
Niekiedy jest pochodzenia zwierzęcego.

</doc>
<doc id="1054529" url="https://pl.wikipedia.org/wiki?curid=1054529" title="Microsoft Xbox">
Microsoft Xbox



</doc>
<doc id="1054531" url="https://pl.wikipedia.org/wiki?curid=1054531" title="Parkersburg (Wirginia Zachodnia)">
Parkersburg (Wirginia Zachodnia)

Parkersburg – miasto w stanie Wirginia Zachodnia, w Stanach Zjednoczonych, nad rzeką Ohio, siedziba administracyjna hrabstwa Wood. Według spisu ludności w roku 2000 miasto liczyło 33 099 mieszkańców.

</doc>
<doc id="1054533" url="https://pl.wikipedia.org/wiki?curid=1054533" title="Vaitupu (Wallis i Futuna)">
Vaitupu (Wallis i Futuna)

Vaitupu – miejscowość w Wallis i Futunie (zbiorowość zamorska Francji), na wyspie Uvea; w dystrykcie Hihifo. Według spisu powszechnego z 2018 roku, liczyło 406 mieszkańców.

</doc>
<doc id="1054534" url="https://pl.wikipedia.org/wiki?curid=1054534" title="Cimolesta">
Cimolesta

Cimolesta – rząd lub takson o randze wyższej od rzędu ssaków żyworodnych z grupy Eutheria. W zależności od przyjmowanej klasyfikacji żyły od późnej kredy do wczesnego miocenu, lub też żyją do dziś (jeśli należą do nich łuskowce – patrz niżej).
Systematyka.
Rose (2006) przyjął następującą klasyfikację taksonów zaliczanych przez niego do Cimolesta (klasyfikacja ta jest zmodyfikowaną wersją klasyfikacji przyjętej przez McKennę i Bell, 1997)
McKenna i Bell (1997) oraz Rose (2006) zaliczali tak rozumiane Cimolesta do łożyskowców, a w ich obrębie do grupy Ferae, razem z kreodontami i drapieżnymi. W klasyfikacji McKenny i Bell Cimolesta były rzędem, a najważniejsze wchodzące w ich skład grupy, w tym łuskowce – podrzędami; inni autorzy, w tym Rose, podnoszą je jednak do rangi rzędów. Z szeregu analiz filogenetycznych wynika, że "Cimolestes" był bazalnym przedstawicielem kladu Eutheria (obejmującego współcześnie żyjące łożyskowce i wszystkie wymarłe ssaki bliżej spokrewnione z nimi niż z torbaczami) nienależącym do kladu Placentalia (grupy koronnej Eutheria, obejmującej ostatniego wspólnego przodka wszystkich żyjących łożyskowców oraz wszystkich jego potomków); tym samym nie był on szczególnie blisko spokrewniony z łuskowcami, drapieżnymi czy jakąkolwiek inną żyjącą grupą łożyskowców. Analiza Rook i Huntera (2014) wskazuje, że także teniodonty były bazalnymi przedstawicielami Eutheria nienależącymi do Placentalia; analiza ta potwierdza bliskie pokrewieństwo teniodontów z "Cimolestes". Wzajemne pokrewieństwa tych i innych taksonów zaliczonych przez McKennę i Bell oraz Rose'a do Cimolesta oraz ich pozycja filogenetyczna w obrębie Eutheria pozostają niepewne; Rose (2006) zaznacza, że monofiletyzm Cimolesta nie został jak dotąd przetestowany w drodze analizy filogenetycznej i że nie jest pewne, czy zaliczone przez niego do tej grupy rzędy rzeczywiście są szczególnie blisko spokrewnione. Analiza filogenetyczna Hallidaya, Upchurcha i Goswami (2013) potwierdziła, że Cimolestidae były bazalnymi przedstawicielami Eutheria nienależącymi do Placentalia, nie potwierdziła natomiast ich bliskiego pokrewieństwa z pantodontami.

</doc>
<doc id="1054539" url="https://pl.wikipedia.org/wiki?curid=1054539" title="Kosmos 12">
Kosmos 12

Kosmos 12 – radziecki satelita rozpoznawczy. Był to statek typu Zenit-2 należący do programu Zenit, którego konstrukcja została oparta na załogowych kapsułach Wostok. Prócz zdjęć wywiadowczych, satelita wykonywał również badania górnych warstw atmosfery, w tym promieniowania jonizującego. Kapsuła z negatywami opadła na terytorium ZSRR po 8 dniach. Było pierwszy lot Zenita-2, który trwał tyle ile zakładano.

</doc>
<doc id="1054540" url="https://pl.wikipedia.org/wiki?curid=1054540" title="Nassau (Wyspy Cooka)">
Nassau (Wyspy Cooka)

Nassau – osada na Wyspach Cooka; na wyspie Nassau; 44 mieszkańców (2006). Przemysł spożywczy.

</doc>
<doc id="1054546" url="https://pl.wikipedia.org/wiki?curid=1054546" title="Pociski rakietowe Standard">
Pociski rakietowe Standard

Pociski rakietowe Standard - rodzina amerykańskich morskich rakietowych pocisków przeciwlotniczych oraz antybalistycznych opracowanych początkowo jako następcy rakietowych systemów Terrier, Talos oraz Tartar. Pociski systemu standard zapewniać miały całodobową ponaddźwiękową obronę przeciwlotniczą okrętów i całego obszaru działania floty w każdych warunkach pogodowych na średnich i dalekich dystansach. Rodzina składa się z pięciu grup pocisków - SM-1, SM-2, SM-3, Sm-4 oraz Sm-6. System Sm-3 przeznaczony jest wyłącznie do zwalczania rakietowych pocisków balistycznych, Sm-4 stanowił system uderzeniowy na cele lądowe, pozostałe zaś grupy są pociskami przeciwlotniczymi.
Do 1992 system Standard rozwijany był przez General Dynamics Pomona Division, po przejęciu zaś firmy przez Hughes Missile Systems, rozwijany był przez joint venture z Raytheonem o nazwie Standard Missile Company, do momentu przejęcia Hughes Missile Systems przez Raytheon, który stał się odtąd jedynym producentem systemu.
RIM-66 SM-2 Medium Range Block III/IIIA/IIIB.
Dane podstawowe:
RIM-156 SM-2 Extended Range Block IV.
Dane podstawowe:
Program tego pocisku został anulowany już po przyznaniu Marynarce USA środków budżetowych na zakup 400 sztuk SM-2ER Block IV, z powodu przekroczenia kosztów programu niemal o połowę oraz jego znacznych opóźnień. W związku z tą decyzją, pocisk ten nigdy nie wszedł do standardowego wyposażenia floty.
RIM-161 Standard Missile 3 (SM-3) Block I/Ia.
Dane podstawowe:
Raytheon RIM-161 Standard Missile 3 Block IIA.
Dane podstawowe:
SM-6 ERAM.
Dane podstawowe:
Poza horyzontalny ("over-horizont") i ponad lądowy ("over-land") pocisk dalekiego zasięgu służący do zwalczania zarówno samolotów jak i pocisków manewrujących o niskim wskaźniku RCS. Zawierać ma m.in. system wyszukiwawczo-naprowadzający pocisku AIM-120-C7 AMRAAM.

</doc>
<doc id="1054547" url="https://pl.wikipedia.org/wiki?curid=1054547" title="Eliminacje do Mistrzostw Europy w Piłce Nożnej 2008/Grupa B">
Eliminacje do Mistrzostw Europy w Piłce Nożnej 2008/Grupa B

27 stycznia 2006 odbyło się losowanie grup eliminacyjnych Euro 2008. 50 zespołów narodowych, które biorą udział w tych rozgrywkach zostało podzielonych przez UEFA na sześć koszyków po siedem drużyn oraz jeden, w którym jest ośmiu uczestników. Do grupy B zostały rozlosowane następujące drużyny:
Eliminacje w grupie B rozpoczęły się 16 sierpnia 2006, a skończyły się 21 listopada 2007.
Tabela.
Uwagi:
Do finałów ME 2008 awansowały:
Bez awansu pozostały:

</doc>
<doc id="1054549" url="https://pl.wikipedia.org/wiki?curid=1054549" title="Podział administracyjny terenów II Rzeczypospolitej podczas II wojny światowej (1939–1944)">
Podział administracyjny terenów II Rzeczypospolitej podczas II wojny światowej (1939–1944)

Podział administracyjny terenów II Rzeczypospolitej podczas II wojny światowej – podział administracyjny obowiązujący na ziemiach polskich wcielonych po przegraniu wojny obronnej przez Polskę do III Rzeszy, Słowacji, Związku Radzieckiego i Litwy w okresie od 1939-1944. Na zajętych przez siebie terenach okupanci wprowadzili w 1939 własny podział administracyjny.
Tereny zajęte w 1939 przez III Rzeszę.
Tereny znajdujące się na zachód od granicy niemiecko-radzieckiej ustanowionej układem z 28 września 1939 częściowo wcielono w skład III Rzeszy (dekret Hitlera z 8 października 1939), a częściowo pozostawiono jako tereny pod okupacją, tworząc 12 października 1939 Generalne Gubernatorstwo. Dodatkowo fragment województwa krakowskiego (Spisz i Orawa) został 21 listopada przekazany Słowacji. Zachowano dotychczasowe granice gmin, nazwanych teraz "Stadtgemeinden" (gminy miejskie) i "Landgemeinden" (gminy wiejskie) oraz przeważnie zachowano granice powiatów nazwanych "Stadtkreise" i "Landkreise".
Tereny wcielone do III Rzeszy.
Tereny Polski wcielone do III Rzeszy znalazły się w następujących jednostkach administracyjnych:
Generalne Gubernatorstwo.
Generalne Gubernatorstwo ("Generalgouvernement"), które formalnie nie zostało wcielone do III Rzeszy, podzielono na 4 dystrykty:
Tereny zajęte w 1939 przez Związek Radziecki.
Tereny zajęte przez Armię Czerwoną szybko zostały formalnie włączone w skład Związku Radzieckiego. 1 listopada 1939 część ziem polskich włączono jako Zachodnia Ukraina w skład Ukraińskiej Socjalistycznej Republiki Radzieckiej, a część, jako Zachodnia Białoruś, 2 listopada w skład Białoruskiej Socjalistycznej Republiki Radzieckiej. Nieco wcześniej, 10 października 1939, władze radzieckie przekazały Litwie fragment terytorium województw wileńskiego, nowogródzkiego i białostockiego z miastem Wilno (po zajęciu przez ZSRR Litwy i utworzeniu 21 czerwca 1940 Litewskiej Socjalistycznej Republiki Radzieckiej tereny te pozostały przy tej republice, dodatkowo przekazano jej kolejne niewielkie fragmenty dawnego województwa wileńskiego i białostockiego – rejony Hoduciszek, Święcian i Porzecza).
Do 4 grudnia 1939 roku tereny Zachodniej Ukrainy i Zachodniej Białorusi zostały podzielone na obwody:
Tereny zajęte w 1941 przez III Rzeszę.
Po zaatakowaniu Związku Radzieckiego w 1941 (Plan Barbarossa), pod okupacją niemiecką znalazły się wszystkie ziemie przedwojennej Polski. Tereny Polski, zaanektowane wcześniej przez ZSRR, Niemcy włączyli w następujące jednostki administracyjne:
Przemyśl stał się siedzibą nowo utworzonego powiatu przemyskiego, obejmującego miasto Przemyśl i ww. 21 gmin z dawnych powiatów dobromilskiego i przemyskiego, a także 4 gminy z powiatu Jaroslau w dystrykcie Kraków (Dubiecko, Krzywcza, Kuńkowce i Orzechowce), należące przed wojną do powiatu przemyskiego.
W dystrykcie krakowskim utworzono także powiat krośnieński z 10 gmin powiatu jasielskiego i 11 gmin powiatu sanockiego.
Tereny zajęte w 1944 przez Związek Radziecki.
Po zajęciu w 1944 roku przez Armię Czerwoną wschodnich terytoriów przedwojennej Polski, władze radzieckie przywróciły podział administracyjny z początku 1941, jako zachodnią granicę ZSRR przyjmując granicę radziecko-niemiecką z 1939. Granice republik związkowych nie uległy zmianom. Również bez zmian przywrócono podział Ukrainy na obwody. Zmiany wprowadzono natomiast w podziale na obwody Białorusi: z części obwodu białostockiego i nowogrodzkiego utworzono obwód grodzieński; z większej części obwodu wilejskiego utworzono obwód mołodeczański; z fragmentu obwodu wilejskiego i witebskiego utworzono obwód połocki.
Po ustaleniu granicy polsko-radzieckiej Polsce zwrócono zachodnią część obwodu białostockiego (17 rejonów; pozostałą przy Białorusi część włączono do obwodu grodzieńskiego), niewielki fragment obwodu brzeskiego (3 rejony) oraz fragment obwodu lwowskiego.

</doc>
<doc id="1054551" url="https://pl.wikipedia.org/wiki?curid=1054551" title="WikiScanner">
WikiScanner

WikiScanner – narzędzie do sprawdzania użytkowników Wikipedii, którzy wprowadzają zmiany w artykułach z komputerów firmowych. Autorem jest haker z USA, Virgil Griffith.
Dzięki oprogramowaniu okazało się, że wiele haseł wpisano do Wikipedii z komputerów znanych instytucji i firm: brytyjskiej Partii Pracy, CIA, FBI, Watykanu, Sony, Disneya.

</doc>
<doc id="1054552" url="https://pl.wikipedia.org/wiki?curid=1054552" title="Rakahanga (osada)">
Rakahanga (osada)

Rakahanga - osada na Wyspach Cooka; w środkowo-południowej części Pacyfiku na atolu Rakahanga; 34 mieszkańców (2006). Przemysł spożywczy.

</doc>
<doc id="1054560" url="https://pl.wikipedia.org/wiki?curid=1054560" title="Liga Europejska w piłce siatkowej mężczyzn">
Liga Europejska w piłce siatkowej mężczyzn

Liga Europejska – to coroczne zawody, w których biorą udział męskie reprezentacje państw europejskich. Na wzór Ligi Światowej do fazy finałowej przechodzą najlepsze zespoły z poszczególnych grup. Rozgrywana jest od 2004 roku. 
Wobec rozgrywek Ligi Światowej, rozgrywki Ligi Europejskiej stanowią drugą klasę rozgrywek międzynarodowych, gdyż w niej występują niżej notowane europejskie reprezentacje siatkarskie. Począwszy od 2010 roku zwycięzca rozgrywek Ligi Europejskiej uzyskuje prawo do udziału w eliminacjach do Ligi Światowej.

</doc>
<doc id="1054563" url="https://pl.wikipedia.org/wiki?curid=1054563" title="Skrobia acetylowana">
Skrobia acetylowana

Skrobia acetylowana (E1420) – organiczny związek chemiczny, skrobia modyfikowana chemicznie, estryfikowana za pomocą bezwodnika octowego, o zawartości grup acetylowych nie większej niż 2,5%.
Dopuszczona do stosowania w żywności na terenie Unii Europejskiej na zasadzie "quantum satis". Stosowana w przemyśle spożywczym jako zagęstnik, stabilizator i nośnik, wykorzystywana do produkcji: mrożonych ciast owocowych, nadzień cukierniczych (owocowych), wyrobów ciastkarskich i piekarskich, powłok ochronnych owoców suszonych, sosów, zup, koncentratów deserów, jogurtów smakowych i termizowanych oraz twarogów termizowanych. 

</doc>
<doc id="1054564" url="https://pl.wikipedia.org/wiki?curid=1054564" title="Diecezja Aba">
Diecezja Aba

Diecezja Aba (łac. "Dioecesis Abana") – diecezja rzymskokatolicka w Nigerii stanowiąca sufraganię archdiecezji Owerri.
Siedzibą jest Aba. Zajmuje 2,494 km².
Historia.
Diecezja została utworzona 2 kwietnia 1990 z części diecezji Umuahia i przyłączona do metropolii Onitsha. Cztery lata później Stolica Apostolska zmieniła przynależność metropolitalną diecezji, włączając ją do metropolii Owerri.
Dane statystyczne.
Dane nie uwzględniają zmian terytorialnych.

</doc>
<doc id="1054567" url="https://pl.wikipedia.org/wiki?curid=1054567" title="Spruce Knob">
Spruce Knob

Spruce Knob – szczyt w Stanach Zjednoczonych, w stanie Wirginia Zachodnia. Należy do pasma Allegheny i położony jest na terenie Spruce Knob-Seneca Rocks National Recreation Area, która z kolei leży w obrębie Monongahela National Forest. Jego wierzchołek położony na wysokości 1482 m n.p.m. jest najwyższym punktem w Wirginii Zachodniej. W jego pobliże można dojechać samochodem drogą publiczną nr 112, a następnie nr 104, chociaż ostatnie kilkaset metrów z parkingu na wierzchołek trzeba przebyć pieszo. Na szczycie znajduje się murowana wieża widokowa.

</doc>
<doc id="1054568" url="https://pl.wikipedia.org/wiki?curid=1054568" title="Bałta (ujednoznacznienie)">
Bałta (ujednoznacznienie)



</doc>
<doc id="1054578" url="https://pl.wikipedia.org/wiki?curid=1054578" title="Pogromcy duchów II">
Pogromcy duchów II

Pogromcy duchów II (ang. "Ghostbusters II") – kontynuacja pierwszej części filmu „Pogromcy duchów” w reżyserii Ivana Reitmana. Scenariusz napisali Dan Aykroyd i Harold Ramis. Okres zdjęciowy: 28 listopada 1988 – marzec 1989.
Obsada.
Źródło: 

</doc>
<doc id="1054581" url="https://pl.wikipedia.org/wiki?curid=1054581" title="Acetylowana skrobia utleniona">
Acetylowana skrobia utleniona

Acetylowana skrobia utleniona – organiczny związek chemiczny stosowany jako dodatek do żywności o numerze E1451.
Zastosowanie.
Wykorzystywany głównie w produkcji owoców konserwowych dla niemowląt i w wyrobach cukierniczych dla dzieci. Zagęszcza i stabilizuje produkty. Jest również rozpuszczalnikiem.
Status prawny.
Oficjalnie dopuszczony przez Unię Europejską.
Otrzymywanie.
Acetylowaną skrobię utlenioną otrzymuje się w wyniku działania na skrobię naturalną podchlorynem sodu, który powoduje jej utlenienie. Następnie przeprowadza się estryfikację przy użyciu bezwodnika kwasu octowego.

</doc>
<doc id="1054593" url="https://pl.wikipedia.org/wiki?curid=1054593" title="Telford">
Telford

Telford – miasto w hrabstwie Shropshire w Anglii, około 48 km na północny zachód od Birmingham; 138,2 tys. mieszkańców (2006). Przemysł spożywczy. Prawa miejskie otrzymało w 1968.
Sport.
Telford jest siedzibą klubów sportowych, głównie półprofesjonalnych lub amatorskich.
AFC Telford United Football Club gra aktualnie w Konferencji Północnej, a ich managerem jest Rob Smith.
Hokej na lodzie w mieście jest reprezentowany przez klub Telford Tigers w rozgrywkach English Premier Ice Hockey League.
W Telford jest drużyna futbolu amerykańskiego, Shropshire Revolution, założona w 2006 roku, jest jedynym klubem w mieście i hrabstwie Shropshire. Poprzednio istniejące kluby to: Wrekin Giants (1985–1989), Shropshire Giants (1989) oraz Cannock Chase Giants (1989–1993/4).
Od 2007 roku w miejscowej hali widowiskowej Telford International Centre rozgrywany jest najważniejszy – obok Mistrzostw Świata – rankingowy turniej snookerowy UK Championship.
Media.
W latach 1999-2010 w mieście funkcjonowała lokalna stacja radiowa Telford FM, nadająca na częstotliwości 107.4 FM, będąca częścią Midland News Association, która jest wydawcą m.in. "Shropshire Star", "Shropshire Magazine" i "Telford Journal". W 2010 roku Telford FM połączyło się z siostrzaną stacją The Severn.

</doc>
