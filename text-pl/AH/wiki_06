<doc id="1054601" url="https://pl.wikipedia.org/wiki?curid=1054601" title="Ilchanidzi">
Ilchanidzi

Ilchanidzi (albo Hulagidzi) – dynastia pochodzenia mongolskiego panująca w Iranie w latach 1256–1335.
Państwo Ilchanidów powstało w wyniku mongolskiego podboju Bliskiego Wschodu w XIII wieku. Założycielem dynastii był wnuk Czyngis-chana (1206–1227), Hulagu-chan (1256–1265), który w latach 1256–1260 w imieniu swojego brata, wielkiego chana Mongke przedsięwziął wielką wyprawę na Bliski Wschód. Zniszczył on kalifat Abbasydów i nizarytów, ale nie udało mu się pokonać Mameluków, którzy byli głównym przeciwnikiem Ilchanidów przez cały okres istnienia dynastii. Następcy Hulagu zaprzestali podbojów i zaczęli konsolidować nowo powstałe państwo, które przeżywało kryzys gospodarczy z powodu zniszczeń okresu najazdu oraz nieumiejętnej polityki gospodarczej mongolsko-tureckiej arystokracji koczowniczej, nastawionej na rabunkową eksploatację kraju. Przełomowym momentem w historii Ilchanidów było panowanie Mahmuda Ghazana (1295–1304), który przeszedł na islam i rozpoczął proces asymilacji dynastii z miejscową ludnością, i tym samym utożsamiania się z jej interesami. W związku z tym przeprowadził on szereg korzystnych dla swoich poddanych reform gospodarczych mających na celu ograniczenie wyzysku państwa i możnowładztwa. Jego następca Oldżajtu (1304–1316) ze zmiennym szczęściem próbował kontynuować tę politykę, która jednak załamała się, kiedy w roku 1317 władzę objął niepełnoletni Abu Sa’id (1317–1335). Okres regencji możnowładztwo wykorzystało do poszerzenia swoich wpływów kosztem ograniczenia władzy państwa i późniejsze próby usamodzielnionego już Abu Sa’ida zapobieżenia pogłębiającej się anarchii przyniosły mierne rezultaty. Kiedy zmarł on nie pozostawiając męskiego potomka, państwo Ilchanidów rozpadło się.
Narodziny państwa.
U początków państwa Ilchanidów stoi wojna Czyngis-chana z Chorezmem w latach 1219–1223, którą Mongołowie wygrali właściwie w ciągu pierwszych dwóch lat, zajmując środkowoazjatyckie tereny tego państwa. Z ogólnej klęski uratował się jednak syn szacha Ala ad-Dina Mohammada (1200–1220), Dżalal ad-Din (1220–1231). Udał się on na niezajęte przez Mongołów tereny południowego i zachodniego Iranu i starał się wzmocnić pozostałości dawnej potęgi Chorezmu prowadząc liczne wojny z sąsiadami. Dopiero w roku 1229 Ugedej wysłał wodza Czormagana z armią, która miała dokonać systematycznego podboju Bliskiego Wschodu. Czormagan walnie przyczynił się do śmierci ściganego przez siebie Dżalal ad-Dina w roku 1231 oraz podbił Fars i Kerman. W roku 1236 zdobył także Isfahan, zaś w latach 1236–1239 opanował Azerbejdżan, który w przyszłości miał stać się głównym ośrodkiem państwa Ilchanidów, oraz podporządkował Mongołom Gruzję i Armenię. Dzieło Czormagana kontynuował jego następca, Bajdżu, który w roku 1243 pokonał anatolijskich Seldżuków w bitwie pod Köse Dağ i podporządkował ich Mongołom. Kontrola Mongołów nad podlegającymi im terytoriami nie była jednak zbyt ścisła, pozostawieni przez nich u władzy miejscowi monarchowie cieszyli się różnym stopniem niezależności, zaś nizaryci ze swoimi twierdzami tworzyli szereg niepodległych enklaw. W dodatku Mongołowie mieli kłopoty ze zorganizowaniem cywilnej administracji.
Ten okres względnie luźnej kontroli zakończył się wraz z przybyciem Czyngisydy Hulagu-chana (1256–1265), założyciela dynastii, który w latach 1256–1260 z rozkazu Wielkiego Chana Mongke (1251–1259) przedsięwziął wielką wyprawę na Bliski Wschód. W kampanii roku 1256 zniszczył on nizarytów i pokonał buntujących się Seldżuków, a w roku 1258 zdobył Bagdad, obalając tym samym kalifat Abbasydów. Jednak jego dalsza ekspansja w kierunku Syrii została powstrzymana przez Mameluków, którzy w roku 1260 pokonali mongolską armię w bitwie pod Ajn Dżalut. 
Od śmierci Mongkego, po której wybuchła wojna domowa w imperium mongolskim, Hulagu-chan był właściwie władcą niezależnym, chociaż Ilchanidzi formalnie nadal uznawali zwierzchność Wielkiego Chana. Wtedy też w źródłach zaczyna się go określać mianem ilchana, który to tytuł zawiera mongolsko-tureckie słowo "il" oznaczające plemię, lud. Stąd tytuł ilchan należy rozumieć jako chana ludu jednej dzielnicy (ułusu). W zimie 1261/1262 wybuchła wojna pomiędzy Hulagu i chanem Złotej Ordy Berke (1257–1266), który rościł sobie pretensje do Kaukazu oraz jako muzułmanin nie ukrywał swojego gniewu z powodu zniszczenia przez Hulagu kalifatu. Ci dwaj mongolscy władcy poparli także dwóch różnych kandydatów na Wielkiego Chana w wojnie toczącej się w imperium.
W bitwie nad rzeką Terek w połowie stycznia 1262 roku wojska Złotej Ordy pokonały armię syna Hulagu, Abaki, jednak nie były w stanie podjąć trwałej okupacji Kaukazu i wycofały się na północ. Wojna Ilchanidów ze Złotą Ordą trwała aż do śmierci Berke w roku 1267 i przez cały okres panowania Ilchanidów wybuchała co jakiś czas na nowo. Sojusz Złotej Ordy z Mamelukami okazał się niezwykle trwały i nie tylko wiązał siły potrzebne Ilchanidom w Syrii, ale także pozwalał Mamelukom na sprowadzanie niewolników z kontrolowanych przez Złotą Ordę kipczackich stepów, co stanowiło główne źródło rekrutacji ich armii. Stanowił zatem jedną z głównych przyczyn niezdolności Ilchanidów do pokonania mameluckiego Egiptu. Popierany przez Hulagu Kubilaj (1260–1294) ostatecznie zwyciężył w walce o tytuł Wielkiego Chana i przyznał mu prawo do wszystkich zdobytych ziem oraz potwierdził jego tytuł ilchana – co było właściwie tylko uznaniem istniejącego już stanu rzeczy. Hulagu zmarł 8 lutego 1265 roku, a władzę w stworzonym przez niego państwie przejął jego najstarszy syn Abaka (1265–1282).
Następcy Hulagu.
Panowanie Abaki było czasem konsolidacji, podczas którego państwo nie dokonało już dalszych podbojów, ale budowało instytucje i zaznało pewnej stabilizacji. Od samego początku administracja była zdominowana przez muzułmanów, a na pierwsze miejsce wysunęła się rodzina Dżowajnich, na czele z Szams ad-Din Mohammadem, który był kolejno ministrem i wezyrem, jego zaś syn i brat sprawowali urzędy gubernatorów prowincji. Brak podbojów nie oznaczał jednak pokoju. W roku 1270 na ilchanat uderzył władca Chanatu Czagataja Barak (1266-1271), który dotarł aż do Heratu, gdzie jednak został pokonany w czerwcu tego roku. W odwecie w latach 1272–1273 Abaka wdarł się na tereny Czagataidów i splądrował Bucharę. Mongołowie urządzali czasem rajdy w głąb mameluckich posiadłości, jednak do zmasowanej inwazji na Syrię doszło dopiero w roku 1281, kiedy brat Abaki Möngke Temür przegrał bitwę pod Himsem.
W roku następnym Abaka zmarł i koczownicza arystokracja spierała się czy ilchanem ma zostać jego brat, Tokudar (1282–1284), czy syn, Argun (1284–1291). Początkowo większość opowiedziała się po stronie Tokudara, jednak stracił on poparcie wśród mongolskiej arystokracji kiedy jako muzułmanin zaczął otwarcie popierać islam. Ostatecznie Argun pokonał go i zabił. Niejako przy okazji rozprawił się też z rodziną Dżowajnich, która została oskarżona o korupcję i stracona. Wezyrem został mongolski oficer Buka, a w trzy lata później Żyd Sad ad-Daula. Ten ostatni dążył do uporządkowania spraw finansowych, jednak przez uparte pilnowanie dochodów państwa oraz obsadzanie najważniejszych stanowisk swoimi współbraćmi naraził się zarówno koczowniczej arystokracji, jak i muzułmanom. Oskarżany o to, że chce prześladować muzułmanów, a nawet zdobyć Mekkę i zbezcześcić Kaabę został zamordowany w roku 1291, kiedy Argun leżał złożony śmiertelną chorobą. Znaczącym wydarzeniem za panowania Arguna był wybuch w roku 1289 rebelii Nauruza, syna dawnego mongolskiego administratora Iranu Arguna Agi, której nie udało się stłumić. Nauruz reprezentował zarówno feudałów, którzy nie zgadzali się z próbami centralizacji władzy, jak i opcję promuzułmańską, opowiadającą się za porozumieniem z wyższymi muzułmańskimi warstwami.
Wieść o śmierci Arguna nie dotarła na czas do jego najstarszego syna, Mahmuda Ghazana, który był zajęty walkami z Nauruzem na wschodzie, i ilchanem został drugi syn Arguna, Gajchatu (1291–1295), uznawany za osobę niemoralną i ekscentryczną. W polityce zagranicznej zajmowały go głównie sprawy Anatolii, gdzie po zdobyciu w roku 1291 Akki, ostatniej enklawy krzyżowców w Ziemi Świętej, mamelucki sułtan Al-Aszraf Chalil zajął kilka twierdz. Jego plany dalszej ekspansji kosztem Ilchanidów udaremniło jednak zamordowanie go w grudniu 1293 roku przez spisek mameluckiej arystokracji. Najważniejszym wydarzeniem panowania Gajchatu była próba wprowadzenia papierowego pieniądza, która zakończyła się kompletnym fiaskiem, i pogorszyła i tak kiepską sytuację gospodarczą w państwie.
Gajchatu został zamordowany w wyniku zamachu stanu, w którym prawdopodobnie brał udział krewny Arguna, Bajdu (1295), który zasiadł teraz na tronie. Wkrótce wybuchła jednak wojna pomiędzy nim i Ghazanem, który tym razem nie zamierzał rezygnować z ilchanatu. O wyniku walki przesądziło przejście Ghazana na islam, dzięki któremu pozyskał on dla swej sprawy wielu dotychczasowych zwolenników przeciwnika. Po sześciu miesiącach panowania Bajdu zginął stracony na rozkaz Ghazana (1295–1304).
Panowanie Ghazana.
Początki rządów Ghazana nie były łatwe. Buntowali się krewni ilchana, wybuchały niepokoje na wschodzie. Po raz kolejny zbuntował się Nauruz, który wcześniej sprzymierzył się z Ghazanem przeciwko Bajdu. Ostatecznie jednak w roku 1298 Ghazan pokonał go i stracił. Do roku 1299 udało mu się stłumić wszystkie bunty. Przyjęcie islamu przez Ghazana oznaczało odejście od polityki zgodnie z którą ilchan stojący na czele koczowniczej arystokracji traktował Iran jak podbity kraj, który może być przedmiotem eksploatacji. Świadectwem odejścia od koczowniczego stylu życia było choćby ustalenie stałej stolicy, którą został Tabriz. Ghazan zaczął rządzić za pomocą miejscowych muzułmanów, na czele z wezyrem Raszid ad-Dinem, którzy zaczęli przeciwstawiać się dowolności obciążeń nakładanych na ludność przez mongolsko-tureckie możnowładztwo. Z kolei dzięki ochronie ludności przed nieumiarkowanym zdzierstwem skarb mógł ściągnąć większe podatki (więcej o reformach Ghazana poniżej w sekcji poświęconej instytucjom i gospodarce w państwie Ilchanidów). Ilchan dbał także o poprawienie stanu armii, która podupadła, ponieważ do niższych rangą żołnierzy nie docierały środki przeznaczone na ich utrzymanie przez państwo, zatrzymywane przez wyższych dowódców. Czasy Ghazana to także szereg inwestycji w zakresie budowy dróg, kanałów, karawanserajów i madras. Ten proces utożsamiania interesów ilchanatu z interesem miejscowej muzułmańskiej ludności miał jednak także swoją drugą stronę. Przynajmniej przez pierwsze dwa lata swojego panowania Ghazan prześladował innowierców, burząc świątynie chrześcijan, Żydów i buddystów (mimo że właśnie buddystą był przed swoim przejściem na islam). Potem jednak zaprzestał prześladowań, a nawet zniósł dżizję.
Mimo tylu zajęć w zakresie polityki wewnętrznej Ghazan był aktywny również za granicą. W grudniu 1299 roku jego armia wdarła się do Syrii i pokonała Mameluków w bitwie pod Wadi al-Chazindar niedaleko Himsu. Mongołowie zajęli Aleppo i Damaszek, lecz już w kwietniu ilchan ewakuował swoje wojska z Syrii. Następna inwazja nastąpiła w zimie 1300/1301 roku, lecz obfite deszcze i śniegi udaremniły ruchy obu armii. Do decydującej rozprawy doszło w roku 1303, kiedy Mamelucy 22 kwietnia 1303 roku odnieśli zwycięstwo w bitwie pod Mardż al-Saffar w pobliżu Damaszku. Wojny Ilchanidów z Mamelukami wybuchały jeszcze dwukrotnie, jednak Ilchanidzi nigdy już rzeczywiście nie zagrozili swojemu zachodniemu sąsiadowi. Ghazan zmarł z przyczyn naturalnych w wieku zaledwie 33 lat, 11 maja 1304 roku.
Ostatnie lata.
Politykę Ghazana w kwestiach gospodarczych kontynuował jego następca, Oldżajtu (1304–1316), który zachował Raszid ad-Dina na stanowisku wezyra. Przystąpił on także do budowy nowej stolicy, Soltanije, która dzięki jego wysiłkom stała się kwitnącą metropolią. Przywrócił on dżizję, ale w kwestii polityki religijnej najważniejszym wydarzeniem jego panowania był jego akces do szyizmu w roku 1310 i późniejsze nieudane próby narzucenia ludności tej odmiany islamu. Latem 1312 roku najechał on Mameluków, jednak tym razem kampanię Mongołów powstrzymała już nadgraniczna twierdza nad Eufratem, i w styczniu 1313 roku musieli się oni wycofać.
Oldżajtu zmarł 17 grudnia 1316 roku z powodu dolegliwości żołądkowych, co stronnictwu feudałów pozwoliło oskarżyć Raszid ad-Dina o otrucie ilchana. Stracono go 17 lipca 1318 roku. Za wydarzeniem tym stał głównodowodzący armią Czoban, który po śmierci Oldżajtu został regentem sprawującym opiekę nad jego dwunastoletnim synem, Abu Sa’idem (1317–1335).
Już w roku 1319 wybuchło powstanie w Chorasanie, kierowane przez uciekiniera z ułusu czagatajskiego, Jasawura, który skorzystał z kolejnej wojny Ilchanidów ze Złotą Ordą. Czoban jednak ostatecznie pokonał go i wyparł wojska Złotej Ordy z terenów Kaukazu. W roku 1320 uderzyli Mamelucy, którzy najechali podległą Ilchanidom Małą Armenię. Tym razem konflikt rozwiązano na drodze negocjacji, i w roku 1323, po ponad 60 latach niemal nieprzerwanych wojen, Mamelucy i Ilchanidzi zawarli trwały pokój.
Tymczasem wszechwładny Czoban otoczył się krewnymi, a koczownicza arystokracja przystąpiła do niwelowania niekorzystnych dla niej skutków reform Ghazana. Ludzie z otoczenia regenta czując się bezkarni dopuszczali się bezprawia, co doprowadzało do zamieszek. W roku 1322 zbuntował się syn Czobana, Timurtasz, którego rebelię zdławił osobiście ojciec, uzyskując następnie dla swojego dziecka przebaczenie ilchana. Kiedy jednak wkrótce zbuntował się drugi syn Czobana, Dimiszk-chodża, to w roku 1327 został ścięty. Czoban zareagował na to wznieceniem buntu, lecz gdy przyszło do walnej rozprawy z ilchanem większość stronników go opuściła, tak że jeszcze w tym samym roku podzielił on los syna. Usamodzielniony Abu Said powrócił do polityki Ghazana, w roku 1328 mianując wezyrem syna Raszid ad-Dina Ghijas ad-Dina Mohammada. To jednak nieuchronnie prowadziło do konfliktu z koczowniczą arystokracją, która w czasach regencji Czobana pomnażała swoje dochody i przywileje kosztem państwa. W związku z powyższym ciągle wybuchały w nim powstania wzniecane przez feudałów, a ten brak stabilizacji doprowadzał do ruiny pogrążony w głębokim kryzysie kraj. Abu Sa’id zmarł 30 listopada 1335 roku, nie pozostawiając po sobie męskiego potomka. W wyniku mordowania wyimaginowanych lub prawdziwych konspiratorów z rodziny królewskiej przez Ghazana i Oldżajtu pozostało bardzo niewielu Hulagidów. Ważniejsze było jednak to, że kraj utracił spoistość, stronnictwa irańskiej biurokracji i koczowników przestało łączyć jakiekolwiek poczucie wspólnych interesów, a na ten konflikt nakładały się jeszcze separatyzmy lokalne. W rezultacie po śmierci Abu Sa’ida wybuchła wojna domowa, która nie doprowadziła do wyłonienia jednego zwycięzcy, który mógłby zająć pozycję kolejnego ilchana. Państwo Ilchanidów rozpadło się na państwa m.in. Czobanidów, Dżalajirydów, Mozaffarydów i Sarbedarów.
Organizacja państwa i sytuacja społeczno-gospodarcza.
Formalnie rzecz biorąc stojący na czele państwa Ilchan podlegał Wielkiemu Chanowi, będącemu jednocześnie chińskim cesarzem (zobacz: Dynastia Yuan). Ghazan zaprzestał informowania o tej podległości na swoich monetach, a tytuł ilchana był odtąd rzadziej używany, jednak Wielki Chan nadal miał wysokiego przedstawiciela na dworze Ilchanidów, którzy do końca swojego istnienia nie zanegowali jego formalnej zwierzchności. 
Na czele cywilnej administracji stał wezyr, któremu podlegał skarbiec. Do jego obowiązków należał nadzór nad zbieraniem podatków i wydatkami państwa. Do czasów Ghazana zbieranie podatków oddawano najczęściej w ręce dzierżawców, którzy mogli zebrać z wydzierżawionego terenu tyle podatku ile zechcieli, oczywiście pod warunkiem oddania odpowiedniej sumy państwu. Wezyr miał także nadzór nad dobrami ilchana i jego rodziny. Cała ziemia dzieliła się na cztery kategorie: ziemie państwowe ("diwani"), ziemie chana i jego rodziny ("chass indżu"), ziemie prywatne ("mulki") i ziemie należące do fundacji, to jest wakfów. Teoretycznie dochody z ziem pierwszej kategorii miały iść na prywatne wydatki władcy i jego rodziny, a z drugiej na cele państwowe, w praktyce jednak rozdział ten nie był przestrzegany. Z ziem "diwani" przydzielano także ikta, na których opierała się armia.
Specyfiką systemu mongolskiego było to, że ikta nadawano tylko wyższym dowódcom, zaś żołnierze niżsi rangą służyli za wynagrodzenie w naturze, ubranie, wyżywienie ich zwierząt i ich samych. System ten nie sprawdzał się w praktyce – żołnierze niższych rang byli biedni, a przez to często źle uzbrojeni i wyszkoleni. Ghazan rozdzielając ikta wyższym dowódcom nakazał rozdzielać następnie ziemie pomiędzy szeregowych członków ich jednostek, co poprawiło stan armii. Wojsko dzieliło się jak za Czyngis-chana na drużyny, sotnie, mingany i tümeny. Dowódcy jednostek do minganu włącznie nosili tytuł emira lub bega, dowódcy tumenu – nojona.
Przez cały okres panowania Ilchanidów Mongołowie, którzy zmieszali się z Turkami, tworząc szybko jedną mongolsko-turecką grupę panującą, pozostali koczownikami. Sam ilchan, mimo że teoretycznie istniała stolica państwa, bezustannie przemieszczał się wraz ze swoim złożonym z namiotów obozem. Panujący koczownicy nie wykazywali zbytniego zrozumienia dla uprawy roli i życia miejskiego, byli więc nastawieni na przejęcie ziemi pod pastwiska lub ewentualnie rabunkową eksploatację mieszczan i rolników. Podstawowym podatkiem był charadż, podatek dochodowy, do którego często dochodził domiar ("far"'). Nowym podatkiem wprowadzonym przez Mongołów był "kupczur", obowiązujący początkowo tylko koczowników, a wynoszący 1 procent od stada. Wkrótce rozciągnięto go także na chłopów i rzemieślników. Na rzemieślnikach ciążył także nowy podatek nazywany "tamgą", który był dużym obciążeniem. Ludność miała obowiązek utrzymywania zatrzymujących się w danej miejscowości dostojników państwowych, a także kurierów, oraz dostarczania żywności i wody armii w czasie przemarszu. Ciążył na niej także ciężar utrzymania w należytym stanie kanałów i budowania warowni oraz dróg.
Obciążenia podatkowe były więc duże, najgorsza jednak była ich nieprzewidywalność. Dzierżawcy podatków pobierali je często więcej niż raz, zatrzymując nadwyżkę dla siebie. Tę sytuację starał się zmienić Ghazan, który wprowadził państwowych poborców oraz kazał ustalić maksymalną kwotę podatków jaką można ściągnąć z każdej jednostki administracyjnej. Sumy te były umieszczane na tablicach w centralnym miejscu danego terytorium, np. przy meczecie, kościele, bramie do wsi lub specjalnym miejscu wskazanym przez miejscowych koczowników. Poza tym decyzje określające wymiar podatku miały być przechowywane w centralnym archiwum państwowym, tak że teoretycznie nie były możliwe jakiekolwiek dodatkowe obciążenia. Ghazan wycofał ponadto papierowe asygnaty wprowadzone przez Gajchatu i przeprowadził reformę monetarną, opierając system walutowy na nowym srebrnym dirhemie.
Głównym źródłem naszej wiedzy o reformach Ghazana jest Raszid ad-Din, co jest o tyle problematyczne, że był on jednocześnie głównym ich autorem. Dzisiejsi historycy wątpią w to, że doprowadziły one do tak radykalnego przełomu w irańskiej gospodarce jak to opisywał Raszid, ale niewątpliwie jej stan w ich wyniku się poprawił. Mimo to okres panowania Ilchanidów jako całość powszechnie uznaje się za czas ekonomicznego regresu, spowodowanego zarówno zniszczeniami okresu podboju, jak i późniejszą złą polityką gospodarczą. Niedawne studium George Lane'a zwraca jednak uwagę na zróżnicowanie sytuacji poszczególnych regionów. Irak, Al-Dżazira i Chorasan nie osiągnęły poziomu gospodarczego sprzed mongolskiego najazdu, ale Fars czy Kerman odbudowały się, a ulubiony przez ilchanów Azerbejdżan wręcz rozkwitał. Chociaż więc sytuacja gospodarcza była gorsza niż we wcześniejszych okresach historii Iranu, to wydaje się, że w państwie Ilchanidów wcale nie panował endemiczny kryzys gospodarczy, jak to przedstawiano w dawniejszej literaturze.

</doc>
<doc id="1054602" url="https://pl.wikipedia.org/wiki?curid=1054602" title="Yuxi">
Yuxi

Yuxi (chiń.: 玉溪; pinyin: "Yùxī") – miasto o statusie prefektury miejskiej w południowych Chinach, w prowincji Junnan. Prefektura miejska w 1999 roku liczyła 1 991 346 mieszkańców.
W 1999 roku organizator finałowego turnieju Grand Prix siatkarek.

</doc>
<doc id="1054603" url="https://pl.wikipedia.org/wiki?curid=1054603" title="Prażonki">
Prażonki

Prażonki – potrawa pochodząca z okolic Zawiercia i Myszkowa. W Porębie w woj. śląskim co roku organizowany jest „Światowy Festiwal Prażonek”. Prażonki sporządzane są z ziemniaków krojonych w plastry lub kostkę i duszonych w żeliwnym kotle ze smalcem, cebulą, kiełbasą, boczkiem, ew. burakami i marchwią, przykrywane liściem kapusty lub ew. papierem śniadaniowym, które to następnie dociska się ściśle i szczelnie pokrywką dokręcaną na śrubę. Doprawiane odpowiednio solą i pieprzem. Podawane zwykle z kefirem i mizerią. Inne nazwy to "pieczonki, duszonki, duszaki, prażynki, duszone, maścipula, dymfoki, prażuchy".
Rodzaj zwany dymfokami składa się z ziemniaków, kiełbasy, boczku i białej kapusty z dodatkiem pieprzu i soli.
Klasycznie przygotowywane na ognisku w żeliwnym kociołku (z dokręcaną pokrywką). Istnieją też kociołki aluminiowe.

</doc>
<doc id="1054604" url="https://pl.wikipedia.org/wiki?curid=1054604" title="Paul Bailey">
Paul Bailey

Paul Bailey (ur. 16 lutego 1937) – brytyjski pisarz. Laureat nagrody Somerset Maugham Award w roku 1968 za powieść "At the Jerusalem". Dwukrotnie nominowany do nagrody Bookera: za "Peter Smart's Confessions" (1977) i "Gabriel's Lament" (1986).

</doc>
<doc id="1054608" url="https://pl.wikipedia.org/wiki?curid=1054608" title="Acetylowany fosforan diskrobiowy">
Acetylowany fosforan diskrobiowy

Acetylowany fosforan diskrobiowy, acetylowany fosforan skrobiowy – organiczny związek chemiczny, skrobia modyfikowana chemicznie, ester diskrobiowy kwasu fosforowego, w którym cząsteczki skrobi są dodatkowo acetylowane. Stosowany jako dodatek do żywności o numerze E1414. Wytwarzany przez estryfikację skrobi trimetafosforanem sodu lub trichlorkiem fosforylu oraz bezwodnikiem octowym lub octanem winylu. Zawartość grup acetylowych nie może przekraczać 2,5%, a zawartość fosforu 0,04% (z wyjątkiem ziemniaczanej i pszennej, dla których limit wynosi 0,14% P).
Wykorzystywany jako dodatek m.in. do sosów, jogurtów, ciast w proszku, owoców konserwowych oraz owocowego nadzienia do wypieków. Zagęszcza produkty i stabilizuje. Nie ma wiarygodnych badań wskazujących, że środek ten jest niebezpieczny dla zdrowia, aczkolwiek istnieją obawy, że może być szkodliwy, zwłaszcza dla niemowląt. Niekiedy powoduje biegunkę. Dopuszczony do stosowania na terenie Unii Europejskiej.

</doc>
<doc id="1054611" url="https://pl.wikipedia.org/wiki?curid=1054611" title="4 Pułk Piechoty (Księstwo Warszawskie)">
4 Pułk Piechoty (Księstwo Warszawskie)

4 Pułk Piechoty – oddział piechoty Armii Księstwa Warszawskiego.
Formowanie i zmiany organizacyjne.
4 pułk piechoty sformowany był głównie z rekrutów departamentów warszawskiego i płockiego. W 1808 stacjonował w Płocku. Po kampanii galicyjskiej włączono doń dużą grupę rekrutów z departamentu lubelskiego oraz kilkuset Polaków z Galicji, którzy uciekli ze służby austriackiej bądź zostali wzięci do niewoli w 1809. W pułku służyło też kilkudziesięciu Czechów, Węgrów, Ślązaków i Niemców, wziętych do niewoli w walkach z Austriakami w 1809. Według etatu z 1810 roku, pułk składał się ze 27 osobowego sztabu i trzech batalionów piechoty po 6 kompanii. Sztaby batalionów liczyć miały 4 osoby, a kompanie 136 żołnierzy. W sumie w pułku powinno służyć 2487 żołnierzy. Faktycznie stan osobowy oddziału był nieco mniejszy.
W czasie przygotowań do inwazji na Rosję 1812 roku pułk włączony został w struktury 28 Dywizji gen. Girarda.
Już w Niemczech Napoleon nakazał utworzyć z resztek 4., 7. i 9 pp nowy 4 pułk piechoty pod dowództwem płk. Michała Cichockiego i z początkiem lipca 1813 roku przyłączył go do Dywizji Jana Henryka Dąbrowskiego.
Po abdykacji Napoleona, car Aleksander I wyraził zgodę na odesłanie oddziałów polskich do kraju. Miały one stanowić bazę do tworzenia Wojska Polskiego pod dowództwem wielkiego księcia Konstantego. 13 czerwca 1814 roku pułkowi wyznaczono miejsce koncentracji w Radomiu.
Działania zbrojne.
Pierwsza wojna polska.
W pierwszej wojnie polskiej epoki napoleońskiej świeżo sformowany 4. pułk brał w sile jednego batalionu udział od 1 maja do 9 lipca 1807 roku w oblężeniu twierdzy Grudziądz bronionej przez wojska pruskie.
Drugi batalion pełnił służbę garnizonową w Serocku przy przeprawie na Narwi i w Pułtusku.
Wojna w Hiszpanii.
W pierwszej części wojen napoleońskich w Hiszpanii, w latach 1808-1810 pułk 4 brał udział w następujących bitwach i potyczkach:
Pod koniec 1809 roku pułk liczył 2241 żołnierzy.
4 pułk piechoty stoczył bitwę pod Fuengirolą na wybrzeżu Morza Śródziemnego w pobliżu Malagi. Wydarzenia te rozegrały się jesienią 1810, kiedy to Brytyjczycy (m.in. 89 Pułk Piechoty im. Księżnej Wiktorii) podjęli próbę dywersji, by powstrzymać francuską ofensywę w Portugalii. Czterystu żołnierzy 4 pułku piechoty musiało stawić czoła siedmiokrotnie liczniejszemu przeciwnikowi, który dysponował potężnym wsparciem artylerii okrętowej i mógł liczyć na pomoc hiszpańskich partyzantów.
W drugiej części wojen napoleońskich(1811-1814), w roku 1811 bierze udział w bitwach i potyczkach:
Zimą 1811/1812 pułk 4 piechoty Księstwa Warszawskiego z całą Dywizją Księstwa Warszawskiego wrócił do kraju.
Druga wojna polska.
W 1812 pułk nie wszedł w skład polskiego V Korpusu Wielkiej Armii ks. Józefa Poniatowskiego, lecz jako jednostka Wielkiej Armii, pozostająca na żołdzie francuskim został przydzielony do 28 dywizji generała Jeana Girarda w IX Korpusie marszałka Claude Victor-Perrin. Z tego powodu był przydzielony do ochrony szlaków komunikacyjnych, stacjonując w Smoleńsku. Bił się w ostatniej części kampanii rosyjskiej 1812 roku w:
Kampania w państwach niemieckich.
W kampanii 1813 odtworzony pułk wszedł w skład dywizji gen. Dąbrowskiego. Walczył:
Kampania we Francji.
W kampanii 1814 żołnierze pułku 4-go walczyli w składzie pułku piechoty nadwiślańskiej pod:
Po abdykacji Cesarza Francuzów Napoleona Bonaparte wrócili do Kraju, niosąc 2 sztandary i stanowiąc trzon dla 4 Pułku Piechoty Liniowej Królestwa Polskiego.
Czwartacy.
Dowódcy pułku
Oficerowie pułku
Oficerowie:
Chorągiew.
Bławat z tkaniny jedwabnej karmazynowej o wymiarach 43 cm x 42 cm. Pośrodku haftowany nićmi jedwabnymi białymi orzeł polski z dziobem i nogami haftowanymi złotem oraz koroną, berłem i jabłkiem haftowanym nićmi srebrnymi. Pod orłem napis haftowany złotem: "Pułk 4".
Odwrotna strona chorągwi z tkaniny jedwabnej niebieskiej. Orzeł ma głowę zwróconą odwrotnie. U dołu napis haftowany złotem: "Pułk 4". Na brzegu przeciwległym do drzewca napis drobnymi literami: "Szyte ręką Zofii Potocki Żony Pierwszego Pułkownika Regimentu". Z trzech stron frędzla srebrna.
Odznaczenia czwartaków.
Pierwsze odznaczenia wręczono w 1808 roku podczas uroczystości w Płocku. Odznaczono żołnierzy pułku 4-go Krzyżami Wojskowymi Polskimi (Virtuti Militari).
Żołnierzy pułku 4-go odznaczano także Legią Honorową Francuską, między innymi za bitwę pod Fuengirolą i bitwę narodów pod Lipskiem.
Tradycje i rekonstrukcja.
Począwszy od 3 maja 2005 staraniem Fundacji 4 Pułku Piechoty Księstwa Warszawskiego z siedzibą w Rogowie pułk 4 piechoty jest rekonstruowany przez Grupę Rekonstrukcji Historycznej, skupiającą pasjonatów z całej Polski, początkowo z Łodzi i Warszawy a następnie od 2006 z Polic i od 2007 z Ostrołęki. Grupa należy do CENS (Centralno Europejskiego Stowarzyszenia Napoleońskigo) z siedzibą w Brnie w Czechach.
W 2006 Grupa Rekonstrukcji Historycznej Pułk 4 Piechoty Księstwa Warszawskiego otrzymała z rąk gen. Tadeusza Polki replikę historycznego sztandaru 4 Pułku Piechoty, znajdującego się w zbiorach Muzeum Wojska Polskiego w Warszawie. Sztandar ten poświęcił w płockiej katedrze 3 maja 2007 Jego Eminencja ksiądz biskup Roman Marcinkowski.
3 maja 2010 Grupa Rekonstrukcji Historycznej Pułk 4 Piechoty Księstwa Warszawskiego otrzymała z rąk burmistrza Polic, Władysława Diakuna, replikę drugiego historycznego sztandaru 4 Pułku Piechoty, znajdującego się w zbiorach Muzeum Książąt Czartoryskich w Krakowie. Sztandar ten poświęcono w kościele Świętego Kazimierza w Policach 3 maja 2010
Ikonografia pułku.
Jednym z bardziej znanych przedstawień jest obraz, który namalował January Suchodolski obrazujący bitwę pod Fuengirolą.
Pamiętniki i relacje.
Wśród relacji znajdują się:

</doc>
<doc id="1054612" url="https://pl.wikipedia.org/wiki?curid=1054612" title="St Helens">
St Helens

St Helens – miasto w północno-zachodniej Anglii (Wielka Brytania), w hrabstwie Merseyside, w dystrykcie metropolitalnym St Helens. W 2001 roku miasto liczyło 102 629 mieszkańców. Przemysł spożywczy, odzieżowy, huta szkła Pilkington, dawny ośrodek wydobycia węgla kamiennego. Siedziba klubu rugby St Helens RLFC, zwanych "Saints".

</doc>
<doc id="1054613" url="https://pl.wikipedia.org/wiki?curid=1054613" title="Edward P. Jones">
Edward P. Jones

Edward P. Jones (ur. 5 października 1951) – amerykański pisarz. Jego znana powieść to "The Known World" (2003, "Znany świat", wyróżniona nagroda Pulitzera w 2004) z akcją przed wojną secesyjną w Wirginii. Głównym tematem książki jest niewolnictwo, między innymi posiadanie czarnych niewolników przez wolnych Murzynów.
Wydał także dwa zbiory opowiadań o afroamerykańskiej klasie robotniczej w Waszyngtonie XX wieku.

</doc>
<doc id="1054614" url="https://pl.wikipedia.org/wiki?curid=1054614" title="Anakonda (ujednoznacznienie)">
Anakonda (ujednoznacznienie)



</doc>
<doc id="1054615" url="https://pl.wikipedia.org/wiki?curid=1054615" title="Hulagidzi">
Hulagidzi



</doc>
<doc id="1054617" url="https://pl.wikipedia.org/wiki?curid=1054617" title="Dave Gibbons">
Dave Gibbons

Dave Gibbons (ur. 14 kwietnia 1949 w Londynie) – brytyjski rysownik i scenarzysta komiksowy, laureat Nagrody Eisnera.
Gibbons jest współtwórcą komiksu "Strażnicy" ("Watchmen"), według scenariusza Alana Moore'a. Pracował także nad takimi seriami, jak "Judge Dredd", "Dr Who", "Hulk", "Superman", "Future Shock" oraz „one-shotami” (w tym wydane w Polsce "The Originals" i "Batman vs. Predator").

</doc>
<doc id="1054622" url="https://pl.wikipedia.org/wiki?curid=1054622" title="Nitroguanidyna">
Nitroguanidyna

Nitroguanidyna – organiczny związek chemiczny o właściwościach wybuchowych z grupy nitroamin. Biała substancja krystaliczna. W czasie II wojny światowej była wykorzystywana jako składnik prochów nitroglicerynowych bezbłyskowych i małoerozyjnych.

</doc>
<doc id="1054623" url="https://pl.wikipedia.org/wiki?curid=1054623" title="DBC Pierre">
DBC Pierre

DBC Pierre (ur. 1961 w Australii), naprawdę Peter Warren Finlay – pisarz, zdobywca nagrody Bookera w 2003 roku za powieść "Vernon God Little".
Uważa się za Meksykanina, gdyż tam się wychował. Miał chaotyczne, awanturnicze życie.

</doc>
<doc id="1054624" url="https://pl.wikipedia.org/wiki?curid=1054624" title="Południowoamerykańska Konfederacja Piłki Siatkowej">
Południowoamerykańska Konfederacja Piłki Siatkowej

Południowoamerykańska Konfederacja Piłki Siatkowej (Confederación Sudamericana de Voleibol, CSV) to odpowiednik europejskiego CEV w Ameryce Południowej. Została założona w 1946 roku. Jej siedziba znajduje się w Rio de Janeiro w Brazylii. Do CSV należy 12 organizacji siatkarskich z Ameryki Południowej.

</doc>
<doc id="1054626" url="https://pl.wikipedia.org/wiki?curid=1054626" title="Adypinian potasu">
Adypinian potasu

Adypinian potasu – organiczny związek chemiczny z grupy adypinianów, sól kwasu adypinowego i potasu. Stosowany jako dodatek do żywności o numerze E357. .

</doc>
<doc id="1054627" url="https://pl.wikipedia.org/wiki?curid=1054627" title="Kari Rueslåtten">
Kari Rueslåtten

Kari Rueslåtten (ur. 3 października 1973) – norweska wokalistka.
Edukacja.
Od 14 roku życia uczęszczała do szkoły muzycznej, gdzie uczyła się śpiewu klasycznego. Jako szesnastolatka zaczęła śpiewać w zespole rockowym, ze współpracy z którym zrezygnowała.
Kariera piosenkarska.
Jako wokalistka grup rockowych.
W 1992 roku, wraz z Olavem Holthe (gitara), Runem Hoemsnesem (perkusja), Trondem Engumem (gitara) i Geirem Nilssenem (gitara) założyła miejscowy, death-metalowy zespół Nightfall. Potem wraz z basistą Jarlem Dretvikiem, w 1993 roku, rozpoczęli pracę pod szyldem The 3rd and the Mortal. Razem nagrali dwa albumy: debiutancki "Sorrow" dla Head Not Found Records, oraz "Tears Laid In Earth" dla Voices Of Wonder w 1994.
Rok później Kari opuściła zespół. Zaczęła współpracować z black-metalowym zespołem Sigurda Wongravena (Satyricon) i Gylve Nagella (Fenriz, Darkthrone). Nagrała wspólnie z grupą Storm album "Nordavind". Następnie podjęła się pracy nad solowym projektem, inspirowanym norweskim folkiem i klasycznym rockiem.
Kariera solowa.
W 1995 roku ukazał się jej debiutancki solowy krążek "Kari Demo Recordings 1995". Album wyszedł w skromnym nakładzie, jednak zyskał uznanie, co zapoczątkowało kontrakt Kari z firmą Sony Music w 1996 roku. Ponowiono wtedy produkcję pierwszego albumu Kari.
W styczniu 1997 roku pojawiła się płyta "Spindelsinn", z utworami wyłącznie w języku norweskim. Przyjęła się znakomicie na rynku, a single "I menens favn" i "Spindelsinn" grane były na okrągło przez norweskie stacje radiowe. Połączenie nordyckiej muzyki folkowej i popu przyniosło Kari dużą popularność w Skandynawii.
Pod koniec 1997 roku przeprowadziła się z Trondheim do Oslo, gdzie mieszka do dziś. Kolejny album nagrany tym razem w całości po angielsku – "Mesmerized" – pojawił się 5 października 1998 roku, wydany również przez wytwórnię Sony Music. Przyniósł on Kari uznanie nie tylko w Skandynawii, ale także i w Europie. Utwory z owej płyty mają brzmienie bardziej popowe niż z poprzednich krążków, a całość otacza łagodna, melodyjna akustyka. W 1997 roku została nominowana do tytułu Najlepszej Wokalistki na "Norwegian Grammy Awards" i do tytułu Najlepszej Artystki na "Norwegian Hit-Awards".
W 2002 roku ukazał się kolejny album "Pilot" wydany dzięki GMR, który odbiega już od folkowych klimatów z poprzednich płyt. Jest magiczną mieszanką electro, dark wave i osobistego, oryginalnego stylu artystki. Z albumu "Pilot" ukazał się singel "Exile”. Do tej piosenki został nakręcony także teledysk.
W 2005 roku ukazał się nowy album zatytułowany "Other People’s Stories". Artystka twierdzi, że inspiracją do pisania tekstów piosenek były historie różnych ludzi. Dźwięk jest melodycznym połączeniem gitar akustycznych, elektroniki i słowiczego śpiewu Kari. Każdy utwór jest zaopatrzony we własną, wyjątkową aurę, która sprawia iż są to niepowtarzalne opowieści, które łączą się jednak w spójną całość. Album zdobył II miejsce w rankingu najlepszych norweskich płyt roku 2005.
Mężem Kari jest Frode Flemsæter, z którym ma córkę Agnes (ur. 27 stycznia 2007). Kari kończy również studia, ale planuje nagrywanie kolejnych płyt.

</doc>
<doc id="1054630" url="https://pl.wikipedia.org/wiki?curid=1054630" title="James Dickey">
James Dickey

James Dickey (ur. 2 lutego 1923 w Atlancie, zm. 19 stycznia 1997 w Columbii, Karolina Południowa) – popularny amerykański poeta i powieściopisarz. Zaliczany do nurtu deep image. Znany przede wszystkim jako autor zekranizowanej powieści "Deliverance" ("Wybawienie") z 1970.
Życiorys.
Urodził się w Buckhead, będącym przedmieściem Atlanty. Jego rodzicami byli Eugene and Maibelle Swift Dickeyowie. Wychowywała go babcia. Jako nastolatek bardziej interesował się sportem niż literaturą. Uprawiał piłkę nożną. Przez rok studiował na Clemson University, po czym – po przystąpieniu Stanów Zjednoczonych do II wojny Światowej – wstąpił do lotnictwa, gdzie, służąc w 418 dywizjonie myśliwców nocnych, odbył ponad sto misji bojowych na Pacyfiku. Po powrocie z frontu wybrał karierę akademicką, uzyskując najpierw bakalaureat (1949), a następnie magisterium (1950) na Vanderbilt University w Nashville w stanie Tennessee, wrócił jednak do służby jako instruktor w czasie wojny koreańskiej. Zapisał się także na Rice University w Houston w Teksasie. Studiował antropologię, filozofię, astronomię i języki obce, jak również literaturę angielską. Został wykładowcą na University of Florida, ale odszedł z uczelni po obyczajowych kontrowersjach wokół niektórych jego wierszy, które zostały uznane za obsceniczne. Podjął pracę w agencji reklamowej McCann-Ericson. Po wydaniu pierwszego tomiku poświęcił się zawodowemu uprawianiu literatury. Otrzymał Guggenheim Fellowship. dzięki temu stypendium wraz z rodziną mógł spędzić rok we Włoszech. Od 1966 do 1968 pełnił funkcję konsultanta do spraw poezji przy Bibliotece Kongresu, później przemianowaną na tytuł Poety-Laureata. Utwór "The Strength of the Fields" napisał na okazję inauguracji prezydentury Jimmy’ego Cartera. Był uważany za autorytet w dziedzinie poezji. W 1989 został sędzią w konkursie Yale Series of Younger Poets. Zmarł po długiej chorobie w Karolinie Południowej w 1997. Pracował do końca jako nauczyciel poezji, mimo że z racji niewydolności płuc w sali wykładowej stale potrzebował aparatu tlenowego.
Rodzina.
Prywatnie James Dickey był dwa razy żonaty. Jego pierwszą żoną była Maxine Syerson, którą poślubił w 1948. Miał z nią dwóch synów, Kevina i Christophera. Kiedy zmarła w 1976, bardzo szybko ożenił się ponownie. Jego druga żona, Deborah Dodson, po trzech latach małżeństwa urodziła mu córkę, Bronwen Elaine.
Twórczość.
James Dickey był płodnym twórcą. Pozostawił po sobie obszerne dzieło literackie. Debiutował tomikiem "Into the Stone" w 1960, później wydał zbiorki "Drowning with Others" (1962), "Helmets" (1964), "Buckdancer’s Choice" (1965), "Poems 1957–1967" (1967), "The Zodiac" (1976), "The Whole Motion" (1992) i "Selected Poems" (1998). Pisał też prozę. Najbardziej znana jego powieść to "Deliverance" ("Wybawienie") (sfilmowana 1972, w rolach głównych wystąpili Burt Reynolds i Jon Voight). Utwór przyniósł mu popularność, jaką rzadko cieszą się poeci. Był on naturalistycznym, brutalnym opisem spływu kajakowego czterech przyjaciół, którzy postanowili uciec od cywilizacji do dzikiej, pierwotnej puszczy. Miał małą rolę w filmie jako szeryf. Oprócz wierszy i powieści Dickey pisał także teksty krytyczne, eseje i dzienniki. W 2013 ukazały się "The Complete Poems of James Dickey", pod redakcją Warda Briggsa.
Niezależnie od głosów krytycznych na temat jego osoby i twórczości, James Dickey jest nadal wysoko ceniony i uważany za jednego z najważniejszych twórców poezji amerykańskiej wieku XX. Poeta był chwalony za ambitne, radykalne eksperymentowanie z językiem, zwłaszcza jego składnią, i odważne ukazywanie siły pierwotnych instynktów u ludzi i zwierząt, przeciwstawionych złudnemu bezpieczeństwu świata cywilizowanego.
Tłumaczenia.
W Polsce wybór wierszy Jamesa Dickeya pod tytułem "Wnętrze rzeki" w opracowaniu Tadeusza Sławka ukazał się w serii Humanum Est krakowskiego Wydawnictwa Literackiego. Opublikowana też została, w tłumaczeniu Julity Wroniak, powieść "Wybawienie" (1988).

</doc>
<doc id="1054632" url="https://pl.wikipedia.org/wiki?curid=1054632" title="Dekanat Boguchwała">
Dekanat Boguchwała

Dekanat Boguchwała − dekanat diecezji rzeszowskiej składający się z 9 parafii:

</doc>
<doc id="1054635" url="https://pl.wikipedia.org/wiki?curid=1054635" title="Woking-Byfleet">
Woking-Byfleet



</doc>
<doc id="1054637" url="https://pl.wikipedia.org/wiki?curid=1054637" title="Denis Johnson">
Denis Johnson

Denis Johnson (ur. 1 lipca 1949 w Monachium; zm. 24 maja 2017) – niemiecko-amerykański pisarz. 
Życiorys.
Urodził się w Niemczech. Jego rodzicami byli Alfred i Vera Louise Childress Johnsonowie. Ojciec był pracownikiem United States Information Agency i był przerzucany z miejsca na miejsce po całym świecie. Dlatego mały Denis wychował się w Tokio, Manili i Waszyngtonie. Studiował na University of Iowa. W wieku 19 lat opublikował pierwszy tomik wierszy "The Man Among the Seals". Wydał też "Inner Weather" (1976), "The Incognito Lounge and Other Poems"(1982) i "The Throne of the Third Heaven of the Nations Millennium General Assembly: Poems Collected and New" (1995), "Already Dead: A California Gothic" (1997, wyd. pol. "Zagubione wybrzeże", przeł. Jędrzej Polak, Libros 2001). 
Jego najsłynniejsze dzieło to zbiór opowiadań "Jesus' Son" (1992, wyd. pol. "Syn Jezusa", przeł. Szymon Żuchowski, Karakter 2020) o chaotycznym życiu narkomanów w Chicago.
Wydana w 2007 roku powieść "Drzewo dymu" ("Tree of Smoke", wyd. pol. przeł. Alina Siewior-Kuś, Sonia Draga 2009) przyniosła mu National Book Award. Był też dwukrotnym finalistą Nagrody Pulitzera (2008, 2012) i stypendystą Fundacji Guggenheima (1986). Został pośmiertnie wyróżniony nagrodą Library of Congress Prize for American Fiction (2017).
Zmarł w wieku 67 lat. Literacka agentka pisarza, Nicole Aragi, potwierdziła, że przyczyną śmierci był rak wątroby.

</doc>
<doc id="1054656" url="https://pl.wikipedia.org/wiki?curid=1054656" title="Toaleta Diany">
Toaleta Diany

Toaleta Diany () – obraz Jana Vermeera datowany na lata 1654–1656. Obraz jest sygnowany – sygnatura znajduje się w lewym dolnym rogu, na skale.
Historia.
"Toaleta Diany" uznawana jest za jedno z dwóch, obok "Chrystusa w domu Marii i Marty", młodzieńczych dzieł malarza. Oba, jako jedyne w całym dorobku Vermeera, podejmują najwyżej cenioną w tych czasach tematykę historyczną, do której zaliczano także sceny biblijne i mitologiczne. Obraz powstał wkrótce po przyjęciu Vermeera do gildii (cechu) św. Łukasza w Delft. Być może poprzez ten obraz chciał udowodnić, że jest godny miana malarza.
Obraz obecnie jest własnością muzeum Mauritshuis w Hadze, dla którego został zakupiony przez państwo holenderskie w 1876 roku jako obraz Nicolaesa Maesa (1634-1693). Podczas restauracji obrazu pod rzekomą sygnaturą Maesa ("NM") odkryto niewyraźną sygnaturę, przypominającą "J Meer". W efekcie obraz przypisano Janowi Vermeerowi van Urtrecht, a z czasem Janowi Vermeerowi van Delft. Obecnie większość badaczy przychyla się do atrybucji "Toalety Diany" Vermeerowi van Delft, ale pojawiają się także odmienne hipotezy, m.in. próba przypisania tego dzieła przez P.T.A. Swillensa ojcu Vermeera.
Inspiracje.
W obrazie widoczne są wyraźne wpływy sztuki włoskiej, co jednak nie oznacza, że Vermeer odwiedził Włochy. Mógł się z nią zetknąć w Holandii. Niewykluczona jest także inspiracja obrazem holenderskiego malarza Jacoba van Loo "Toaleta Diany" z 1648 roku. Jak stwierdza Norbert Schneider, obraz Vermeera nie jest pozbawiony uchybień i wyraźna jest różnica (na niekorzyść Vermeera) między dziełem jego a Van Loo. Pisze, że "Toaleta Diany" pędzla Vermeera zdaje się być "niezdarna i prowincjonalna", co może w efekcie wywoływać pewne wątpliwości co do atrybucji.
Natomiast temat obrazu Vermeer zaczerpnął z "Metamorfoz" Owidiusza.
Diana i jej towarzyszki.
Vermeer przedstawił pięć kobiet: boginię Dianę i jej towarzyszki, nimfy, odpoczywające po polowaniu. Na ziemi siedzi jedna z nimf, która obmywa stopy siedzącej na kamieniu bogini. Obok bogini siedzą dwie inne nimfy, a z prawej stoi jeszcze jedna. W tle widoczne są drzewa i fragment nieba. Zapadający zmrok pogrąża postaci w ciemności.
Kompozycja obrazu jest porównywalna do kompozycji "Chrystusa w domu Marii i Marty" – w obu występuje schemat dwóch postaci, siedzących na różnych wysokościach oraz postaci stojącej, która się im przypatruje.

</doc>
<doc id="1054669" url="https://pl.wikipedia.org/wiki?curid=1054669" title="Butch Vig">
Butch Vig

Butch Vig (właśc. Brian Vigorson, ur. 2 sierpnia 1955 w Viroqua, Wisconsin) – muzyk amerykański.
Jego matka była nauczycielką muzyki, a ojciec lekarzem. Już jako dziecko uczył się gry na fortepianie. Mimo to w latach 80. rozpoczął studia medyczne, aby zaraz potem przenieść się na studia filmowe. Podczas tej nauki po raz pierwszy zaczął działać w zespole muzycznym Johnny Gearhead and The Wasted Kilowatts pod pseudonimem Frank Gearhead.
Później działał w takich zespołach jak The Schichts, Eclipse, First Person, Raisins, The Vomit Raisins, Fire Town, Spooner, Rectal Drip, Know-It-All Boyfriends i, ostatecznie, Garbage. 
Ceniony jest także jako producent płyt, głównie dzięki sukcesowi albumu "Nevermind" Nirvany.
Pracował również wraz z zespołem Green Day nad albumem 21st Century Breakdown. Dla zespołu Depeche Mode stworzył także rockową wersję piosenki In Your Room z albumu Songs of Faith and Devotion (ta wersja znalazła się na zremasterowanej wersji albumu oraz została wydana jako ostatni singel z albumu). Dla zespołu House of Pain stworzył remix utworu "Shamrocks and Shenanigans", w dużo cięższym, rockowym klimacie niż oryginalna wersja.

</doc>
<doc id="1054697" url="https://pl.wikipedia.org/wiki?curid=1054697" title="Zygmunt Nowakowski (artysta)">
Zygmunt Nowakowski (artysta)

Zygmunt Nowakowski, właśc. Zygmunt Jan Błażej Tempka (ur. 22 stycznia 1891 w Krakowie, zm. 4 października 1963 w Londynie) – polski pisarz, felietonista, dziennikarz, aktor, reżyser teatralny, doktor filologii polskiej.
Życiorys.
Był synem urzędnika Błażeja Tempki i Heleny z Nowakowskich – nauczycielki (jednej z pierwszych kobiet studiujących na Uniwersytecie Jagiellońskim).
Uczęszczał do Gimnazjum Św. Jacka, a następnie Sobieskiego w Krakowie. Studiując na UJ polonistykę równolegle pobierał nauki w szkole dramatycznej. W 1911 Ludwik Solski zatrudnił go w Teatrze im. Juliusza Słowackiego. W 1914 wstąpił do Legionów Polskich.
Po powrocie z wojny zaczął robić błyskawiczną karierę aktorską otrzymując m.in. role: Poety w "Weselu", Konrada w "Dziadach", Hrabiego w "Nie-Boskiej komedii", Don Ferdynanda w "Księciu Niezłomnym".
W latach 1926–1929 był aktorem i dyrektorem Teatru im. Juliusza Słowackiego w Krakowie. Od 1930 był stałym felietonistą „Ilustrowanego Kuryera Codziennego”. Wiceprezes KS Cracovia.
W 1935 został laureatem literackiej nagrody miasta Krakowa.
W 1938 otrzymał medal brązowy Nagrody im. Leona Reynela za najlepszą sztukę minionego roku, którą została uznana "Gałązka rozmarynu".
Od 1939 przebywał na emigracji. W latach 1940–1941 był członkiem Rady Narodowej Rzeczypospolitej Polskiej przy prezydencie Władysławie Raczkiewiczu. W latach 1940–1944 redaktor naczelny „Wiadomości Polskich, Politycznych i Literackich”, redagowanych wspólnie z Mieczysławem Grydzewskim.
Był wieloletnim współpracownikiem Radia Wolna Europa. Na antenie tego radia prezentował, między innymi, własne gawędy historyczne, które później wydano w postaci zbioru.
W swoich tekstach prasowych i wystąpieniach posługiwał się często bardzo mocnymi określeniami i posądzeniami, wręcz obraźliwymi. Znana była np. jego silna niechęć do Zofii Kossak, którą oskarżał o to, że jest „agentką komunistyczną”.
Zmarł w Londynie. Zgodnie z ostatnią wolą Nowakowskiego, w lutym 1968 urna z jego prochami została przewieziona do kraju i złożona na Cmentarzu Rakowickim w Krakowie.

</doc>
<doc id="1054699" url="https://pl.wikipedia.org/wiki?curid=1054699" title="Seneca Rocks">
Seneca Rocks

Seneca Rocks – szczyt o wysokości 732 m n.p.m. w Stanach Zjednoczonych, w stanie Wirginia Zachodnia. Należy do Appalachów i położony jest na terenie Spruce Knob-Seneca Rocks National Recreation Area, która z kolei leży w obrębie Monongahela National Forest. Na drewnianą platformę widokową położoną poniżej północnego wierzchołka prowadzi znakowany pieszy szlak turystyczny o długości ponad 2 km, chociaż wejście na sam wierzchołek wymaga umiejętności wspinaczkowych.
Nie wiadomo, kto jako pierwszy zdobył wierzchołek Seneca Rocks. Uważa się, że Indianie mogli zdobyć go przed przybyciem Europejczyków do Ameryki Północnej, chociaż nie ma na to dowodów. Udokumentowana historia wspinaczki na Seneca Rocks sięga 1935 roku, kiedy Paul Brandt i Florence Perry zdobyli północny wierzchołek posługując się linami. Jednak, kiedy Paul Brandt, Don Hubbard i Sam Moore weszli na główny wierzchołek w 1939 roku, znaleźli na nim inskrypcję o treści "D.B. Sept. 16, 1908." ("D.B. 16 września 1908"). Uważa się, że inicjały mogą należeć do geodety o nazwisku Bittenger, który w tym okresie działał w pobliżu Seneca Rocks.
W latach 1943–1944 Armia Stanów Zjednoczonych przygotowywała się w tym regionie do działań zbrojnych w Apeninach. Ślady ich działalności wspinaczkowej są widoczne w skałach do dzisiaj.
Także obecnie, kwarcytowe ściany Seneca Rocks są popularnym miejscem wspinaczkowym. Wytyczono na nich ponad 375 dróg wspinaczkowych. Najłatwiejsze z nich mają ranking 5.0 w amerykańskiej skali trudności dróg skalnych, podczas gdy najtrudniejsze sięgają 5.12 w tej samej skali.

</doc>
<doc id="1054701" url="https://pl.wikipedia.org/wiki?curid=1054701" title="No Time to Chill">
No Time to Chill

No Time to Chill – piąty album niemieckiej grupy Scooter wydany 20 lipca 1998 roku.
W Polsce nagrania uzyskały status złotej płyty.
Promujące go single to: "How Much Is the Fish", "We Are the Greatest / I Was Made for Lovin' You" i "Call Me Manana".

</doc>
<doc id="1054704" url="https://pl.wikipedia.org/wiki?curid=1054704" title="Ślub kościelny">
Ślub kościelny



</doc>
<doc id="1054705" url="https://pl.wikipedia.org/wiki?curid=1054705" title="Hermina Reuss-Hohenzollern">
Hermina Reuss-Hohenzollern

Hermina Fryderyka Luiza Ida Reuss ("1° voto" von Schönaich-Carolath, "2° voto" von Preußen, ur. 17 grudnia 1887 w Greiz; zm. 7 sierpnia 1947 we Frankfurcie nad Odrą) – niemiecka księżna, druga żona cesarza Wilhelma II (1859–1941), tytułowana cesarzową Niemiec i królową Prus (praw do tytułów nie posiadała, gdyż Wilhelm II w chwili ślubu nie był już cesarzem niemieckim i królem pruskim, właściwie: "Jej Cesarska i Królewska Wysokość księżna Prus – I.K.u.K Hoheit Prinzessin von Preußen").
Życiorys.
Hermina urodziła się jako córka Henryka XXII Reuß ä.L., panującego księcia państewka Reuss (1852–1902) i księżniczki Idy Matyldy Schaumburg-Lippe (1852–1891), córki Adolfa I Schaumburg-Lippe i Herminy Waldeck-Pyrmont (1827–1910).
7 stycznia 1907 w Greiz wyszła za mąż za księcia Jana Jerzego Ludwika Ferdynanda Augusta Schönaich-Carolath-Beuthen (1873–1920) z młodszej linii śląskich książąt Carolath-Beuthen, pana na Saabor (czyli na obecnym Zaborze). Mieli pięcioro dzieci:
W styczniu 1922 syn księżniczki Herminy wysłał do cesarza Wilhelma życzenia urodzinowe. Cesarz zaś przyjął z wizytą dziecko i jego owdowiałą matkę w Doorn. Wilhelm uważał, że Hermina jest bardzo atrakcyjna, i cieszyło go jej towarzystwo. Hermina i Wilhelm znali się od dawna (Wilhelm był gościem na weselu księżniczki). Zaledwie kilka miesięcy po śmierci swojej pierwszej żony, Wiktorii Augusty, Wilhelm ogłosił, iż chce poślubić Herminę. 63-letni Wilhelm i 34-letnia Hermina wzięli ślub 9 listopada 1922 w Doorn, gdzie potem zamieszkali. Małżeństwo było udane, trwało 19 lat, do śmierci cesarza. Para nie miała dzieci, ale w 1940 najmłodsza córka Herminy poślubiła wnuka cesarza. Hermina, podobnie jak jej mąż, miała nadzieje na przywrócenie monarchii w Niemczech.
Niedługo po śmierci drugiego męża, w 1941, Hermina przeniosła się z Holandii na Śląsk, do dóbr rodzinnych Schönaich-Carolathów w Saabor (obecnym Zaborze). Po zakończeniu II wojny światowej Rosjanie zatrzymali Herminę w pałacu w Zaborze. Internowano ją w willi we Frankfurcie nad Odrą, gdzie zmarła wskutek niewydolności serca. Chciała spocząć koło Wilhelma w mauzoleum w Doorn, ale sytuacja polityczna to uniemożliwiła i pochowano ją w parku Sanssouci w Poczdamie, w Antikentempel, obok m.in. pierwszej żony byłego cesarza.

</doc>
<doc id="1054706" url="https://pl.wikipedia.org/wiki?curid=1054706" title="Dziemiany Kaszubskie">
Dziemiany Kaszubskie

Dziemiany Kaszubskie – przystanek kolejowy oraz ładownia publiczna w Dziemianach, w województwie pomorskim.
W roku 2017 przystanek obsługiwał 20–49 pasażerów na dobę.
Położenie.
Przystanek znajduje się przy drodze wojewódzkiej nr 235. Przez przystanek przebiega linia kolejowa nr 211.
Pociągi.
Obecnie przez stację Dziemiany Kaszubskie przejeżdżają tylko cztery pary pociągów osobowych relacji Chojnice-Kościerzyna i z powrotem, obsługiwane autobusem szynowym. Przez Dziemiany Kaszubskie przejeżdżają również pociągi towarowe.
Infrastruktura.
Budynek dworcowy pełni obecnie funkcje mieszkalną, a kasa biletowa znajduje się w sąsiedztwie przystanku. Na przystanku znajdują się dwa perony, każdy z jedną krawędzią peronową, z tym, że w użyciu jest tylko peron wyspowy.
Budynek dworca w roku 2015 został przekazany samorządowi gminnemu.

</doc>
<doc id="1054707" url="https://pl.wikipedia.org/wiki?curid=1054707" title="Woltyżerowie">
Woltyżerowie



</doc>
<doc id="1054709" url="https://pl.wikipedia.org/wiki?curid=1054709" title="Kathryn Harrison">
Kathryn Harrison

Kathryn Harrison (ur. 1961 w Los Angeles) – amerykańska pisarka.
Uwiedziona przez własnego ojca, gdy miała 20 lat, co opisała we wspomnieniach pod tytułem ""The Kiss" (1997, "Pocałunek"").
Pochodzi z rodziny o żydowskich korzeniach. Napisała sześć powieści, trzy tomy wspomnień, relację z podróży, biografię. Jest także recenzentką. Mieszka w Nowym Jorku.
W Polsce wydano pięć jej książek.

</doc>
<doc id="1054710" url="https://pl.wikipedia.org/wiki?curid=1054710" title="Marina Abramovic">
Marina Abramovic



</doc>
<doc id="1054717" url="https://pl.wikipedia.org/wiki?curid=1054717" title="Back to the Heavyweight Jam">
Back to the Heavyweight Jam

Back To The Heavyweight Jam – szósty album Scootera wydany 27 września 1999 roku. Promuje go utwór „Faster Harder Scooter” oraz wydany na reedycji albumu Back To The Heavyweight Jam Fuck The Millenium Edition remix utworu „Fuck The Millenium”.

</doc>
<doc id="1054718" url="https://pl.wikipedia.org/wiki?curid=1054718" title="Reprezentacja Peru w piłce siatkowej kobiet">
Reprezentacja Peru w piłce siatkowej kobiet

Reprezentacja Peru w piłce siatkowej kobiet to narodowa reprezentacja tego kraju, reprezentująca go na arenie międzynarodowej.

</doc>
<doc id="1054721" url="https://pl.wikipedia.org/wiki?curid=1054721" title="Southern hip-hop">
Southern hip-hop

Southern hip-hop, potocznie zwany również "Dirty south" – rodzaj hip-hopu powstałego w późnych latach 90., którego głównymi ośrodkami są: Memphis, Nashville, Nowy Orlean, Atlanta, Miami, San Antonio, Dallas, Austin i Houston. Odmianą dirty south jest crunk. Charakteryzuje się mocnym brzmieniem bitów, ulicznym slangiem. Jest to bardzo podobny styl do Braggadacio.

</doc>
<doc id="1054722" url="https://pl.wikipedia.org/wiki?curid=1054722" title="Letnie Grand Prix w skokach narciarskich 1996">
Letnie Grand Prix w skokach narciarskich 1996

Letnie Grand Prix w skokach narciarskich 1996 – 3. edycja Letniego Grand Prix, która rozpoczęła się 18 sierpnia 1996 roku w Trondheim, a zakończyła 1 września 1996 w Stams. Rozegrano 5 konkursów indywidualnych.

</doc>
<doc id="1054723" url="https://pl.wikipedia.org/wiki?curid=1054723" title="Falkirk Wheel">
Falkirk Wheel

Falkirk Wheel (pol. "„diabelski młyn z Falkirk”") – podnośnia obrotowa, służąca do transportu jednostek pływających pomiędzy kanałem Forth and Clyde, a kanałem Union o różnicy poziomów 24 m. Nazwana od pobliskiej miejscowości Falkirk w centralnej Szkocji. 
22 maja 2002 roku królowa Elżbieta II otworzyła obiekt w trakcie obchodów Złotego Jubileuszu swego panowania. Otwarcie odbyło się z miesięcznym opóźnieniem, spowodowanym przedwczesnym otwarciem śluz przez wandali.
Zasada działania.
Różnica poziomów pomiędzy dwiema taflami wody wynosi 24 m. „Diabelski młyn z Falkirk” zaprojektowała brytyjska firma Butterley Engineering (ang.). Średnica koła śluzy wynosi 35 m. Kształt ramion windy śluzy został zaprojektowany w nawiązaniu do kształtu celtyckiego dwuostrzowego topora – labrysa. Każde z dwóch równoległych ramion windy mieści obrotowo zamocowaną „gondolę” – dok o długości 25 m i pojemności 300 m³ wody, wyposażony w wodoszczelne wrota, do którego wpływa statek. Woda wraz ze statkiem łącznie waży 600 ton (wraz ze śluzowanymi jednostkami). Utrzymanie gondol – doków w poziomie podczas obrotu zapewnia przekładnia zębata. Windę zaprojektowano do pracy przy obciążeniu wiatrem do 13,8 m/s (≤ 6° B). Czas cyklu śluzowania wynosi ok. 15 min – obrotu o 180° 5,5 min, szybciej niż pokonanie pochylni o podobnej różnicy poziomów. Napęd śluzy należy do wysoce ekonomicznych. Zastosowano przekładnię z instalacją hydrauliczną: silnik hydrauliczny uruchamiany pompą hydrauliczną napędzaną silnikiem elektrycznym o mocy 22,5 kW. Całkowite zużycie energii na 1 cykl śluzowania, tj. 4 min pracy silnika, potrzebnej do wprowadzenia w ruch koła śluzy wynosi 1,5 kWh.

</doc>
<doc id="1054731" url="https://pl.wikipedia.org/wiki?curid=1054731" title="Hidden Treasure (album)">
Hidden Treasure (album)

Hidden Treasure – drugi album studyjny amerykańskiej wokalistki Tamary Gee, który miał swoją premierę w Polsce we wrześniu 2007 roku. Producentami płyty zostali KK, Simon Gogerly i Tim Young, za miks utworów odpowiedzialny był Simon Gogerly, a za mastering – Tim Young.
Lista utworów.
Autorką i producentką wszystkich utworów została sama Gee, natomiast współproducentem "What You See", "Hidden Treasure" oraz "On Your Knees" został KK.
Utwory niewydane.
Wszystkie utwory są potwierdzone w Amerykańskim kongresie. Utwory zostały napisane przez Tamarę Gołębiowską, czasem zaś są podpisane jako Tamara Diane Gołębiowska. Są to utwory które wiekiem można zaliczyć do sesji nagraniowych na ten album. Wcześniejsze nagrania Isis obejmują lata 1989 - 2004.

</doc>
<doc id="1054740" url="https://pl.wikipedia.org/wiki?curid=1054740" title="U stręczycielki">
U stręczycielki

U stręczycielki albo "Kuplerka", "Rajfurka" () – obraz Jana Vermeera z 1656 roku. Dzieło jest sygnowane – sygnatura znajduje się w prawym dolnym rogu. Jest także datowane, jako jedno z trzech w całym dorobku malarza.
Obraz powstał w 1656 roku, co oznacza, że jest trzecim w kolejności spośród dzisiaj znanych obrazów Vermeera. Albert Blankert zauważył, że "„Kuplerka” pozostaje dziełem odosobnionym w oeuvre artysty" – z jednej strony nie należy do malarstwa historycznego, tak jak dwa wcześniejsze obrazy, ale nie do końca można zaliczyć go do tego rodzaju malarstwa, jakie uprawiał przez resztę życia. Nie jest to bowiem scena rozgrywająca się w eleganckim wnętrzu z wytwornymi postaciami. Wraz z tym płótnem przeszedł jednak ostatecznie do nurtu rodzajowego.
Przedstawiona scena ma miejsce w domu schadzek. Tego rodzaju przedstawienia, do których można zaliczyć także sceny w karczmach, tematykę chłopską i bójki pijaków, w malarstwie holenderskim drugiej połowy XVII wieku pojawiają się przede wszystkim u Jana Steena. Przed 1650 mistrzami tej tematyki byli m.in. Adriaen Brouwer i Adriaen van Ostade. Przedstawienia prostytucji wywodzi się z przedstawień syna marnotrawnego, który "roztrwonił majątek z nierządnicami"(Łk 15, 30), nie pozbawionych przesłania moralnego. Pokazywały, jak łatwo stracić pieniądze w domu schadzek i jak niezbędne jak zachowanie umiaru w piciu. Głównym jednak tematem tego obrazu jest handel miłością, co obrazuje mężczyzna, płacący dziewczynie za jej usługi.
Prawdopodobnie Vermeer zainspirował się płótnem Dircka van Baburena, który należał do jego teściowej. Później dwa razy Vermeer umieścił go w malowanych przez siebie obrazach: w "Koncercie" (ok. 1664) i "Dziewczynie siedzącej przy klawesynie" (ok. 1674-75). W przeciwieństwie do obrazu Baburena, mimika i gesty w dziele "U stręczycielki" nie są tak ekspresyjne.
Scena w domu schadzek.
Scena rozgrywa się w ciemnawym pomieszczeniu. Na pierwszym planie znajduje się wielobarwny dywan, oddzielający widza od sceny. Dywan udrapowany jest na stole, za którym znajdują się cztery postaci, ukazane od pasa w górę: dwie kobiety i dwóch mężczyzn. Pierwsza z prawej, młoda dziewczyna w żółtym stroju i o zaróżowionych (zapewne od wina) policzkach, to prostytutka. Dziewczyna otwiera dłoń, by przyjąć monetę od obejmującego ją mężczyznę w czerwonym stroju i kapeluszu. Zza jego ramienia wygląda tytułowa stręczycielka – starsza kobieta w czarnej chuście, zerkająca chytrze i z zadowoleniem z udanej transakcji. Z lewej strony stoi mężczyzna, wznoszący w górę szklankę wina. On, jako jedyny, patrzy na widza. To właśnie jego przedstawienie bywa czasem uznawane za autoportret Vermeera. Albert Blankert zauważył także, że ma on taki sam strój, jak malarz przedstawiony na obrazie "Alegoria malarstwa".
Ciemne tło kontrastuje z mocną, nasyconą żółcią ubrania dziewczyny, bielą jej chusty i czerwienią kaftana mężczyzny. Równie różnobarwny jest dywan, rozłożony na stole.

</doc>
<doc id="1054741" url="https://pl.wikipedia.org/wiki?curid=1054741" title="Złośliwe zapalenie ucha zewnętrznego">
Złośliwe zapalenie ucha zewnętrznego

Złośliwe zapalenie ucha zewnętrznego () – szczególna postać zapalenia ucha zewnętrznego, mogąca zagrażać życiu chorego. Rozwija się ono na podłożu klasycznego zapalenia ucha zewnętrznego u osób szczególnie predysponowanych:
Etiopatogeneza.
Zapalenie rozwija się z zapalenia ucha zewnętrznego, którego głównym patogenem jest pałeczka ropy błękitnej. Jest to bakteria charakteryzująca się dużą opornością na antybiotyki oraz zdolnością nabywania oporności w trakcie leczenia. Oporność tej bakterii na stosowane leczenie szczególnie się wzmaga podczas jednoczesnego stosowania preparatów wapnia i magnezu. Stan zapalny z przewodu słuchowego zewnętrznego rozszerza się na otaczające tkanki przez szczeliny w części chrzęstnej przewodu. Penetruje w głąb dołu zażuchwowego, a dalej do kości podstawy czaszki i wzdłuż nich do otworu szyjnego. W konsekwencji rozwija się zapalenie szpiku kości skroniowej i dochodzi do penetracji zakażenia do wnętrza jamy czaszki. Stan taki jest bezpośrednim zagrożeniem życia chorego. Naciek zapalny szerzy się w kości wzdłuż kanałów Haversa. Pałeczka ropy błękitnej ma zdolność do wywoływania zapalenia drobnych naczyń (łac. "vasculitis)" i tworzeniem w nich zakrzepów. Zakrzepica może wywoływać martwicę. Do martwicy mogą przyczyniać się także zatory bakteryjne.
Objawy.
Badanie otoskopowe:
Leczenie.
Zawsze w warunkach szpitalnych na oddziale laryngologicznym. 
Bardzo ważne jest też prawidłowe leczenie choroby predysponującej do wystąpienia zapalenia, na przykład cukrzycy.
Rokowanie.
Mimo stosowania antybiotyków, przy rozwiniętej chorobie i grożących powikłaniach jest zwykle niepewne.

</doc>
<doc id="1054747" url="https://pl.wikipedia.org/wiki?curid=1054747" title="Kansuke Yamamoto">
Kansuke Yamamoto

 – japoński samuraj znany również jako Haruyuki (晴幸); jeden z 24 generałów armii należącej do daimyō Shingena Takedy. 
Yamamoto służył początkowo klanowi Imagawa, który wątpił, że ma on jakąkolwiek wartość. 
Kansuke został zauważony przez jednego z generałów Takedy - Nobutakę Itagakiego. Udał się do prowincji Kai, gdzie został przyjęty w 1543 r. na służbę na stanowisku dowódcy piechot (ashigaru-taishō). 
Według legend, samuraj ten był ślepy na jedno oko oraz kulawy. W sztuce często przedstawiano go podpierającego się naginatą. Samuraj był też ponoć zamieszany w sprowadzenie córki pokonanego pana Yorishige Suwa jako nałożnicy Shingena Takedy.
Kansuke Yamamoto był wybitnym strategiem, jego pomysły zapewniły zwycięstwo w wielu bitwach m.in. w czwartej bitwie na równinie Kawanakajima przeciwko Kenshinowi Uesugi. Kansuke sądząc, że jego plan się nie powiódł, wdarł się w szeregi przeciwnika. Źródła podają dwa różne powody śmierci: po otrzymaniu 80 ran postrzałowych miał zginąć w nierównej walce lub, według drugiej wersji, popełnić seppuku.

</doc>
<doc id="1054751" url="https://pl.wikipedia.org/wiki?curid=1054751" title="Bullmastif">
Bullmastif



</doc>
<doc id="1054754" url="https://pl.wikipedia.org/wiki?curid=1054754" title="Karl Masner">
Karl Masner

Karl Masner (ur. 22 stycznia 1858 w Bratysławie, zm. 14 maja 1936 we Wrocławiu) – niemiecki muzealnik.
Studiował filologię klasyczną i archeologię na Uniwersytecie Wiedeńskim. Od 1885 pracował w Austriackim Muzeum Sztuki i Przemysłu (dziś Austriackie Muzeum Sztuki Stosowanej). Opublikował katalog zbiorów waz antycznych i terakot tej placówki.
W 1899 został mianowany dyrektorem nowo powstałego Śląskiego Muzeum Przemysłu Artystycznego i Starożytności we Wrocławiu. W 1908 był inicjatorem dyskusji o budowie obiektów wystawowych i lokalizacji Wystawy Stulecia we Wrocławiu, potem kierował jej organizacją.
W 1918 przejął Dom Neisserów, w którym urządził muzeum sztuki nowszej. Czynił starania o przekazanie na cele muzealne Zamku Królewskiego we Wrocławiu. Jego wysiłki zostały uwieńczone powodzeniem w 1925. Rok później przeszedł na emeryturę, ale 5 lat później ponownie został dyrektorem i pełnił tę funkcję do 1933.
Karl Masner był autorem wielu publikacji na temat śląskiego rzemiosła artystycznego. W uznaniu zasług naukowych został honorowym senatorem Uniwersytetu Wrocławskiego.

</doc>
<doc id="1054759" url="https://pl.wikipedia.org/wiki?curid=1054759" title="Maria z Saksonii-Weimaru-Eisenach">
Maria z Saksonii-Weimaru-Eisenach

Maria Luiza Aleksandra (ur. 3 lutego 1808 w Weimarze, zm. 18 stycznia 1877 w Berlinie).
Była córką Karola Fryderyka, wielkiego księcia Sachsen-Weimar-Eisenach (1783-1853) i rosyjskiej wielkiej księżnej Marii Pawłowej. Była wnuczką cara Pawła I.
Małżeństwo i dzieci.
Wyszła za mąż za księcia Karola Pruskiego (1801-1883). Ślub odbył się 26 maja 1827 w Charlottenburgu. Mieli trójkę dzieci:
Odznaczenia.
Do 1874:

</doc>
<doc id="1054760" url="https://pl.wikipedia.org/wiki?curid=1054760" title="Švyturys Baltas">
Švyturys Baltas

Švyturys Baltas - piwo pszeniczne litewskiej marki Švyturys (lt. "latarnia morska"), produkowane przez UAB "Švyturys – Utenos alus", należące do grupy piwowarskiej Baltic Beverages Holding (Carlsberg).
Švyturys Baltas przygotowywane jest ze słodu pszenicznego i jęczmiennego, na bazie wody artezyjskiej i drożdży piwnych górnej fermentacji, które nadają piwu owocowy aromat i słodkawy posmak.
Zawartość alkoholu w piwie wynosi 5,2%, natomiast ekstraktu 12%.
Popularna na Litwie jest także bezalkoholowa wersja tego napoju.

</doc>
<doc id="1054762" url="https://pl.wikipedia.org/wiki?curid=1054762" title="Nebojša Nikčević">
Nebojša Nikčević

Nebojša Nikčević, czar. Небојша Никчевић (ur. 20 lutego 1965) – czarnogórski szachista, arcymistrz od 1997 roku.
Kariera szachowa.
W roku 1991 podzielił wraz z Władimirem Burmakinem III miejsce w Belgradzie, w 1992 podzielił II miejsce (za Wiktorem Kuprejczykiem, a wraz z m.in. Hansem-Joachimem Hechtem) w otwartym turnieju w Cattolicy. W 1995 wynik ten powtórzył w kołowym turnieju w Clichy (za Manuelem Apicellą, wraz z Władysławem Tkaczewem i Davidem Marciano), w 1996 triumfował w Cetinje (przed m.in. Pawłem Tregubowem), w 1997 podzielił III miejsce (za Nikoła Mitkowem i Atanasem Kolewem, a wraz z m.in. Javierem Campos Moreno) w "openie" w Ourense, zwyciężył również w Argenteuil, natomiast w 1999 - w Quéven. W 2001 podzielił II miejsce w Belgradzie, natomiast w 2007 podzielił I miejsce (wraz z m.in. Robertem Zelciciem) w Cannes.
Reprezentował Czarnogórę .
Najwyższy ranking w karierze osiągnął 1 stycznia 1997 r., z wynikiem 2540 punktów dzielił wówczas 6-8. miejsce wśród jugosłowiańskich szachistów.

</doc>
<doc id="1054763" url="https://pl.wikipedia.org/wiki?curid=1054763" title="Nebojsa Nikcević">
Nebojsa Nikcević



</doc>
<doc id="1054764" url="https://pl.wikipedia.org/wiki?curid=1054764" title="Karabin pneumatyczny">
Karabin pneumatyczny



</doc>
<doc id="1054765" url="https://pl.wikipedia.org/wiki?curid=1054765" title="Pistolet pneumatyczny">
Pistolet pneumatyczny



</doc>
<doc id="1054766" url="https://pl.wikipedia.org/wiki?curid=1054766" title="Red Prysock">
Red Prysock

Red Prysock, właśc. Wilbert Prysock (ur. 2 lutego 1926 w Greensboro, zm. 19 lipca 1993 w Chicago) – amerykański saksofonista, grający przeważnie na saksofonie tenorowym.
Pierwszy raz zwrócił na siebie uwagę grają w zespole Tiny'ego Bradshawa (to właśnie on zagrał solo w słynnym utworze „Soft” tego bandu). Opuścił grupę nie zgadzając się na nowy sceniczny image zakładający noszenie na scenie podczas koncertów kiltów.
W 1954 roku podpisał kontrakt z wytwórnią Mercury Records i nagrał swój pierwszy instrumentalny przebój „Wiggles”. Rok później dołączył do zespołu grającego u boku Alana Freeda i stworzył swój największy hit, zaliczany dziś do klasyki muzyki R&amp;B „Hand Clappin'”. W latach 60. nagrywał dużo ze swoim bratem, wokalistą Arthurem Prysockiem.

</doc>
<doc id="1054767" url="https://pl.wikipedia.org/wiki?curid=1054767" title="Bruce Chatwin">
Bruce Chatwin

Bruce Chatwin (ur. 13 maja 1940 w Dronfield, zm. 18 stycznia 1989 w Nicei) – angielski pisarz i podróżnik.
Życiorys.
Początkowo pracował jako ekspert od impresjonizmu w Sotheby's w Londynie. Potem zainteresował się archeologią. Odbył podróże do Chin, Patagonii, Beninu, Australii. Był biseksualistą, zmarł na AIDS.

</doc>
<doc id="1054772" url="https://pl.wikipedia.org/wiki?curid=1054772" title="Herb Piły">
Herb Piły

Herb Piły – jeden z symboli miasta Piła w postaci herbu.
Wygląd i symbolika.
Herb przedstawia na białej (srebrnej) tarczy czerwonego jelenia w skoku na zielonej murawie, skierowanego w heraldycznie prawą stronę.
Historia.
Pierwszy wizerunek przedstawiający jelenia jako herb Piły pojawia się na pieczęci z 1540 roku. Po I rozbiorze Polski władze pruskie dodały koronę na głowie jelenia oraz mury miejskie z trzema basztami w górnej części herbu. Taki obraz przetrwał do lat 60. XX wieku, kiedy to powrócono do dawnego wizerunku. Uregulowania prawne herbu dokonały się jednak dopiero w 1990 roku. Rada Miejska Piły 29 listopada 1990 roku podjęła uchwałę „w sprawie herbu i barw miasta oraz pieczęci" i potwierdziła ją w statucie miasta 24 września 1996 roku.

</doc>
<doc id="1054774" url="https://pl.wikipedia.org/wiki?curid=1054774" title="Pawieł Rostowcew">
Pawieł Rostowcew

Pawieł Aleksandrowicz Rostowcew (ros. Павел Александрович Ростовцев, ur. 21 września 1971 we Włodzimierzu nad Klaźmą) – rosyjski biathlonista, wicemistrz olimpijski i wielokrotny medalista mistrzostw świata.
Kariera.
W zawodach Pucharu Świata zadebiutował 18 stycznia 19996 roku w Osrblie, gdzie zajął dziewiąte miejsce w biegu indywidualnym. Tym samym już w swoim debiucie zdobył pierwsze punkty. Na podium zawodów tego cyklu pierwszy raz stanął 30 listopada 1996 roku w Lillehammer, zajmując trzecie miejsce w sprincie. Wyprzedzili go jedynie Niemiec Sven Fischer i inny Rosjanin - Siergiej Tarasow. W kolejnych startach jeszcze 24 razy stawał na podium, odnosząc 7 zwycięstw: 16 grudnia 1998 roku w Osrblie i 13 grudnia 2001 roku w Pokljuce wygrywał biegi indywidualne, 3 lutego 2001 roku w Pokljuce i 9 stycznia 2002 roku w Oberhofie triumfował w sprintach, a 4 lutego 2001 roku w Pokljuce, 11 stycznia 2002 roku w Oberhofie, 10 marca 2002 roku w Östersund był najlepszy w biegach pościgowych.
Najlepsze wyniki osiągnął w sezonie 2001/2002, kiedy zajął drugie miejsce w klasyfikacji generalnej, za Francuzem Raphaëlem Poirée a przed Ole Einarem Bjørndalenem z Norwegii. W tym sezonie był też drugi w klasyfikacji biegu pościgowego i trzeci w klasyfikacji biegu indywidualnego. Ponadto w sezonie 1998/1999 zwyciężył w klasyfikacji biegu indywidualnego, a w sezonie 1999/2000 był drugi w biegu masowym.
Podczas mistrzostw świata w Kontiolahti/Oslo w 1999 roku razem z Wiktorem Majgurowem, Władimirem Draczowem i Siergiejem Rożkowem zdobył srebrny medal w sztafecie. Najwięcej medali zdobył na rozgrywanych rok później mistrzostwach świata w Oslo/Lahti, gdzie czterokrotnie stawał na podium. Najpierw był drugi w sprincie, plasując się za Norwegiem Frode Andresenem a przed Włochem René Cattarinussim. W biegu pościgowym utrzymał drugą pozycję, ulegając tylko Niemcowi Frankowi Luckowi. Następnie srebrny medal wywalczył w biegu masowym, w którym rozdzielił Bjørndalena i Poirée. Ponadto Rosjanie w składzie sprzed roku tym razem zwyciężyli w sztafecie.
Kolejne dwa medale zdobył podczas mistrzostw świata w Pokljuce w 2001 roku. W sprincie po bezbłędnym strzelaniu był najlepszy, wyprzedzając René Cattarinussiego i Halvarda Hanevolda z Norwegii. W biegu pościgowym mimo trzech niecelnych strzałów także zwyciężył, o 5,9 sekundy przed Raphaëlem Poirée i 46,6 sekundy przed Svenem Fischerem. W sztafecie Rosjanie zajęli czwarte miejsce, jednak na rozgrywanych dwa lata później mistrzostwach świata w Chanty-Mansyjsku zajęli w tej konkurencji drugie miejsce. Wynik ten sztafeta rosyjska powtórzyła podczas mistrzostw świata w Hochfilzen w 2005 roku.
Ostatni medal zdobył podczas igrzysk olimpijskich w Turynie w 2006 roku, gdzie razem z Siergiejem Czepikowem, Iwanem Czeriezowem i Nikołajem Krugłowem zajął drugie miejsce w sztafecie. Na tej samej imprezie był trzynasty w biegu indywidualnym. Brał też udział w igrzyskach olimpijskich w Salt Lake City cztery lata wcześniej, zajmując szóste miejsce w biegu indywidualnym i sprincie, piąte w biegu pościgowym i czwarte w sztafecie.

</doc>
<doc id="1054775" url="https://pl.wikipedia.org/wiki?curid=1054775" title="Limes Górnogermańsko-Retycki">
Limes Górnogermańsko-Retycki

Limes Górnogermańsko-Retycki (niem. "Obergermanisch-Raetischer Limes") – rozciągający się między Renem a Dunajem 550 km fragment rzymskiego systemu umocnień granicznych – tzw. limesu. Zaliczany do największych zabytków archeologicznych w Europie Środkowej. Wpisany na listę dziedzictwa kulturowego UNESCO w 2005.
Limes.
Łacińska nazwa "limes" oznacza granicę lub przesiekę. Nazwy limes germański (łac. "Limes Germanicus") i limes retycki (łac. "Limes Raeticus") pochodzą od nazw rzymskich prowincji granicznych Germanii Górnej (łac. "Germania Superior") oraz Recji (łac. "Raetia"). Rzymski limes oparty na systemie umocnień granicznych stanowił pierwszą w historii jasno zdefiniowaną granicę państwa.
Limes w Europie przebiegał wzdłuż rzek Ren i Dunaj. Limes Górnogermańsko-Retycki tworzył najdłuższą granicę lądową na europejskim odcinku limes, rzadko pokrywając się z liniami rzek czy łańcuchów górskich, stanowiących naturalne granice regionów. Jedynie pomiędzy Großkrotzenburgiem a Miltenbergiem granica przebiegała na Menie.
Funkcje.
Funkcje rzymskich umocnień granicznych są przedmiotem dyskusji. Najnowsze badania wykazują, że Limes Górnogermańsko-Retycki nie tworzył zasadniczo militarnej linii demarkacyjnej, a wyznaczał gospodarcze i kulturowe granice cesarstwa.
Wiadomo, że umocnienia graniczne Limes Górnogermańsko-Retyckiego nie były w stanie powstrzymywać ataków Germanów. W okolicach wież wartowniczych znajdowały się wolne przejścia graniczne dla kupców oraz osób pracujących na terenie cesarstwa, a głównym zadaniem strażników była kontrola ruchu granicznego. Tereny po obydwu stronach limes były zasiedlane przez rzymskich osadników, co przyczyniało się do romanizacji ludów mieszkających poza granicami imperium.
Imperium rzymskie dzięki swej udanej polityce gospodarczej zdobywało coraz większe wpływy w północno-wschodnich rejonach Europy, daleko poza swoimi granicami. Cesarstwo posiadało wiele przejść granicznych służących w głównej mierze wymianie handlowej. O gospodarczych wpływach Rzymu świadczą m.in. znaleziska archeologiczne z terenów tzw. wolnej Germanii rozciągającej się po Jutlandię i Skandynawię.
Budowa.
Historia.
Historia limes sięga roku 9, kiedy to Rzymianie pod wodzą Warusa ponieśli klęskę w bitwie w Lesie Teutoburskim, pokonani przez plemiona germańskie dowodzone przez Arminiusza. W czasie walk poległy 3 rzymskie legiony (XVII, XVIII i XIX) – ok. 20 tys. ludzi, a zrozpaczony Warus wraz ze swoimi oficerami popełnił samobójstwo. Klęska w Lesie Teutoburskim była jedną z największych w historii Rzymu. Rzymianie wycofali się na lewą stronę Renu oraz na prawą stronę górnego Dunaju. Rzymski podbój Germanii został zatrzymany.
Sto lat później Rzym zdecydował się skrócić granicę pomiędzy Renem a Dunajem, a przy tym zaanektować gospodarczo (rolniczo) interesujące tereny Wetterau. Za panowania cesarza Domicjana (81-96) powstał plan wzniesienia umocnień na granicy z Germanią.
"Limes Germanicus" powstawał w kilku etapach. Najpierw założono prostą sieć posterunków granicznych zlokalizowanych w przesiekach. Około 100 wzniesiono mniejsze drewniane wieże strażnicze otoczone wałami ziemnymi, tak by z jednej wieży widać było dwie sąsiadujące (ok. 800 m). Około 130 r. limes wzmocniono palisadą z przepołowionych pni dębowych. Około 170 zastąpiono dotychczasowe drewniane wieże strażnicami kamiennymi. Po ok. 30-50 latach wymieniono palisadę na wał i rów. W podobny sposób powstawał "Limes Raeticus". Tu jednak zamiast palisady, wałów i rowów, wzniesiono od początku mur wysoki nawet do 3 m. Na podstawie różnic w budowie limes, badacze uważają, że prace konstrukcyjne leżały w gestii poszczególnych prowincji.
Poza główną linią limes odkryto inne linie graniczne. Uważa się, że powstały one wskutek regulacji przebiegu granic w czasach rzymskich. Świadczą o tym np. wykopaliska w rejonie Odenwaldu, pokazujące, że granica rzymskich fortyfikacji "Odenwaldlimes" została przesunięta o ok. 1 km na wschód po 60 latach od wzniesienia pierwotnych umocnień.
Palisada, wały i rowy.
Najnowsze badania archeologiczne sugerują, że wizerunki przedstawiające palisadę, wał oraz rów razem są błędne. Na podstawie wyników prac wykopaliskowych uważa się, że mamy do czynienia z dwoma następującymi po sobie fazami budowania umocnień. Na przykład dendrochronologiczne badania pozostałości palisady z roku 130 pokazały, że uległa ona rozpadowi po ok. 30-50 latach i nigdy potem nie była naprawiana. Wiadomo natomiast, że wkrótce w jej miejsce zbudowano wał i rów.
Osobliwości techniczne.
Limes Górnogermańsko-Retycki posiada wiele odcinków przebiegających „pod linijkę”, dokładnie po linii prostej. Najdłuższy z takich odcinków liczy prawie 80 km – rozpoczyna się przy strażnicy koło Walldürn (Odcinek 8) a kończy przy Haghof na południe od Welzheim. Tak długim prostym odcinkiem nie może poszczycić się nawet Wielki Mur Chiński.
Towarzysząca infrastruktura.
Wokół Limes Górnogermańsko-Retyckiego znajdowały się liczne bazy wojskowe oraz cywilne punkty zaopatrzenia połączone ze sobą siecią dróg. W ok. 10 km odstępach lokalizowano małe warownie dla jednostek pomocniczych, z których pochodziły obsady wież strażniczych. Pierwsze warownie wzniesiono nad Neckarem oraz w Odenwaldzie, najpierw jako konstrukcje ziemno-drewniane, a od 150 jako kamienne, np. warownie położone w górach Taunus (warownia w Saalburgu koło Bad Homburg vor der Höhe, warownia Kleiner Feldberg oraz warownia Kapersburg). Szczególnie duża warownia dawnej jednostki konnej (łac. ala) leży w obecnym mieście Aalen. W obliczu zagrożenia warownie mogły być wzmocnione posiłkami legionistów oraz wojskami stacjonującymi w stolicach prowincji.
Osady cywilne (łac. "vici") miały duże znaczenie gospodarcze i kulturowe. We wczesnej fazie rzymskiej ekspansji zakładane były nawet poza umocnieniami granicznymi, np. miasto Waldgirmes w dolinie Lahnu.
Upadek.
Na temat upadku limes zachowało się niewiele przekazów pisemnych. Dlatego też historycy przyjmowali przez długi czas, że limes został zniszczony w czasie szturmu Germanów w 259-260. Nowsze badania i znaleziska archeologiczne dowodzą jednak powolnego upadku limes na przestrzeni III w. wskutek wpływu połączonych czynników zewnętrznych i wewnętrznych.
Walki za czasów Aleksandra Sewera.
Głównej przyczyny upadku limes należy upatrywać w osłabieniu militarnym granicy, kiedy to stacjonujące tam wojska odwoływano do zadań na innych granicach cesarstwa, w szczególności do obrony prowincji południowo-wschodnich. Rzym czuł się zagrożony przez powstałe w 224 państwo Sasanidów. Wskutek czego coraz więcej jednostek, szczególnie konnych (tzw. ale), zostało odwołanych z Limes Górnogermańsko-Retyckiego.
W 232 młody cesarz Aleksander Sewer wraz ze swoją matką Mamaeą przewodził wyprawie przeciwko Sasanidom. Wśród stacjonujących na wschodniej granicy jednostek doszło do rokoszy. Cesarz musiał wezwać kolejne wojska z limes. W walkach Rzymianie ponieśli znaczące straty, nie uzyskując ani przewagi ani pokoju.
W międzyczasie w 233 Germanie Alamanowie wykorzystywali słabość Rzymian, plądrując i grabiąc nadgraniczne przysiółki limes germańskiego. Wzdłuż granicy stacjonowała wówczas jedynie infanteria pomocnicza, która nie mogła równać się z dobrze uzbrojoną germańską ciężką konnicą. W swoich wyprawach Germanowie zapuszczali się nad Ren oraz na przedgórze alpejskie. Wiele obozów rzymskich zostało zniszczonych, m.in. warownia Saalburg.
Cesarz Aleksander Sewerus wraz z matką ściągnęli na północ cesarstwa w 235. Ich kwaterą główną stało się legionowe miasto Mogontiacum (obecna Moguncja). W obliczu nowych walk z Germanami, legioniści spodziewali się podwyżki żołdu. Ich roszczenia nie były problemem nowym. Już cesarz Karakalla w czasie wyprawy przeciwko Alemannom i Germanom w 213 nie był w stanie zaspokoić ich żądań. Również znana z chciwości Mamaea nie była skłonna do ustępstw. Wkrótce też rozpoczęła z Germanami negocjacje. Doprowadziło to buntu wojska, które wybrało nowego cesarza – Maksymina Traka, dotychczasowego oficera odpowiedzialnego za wojskowe wykształcenie nowicjuszy. Mamaea i Aleksander Sewerus zostali najprawdopodobniej zamordowani w marcu 235 w Bretzenheim w dzisiejszej Nadrenii-Palatynacie.
Maksymin obiecał podwyżkę żołdu, nadzwyczajne premie (łac. "donativum") oraz amnestię w przypadku wszystkich przewinień dyscyplinarnych. Latem 235 poprowadził wyprawę w głąb germańskiego terytorium, zażegnując niebezpieczeństwo kolejnych najazdów.
Upadek gospodarczy.
Po najazdach Germanów w 233 umocnienia graniczne zostały zmodernizowane. Warownie zostały odbudowane i częściowo wzmocnione. Prawdopodobnie wtedy zbudowano system wałów i rowów, które miały utrudniać atak konnicy. System ten w wielu miejscach zastąpił palisadę.
Wiele ze zniszczonych osad cywilnych nie zostało jednak w pełni odbudowanych. Powodem ociągającej się odbudowy limes były zbyt małe środki pieniężne płynące z Rzymu. Znaleziska archeologiczne potwierdzają pospieszne niezbędne naprawy budynków gospodarczych. Nie tylko nie odbudowywano domów mieszkalnych czy łaźni, również wiele warowni nie zostało przywróconych do stanu sprzed najazdów. Niektóre warownie zostały nawet zmniejszone, np. warownia Kapersburg czy Miltenberg-Ost. Najwyraźniej już wtedy liczono się z mniej licznymi obsadami warowni.
Ponadto coraz częściej jednostki stacjonujące na limes były odwoływane do rozwiązywania konfliktów wewnątrzpaństwowych. W 236 Maksymin Trak ruszył ze swymi wojskami do Panonii. W szóstym roku panowania w 238 został on zamordowany przez własnych żołnierzy podczas oblężenia miasta Akwileja w drodze powrotnej do Rzymu.
Rozbudowa limes oraz duża siła nabywcza obecnych tam jednostek były siła napędową dla rzemiosła, handlu i usług w regionie przygranicznym. Wycofanie armii spowodowało załamanie rozwoju gospodarczego, a brak środków finansowych i siły roboczej były główną przeszkodą w odbudowie limes.
Wyprawy Germanów w 260.
O najazdach germańskich w latach 259-260, które przyczyniły się do upadku limes, świadczą liczne znaleziska archeologiczne. Najbardziej znane stały się znaleziska z Neupotz, które wydobyto w latach 1967-1997 na terenie żwirowiska koło Neupotz. Odkryte przedmioty pochodzą z tego samego okresu co znaleziska z Hagenbach oraz Otterstadt. W sumie wiadomo o 18 znaleziskach z III w. wydobytych z Renu pomiędzy Seltz a Mannheim.
Po ciężkich atakach germańskich z ok. 260, Rzymianie zdecydowali się na odwrót na lewy brzeg Renu oraz na południe od Dunaju za nowo powstałą linię umocnień tzw. Dunaj-Iller-Ren limes. Limes Górnogermańsko-Retycki został tym samym opuszczony. Historycy często łączą ten fakt z odwołaniem żołnierzy z ich pozycji na limes do walk między prawowitym cesarzem Galienem a uzurpatorem Postumusem.
Nie potwierdzono do tej pory czy wraz z wycofaniem się wojsk, tereny na wschód od Renu (tzw. Ziemie Dziesięcinne) opuściła również rzymska ludność cywilna. Wiadomo jednak, że część poddanych rzymskich pozostała i wymieszała się z nadchodzącymi Germanami. Na tej podstawie cesarze rzymscy rościli sobie prawo do tych ziem przynajmniej do IV w.
Historia badań naukowych.
Zainteresowanie Limes Górnogermańsko-Retyckim jako pozostałością po czasach rzymskich rozbudziło się ponownie w okresie renesansu. Uczeni jak Simon Studion (1543-1605) odkrywali warownie i studiowali łacińskie inskrypcje. Studion, na przykład, prowadził wykopaliska archeologiczne na terenie warowni Benningen na linii Neckaru w odcinku limes Neckar-Odenwald. Powstawały również regionalne komisje do spraw limes, np. w "Großherzogtum Hessen" albo "Großherzogtum Baden".
Komisja Rzeszy ds. Limes.
Dopiero po powstaniu Niemiec w drugiej połowie XIX w., niemieccy archeologowie rozpoczęli kompleksowe badania nad przebiegiem linii limes, którym towarzyszyły prace wykopaliskowe. W 1892 powołano do życia Komisję Rzeszy ds. Limes z siedzibą w Berlinie. Komisją kierował noblista historyk Theodor Mommsen.
Prace komisji uważa się za pionierskie w dziedzinie historii rzymskich prowincji. Szczególnie płodne było pierwszych 10 lat badań, w czasie których określono przebieg limes i nadano nazwy nadgranicznym warowniom. Spuścizna prac komisji w momencie jej rozwiązywania w 1937 obejmowała 15 tomów raportów badawczych na temat przebiegu limes oraz 93 tomy zajmujące się budową i historią warowni. Materiały te znajdują się obecnie w posiadaniu Komisji Rzymsko-Germańskiej Niemieckiego Instytutu Archeologicznego.
Przebieg granicy.
W czasie prac komisji zmierzono 550 km fragment limes, który podzielono na odcinki i szczegółowo opisano. Podział na odcinki odpowiadał XIX w. granicom administracyjnym, a nie oryginalnemu podziałowi antycznemu:
Późniejsze znaczenie.
Fizyczny rozpad limes trwał stuleciami. Według przekazu bawarskiego kronikarza, jeszcze w 1780 na wielu odcinkach widoczne były mury graniczne. Ponieważ jednak coraz więcej budynków w okolicy wznoszono z kamienia, a nie z drewna, mieszkańcy terenów sąsiadujących z limes wykorzystywali budulec ze zrujnowanych umocnień do konstrukcji swoich domów.
Jeszcze w XIX w. w Kolonii stały wieże rzymskiego muru miejskiego. Rzymska wieża północna kolońskich umocnień miejskich została rozebrana w połowie XIX w., ponieważ stała się przeszkodą dla stale rosnącego ruchu. Wiedza o funkcjach jakie spełniały dawniej budowle antyczne została zatracona. Na przykład mieszkańcy Kolonii uważali, że przebiegający z południowego zachodu rzymski akwedukt Eifel to sekretne połączenie miasta Kolonii z Trewirem. Ruiny umocnień limes retyckiego były natomiast określane mianem „diablego muru” (niem. "Teufelsmauer").
Limes dzisiaj.
Limes stanowi dziś stanowisko archeologiczne o międzynarodowym znaczeniu. Niektóre budynki umocnień granicznych zostały zrekonstruowane, np. warownia w Saalburgu koło Bad Homburg vor der Höhe czy w Aalen, a w ich murach znajdują się muzea.
Z właściwych umocnień Limes Górnogermańskiego najlepiej zachowały się wały i rowy, które są bardzo dobrze widoczne w lasach Westerwaldu i Taunusu. W przypadku limes retyckiego zachował się natomiast szeroki pas gruzu. Małe pagórki i gruz, pozostałości po wieżach strażniczych, znajdują się wzdłuż obydwu granic.
Wzdłuż dawnego limes przebiega obecnie trasa turystyczna dla zmotoryzowanych i rowerzystów, tzw. Niemiecki Szlak Limes (niem. "Deutsche Limes-Straße"). W 2005 z poparcia niemieckiej komisji ds. Limes oraz badeńskiego urzędu ds. ochrony zabytków powstało stowarzyszenie "Limes-Cicerones", zrzeszające wykwalifikowanych przewodników po Limes Górnogermańsko-Retyckim.
Światowe Dziedzictwo.
15 lipca 2005 limes germańsko-retycki został wpisany na listę dziedzictwa kulturowego UNESCO. Nie tworzy on samodzielnego wpisu na liście, lecz figuruje jako druga pozycja wpisu „Granice Cesarstwa Rzymskiego”. Pierwsza pozycja to Mur Hadriana w Anglii, wpisany na listę w 1987.
Celem projektu „Granice Cesarstwa Rzymskiego” jest wpisanie pozostałych fragmentów limes rzymskiego. Jako kolejny kandydat na listę zgłoszony będzie Mur Antoninusa w Szkocji.

</doc>
<doc id="1054780" url="https://pl.wikipedia.org/wiki?curid=1054780" title="Karol Pruski">
Karol Pruski

Fryderyk Karol Aleksander (ur. 29 czerwca 1801 w pałacu Charlottenburg w Berlinie; zm. 21 stycznia 1883 w Berlinie), książę Prus.
Życiorys.
Fryderyk Karol był trzecim synem Fryderyka Wilhelma III, króla Prus i jego żony królowej Luizy. Był bratem Fryderyka Wilhelma, przyszłego króla Prus, Wilhelma I, króla Prus i cesarza Niemiec oraz rosyjskiej carycy Aleksandry.
Ożenił się z Marią z Saksonii-Weimaru-Eisenach. Uroczystość zaślubin odbyła się 26 maja 1827 roku w Charlottenburgu. Maria i Karol mieli trójkę dzieci:
Karol zmarł 21 stycznia 1883 roku w Berlinie.
Odznaczenia.
Do 1874:

</doc>
<doc id="1054783" url="https://pl.wikipedia.org/wiki?curid=1054783" title="Swietłana Mastierkowa">
Swietłana Mastierkowa

Swietłana Mastierkowa, ros. Светлана Александровна Мастеркова (ur. 17 stycznia 1968 w Aczyńsku) – rosyjska lekkoatletka, specjalizująca się w biegach na średnich dystansach.
Dwukrotna mistrzyni olimpijska z Atlanty (1996) w biegach na 800 i 1500 m. W mistrzostwach świata w Sewilli (1999) zdobyła złoto na 1500 i brąz na 800 m. Była również mistrzynią Europy na 1500 m (1998), wicemistrzynią świata w hali na 800 m (1993) oraz brązową medalistką halowych mistrzostw Europy w biegu na 800 m (1996).
Jest aktualną rekordzistką świata w biegu ma 1000 m, a do 2019 roku była nią również w biegu na 1 milę.

</doc>
<doc id="1054787" url="https://pl.wikipedia.org/wiki?curid=1054787" title="SKA-Chabarowsk">
SKA-Chabarowsk

SKA-Chabarowsk () – rosyjski klub piłkarski z miasta Chabarowsk na dalekim wschodzie kraju.
Historia.
Chronologia nazw:
Klub powstał w 1946 roku, założony przez miejscowych oficerów Armii Radzieckiej.
W czasach Związku Radzieckiego klub występował w Klasie B lub Drugoj Lidze, często spadając lub awansując. Kilkukrotnie też zmieniał nazwy.
Od 2002 przez 16 kolejnych sezonów występował nieprzerwanie w rosyjskiej Pierwszej Dywizji.
W maju 2017 po wygranym barażu z FK Orenburg, klub po raz pierwszy w swojej historii awansował do Priemjer-Ligi.
Będąc absolutnym beniaminkiem w najwyższej lidze drużyna źle zniosła trudy sezonu, związane z dalekimi przelotami na mecze wyjazdowe, i ostatecznie zajęła ostatnie ligowe miejsce, tracąc szanse na utrzymanie po przegranej z (0–1) w 27. kolejce. Natomiast w Pucharze Rosji 2017/18 klub z Chabarowska dotarł do ćwierćfinału, co jest jego najlepszym pucharowym osiągnięciem.

</doc>
<doc id="1054789" url="https://pl.wikipedia.org/wiki?curid=1054789" title="Flaga Piły">
Flaga Piły



</doc>
<doc id="1054792" url="https://pl.wikipedia.org/wiki?curid=1054792" title="Andrzej Dembicz">
Andrzej Dembicz

Andrzej Anatol Dembicz (ur. 3 lipca 1939 w Kowlu, zm. 29 listopada 2009 w Warszawie) – profesor tytularny, ponad 40 lat związany z Uniwersytetem Warszawskim, latynoamerykanista. Twórca i dyrektor Centrum Studiów Latynoamerykańskich.
Życiorys.
Syn Anatola i Heleny. Absolwent studiów w Instytucie Geografii UW (1963). Doktor nauk o Ziemi na UW (1973). Habilitował w 1985 na UW, przedstawiając dzieło "Ewolucja plantacji. Typologiczne studium plantacji trzciny cukrowej na Kubie". W 1992 uzyskał tytuł naukowy profesora.
Tematami jego zainteresowań latynoamerykańskich były kolejno: społeczności wiejskie i plantacje trzciny cukrowej, społeczne budowanie przestrzeni regionalnych, tożsamość i myśl społeczna Ameryki Łacińskiej, koncepcje i praktyka studiów latynoamerykańskich.
Od 1963 związany z Wydziałem Geografii i Studiów Regionalnych UW. Założył Centrum Studiów Latynoamerykańskich, którym kierował od 1988 do śmierci. W 2000 przewodniczył Komitetowi Organizacyjnemu 50. Międzynarodowego Kongresu Amerykanistów w Warszawie. W latach 2001–2007 pełnił funkcję prezydenta CEISAL – Europejskiej Rady Studiów Społecznych nad Ameryką Łacińską. Prowadził studia terenowe w wielu krajach Ameryki Łacińskiej, szczególnie związany z Kubą, Meksykiem, Peru, Argentyną, Brazylią i Chile, gdzie spędził łącznie kilkanaście lat.
Wśród wypromowanych przez niego doktorów znaleźli się: Maciej Jędrusik (1989), Joaquín Roberto González Martínez (1992), (1996).
Ojciec Katarzyny Dembicz. Pochowany na cmentarzu parafialnym w Zerzniu.

</doc>
<doc id="1054794" url="https://pl.wikipedia.org/wiki?curid=1054794" title="Reprezentacja Japonii w piłce siatkowej mężczyzn">
Reprezentacja Japonii w piłce siatkowej mężczyzn

Reprezentacja Japonii w piłce siatkowej mężczyzn – zespół siatkarski, biorący udział w imieniu Japonii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo japońskie. Za jego funkcjonowanie odpowiedzialny jest Japoński Związek Piłki Siatkowej.
Osiągnięcia.
Igrzyska Olimpijskie.
 1. miejsce – 1972
 2. miejsce – 1968
 3. miejsce – 1964
Igrzyska Azjatyckie.
 1. miejsce – 1958, 1962, 1966, 1970, 1974, 1982, 1994, 2010
 2. miejsce – 1978, 2014
 3. miejsce – 1990, 2002
Mistrzostwa Świata.
 3. miejsce – 1970, 1974
Mistrzostwa Azji.
 1. miejsce – 1975, 1983, 1987, 1991, 1995, 2005, 2009, 2015, 2017
 2. miejsce – 1989, 1997, 2007, 2021
 3. miejsce – 1979, 1993, 2001, 2019
Puchar Azji.
 3. miejsce – 2012, 2016, 2018
Puchar Świata.
 2. miejsce – 1969, 1977
Zobacz też.
Reprezentacja Japonii w piłce siatkowej kobiet
Linki zewnętrzne.
Oficjalna strona Japońskiego Związku Piłki Siatkowej (wersja angielska)

</doc>
<doc id="1054801" url="https://pl.wikipedia.org/wiki?curid=1054801" title="Zielony Stawek">
Zielony Stawek

Zielony Stawek, Zielony Stawek Zuberski, dawniej zwany także Żabim Stawkiem lub Studnicą (słow. "Zelené pliesko", "Žabie pliesko") – niewielkie jeziorko w Dolinie Rohackiej w słowackich Tatrach Zachodnich. Położone jest na wysokości ok. 1472 m n.p.m. w Dolinie Spalonej (odgałęzienie Doliny Rohackiej) w zagłębieniu wypełnionym głazami. Również brzeg otacza zwałowisko dużych głazów. Jeziorko ma intensywnie zieloną barwę pochodzącą od zielenic. Woda w nim jest wyjątkowo zimna (jak w studni i stąd pochodzi dawna nazwa Studnica). Prawdopodobnie tego właśnie jeziorka dotyczyła nazwa "Zeleny Stawek" w starym dokumencie z 1615 r.
Z jeziorka bierze swój początek bardzo bystry Spalony Potok (Spadowy Potok) – dopływ Rohackiego Potoku. Obok stawku, po dużych głazach, wąskim przesmykiem pomiędzy stawkiem a zaroślami, prowadzi szlak turystyczny. Po przeciwnej stronie stawku między dużymi głazami bardzo bujne kępy wierzby alpejskiej.

</doc>
<doc id="1054812" url="https://pl.wikipedia.org/wiki?curid=1054812" title="Michał Chmara">
Michał Chmara

 Michał Chmara (ur. 5 marca 1940 w Poznaniu, zm. 13 lutego 2018 w Brzeźnie) – polski socjolog, doktor habilitowany, pracownik naukowy Uniwersytetu im. Adama Mickiewicza w Poznaniu oraz Centrum Studiów Latynoamerykańskich UW (CESLA).
Życiorys.
Był absolwentem I Liceum Ogólnokształcącego im. Karola Marcinkowskiego w Poznaniu. W 1963 ukończył studia prawnicze na Uniwersytecie im. Adama Mickiewicza w Poznaniu, pracę magisterską napisał pod kierunkiem Zygmunta Ziembińskiego. Od 1964 pracował w Instytucie Socjologii UAM, w latach 1966-1968 prowadził badania na Universidad de Chile. W 1972 obronił pracę doktorską "Struktura klasowo-warstwowa a ruch chrześcijańsko-demokratyczny w Chile", napisaną pod kierunkiem Władysława Markiewicza. W latach 1977-1979 odbył staż na Uniwersytecie w Guadalajarze. W 1978 opublikował książkę "Klasy społeczne i partie polityczne Republiki Chile 1964-1973", za którą otrzymał Nagrodę im. Salvadora Allende, przyznaną przez tygodnik "Polityka". W 1990 habilitował się na podstawie pracy "Ideologia Rewolucji Kubańskiej 1959-1970". W 1994 mianowany profesorem nadzwyczajnym, od 1996 kierował Zakładem Socjologii Gospodarki i Struktury Społecznej, przekształconym następnie w Zakład Socjologii Ekonomicznej i Samorządu Terytorialnego, w latach 1999-2005 był wicedyrektorem Instytutu Socjologii ds. nauki. W 2010 otrzymał tytuł profesora-seniora UAM. W 2011 przeszedł na emeryturę.

</doc>
<doc id="1054817" url="https://pl.wikipedia.org/wiki?curid=1054817" title="Kelly Holmes">
Kelly Holmes

Kelly Holmes (ur. 19 kwietnia 1970 w Pembury) – brytyjska lekkoatletka, specjalizująca się w biegach na średnich dystansach.
Dwukrotna mistrzyni olimpijska z Aten (2004) w biegach na 800 i 1500 m. Brązowa medalistka olimpijska z Sydney (2000) na 800 m. W mistrzostwach świata zdobyła trzy medale: srebro na 1500 m i brąz na 800 m w Göteborgu (1995) oraz srebro na 1500 m w Paryżu (2003). W halowych mistrzostwach świata zdobyła srebrny medal na dystansie 1500 m (Birmingham 2003), w mistrzostwach Europy srebro na 1500 m (Helsinki 1994) i brąz na 800 m (Monachium 2002). Za swój wyczyn w Atenach została odznaczona Orderem Imperium Brytyjskiego.

</doc>
<doc id="1054818" url="https://pl.wikipedia.org/wiki?curid=1054818" title="Borislav Kostić">
Borislav Kostić

Borislav (Boris, Bora) Kostić, cyr. Борислав Костић (ur. 24 lutego 1887 we Vršacu, zm. 3 listopada 1963 w Belgradzie) – serbski szachista, arcymistrz od 1950 roku.
Kariera szachowa.
Grę w szachy poznał w wieku 10 lat. Pierwszy sukces w turnieju międzynarodowym odniósł w roku 1909, zwyciężając w Budapeszcie. Dwa lata później pokonał w meczu Franka Marshalla, czołowego wówczas zawodnika świata. Lata I wojny światowej spędził w krajach Ameryki Północnej i Południowej, występując w turniejach (m.in. 1918 Nowy Jork - II m. za Jose Raulem Capablanką, 1918 Chicago - I m.) oraz rozgrywając mecze (m.in. dwukrotnie z Capablanką, 1915 w Buenos Aires i 1919 w Hawanie, oba spotkania wysoko przegrywając). Po powrocie do Europy wystąpił w wielu turniejach, sukcesy odnosząc m.in. w Londynie (1920, II m.), Budapeszcie (1920, dz. III m.), Trenczyńskich Cieplicach (1928, I m.), Hastings (1921/22, I m.), Berlinie (1928, dz. III m.), Lublanie (1938, I m.) i Zagrzebiu (1939, dz. III m.). W roku 1935 zwyciężył (wraz z Vasją Pircem) w pierwszych indywidualnych mistrzostwach Jugosławii. W latach 1927, 1931, 1935 i 1937 reprezentował barwy tego kraju na szachowych olimpiadach, rozgrywając 64 partie, w których zdobył 37½ pkt.
W czasie II wojny światowej przez pewien czas przetrzymywany był w obozie koncentracyjnym w Zrenjaninie. Po wojnie wystąpił w kilku finałach mistrzostw Jugosławii, pod koniec życia triumfował również w turnieju weteranów, rozegranym w Zurychu (1962).
Od roku 1964 we Vršacu rozgrywany jest międzynarodowy turniej szachowy poświęcony pamięci Borislava Kosticia.

</doc>
<doc id="1054828" url="https://pl.wikipedia.org/wiki?curid=1054828" title="Diecezja Abakaliki">
Diecezja Abakaliki

Diecezja Abakaliki (łac. "Dioecesis Abakalikiensis") – diecezja rzymskokatolicka w Nigerii stanowiąca sufraganię archidiecezji Onitsha.
Siedzibą jest Abakaliki.
Historia.
Diecezja została erygowana 1 marca 1973 z części diecezji Ogoja.
Dane statystyczne.
Dane nie uwzględniają zmian terytorialnych.

</doc>
<doc id="1054833" url="https://pl.wikipedia.org/wiki?curid=1054833" title="Książęta Aosty">
Książęta Aosty

Książę Aosty – tytuł utworzony przez króla Włoch Wiktora Emanuela II w 1873 dla jego syna Amadeusza, byłego króla Hiszpanii. Jego linia utrzymała ten tytuł.
Każdy książę Aosty nosi również tytuły:
Książęta Aosty.
Następcą obecnego księcia jest Humbert, książę Apulii.

</doc>
<doc id="1054835" url="https://pl.wikipedia.org/wiki?curid=1054835" title="Scream (album Tokio Hotel)">
Scream (album Tokio Hotel)

Scream (ang. "Krzyk") – trzecia płyta niemieckiej grupy rockowej "Tokio Hotel" z 2007 roku. Jest pierwszym anglojęzycznym albumem zespołu, dwa wcześniejsze były w całości w języku niemieckim. Jej tytuł to anglojęzyczna wersja tytułu debiutanckiej płyty "Schrei". Płyta ma także drugi tytuł "Room483" (ang. "Pokój numer 483"), co jest angielską wersją tytułu niemieckojęzycznej płyty "Zimmer483"
Album składa się z anglojęzycznych wersji piosenek z pierwszej płyty ("Schrei", reedycja "Schrei (so laut du kannst)") i drugiej ("Zimmer 483").
Kiedyś Tokio Hotel wyznało, że nigdy nie nagrają piosenek po angielsku, Jednak zmienili zdanie. Powód jest prosty - zyskali wiele fanów poza granicami Niemiec i chcieli, aby oni też rozumieli ich utwory.
Powstało sześć wersji płyty dla: Europy, Wielkiej Brytanii, Ameryki (trzy rodzaje), Kanady.
Lista utworów.
Wersja Europejska
Wersja Brytyjska - bonusowe piosenki
Wersja Kanadyjska - bonusowe piosenki
Wersja Amerykańska - bonusowe piosenki
U.S. iTunes bonus track
U.S. Hot Topic bonus track
Teledyski.
Tokio Hotel stworzyło pięć teledysków do piosenek z tej płyty. Wszystkie prócz teledysku do piosenki "Monsoon" są odświeżone pod względem wokalu Billa aby jego usta były zgodne ze słowami piosenek. Reszta elemetów jest taka sama jak w niemieckich wersjach.

</doc>
<doc id="1054836" url="https://pl.wikipedia.org/wiki?curid=1054836" title="Mięsożerca">
Mięsożerca



</doc>
<doc id="1054843" url="https://pl.wikipedia.org/wiki?curid=1054843" title="Hiszpański Sojusz Demokratyczny">
Hiszpański Sojusz Demokratyczny

Hiszpański Sojusz Demokratyczny (Alianza Democrática Española) – organizacja utworzona w 1942 roku w celu koordynacji działań hiszpańskich uczestników Francuskiego Ruchu Oporu. Został utworzony przez emigrantów, którzy po zwycięstwie wojsk gen. Francisco Franco w hiszpańskiej wojnie domowej schronili się we Francji. Sojusz został zawiązany na skutek porozumienia działających na emigracji organizacji anarchistycznych (Krajowa Konfederacja Pracy, Iberyjska Federacja Anarchistyczna), socjalistycznych i lewicowo-republikańskich.
Emigracja po wojnie domowej w Hiszpanii.
W ostatnim okresie i po zakończeniu wojny domowej ok. 300 tysięcy osób opuściło Hiszpanię. Większość trafiła do obozów internowania we Francji. Byli oni traktowani przez władze jako element potencjalnie zagrażający wewnętrznej sytuacji we Francji. Albert Meltzer tak opisywał w swoich wspomnieniach, sytuację internowanych uczestników hiszpańskiej wojny: "byli oni traktowani jak przestępczy najeźdźcy lub w najlepszym przypadku, jeśli wypuszczeni, jako obca hołota odbierająca chleb od ust obywatelom. Walczący wcześniej przeciwko tyranii i przekonywani, że są pierwszą linią demokracji, teraz byli umieszczani przez tę demokrację za drutem kolczastym na piaszczystych plażach, mając zapewnione w niewielkim stopniu środki do życia, a niekiedy nie mając ich wcale. Dzisiaj te plaże są kurortami turystycznymi…".
Po 3 września 1939 roku, kiedy Francja oficjalnie przystąpiła do wojny z Niemcami, około 50 tys. Hiszpanów wcielono do jednostek pomocniczych i "batalionów pracy" francuskiej armii, kilkanaście tysięcy osób trafiło do Legii Cudzoziemskiej. Gdy w maju 1940 roku wojska niemieckie pokonały armię francuską, hiszpańskich uchodźców, wziętych do niewoli (wśród nich sporą grupę anarchistów), automatycznie kierowano do obozów koncentracyjnych, głównie do Mauthausen.
Hiszpanie we francuskim ruchu oporu.
Część uchodźców rząd Vichy skierował do tzw. Travailleur Entrangers, gdzie pracowali oni przymusowo na rzecz Trzeciej Rzeszy. Pomimo usilnych prób policji francuskiej, mających na celu zidentyfikowanie osób aktywnych politycznie, hiszpańskie ugrupowania na uchodźstwie zaczęły konsolidować swoje działania w ramach oddziałów pracy przymusowej. Jednym z głównych sposobów oporu był sabotaż, niszczenie maszyn, wysadzania instalacji oraz torów kolejowych. Wkrótce doszły do tego ataki na niemieckich żołnierzy, koszary, kantyny, indywidualne zabójstwa kolaborantów. Hiszpańscy anarchiści tworzyli niezależne komórki partyzanckie, które wchodziły w skład francuskiego Resistance. Takie komórki partyzanckie nazywano Maquis.
W celu koordynacji niezależnych działań hiszpańskich ugrupowań lewicowych we Francji 1942 roku utworzony zostaje Hiszpański Sojusz Demokratyczny. W jego skład weszły oddziały anarchistyczne, socjalistyczne i lewicowo-republikańskie.
6 czerwca 1944 roku po rozpoczęciu operacji wyzwalania Europy Zachodniej przez aliantów, jednostki Maquis przystąpiły do zmasowanego uderzenia na Niemców. Hiszpańskie jednostki miały swój znaczny udział w tej operacji. Południowa część kraju (oprócz portów, które miały bardzo silne niemieckie garnizony) została wyzwolona głównie wysiłkiem jednostek partyzanckich. Anarchistyczny batalion "Libertad", dowodzony przez Ramona Vila Capdevila (pseudonim "Caraquemada”) wyzwolił samodzielnie miasteczko Cahors oraz brał udział w atakach na Royan i Cap Grave, ostatnie bastiony niemieckiego oporu we Francji. Kilkadziesiąt francuskich miast (w tym Tuluza, Marsylia i Nimes) zostało wyzwolonych przy znacznym udziale hiszpańskich jednostek.
Pierwszymi alianckimi żołnierzami, którzy weszli do Paryża byli hiszpańscy anarchiści z 9 kompanii (z oficjalnym językiem hiszpańskim) podlegającej francuskiej 2 Dywizji Pancernej generała Leclerca. Czołgi wjeżdżające do miasta miały wymalowane farbą na bokach nazwy: "Durutti", "Ascaso”, "Ebro”, "Guadalajara”.
Rozwiązanie oddziałów hiszpańskich.
Generał de Gaulle bardzo obawiał się wybuchu rewolucji w Tuluzie, gdzie przebywało kilka tysięcy hiszpańskich partyzantów. Oddziały te otrzymały wybór - albo zdadzą broń, albo przyłączą się do regularnej armii francuskiej, przygotowującej się wraz z aliantami do szturmu na porty atlantyckie.
Udział Hiszpanów we francuskim Resistance był kluczowy dla formowania późniejszej partyzantki antyfrankistowskiej na terenie Hiszpanii. Kiedy Niemcy przegrały wojnę, uchodźcy hiszpańscy rozpoczęli przygotowania do powrotu z bronią w ręku do swojego kraju. Panowało powszechne przekonanie, że alianci po zwycięstwie nad Trzecią Rzeszą zajmą się teraz rządami generała Franco. Już w czasie trwania walk we Francji, anarchiści ukrywali broń i organizowali infrastrukturę mającą później służyć walce z Franco.
Jednym z głównych organizatorów tego przedsięwzięcia był aktywny działacz anarchistycznej CNT Laureano Cerrada Santos. Podczas swojej działalności we francuskim Resistance udało mu się zgromadzić spore środki finansowe, dużo sprzętu wojskowego oraz objąć kontrolę nad wieloma lokalami i kryjówkami, oddając wszystkie te zasoby do dyspozycji partyzantów, planujących kontynuację walki w Hiszpanii.

</doc>
<doc id="1054845" url="https://pl.wikipedia.org/wiki?curid=1054845" title="Derartu Tulu">
Derartu Tulu

Derartu Tulu (ur. 21 marca 1972 w Bekoji) – etiopska lekkoatletka, specjalizująca się w biegach na długich dystansach.
Dwukrotna mistrzyni olimpijska w biegu na 10 000 metrów (1992, 2000). W 2004 zdobyła swój trzeci olimpijski medal na tym dystansie, tym razem brązowy. W mistrzostwach świata wywalczyła w biegu na 10 000 m złoto (2001) i srebro (1995). Była też trzykrotną mistrzynią świata w biegach przełajowych (1995, 1997, 2000).

</doc>
<doc id="1054847" url="https://pl.wikipedia.org/wiki?curid=1054847" title="USS Swatara">
USS Swatara

Okręty US Navy o nazwie USS "Swatara", pochodzącej od rzeki Swatara Creek – dopływu Susquehanna:

</doc>
<doc id="1054850" url="https://pl.wikipedia.org/wiki?curid=1054850" title="Opcja barierowa">
Opcja barierowa

Opcja barierowa ("ang. barrier option, knock-out option") – rodzaj opcji egzotycznej, której wykonanie zależy od tego czy cena instrumentu bazowego osiągnie lub przekroczy ustalony poziom.
Opcje barierowe dzielimy na opcje wejścia i wyjścia. Opcja wejścia uaktywnia się po przekroczeniu ceny instrumentu bazowego ustalonej bariery, z kolei opcja wyjścia przestaje być aktywna w momencie przekroczenia ceny instrumentu bazowego ustalonej bariery.

</doc>
<doc id="1054858" url="https://pl.wikipedia.org/wiki?curid=1054858" title="Abwehrgruppe 218">
Abwehrgruppe 218

Abwehrgruppe-218, zwana też Grupą Bojową "Edelweiß" (niem. Kampfgruppe "Edelweiß") – ochotnicza formacja zbrojna do działań specjalnych SS złożona ze Słowaków, Kozaków dońskich, mieszkańców Kaukazu i Niemców pod koniec II wojny światowej.
Historia.
W połowie września 1944 r. przybył do Bratysławy skierowany z Głównego Urzędu Bezpieczeństwa Rzeszy (niem. RSHA) SS-Obersturmbannführer Erwin Thun von Hohenstein. Miał on duże doświadczenie w prowadzeniu działań przeciwpartyzanckich wyniesione z okupowanych obszarów ZSRR i Polski. Jego zadaniem było zorganizowanie jednostki wojskowej do zadań specjalnych pod nazwą Abwehrgruppe-218, której głównym zadaniem miało być zwalczanie partyzantki słowackiej i sowieckiej w centralnej i zachodniej części Słowacji. 
Struktura organizacyjna jednostki.
Jej formowanie rozpoczęło się pod koniec września w Żylinie. Sztab składał się z niemieckich oficerów pochodzących z Dywizji Grenadierów Pancernych "Brandenburg". Dowództwo objął Erwin Thun von Hohenstein, jego zastępcą i szefem sztabu został SS-Obersturmführer König. W skład jednostki weszły pododdziały złożone z Dońskich Kozaków (40-50 ludzi) pod dowództwem Anisima R. Berlizowa (Berlisowa) oraz mieszkańców Kaukazu (ok. 50 ludzi, głównie Czerkiesów), a także Niemców. Powstał także pododdział w sile 20-25 ludzi (różnych narodowości, głównie słowackiej i czeskiej), którzy byli byłymi partyzantami. Pełnili oni funkcje zwiadowców, agentów i prowokatorów. Podstawę stanowił jednak pododdział Słowaków (ok. 130 żołnierzy) pochodzących z organizacji Slovenská Pracovná Služba (SPS), na czele których stał były kapitan armii słowackiej SS-Hauptsturmführer Ladislav Nižňansky. 
Abwehrgruppe 218 liczyła ok. 300 ludzi. W swojej działalności współpracowała z armią słowacką i niemieckim SD. W miastach i wsiach powstała siatka informatorów i donosicieli, którzy powiadamiali dowództwo jednostki o ruchach oddziałów partyzanckich. Informacje uzyskiwano też od zdrajców, którym wypłacano znaczne sumy pieniędzy, oraz wymuszano torturami od schwytanych partyzantów. Żołnierze Abwehgruppe 218 byli bardzo dobrze uzbrojeni i wyposażeni. Używali karabinów i pistoletów produkcji niemieckiej, czechosłowackiej i sowieckiej. Nosili zarówno mundury słowackie, jak też niemieckie.
Działalność bojowa.
Do połowy marca 1945 r. Abwehrgruppe 218 przeprowadziła ok. 50 akcji przeciwpartyzanckich, podczas których zabiła ok. 300 ludzi, a schwytała ok. 600. M. in. 21 listopada 1944 r. wkroczyła ona do wsi Kšinná w powiecie Banovce nad Bebravou, w której jej członkowie rozstrzelali 18 mieszkańców narodowości żydowskiej. Najbardziej bestialskim wyczynem grupy była dokonana 21 stycznia 1945 r. pacyfikacja dwóch wsi w powiecie Žarnovica: Kľak i Ostrý Grúň. Łącznie w obu wsiach członkowie grupy zamordowali 146 osób (w większości kobiety i dzieci), a następnie ograbili i spalili wszystkie zabudowania (łącznie 260 budynków).
W sytuacji zbliżającego się frontu jednostka przemaszerowała do Makova. Coraz bardziej mnożyły się dezercje, głównie Słowaków i spadało morale żołnierzy. Odmawiano wykonywania rozkazów. Słowacy chcieli zostać w kraju i powrócić do domów, zaś Niemcy i przedstawiciele narodów ZSRR zamierzali wycofywać się na zachód, aby poddać się zachodnim aliantom. Pod koniec kwietnia jednostka przeszła do Vsetina, skąd wraz z innymi oddziałami niemieckimi rozpoczęła odwrót w kierunku Ołomuniec-Nemecký Brod-Tábor. 5 maja dotarto do Czeskich Budziejowic. Tam E. Thun von Hohenstein zdał dowództwo swojemu zastępcy Königowi, który wraz kilkoma niemieckimi oficerami ze sztabu przedostał się na tereny zajęte przez Amerykanów. Natomiast E. Thun von Hohenstein 9 maja dostał się do niewoli sowieckiej.

</doc>
<doc id="1054862" url="https://pl.wikipedia.org/wiki?curid=1054862" title="Old Rag">
Old Rag



</doc>
<doc id="1054867" url="https://pl.wikipedia.org/wiki?curid=1054867" title="Digital merchandising">
Digital merchandising

Digital merchandising – cyfrowy przekaz reklamowy w miejscu sprzedaży, emitowany za pomocą monitorów LCD lub ekranów holograficznych.

</doc>
<doc id="1054868" url="https://pl.wikipedia.org/wiki?curid=1054868" title="Martina Hellmann">
Martina Hellmann

Martina Hellmann z domu Opitz (ur. 12 grudnia 1960 w Lipsku) – niemiecka lekkoatletka specjalizująca się w rzucie dyskiem, która w pierwszej części kariery startowała w barwach NRD.
Dwukrotna uczestniczka igrzysk olimpijskich - Seul 1988 (złoty medal, jej wynik z tych zawodów – 72,30 jest aktualnym rekordem olimpijskim) oraz Barcelona 1992 (odpadła w eliminacjach). Dwa razy stawała na najwyższym podium mistrzostw świata - Helsinki 1983 oraz Rzym 1987. W 1986 oraz 1990 zdobywała brąz mistrzostw Europy. Rekord życiowy: 72,92 (20 sierpnia 1987, Poczdam). Rezultat ten jest dziesiątym w historii rzutu dyskiem kobiet.

</doc>
<doc id="1054874" url="https://pl.wikipedia.org/wiki?curid=1054874" title="Federacja Republik Arabskich">
Federacja Republik Arabskich

Federacja Republik Arabskich (, "Ittiħād al-Ǧumhūrijjāt al-`Arabijja") – federacja Egiptu, Libii i Syrii, formalnie istniejąca w latach 1972–1977. 
Historia.
Pomysłodawcą federacji był libijski przywódca Muammar al-Kaddafi. W jego zamierzeniu miała stanowić zalążek panarabskiego państwa.
W zgodzie z przeprowadzonymi w marcu 1972 roku referendami w Egipcie, Libii i Syrii, 1 lipca oficjalnie powołano do życia Federację Republik Arabskich. Postanowienia tworzące federację nie weszły nigdy w życie. W marcu 1977 r. oficjalnie ją rozwiązano.

</doc>
<doc id="1054875" url="https://pl.wikipedia.org/wiki?curid=1054875" title="Stoki (Łódź)">
Stoki (Łódź)

Stoki – osiedle w północno-wschodniej części Łodzi, na terenie Widzewa, sąsiadujące z osiedlami: Sikawa, Mileszki, Podgórze, „Lumumbowo”, Doły.
Nazwa osiedla wiąże się ze specyficznymi warunkami terenowymi, które istotnie kontrastują z pozostałymi łódzkimi osiedlami. Stoki stanowią najwyższy obszar na Wzniesieniach Łódzkich, wyniesiony kilkadziesiąt metrów nad całym miastem, z największymi deniwelacjami. Za Królestwa Polskiego istniała gmina Stoki.
Granice osiedla.
Niemały problem stanowi dokładne wyznaczenie granic Stoków. Zupełnie odmiennie wyglądać to będzie, jeśli przyjmie się za kryteria oceny: zależności historyczne, określenia używane potocznie przez mieszkańców, czy obecne granice administracyjne.
Wedle wersji, która określa Stoki jako bardzo rozległy obszar, wytycza się ich północną granicę ulicą Opolską, południową zaś torami kolejowymi linii nr 458 (między dworcami Łódź Niciarniana a Łódź Widzew).
Nieco mniejsze terytorium zajmuje katolicka parafia pw. Matki Boskiej Różańcowej (powstała w Stokach w latach 30. XX wieku). Zajmuje ona obszar: między ulicą Opolską – na północy, ulicą Pomorską – na południu, ulicą Listopadową – na wschodzie i terem kolejowym linii nr 16 (pomiędzy Łodzią Widzewem a Łodzią Radogoszczem) – na zachodzie.
Według obecnego administracyjnego podziału miasta najważniejsza część obszarów historycznie ukształtowanego osiedla Stoki wchodzi w skład osiedla administracyjnego Stoki-Sikawa-Podgórze. Reszta terenów zaliczanych powszechnie do Stoków (położonych głównie na wschód od ulicy Giewont) znajduje się w granicach osiedla administracyjnego Dolina Łódki.
Prócz podziału na osiedla administracyjne funkcjonuje w Łodzi (od 2005) podział miasta stworzony dla potrzeb Systemu Informacji Miejskiej. Zgodnie z nim, osiedle Stoki stanowi obszar ograniczony:
Stosownie do tego, na północ od granicy Stoków znajduje się osiedle Sikawa (czasami traktowane jako część Stoków), na południe i wschód – osiedle Mileszki oraz na zachód – osiedle Niciarniana.
Geografia.
Rzeźba terenu.
Według podziału Łodzi na jednostki geomorfologiczne dokonanego przez J. Goździka Stoki znajdują się na obszarze Wzgórz Łagiewnickich, z których najwyższą część (powyżej 240 m n.p.m.) stanowi Płaskowzgórze Stokowskie (patrz mapa hipsometryczna Łodzi).
Wpływ na ukształtowanie takiej rzeźby miały zlodowacenia skandynawskie epoki plejstocenu. Wówczas to, gdy topił się lądolód, pojawiającą się wolną przestrzeń wypełniały wody lodowcowe nanoszące osad w postaci piasków i żwirów. Skutkiem tej akumulacyjnej działalności było wytworzenie stoliwa kemowego, które obejmuje większą część obszaru Stoków.
Prócz czynników naturalnych, na rzeźbę Stoków, swój wpływ odegrały także działania ludzkie. W latach 30. XX wieku z zachodu osiedle zostało oddzielone od Łodzi kilkumetrowym nasypem, który powstał pod budowaną Linię kolejową nr 16 relacji Łódź Widzew – Zgierz.
W II połowie XX wieku we wschodniej części Stoków stworzono kilka kopalni piasku i żwiru, których eksploatacja spowodowała powstawanie dużych zagłębień. Wcześniej jeszcze (w XIX wieku) w Stokach próbowano wydobywać węgiel brunatny, ale ponieważ jego pokłady okazały się niewielkie, a eksploatacja nieopłacalna, szybko tego zaprzestano.
Hydrologia.
Stoki położone są przy dziale wodnym I rzędu. Z okolicznych wzgórz niegdyś regularnie biło wiele strumieni. Prawdopodobnie w najwyższej części Stoków znajdowały się kiedyś źródła rzeki Łódki. Natomiast w południowej części Stoków (przy skrzyżowaniu ulic Pomorskiej i Giewont) obecnie zaznaczają się źródła Jasienia.
Ponadto w pobliżu Stoków biją źródła rzek: Bzury i Sokołówki (przy osiedlu Rogi), Miazgi (przy osiedlu Nowosolna) – z dorzecza Wisły oraz Neru (pomiędzy ul. Pomorską i Henrykowską, przy osiedlu Mileszki) – z dorzecza Odry.
Historia administracyjna.
Dawniej samodzielna miejscowość (wieś, kolonia i folwark). Od 1867 w gminie Stoki, zniesionej w 1868, po czym Stoki włączono do gminy Nowosolna.. W okresie międzywojennym należały do powiatu łódzkiego w woj. łódzkim. W 1921 roku kolonia Stoki liczyła 337 mieszkańców, wieś Stoki 82, a folwark Stoki 70. 1 września 1933 utworzono gromadę (sołectwo) "Stoki" w granicach gminy Nowosolna, składającą się z wsi Stoki, folwarku Stoki, cegielni Stoki i kolonii Jędrowizna. Podczas II wojny światowej miejscowość włączono do III Rzeszy. 
Po wojnie Stoki powróciłѕ na krótko do powiatu łódzkiego woj. łódzkim, lecz już 13 lutego 1946 włączono cały skład gromady Stoki do Łodzi.
Historia.
Początki Stoków (XIV wiek).
Niegdyś Stoki stanowiły podłódzką wieś. Trudno jest ustalić, kiedy dokładnie powstały.
W 1350 w dokumencie poświęconym podziałowi dóbr Gieczno w Łęczyckiem wymieniona jest dąbrowa Stoki, położona nieopodal Rogów, jako część należąca do tej rycerskiej wsi.
Kolejny podobny zapis pochodzi z 1369. Następny dokument z 1390 wymienia już Stoki jako odrębną własność (właścicielem był Paszko ze Stoków, być może przodek rodziny Stokowskich).
Pierwszy kościół na Stokach, Jakub Romiszewski, nowy ród Stokowskich.
Tradycja mówi, iż w 1438 dziedzic Stoków – Sieciech (wówczas piastujący stanowisko łowczego większego łęczyckiego) ufundował w Stokach kościół, który stał się filią kościoła parafialnego pw. św. Doroty w Mileszkach. Obecnie nie wiadomo, gdzie dokładnie mieściła się ta świątynia (nie zachował się żaden dokument jasno wskazujący takowe miejsce).
W 1511 ze względu na bardzo zły stan kościoła w Mileszkach, staraniem tamtejszego proboszcza, ks. Macieja, kanonika łęczyckiego, kościół ze Stoków został przeniesiony do siedziby parafii. Zdarzenie to wiąże się ściśle z mającym miejsce w tym samym roku skupieniem w rękach jednego posiadacza wielu okolicznych dóbr (Stoków, Mileszek, Woli Mieczkowej – później nazywanej Sikawą, Woli Stokowskiej). Był nim Jakub Romiszewski z Romiszowic herbu Jelita, który poślubił Annę ze Stoków (córkę Jana z Łęk, herbu Topór, wnuczkę Sieciecha).
Syn Jakuba i Anny – Jan Romiszewski, ponieważ był posiadaczem okolicznych dóbr, które zamieszkiwał, był nazywany Janem ze Stoków i Chojen. Natomiast jego syn – Jakub był już nazywany Stokowskim (po raz pierwszy nazwisko to pojawiło się w dokumentach około 1570).
Stoki własnością Stokowskich.
Ród Stokowskich z czasem zaczął liczyć się w skali wojewódzkiej. Nie był natomiast tak silny, aby móc odgrywać istotną rolę na arenie ogólnopolskiej. Ważną miarą pozycji Stokowskich były pełnione przez nich funkcje. Istotną wiedzę na ten temat przekazują nam zachowane z tamtych czasów rejestry podatkowe. Najstarszy, który przetrwał do naszych czasów, pochodzący z 1576 podaje, iż właścicielami Stoków byli dwaj bracia. Prócz wspomnianego już Jakuba, który piastował funkcję łowczego łęczyckiego Stoki należały także do Stanisława Stokowskiego.
Według akt diecezji włocławskiej w sierpniu 1591 do Łodzi przybył biskup Hieronim Rozdrażewski. Wysłuchał wówczas skarg mieszkańców. „Ukarał szlachcica Stokowskiego za nierząd, niesprawiedliwość i krzywdy wyrządzone przez niego poddanym na mieniu i życiu. Dom jego rozpusty kazał biskup zburzyć i z ziemią zrównać.” W nie w pełni jasnym przekazie brakuje imienia szlachcica. Być może był to Stanisław(?). Brak też opisu, gdzie znajdował się ten „rozpustny dom” Stokowskiego, czy w Łodzi, czy w Stokach. Poza tym nie jest konkretnie podane, jak wyglądać miała kara za wyrządzone przestępstwa.
W tym okresie wieś Stoki posiadała szlachecki folwark, karczmę, piętnaście zagród chłopskich, 140 ha gruntów chłopskich (z czego ok. 50 ha było opuszczonych). Po Jakubie Stokowskim karierę urzędniczą wiedli dwaj jego synowie: Marcin (podstoli łęczycki) i Jakub (który niejako odziedziczył funkcję po śmierci brata). Kolejny zachowany rejestr z 1616 wskazuje na brak rozwoju dóbr Stokowskich. Z czasem coraz więcej ziemi pozostawało w odłogu. W połowie XVII w. Stokowskim udało się w pewnym stopniu odbudować swój majątek.
Odniesienie tego, że sytuacja Stokowskich się polepszyła, znajdziemy też w tym, że kolejnym urzędnikiem wojewódzkim – podstolim łęczyckim do 1659 był Stanisław Stokowski.
Jednak potop szwedzki wywarł istotną rolę dla sytuacji tej wsi. W 1661 były tylko trzy zagrody chłopskie. Pięć lat później o jedną zagrodę więcej, przy czym pięć zagród było wówczas całkowicie opuszczonych.
Dwór Stokowskich.
Według zachowanych opisów z XVII w. dwór Stokowskich był niewielki. Miał dwa kominy. Posiadał cztery izby i jedną komorę. Stan ogólny był bardzo zły. Dach w połowie był przegniły, podłoga popsuta, podziurawiona. Budynki gospodarcze były zniszczone, od dawna nie remontowane. Przy dworze była niewielka piekarnia (posiadała izbę, komorę, sień i piwnicę). Jej stan był także kiepski. Natomiast położony nad stawem browar był zdewastowany (posiadał przegniłe ściany i w ogóle nie było wtedy już sprawnych urządzeń do produkcji piwa). W tym czasie we wsi było 67 ha ornej ziemi.
Sytuacja wsi w XVIII wieku.
O sytuacji ekonomicznej Stoków bardzo wiele można wywnioskować z nieco romantycznej historii, która miała miejsce na początku XVIII wieku. Wówczas to łódzki mieszczanin, nazwiskiem Ostojski zakochał się w „dziewce ze Stoków wsi jaśnie pana Stokowskiego” o imieniu Maryjanna. Miłość ta była wielka uczuciem, choć nieodpowiednia ze względu na różnice stanowe. On nie tak bogaty, ale w końcu mieszczanin (czyli wolny). Ona zmuszona do pracy jako parobka w majątku Stokowskiego. Dziedzic nie miał zamiaru przyzwolić na to, aby kolejna osoba opuściła jego wieś, przy i tak trudnej sytuacji.Jednak uczucie okazało się silniejszym od podziałów stanowych. Trwały w miłości Ostojski pewnego razu wykradł nocą ze Stoków Maryjannę na „despekt a dyshonor wielki” pana Stokowskiego i uciekł z nią do Lutomierska, gdzie się pobrali. Po kilku tygodniach „miodowego miesiąca” młodzi powrócili do Łodzi. Kiedy wieści te doszły do pana Stokowskiego, postanowił on zmobilizować swych poddanych i na ich czele najechać pewnej nocy na dom Ostojskich, w celu odebrania swej prawowitej własności – Maryjanny.
Siłą wyważono drzwi, związano pana młodego, pobito jego ojca i braci. Nie udało się natomiast dostać panny Maryjanny, która zabarykadowała się na strychu domu. Poza tym poczęła panicznym krzykiem wzywać pomocy, czym zwołała na miejsce okolicznych mieszczan, uzbrojonych w widły i siekiery. Prawdopodobnie do bójki nie doszło, ale nastąpiła bardzo ostra i szczera wymiana zdań. W stronę Stokowskiego skierowano słowa „niepoćciwe”. uwłaczające godności stanu szlacheckiego.
Sprawa miała zakończyć się przed sądem biskupim. Na szczęście dzięki ekonomowi klucza łódzkiego – Wolskiemu, który okazał się dobrym mediatorem, doszło do pogodzenia się obu stron sporu. Mieszczanie przeprosili publicznie Stokowskiego. Ostojscy na zamianę za Maryjannę dali Stokowskiemu swą służącą, co spowodowało, że liczba jego poddanych nie zmniejszyła się i zrezygnował ze swych pretensji wobec panny, teraz już pani, w dodatku mieszczanki – Maryjanny.
Cała sprawa pokazuje, jak ważny dla Stokowskiego był jeden pracownik w jego wsi. Ile był gotów zrobić, aby odzyskać tę osobę.
Następne zapiski z lat 1776-1777 wspominają o ośmiu chłopskich zagrodach. Dwór określono jako niewiele większy od chłopskiej chałupy. Ziemi ornej było już więcej, niż wcześniej, bo ok. 160 ha. Żywy inwentarz stanowiło: 5 koni, 10 wołów, 5 krów, 4 cielęta, 35 świń, 22 indyki, 12 gęsi, 4 kaczki i 24 kury.
W latach 1789-1790 cały czas we wsi było osiem zagród chłopskich.
Położenie wsi Stoki.
Dawną wieś Stoki można zaliczyć do gatunku starych wsi zwartych. Prawdopodobnie wieś ta położona była mniej więcej tam, gdzie dzisiejsze osiedle „na dołku”. Jednak trudno jest dokładnie ustalić jej położenie. Dokumenty z dawnych czasów niewiele mówią o tym, że pośrodku wsi były 3 sadzawki. Na mapach z końca XVIII i początku XIX w. wieś Stoki zaznaczona jest przy gościńcu z Łodzi do Brzezin, gdzieś w rejonie dzisiejszej ulicy Telefonicznej. Folwark był usytuowany na południowy wschód od wsi.
Najdłuższy czas w posiadaniu Stokowskich były tereny położone między dzisiejszą ulicą Opolską a torami kolejowymi relacji Łódź Fabryczna – Łódź Widzew.
Kres majątku Stokowskich (XIX wiek).
Żyjący na początku XIX w. dziedzic Stokowski (człowiek pełen rozmachu, ale bez pieniędzy) posiadał rycerskie zamiary wobec panny Krapaczówny, z majątku Krapaczów w guberni piotrkowskiej. Przy braku zgody jej rodziców na małżeństwo, postanowił wykraść ją i przywieść na Stoki. Stary Krapacz w zamian za to rzucił na Stokowskiego przekleństwo, w którym można dostrzegać zapowiedź upadku majątku Stokowskich.
Z czasem nastąpiły licytacje bez końca na mocy wyroków wydawanych w imieniu cara. Gazeta z połowy XIX w., drukująca ogłoszenia Towarzystwa Kredytowego Ziemskiego, zaczęła zamieszczać szereg dramatycznie brzmiących informacji o całkowitej upadłości majątku Stokowskich. Potem w księgach hipotecznych ukazał się zapis:
"Właściciel: Wincenty Franciszek Stanisław trzech imion Stokowski – nabył 13 lipca 1829 przed reyentem powiatu zgierskiego na mocy umowy z Wincentym Lubiatowskim zawartej, z mocy którey stał się wyłącznym tych dóbr właścicielem, po odłączeniu takowych od dóbr Sikawy."
Z zapisu tego wynika, iż Stokowskim pozostały już tylko Stoki. Inne zaś okoliczne majątki przestały być ich własnością.
Za poparcie dla powstania styczniowego car pozbawił majątku Stanisława Stokowskiego i zesłał go na Syberię. I to był kres Stokowskich na Stokach.
Wojciechowscy na Stokach.
Nowym rozdziałem w dziejach Stoków było przybycie tutaj rodziny Wojciechowskich. W 1892 ziemianin Szymon Wojciechowski wykupił stokowskie ziemie od cara (wygrywając licytację kwotą 10 000 rubli + 1 rubel – ten właśnie jeden rubel przewyższył szalę licytacyjną).
Jego bardzo ambitne plany utworzenia gospodarstwa na wzór prawdziwie szlachecki, działającego przy wielkim przemysłowym mieście Łodzi, miernie były realizowane. Istotnym tego powodem był na pewno słaby stan ziemi uprawnej (na Stokach dominował piach i żwir). Aby móc jakkolwiek prosperować, Wojciechowscy z czasem dzielili swą ziemię na działki, które wykupowało pod budowę domów wielu mieszkańców Łodzi i okolic.
Urbanizacja Stoków od początku XX wieku.
Na dawnych posiadłościach Stokowskich, wówczas Wojciechowskich, między obecnymi ulicami: Bronisława Czecha, Krokusową, Pszczyńską a Czorsztyńską w 1908 przystąpiono do podziału na działki pól rolniczych. W taki sposób z czasem powstało osiedle domków jednorodzinnych. Ulice zostały tam wyznaczone wzdłuż osi północ-południe z kilkoma prostopadle do nich przylegającymi połączeniami (ul. Czecha, Telefoniczna, Źlebowa i Pszczyńska). Z czasem dla tego osiedla utarła się nazwa „Place Stoki”. Jednak obecnie nie jest już ona stosowana.
W związku z tragiczną sytuacją mieszkaniową Łodzi w 1936 na "Górce Stokowskiej", przy ulicach: Halnej, Turnie i Wichrowej, Towarzystwo Osiedli Robotniczych wybudowało spore osiedle szeregowych domków jednorodzinnych dla lepiej sytuowanych robotników. Z racji położenia na szczycie wzgórza osiedle to potocznie nazywane jest „osiedlem na górce”. bądź też „górnymi blokami”.
Na przyszłość planowano w okolicy budowę kolejnego osiedla, ale w wyniku nadejścia wojny, nie doszło do realizacji tego planu.
Drugi kościół na Stokach.
W 1928 w parafii św. Doroty w Mileszkach (do której należały wówczas Stoki) proboszczem został ks. dr Witold Nadolski. Szybko dostrzegł, że odległość ok. 6 km, jaka dzieli mieszkańców Stoków i Sikawy od siedziby parafii, negatywnie wpływa na prawidłową realizację praktyk religijnych. Najpierw przydzielił tym, coraz bardziej przypominającym miejskie osiedla, wsiom oddzielnego duszpasterza – ks. Jacka Gawędę, który był wikarym w jego parafii. Następnie wraz z mieszkańcami zabrał się za budowę kościoła, który powstał na wzgórzu leżącym na granicy Stoków i Sikawy w rekordowo szybkim czasie (ok. półtora roku). Teren pod kościół ofiarowali spadkobiercy Stan. Wojciechowskiego (większa część) oraz Stow. Kulturalno-Oświatowe Pracowników Tramwajowych (KEŁ; Kolei Elektrycznej Łódzkiej [tramwaje miejskie]) „Książka”. Poświęcił go 5 VII 1931 r. ordynariusz łódzki ks. bp Wincenty Tymieniecki. Pierwszy dzwon do tego kościoła, o nazwie „Roman”. został ufundowany w III rocznicę jego poświęcenia. Został odlany z metalu ofiarowanego przez zakłady włókiennicze „Ludwik Geyer, Sp. Akc. w Łodzi”, który na miejscu (!!) przetopili dwaj bezrobotni giserzy łódzcy – W. Gołuch i M. Sielski. Dzwon waży 110 kg, poświęcił go 29 VII 1934 r. bp W. Tymieniecki. Początkowo był to kościół filialny parafii w Mileszkach. W 1932 bp W. Tymieniecki erygował przy tym kościele parafię Matki Boskiej Różańcowej w Stokach-Sikawie.
II wojna światowa.
Podczas II wojny światowej Niemcy okupowali Łódź i jej okolice (także Stoki). Nieopodal folwarku Stoki wybudowali od podstaw, istniejące do dziś, osiedle mieszkaniowe o typowo niemieckiej architekturze. Ta inwestycja była niejako realizacją przedwojennych planów Polaków związanych z urbanizacją tego terenu. W posiadających dobre na owe czasy warunki sanitarne dwupiętrowych domach zamieszkali żołnierze oraz urzędnicy. Na dworzec kolejowy Stoki przywożono rannych żołnierzy, których na Stokach leczono.
Osiedle to ma ciekawe rozplanowanie. Istnieje miejska legenda, jakoby osiedle miało przypominać z lotu ptaka swastykę. Nie jest to jednak zgodne z zachowanymi planami Niemców budowy osiedla Stockhof czy zdjęciami lotniczymi. Osiedle miało się roztaczać na południowym i zachodnim zboczu Stoków z widokiem na Łódź, jednak Niemcom udało się zrealizować jedynie częściowo najbardziej wysunięty na południe fragment osiedla. Na planie widać także budynek obecnej szkoły w najwyższym punkcie osiedla. Budowa tego fragmentu została dokończona po wojnie już przez Polaków, jednak nie zupełnie tak, jak zakładali to wcześniej okupanci.
Po II wojnie światowej – włączenie w granice Łodzi.
Po zakończeniu II wojny światowej Stoki włączono w granice administracyjne miasta Łodzi. Oznaczało to wiele ważnych zmian dla Stoków. Przede wszystkim ważne stało się to, że od tej pory istotne zmiany dotyczące tej okolicy miała podejmować administracja miejska ulokowana kilka kilometrów dalej (co ma w sobie pewne pozytywne, ale też negatywne skutki).
Nazwy ulic.
Czasy okupacji przyniosły niemieckie nazewnictwo ulic, które trzeba było po wojnie dla porządku zamienić polskim.
Poza tym niedopuszczalnym było, aby w jednym mieście powtarzały się nazwy ulic (zjawisko to powodowało wielki chaos – a takich przypadków było w całej Łodzi sporo). W związku z tym przystąpiono do koniecznych zmian. Ulice na Stokach otrzymały w większości nowe nazwy.
Charakterystycznym dla tej okolicy jest fakt, że większość tych nazw – z których prawie wszystkie zachowały się do dziś – odwołuje się swą tematyką do specyfiki osiedla (najwyżej położone w Łodzi Stoki otrzymały typowo górskie nazewnictwo ulic). Tylko pojedyncze przypadki nazw mają zupełnie inną etymologię. Ta tendencja przyczyniła się do tego, że nadane nazwy przetrwały burzliwe pół wieku, kiedy to kilkukrotnie zmieniały się stery władz samorządowych decydujących o tychże nazwach. Stało się tak, bowiem w żaden sposób nazwy te nie odnosiły się jednoznacznie do historii i polityki.
Osiedle im. Juliana Marchlewskiego.
Po zakończeniu działań wojennych na osiedlu, które dotychczas zajmowali żołnierze niemieccy, utworzone zostały polskie koszary wojskowe. Po pewnym uspokojeniu się sytuacji wojsko opuściło to miejsce. Następnie osiedle to zaludniła bardzo zróżnicowana ludność. Byli to głównie robotnicy (w większości przyjezdni) pracujący w łódzkich fabrykach, przedstawiciele inteligencji i inni.Poprowadzone między blokami ulice posiadają nazwy – Górska, Pieniny, Potokowa, Przełęcz, Skalna, Szczytowa, Zbocze.
Po przemianach 1989 nazwę osiedla anulowano. Obecnie osiedle to potocznie jest nazywane „osiedlem na dołku” (z racji położenia poniżej szczytu Górki Stokowskiej).
Osiedle ZOR.
Kilka lat po zakończeniu II wojny światowej Zakład Osiedli Robotniczych przystąpił na Stokach do budowy kolejnego osiedla. Prace zakończono w 1953. Osiedle to ulokowano w miejscu, gdzie do tej pory rozpościerały się pola uprawne.
Domy na tym osiedlu posiadają ciekawą architekturę (spadziste dachy przypominają pruskie oraz góralskie). W każdym stworzono takie warunki, by mogło tam mieszkać kilka rodzin (wszystkie bliźniaki oraz segmenty są jednopiętrowe z charakterystyczną pojedynczą, niezwykle stromą klatką schodową). Między budynkami a ulicami wyznaczono miejsce na ogródki. Dzięki temu dziś mieszkańcy (obecnie w większości właściciele tychże posesji) mają gdzie parkować samochody (co przyczyniło się do tego, że wąskie chodnik i jezdnia są tylko sporadycznie zajmowane przez pojazdy).
Główną linię osiedla ZOR wyznaczyła droga, która powstała jako przedłużenie ulicy Skalnej w kierunku wschodnim. Poza tym powstały ulice: Bazaltowa, Dolina Kościeliska, Juhasowa, Krzemieniowa, Podgórze, Saneczkowa i Wierchowa. Dla połączenia osiedla z ulicą Nowotki (dziś Pomorską) poprowadzono na południe kilkusetmetrowy odcinek drogi od ulicy Jędrowizny do Nowotki. Ulicę tę oznaczono błędnie jako początkowy odcinek ul. Henrykowskiej (od 2013 oficjalna, urzędowa nazwa: ulica Kasprowy Wierch). Na niektórych jednak mapach drogę tę traktowano jako fragment ul. Jana Dębowskiego, która obecnie także uchodzi do Pomorskiej, lecz ok. 100 m na zachód. 
Apartamentowiec przy ul. Skalnej.
W latach 1992-1994 spółka akcyjna „Północ” zbudowała pomiędzy ulicami: Skalną, Dębowskiego i obecną ul. Kasprowy Wierch (tj. na wolnym obszarze pomiędzy osiedlami niemieckim a ZOR) budynek wielorodzinny o podwyższonym standardzie, z ponad 30 mieszkaniami, na który składają się cztery doklejone do siebie bloki o wymiarach 20 X 15 m. 
Pod koniec 1994 nowi mieszkańcy wspólnie dokupili sąsiedni wolny plac, o powierzchni ok. 30 arów, na którym zorganizowano teren zielony. Wkrótce cały kompleks został ogrodzony.
Instytucje użyteczności publicznej na Stokach.
Z czasem dla potrzeb powstałych na Stokach osiedli stworzone zostały odpowiednie instytucje użyteczności publicznej. W istniejących już budynkach osiedla Marchlewskiego utworzono:
Z powodu największego w Łodzi przyrostu naturalnego panującego na Stokach, dotychczasowe zaplecze edukacyjne stało się nie wystarczającym. Aby uczniowie nie tłoczyli się już w niewielkim, drewnianym budynku szkoły (dziś schronisko dla bezdomnych mężczyzn Towarzystwa Pomocy im. św. Brata Alberta) wybudowano nieopodal (na szczycie Górki Stokowskiej, przy ul. Serpentyny, dziś Giewont) Szkołę Podstawową nr 139. Poza tym przy ul. Krokusowej powstała druga szkoła podstawowa (nr 149, dziś państwowe pogotowie opiekuńcze). Dla młodszych dzieci wzniesiono dwa przedszkola (położone od siebie zaledwie o 300 m, przy ul. Potokowej i Wichrowej).
Gmach ulokowany przy ulicy Pieniny 30, zaraz po II wojnie światowej, podobnie, jak większość okolicznych budynków mieszkalnych osiedla Marchlewskiego, adaptowano na bursę dla kobiet, które przyjeżdżały z całego kraju i podejmowały pracę w łódzkim przemyśle lekkim. Po kilku latach budynek zmienił swoje przeznaczenie, stając się szpitalem. Z czasem dokonywano jego rozbudowy (zwiększono liczbę kondygnacji o dodatkowe piętro oraz dobudowano kilka pomieszczeń). Obecnie szpital im. dr. Emanuela Sonnenberga służy mieszkańcom Widzewa.
Od kilkunastu lat przy szpitalu działa też kostnica dla zmarłych tam pacjentów.
Ważną instytucją na Stokach, od samego początku swego istnienia, była i jest biblioteka. Działalność rozpoczęła 11 czerwca 1951. Do kwietnia 1963 nosiła nazwę: 10 Rejonowa Wypożyczalnia Książek dla Dorosłych. Przez pierwszy rok funkcjonowała przy ul. Zbocze 15, zajmując tylko jeden skromny pokój, o powierzchni 52 m². W momencie otwarcia, jej księgozbiór liczył zaledwie 2235 książek. Natomiast do chwili obecnej, przez półki biblioteki i ręce jej czytelników przewinęło się już ponad 45000 tytułów. Otwarcia Wypożyczalni dokonał ówczesny dyr. Miejskiej Biblioteki Publicznej w Łodzi prof. Jan Augustyniak.
Dnia 26 kwietnia 1952 biblioteka przeprowadziła się do nowego lokalu przy ul. Skalnej 2, i tutaj zadomowiła się na dobre.
W 1963, w wyniku reorganizacji bibliotek, zmieniła nazwę na: 1 Rejonowa Biblioteka Publiczna Łódź-Widzew. A dwa lata później wprowadziła tzw. wolny dostęp do półek.
W 1969, w ramach konkursu pod hasłem „Wczoraj, dziś, jutro mojego miasta, mojej dzielnicy”. w bibliotece zorganizowano spotkanie z byłym właścicielem cegielni Stoki. W konkursie zdobyła jedną z głównych nagród.
W 1973 na osiedlu rozpoczął działalność lokalny radiowęzeł, więc na jednej ze ścian pomieszczeń biblioteki pojawił się głośnik.
Rok 1976 ogłoszony został „Rokiem bibliotek i czytelnictwa”. W związku z tym biblioteka przygotowała nagranie dla radia. Emisja nagrania miała miejsce 22 lutego, o godz. 8:45, na antenie Polskiego Radia, na falach UKF.
Od 1964 do 1982, początkowo w budynku kina „Stoki” przy ul. Serpentyny 2, później (od 1967) przy ul. Skalnej 2 (w odrębnym pomieszczeniu), funkcjonowała również 8 Rejonowa Biblioteka Publiczna Łódź-Widzew, będąca biblioteką dla dzieci i młodzieży. W 1982 zapadła decyzja o przeniesieniu tejże na osiedle Widzew Wschód. Wtedy biblioteka dla dorosłych przejęła opuszczony lokal, w którym 1 września 1983 otworzone zostały: Oddział dla Dzieci i Czytelnia Naukowa, działające od tej pory w ramach 1 Rejonowej Biblioteki Publicznej Łódź-Widzew, przemianowanej później na Filię nr 1. Stan ten zachował się do jesieni 2004, kiedy to pomieszczenia Oddziału dla Dzieci i Czytelni, wraz z księgozbiorem dziecięcym, przejęła Filia nr 7 Miejskiej Biblioteki Publicznej Łódź-Widzew – biblioteka dla dzieci i młodzieży, przeniesiona na Stoki z ul. Targowej.
Biblioteka dla Dorosłych z ul. Skalnej 2, czyli Filia nr 1 Miejskiej Biblioteki Publicznej Łódź-Widzew, jest najstarszą widzewską biblioteką publiczną. Oddalona od centrum miasta, położona w „górzystym” zakątku Łodzi cieszy się zainteresowaniem lokalnej społeczności. Od początków swojego istnienia, a obecnie, wspólnie z biblioteką dla dzieci i młodzieży, stanowi jedyną placówkę kultury na osiedlu. W związku z tym, chcąc charakter swojej działalności podkreślić, organizowała i organizuje różnorodne imprezy. Do najciekawszych należały spotkania: z pisarzami, z prezesem Łódzkiego Klubu Płetwonurków, z uczestnikiem wyprawy w Himalaje i do Etiopii. W 1996 w bibliotece miała miejsce wystawa obrazów artysty malarza Mieczysława Saara (absolwenta Akademii Sztuk Pięknych w Krakowie, rodowitego Stokowianina, obecnie seniora tego osiedla).
Po kilku latach starań, w latach sześćdziesiątych udało się mieszkańcom Stoków załatwić, aby wybudowano na tym osiedlu kino. Ulokowano je między ulicami Giewont, Zbocze, Skalną a parkiem. Początkowo Rada Narodowa odmawiała budowy, uznając, że dla potrzeb tego osiedla, należałoby stworzyć budynek z 250 miejscami na widowni. A wówczas budowano kina z widownią liczniejszą co najmniej o 200 miejsc. Jednak w końcu Stoki doczekały się kina. Przez pewien czas na wielu seansach bywał komplet. Jednak wraz ze zmianami, jakie nastąpiły w latach osiemdziesiątych kino stało się nierentownym i niepotrzebnym. Po kilkunastu latach niszczenia budynek stał się własnością prywatną, przemianowano go na restaurację, gdzie można organizować różnego rodzaju imprezy okolicznościowe. Są tam również pokoje hotelowe.
Na Stokach ulokowano także (w budynku położonym przy ul. Rysy 6) siedzibę Okręgowego Przedsiębiorstwa Rozpowszechniania Filmów (później przekształconego w Okręgową Instytucję Rozpowszechniania Filmów). Znajdowała się tam dyrekcja, zarząd kadr i dział transportowy. W warsztatach kinotechnicznych ulokowanych obok naprawiano projektory do kin z całego dużego województwa łódzkiego (sprzed reformy administracyjnej w 1975). W warsztatach samochodowych naprawiano duży tabor (instytucja ta dysponowała 40 nysami, które, jeżdżąc po całym województwie z tzw. "kinami objazdowymi", rozpowszechniały kulturę tam, gdzie był do niej najmniejszy dostęp).
Znajdujący się między ulicami Skalną a Zboczem budynek, który przez lata służył osiedlu jako pralnia, w latach 80. XX w. został przystosowany na siedzibę okręgowej stacji chemiczno-rolniczej (dokonuje się tam badań próbek produktów rolniczych, gleb itp.).
Park im. gen. M. Zaruskiego, dawniej - im. Janka Krasickiego.
Kiedy na Stokach w ciągu kilkunastu lat powstały trzy niewiele od siebie oddalone osiedla, pojawiła się konieczność wygospodarowania terenu „zielonego”, gdzie da się pospacerować, pobawić się i odpocząć. W związku z tym w 1954 utworzono park, który nazwano imieniem Janka Krasickiego. Ulokowany on został w miejscu, gdzie wcześniej znajdowała się żwirownia dostarczająca piasek do budowy okolicznych osiedli.
Przez ponad 40 lat nazwy parku nie zmieniano. Potem podczas akcji dekomunizacyjnej usunięto z nazwy postać działacza komunistycznego, Janka Krasickiego. Po kilku latach park nazwano imieniem gen. Mariusza Zaruskiego i nazwa ta zachowała się do dziś.
Obecnie na terenie parku organizaowane są festyny osiedlowe.
Stadion na Stokach.
W latach sześćdziesiątych między ulicami Potokową, Serpentyny (dziś Giewont) i Dębowskiego a parkiem utworzono boisko sportowe z możliwością na późniejsze zbudowanie bieżni lekkoatletycznej (z racji tego zdarza się mówić o stadionie na Stokach). Prace przy tej inwestycji były dość skomplikowane (bowiem nachylenie terenu na odległości ok. 200 m, na której rozkłada się obiekt, jest dość spore, a boisko z założenia tworzy się na płaskim terenie), ale ostatecznie udało się uzyskać zakładany cel. Dookoła boiska, na skutek niwelacji terenu, powstały kilkunastometrowe wały ziemne. Były one doskonałym miejscem na utworzenie tam trybun, ale przez lata, nikt spośród zarządzających obiektem, nie zdecydował się na taką inwestycję (zapewne było to podyktowane ciągłymi deficytami funduszy).
Po kilku latach od powstania obiektu, założony został klub sportowy „TKKF Stoki”. w którym młodzi chłopcy mogli uprawiać piłkę nożną. Jednak zniknął on wraz z przemianami ustrojowymi.
Przez ostatnie lata obiektem opiekowała się pobliska szkoła podstawowa nr 139. Służył on dla imprez sportowych (organizowanych przez szkoły podstawowe, gimnazja i licea z całej Łodzi, głównie biegi przełajowe i mecze piłkarskie). Po infrastrukturze zaplecza sportowego, którą niegdyś stworzono przy klubie, od lat nie było już śladu. Kilka lat temu na obiekcie zbudowano drewniane bramki w poprzek pełnowymiarowego boiska, aby rozgrywać mecze na mniejszej powierzchni. Ale z braku systematycznych konserwacji uległy one zepsuciu. Przy tych bramkach postawiono ławki, które zostały zdewastowane.
Wspólnie z osiedlowymi radami w Mileszkach i Widzewie-Wschodzie opracowano projekt modernizacji boiska i utworzenie tutaj wielofunkcyjnego obiektu sportowo-rekreacyjnego. Projekt ten został oceniony przez Urząd Miasta Łodzi najwyżej spośród wszystkich planów inwestycyjnych tego typu zgłaszanych do urzędu miasta przez rady osiedli. W październiku 2007 zdecydowano przydzielić 978 tys. złotych na realizację tej inwestycji.
Plan obiektu zakłada budowę pełnometrażowego boiska do piłki nożnej, otoczonego bieżnią lekkoatletyczną. Za bramkami znajdą się boiska do koszykówki (z możliwością zalania go wodą w okresie zimowym i utworzenia naturalnego lodowiska) i siatkówki plażowej. Na istniejącym dookoła boiska nasypie zostaną zbudowane trybuny, a wokół nich chodnik. Obiekt będzie ogrodzony, a przy stadionie powstanie parking. W przyszłości planowane jest również wzniesienie budynku z przeznaczeniem na szatnie dla zawodników i sale gimnastyczne, treningowe.
Budowa stadionu realizowana była w trzech etapach. W lipcu 2008 rozpoczęła się realizacja pierwszego, zakładającego powstanie trybun na nasypach i ww. trzech boisk. Zakończenie budowy miało miejsce w 2014 roku. Od tego momentu obiektem zarządza Klub Sportowy „Victoria Stoki”. 
Pięć bloków z czasów PRL-u.
W latach siedemdziesiątych XX wieku wybudowano na Stokach pięć kilkukondygnacyjnych bloków z charakterystycznego na tamte czasy budulca – wielkiej płyty. Powstały one między ulicami Górską, Giewont i Szczytową, jako dopełnienie luki między blokami osiedla dwupiętrowego.
W pobliżu tych bloków (po drugiej stronie kina, przy zwieńczeniu ulicy Skalnej) znajduje się ciepłownia, która początkowo dostarczała energię do ich mieszkań. W latach dziewięćdziesiątych została ona zmodernizowana przy pomocy funduszy Phare. Do sieci tej ciepłowni dołączono również wszystkie dwupiętrowe budynki, znajdujące się przy ul. Górskiej. Na początku obecnego wieku, spółdzielnia mieszkaniowa, do której należą bloki z wielkiej płyty, zadecydowała o odłączeniu się od obecnej sieci grzewczej (najprawdopodobniej chodziło o jedne z najwyższych cen za ogrzewanie w Łodzi). W każdym z pięciu budynków zamontowano piece gazowe, które obecnie odpowiedzialne są za ogrzewanie.
Kolejną inwestycją spółdzielni mieszkaniowej, jest rozpoczęte pod koniec 2005 ocieplanie szczytowych ścian budynków, jednak obecnie, dotyczy to tylko dwóch bloków stojących przy ul. Górskiej.
Komunikacja miejska na Stokach.
Pierwszy tramwaj.
Tor tramwajowy na Stoki poprowadzono kilka lat po II wojnie światowej. Przy jego budowie swój udział mieli kolejarze, którzy zamieszkali na Stokach (osiedle TOR). Od PKP udało się zdobyć tory i konieczne dla ich stabilności podkłady. Pierwszy tramwaj przyjechał na pętlę przy ulicy Serpentyny 24 października 1948.
Linia tramwajowa nr 17.
Najpierw na Stoki docierała linia nr 17. Początkowo kursowała do pętli przy ul. Łagiewnickiej i Biegańskiego. Po roku podążała do pętli przy ul. Warszawskiej i Wycieczkowej. W 1952 przez krótki czas jeździła do pętli Łagiewnicka/Bema, by od 1 grudnia tegoż roku połączyć Stoki z Placem Wolności.
Od 1955 na kilka kursów dziennie, a od 1957 na cały rozkład przedłużono jej trasę na Koziny. W 1958 przez kilka miesięcy linię zawieszono. Od 1960 "siedemnastka" podążała ze Stoków ku pętli Srebrzyńska/Jarzynowa (w godzinach szczytu jeszcze dalej, na Nowe Złotno). Od 1966 docierała do pętli przy ul. Biegunowej. Kolejna zmiana trasy przeprowadzona w 1974 okazała się powrotem do historii ("17" znów jeździła do pętli na Nowym Złotnie). Ta trasa była najbardziej stabilną w dziejach tej linii. Następna zmiana miała miejsce dopiero po osiemnastu latach.
Wówczas przez miesiące wakacyjne 1992 tramwaj ten znów kursował między Stokami a Placem Wolności, by z rozpoczętym rokiem szkolnym jeździć na Zdrowie. Była to ostatnia trasa "siedemnastki". Kres istnienia tej linii nastąpił dnia 22 czerwca 1998.
Linia tramwajowa nr 22.
Od dnia 1 września 1951 na Stoki z Placu Niepodległości przyjeżdżała linia nr 22.
W 1960 dokonano modyfikację jej trasy z zachowaniem obu pętli. W 1962 r. jej trasę dwukrotnie zmieniano. Najpierw kursowała między Stokami a Rondem Titowa, potem docierała do pętli przy ul. Pabianickiej (w pobliżu torów Łódzkiej Kolei Obwodowej). Od marca 1963 znów połączyła Stoki z placem Niepodległości. W 1964 przekierowano „22” na pętlę przy ul. Dąbrowskiego (w sąsiedztwie toru kolejowego). Dnia 13 kwietnia 1971 zmieniono trasę "dwudziestki dwójki" i przestała już przyjeżdżać na Stoki, a połączyła pętle przy ul. Śląskiej i na placu Wolności. W związku z reformą linii tramwajowych, w trzecim tysiącleciu nie pojawiła się już w Łodzi linia tramwajowa z nr 22. Często linia ta łączyła Stoki z dworcami kolejowymi. Była zatem podstawowym środkiem transportu do pracy dla mieszkających na Stokach pracowników Polskich Kolei Państwowych.
Linia tramwajowa nr 12.
Dnia 18 listopada 1968 z pętli przy ul. Nowotki i Przemyskiej do pętli na Stokach przedłużono trasę tramwaju nr 12. Kursowała ona wtedy do dworca Łódź Kaliska. Kolejne przedłużenia trasy "dwunastki" odbywały się wyłącznie w kierunku zachodnim (najpierw w lipcu 1978 do pętli przy ul. Bratysławskiej na Karolewie, następnie w kwietniu 1991 do pętli przy al. Wyszyńskiego na Retkini – taka trasą linia 12 kursuje do dziś). Obecnie trasa tramwaju prowadzi do pętli przy ul Giewont.
Linia tramwajowa nocna nr 101.
"w opracowaniu"
Nowa zajezdnia tramwajowa przy ul. Telefonicznej.
W związku z wybudowaniem na Stokach największej w Łodzi zajezdni tramwajowej (między ul. Telefoniczną i Stokowską) od 18 listopada 1986 do nowo oddanej pobliskiej pętli przy ul. Telefonicznej zaczęły docierać tramwaje linii 6, 23, i 27.
Linia tramwajowa nr 6.
"Szóstka" jeździła najpierw ze Stoków do Ronda Titowa. Od kwietnia 1991 docierała do pętli przy ul. Karpiej na Chojnach. Od września 1992 kursowała do pętli na Kurczakach. Dnia 22 czerwca 1998 przedłużyła swą trasę o 2 km do pętli przy ul. Giewont (jeździła tak do końca 2000, kiedy zupełnie zmieniono jej trasę).
Linia tramwajowa nr 23.
Linia nr 23 połączyła pętlę przy ul. Telefonicznej z Żabieńcem. Kres linii 23 nastąpił 18 maja 1992 roku z chwilą jej likwidacji.
Linia tramwajowa nr 27.
Linia nr 27 połączyła pętlę przy ul. Telefonicznej z Chocianowicami. W 1995 zaczęła jeździć do pętli przy ul. Skrajnej, by po roku znów kursować do Chocianowic. Kres "dwudziestki siódemki" nastąpił wraz z reformą linii tramwajowych w Łodzi przeprowadzoną na początku 2001.
Linia tramwajowa nr 8.
Od 22 czerwca 1998 do 31 grudnia 2000 roku, z krótki okresem zawieszenia (15.07. – 25.08.1998) linia nr 8 połączyła pętlę Telefoniczna z Retkinią (al. Wyszyńskiego). W odróżnieniu od linii 12, "ósemka" jeździła ulica Pomorska oraz przez Plac Wolności.
Linia tramwajowa nr 15.
Od 1 stycznia 2001 wprowadzono ostatnią „reformę komunikacji tramwajowej” i z pętli przy ul. Telefonicznej na pętlę na Kurczakach kursuje linia nr 15.
Linie tramwajowe podmiejskie nr 43/43bis.
W tym samym czasie, co linia nr 15, na Stoki zaczął przyjeżdżać też tramwaj podmiejski. Była to trzecia, co do długości trasy linia tramwajowa w Polsce, licząca prawie 25 km. Występowała ona w dwóch wersjach numerycznych: 43/43bis. Pierwsza, najdłuższa, kursowała na Stoki z Lutomierska. Natomiast 43bis miała dwie zachodnie pętle. Jedną, w Łodzi, na Zdrowiu i drugą w Konstantynowie Łódzkim, przy pl. Kościuszki. Linie te obsługiwane były przez przedsiębiorstwo "Tramwaje Podmiejskie" powołane przez gminy: Łódź, Konstantynów Łódzki i Lutomiersk, które zlikwidowano z końcem marca 2012. Obsługę linii 43 przejęło łódzkie MPK, a linię 43bis zlikwidowano. Obecnie linia 43 kursuje pomiędzy Lutomierskiem a pętlą przy ul. Telefonicznej (trasa ma długość niespełna 23 km) w częstotliwości raz na godzinę. 
Linia autobusowa nr 52.
Pierwsze miejskie autobusy przyjechały na Stoki dnia 1 grudnia 1955. Linia 52 połączyła pętle przy ulicach Janosika (naprzeciw kościoła) i Wojska Polskiego. Po roku "52" dojeżdżała ze Stoków na Plac Dąbrowskiego. Z kosmetycznymi zmianami tras linia ta działała do 29 lipca 1981 (wówczas to zawieszono ją, by w 1983 reaktywować, ale już na zupełnie innej trasie).
Linia autobusowa nr 53.
Linia nr 53 w 1955 zaczęła kursować na trasie między pętlami przy Skalnej/Saneczkowej a Bekrychta (obecnie Niciarniana/Nowogrodzka). Kilka niewielkich zmian na trasie było wymuszonych zmianą organizacji ruchu na niektórych ulicach. Przez kilka miesięcy 1972 jeździła ul. Janosika, Telefoniczną i Giewont, jednak potem znów wróciła na najkrótszą trasę ul. Nowotki. W dniu 10 października 1985 linię tę zlikwidowano na dotychczasowej trasie.
W kwietniu 1986 znów na ulicach Stoków pojawiła się linia 53. Tym razem była to przenumerowana, dotychczasowa linia podmiejska 256 w przedłużonej trasie do Mileszek. Wariant ten jednak przetrwał tylko kilka miesięcy, i do listopada tegoż roku linia powróciła 53 na trasę Niciarniana/Nowogrodzka – Skalna/Saneczkowa. Dotychczasowa linia 53 „do Mileszek” otrzymała numer 54.
Dnia 20 lipca 1987 kolejny raz zlikwidowano "pięć-trzy". Trasę tej linii ze Stoków wydłużono do Placu Dąbrowskiego i przekwalifikowano na numer 58 bis.
Od 1988 linia 53 znów zaczęła jeździć, tym razem na trasie Plac Dąbrowskiego – Nowosolna, kursując ulicą Brzezińską.
Linia autobusowa nr 53bis / 256 / 53 / 54, 91 / 54(A).
Linia do Mileszek, a obecnie do Nowosolnej przez Mileszki.
Linia 53bis pojawiła się dnia 5 listopada 1973 łącząc ówczesne podłódzkie Mileszki poprzez osiedle Stoki z pętlą przy ul. Nowogrodzkiej. Linia 53bis przebiegała po tej samej trasie co linia 53, z tym że nie kończyła się na Skalnej/Saneczkowej, lecz biegła dalej do Mileszek. Najpierw kursowała tylko w dni robocze, a od marca 1976 także w pozostałe dni. W lutym 1983, po wprowadzeniu wydzielonej numeracji dla linii podmiejskich, linię tę przekwalifikowano na numer 256.
W kwietniu 1986 dotychczasową linię 256 znów przenumerowano, tym razem na linię 53.
Wariant ten jednak przetrwał tylko kilka miesięcy, i do listopada tegoż roku linia „do Mileszek” otrzymała numer 54.
1 stycznia 1988 uruchomiono kolejną linię autobusową w Niciarnianej/Nowogrodzkiej przez Stoki i Mileszki do Nowosolnej nadając jej oznaczenie 91.
"W okresie od 1 września 1991 do 1 kwietnia 1992 obie te linie (54 i 91) obsługiwane były przez prywatnego przewoźnika."
Po powrocie obu linii do obsługi przez MPK linie 91 wydłużono z Nowosolnej poprzez Wiączyń i Andrzejów do pętli Rokicińska. Jednakże linia ta okazała się zbyt długa i skrócono ją do relacji Nowosolna-Rokicińska, jednocześnie wydłużając linię 54 z Mileszek do Nowosolnej.
Wraz z otworzeniem w 1999 Centrum Handlowego przy alei Piłsudskiego, linie 54 z pętli przy Nowogrodzkiej wydłużono do pętli przy ul. Wydawniczej. Kolejne korekty w trasie przejazdu dotyczyły tylko krańcówki wschodniej:
Z chwilą wydłużenia trasy do Natolina (4 grudnia 2000) trasę przejazdu do Rynku Nowosolna oraz POD „Polanka” oznakowano jako 54A.
Obecnie linia 54 kursuje w czterech wariantach:
Linia autobusowa nr 58 / 58(A).
Dnia 23 października 1972 po raz pierwszy przyjechała na Stoki linia 58 (z Placu Dąbrowskiego do pętli Telefoniczna/Pieniny). W 1973 nieco zmieniła swą trasę powrotną. Od maja 1977 łączyła Stoki tylko z pętlą Radiostacja. W 1986 znów kursowała między Placem Dąbrowskiego a pętlą przy szpitalu na Stokach.
Na początku 1992 linia została przejęta przez prywatnego przewoźnika, firmę "Koro" i była do 31 grudnia 2017 roku przez nią obsługiwana. Od 1 stycznia 2018 roku linię znowu obsługuje MPK Łódź.
Do 1999 przejechanie całej trasy zajmowało nieco ponad kwadrans. Jednak wraz z otwarciem Publicznego Gimnazjum nr 33 przy ul. Janosika, linię zmodyfikowano (autobusy miast od pętli przy Pieninach wrócić do ul. Giewont, by dalej podążyć ul. Pomorską, pojechały ulicami Telefoniczną, Janosika, Pszczyńską, Krokusową), co spowodowało, że czas przejazdu trasy zwiększył się o kilka minut.
W roku 2007 uruchomiono również wariant skrócony tej linii na trasie Plac Dąbrowskiego – Centrum Kliniczno-Dydaktyczne Uniwersytetu Medycznego przy ul. Pomorskiej z oznaczeniem 58A.
Linia autobusowa nr 58 bis.
Od 1972 linia 58 bis łączyła Plac Dąbrowskiego z pętlą przy ul. Edwarda. Została ona zlikwidowana w sierpniu 1977.
Po dziesięciu latach reaktywowano ją, a tak właściwie przekwalifikowano dotychczasową linie 53 z jednoczesnym jej wydłużeniem do centrum. Od 20 lipca 1987 zaczęła ona jeździć od pętli Skalna/Saneczkowa do Placu Dąbrowskiego.
Pod koniec 1991 linię przekazano firmie „Koro”, która to stworzyła z dwóch linii (58 i 58 bis) jedną – 58 łączącą pętlę Skalna/Saneczkowa z Placem Dąbrowskiego. Specjalne bilety, drukowane przez firmę kupowało się u konduktora, ale po kilku latach w autobusach pojawiły się kasowniki MPK (wcześniej zawarto stosowną ugodę rozliczeniową między MPK Łódź a "Koro").
Linia autobusowa nr 64 / 64(A).
Linia 64 kursuje od 1 grudnia 1960. Obecnie łączy dworzec PKS Łódź-Północny z pętlą przy ulicy Hetmańskiej na Janowie. Przejeżdża przez Stoki ulicami Janosika, Pszczyńską i Krokusową.
Linia 64A kursuje od 1 grudnia 2016. Autobus jeździ w takiej samej relacji jak linia 64.
Nocne linie autobusowe (156, 158, N4, N7).
Od 31 marca 1985 przyjeżdżała na Stoki nocna linia autobusowa 156, która zastąpiła nocną linię tramwajową 101. Rok później, do nowo powstałej zajezdni przy Telefonicznej zaczęła docierać linia 158 (kontynuatorka linii tramwajowej 104).
Od 15 grudnia 2005, gdy nastąpiła reforma nocnych linii autobusowych, na Stoki co noc przyjeżdżają autobusy N4 i N7. Pierwsza z linii jeździ częściowo podobną trasą do dziennych linii 58 (Telefoniczna, Pieniny, Giewont, Pomorska) i 54 (Pomorską dalej, aż do Nowosolnej), natomiast druga z nich (N7) dociera do zajezdni przy Telefonicznej ulicą Janosika, od strony ul. Brzezińskiej.

</doc>
<doc id="1054876" url="https://pl.wikipedia.org/wiki?curid=1054876" title="Letnie Grand Prix w skokach narciarskich 1997">
Letnie Grand Prix w skokach narciarskich 1997

Letnie Grand Prix w skokach narciarskich 1997 – 4. edycja Letniego Grand Prix, która rozpoczęła się 14 sierpnia 1997 roku w Courchevel, a zakończyła 31 sierpnia 1997 w Stams. Rozegrano 5 konkursów indywidualnych.

</doc>
<doc id="1054879" url="https://pl.wikipedia.org/wiki?curid=1054879" title="Stoki w Łodzi">
Stoki w Łodzi



</doc>
<doc id="1054885" url="https://pl.wikipedia.org/wiki?curid=1054885" title="Memoriał Borislava Kosticia">
Memoriał Borislava Kosticia

Memoriał Borislava Kosticia – rozgrywany od roku 1964 we Vršacu międzynarodowy turniej szachowy poświęcony pamięci Borislava Kosticia, serbskiego arcymistrza. Po dwóch pierwszych edycjach (1964, 1965), w latach 1969–1989 memoriał rozgrywany był cyklicznie w odstępach dwuletnich, a w latach kolejnych (aż do 2006 r.) nie był organizowany. W 1981 r. w turnieju wystąpił były mistrz świata, Tigran Petrosjan. Trzykrotnie w memoriałach wystąpili polscy szachiści, odnosząc w nich sukcesy: w 1977 r. Włodzimierz Schmidt zajął trzecie, w 2006 Bartłomiej Macieja - drugie, a w 2008 Kamil Mitoń – dzielone trzecie miejsce.

</doc>
<doc id="1054888" url="https://pl.wikipedia.org/wiki?curid=1054888" title="Plac Jana Pawła II w Olsztynie">
Plac Jana Pawła II w Olsztynie

Plac Jana Pawła II – plac, w kształcie prostokąta, zlokalizowany w Śródmieściu Olsztyna, przy skrzyżowaniu ulic 1 Maja, Pieniężnego, 11 Listopada oraz alei Piłsudskiego.
Przy placu znajduje się zabytkowy, wybudowany w latach 1912 – 1915, ratusz, będący siedzibą najważniejszych instytucji miasta – Prezydenta oraz Urzędu Miasta.
Historia.
Historia placu sięga XIX wieku, kiedy zaczęto jego budowę. W tamtym czasie, miasto rozwijało się w kierunku wschodnim od Starego Miasta. W 1906 roku, wraz z rozbiórką Kościoła Świętego Krzyża, który znajdował się w miejscu obecnego placu, zaczęto budowę Nowego Ratusza (Stary Ratusz znajdował się przy Rynku Starego Miasta). Budowa trwała od 1912 do 1915 roku, ale ostateczny kształt budowli osiągnięto w latach 20. XX wieku. Wraz z budową Nowego Ratusza ranga placu podniosła się. Po dojściu Adolfa Hitlera do władzy, w 1933 roku, nazwę placu zmieniono na Adolf-Hitler-Platz (plac Adolfa Hitlera).
Podczas II wojny światowej ratusz i sam plac uległy zniszczeniu.
Po wojnie, nazwę placu zmieniono na plac Wolności. W latach 70. XX wieku ustawiono na nim rzeźbę kobiety z dzieckiem, małą fontannę i doniczki na kwiaty. 17 czerwca 1998 roku uchwałą Rady Miejskiej Miasta Olsztyna, przemianowano plac Wolności na plac Jana Pawła II.

</doc>
<doc id="1054889" url="https://pl.wikipedia.org/wiki?curid=1054889" title="Nicola Hitchcock">
Nicola Hitchcock

Nicola Hitchcock - brytyjska wokalistka, kompozytorka i autorka tekstów. Wraz z Saulem Freemanem tworzyła zespół "Mandalay". Zespół rozpadł się w 2002 roku. Odtąd wróciła do swojej solowej kariery. W 2005 roku ukazał się jej drugi album "Passive Aggressive".

</doc>
<doc id="1054890" url="https://pl.wikipedia.org/wiki?curid=1054890" title="Robert Mroziewicz">
Robert Mroziewicz

Robert Eustachy Mroziewicz (ur. 20 września 1942 w Warszawie, zm. 15 czerwca 2008) – polski dyplomata i historyk, profesor Centrum Studiów Latynoamerykańskich UW (CESLA) i Collegium Civitas, działacz opozycji demokratycznej, członek PZPR, po 1989 wiceminister spraw zagranicznych i obrony narodowej.
Życiorys.
W młodości był członkiem „walterowców”, kierowanej przez Jacka Kuronia drużyny harcerskiej, organizowanych w okresie odwilży według sowieckiego wzorca organizacji pionierskich. Na studiach na Uniwersytecie Warszawskim związał się z „komandosami” – grupą opozycyjnej młodzieży. Został wyrzucony z uniwersytetu po wydarzeniach marcowych, ale w 1965 ukończył studia historyczne na UW. Tamże doktoryzował się w 1970. Współpracował z Komitetem Obrony Robotników, był zastępcą redaktora naczelnego podziemnego kwartalnika „Krytyka”. W 1980 został członkiem NSZZ „Solidarność”. W 1985 więziony za działalność opozycyjną.
W latach 1965–1968 był doktorantem i asystentem na UW. Od 1968 pracował w Polskim Instytucie Spraw Międzynarodowych, a od 1971 do 1989 w Instytucie Historii Polskiej Akademii Nauk. W latach 1977–1978 był stypendystą Fulbrighta na Uniwersytecie w Georgetown (Washington DC) oraz na Uniwersytecie Teksańskim w Austin. W 1984 habilitował się w Instytucie Historii PAN.
W latach 1991–1992 pełnił funkcję stałego przedstawiciela Polski przy ONZ, kierował też Radą Gospodarczo-Społeczną (ECOSOC) tej organizacji. W latach 1992–1997 obejmował stanowisko podsekretarza stanu w Ministerstwie Spraw Zagranicznych. W rządzie Jerzego Buzka był wiceministrem obrony narodowej (1997–1999), zajmował się integracją Polski z NATO.
Autor licznych publikacji naukowych, w tym m.in. „Rewolucja meksykańska 1910–1917: zarys historii politycznej”, „Armie w Ameryce Łacińskiej: historia i dzień dzisiejszy” (wspólnie z Waldemarem Rommlem) „Dyplomacja USA wobec Ameryki centralnej – 1822–1850” (Warszawa, 1997).
14 czerwca 2000 sąd uznał, że Mroziewicz był kłamcą lustracyjnym, ponieważ nie ujawnił kontaktów z wywiadem i kontrwywiadem PRL podczas pobytu za granicą w latach 70. i 80. W 2002 Sąd Najwyższy uwzględnił jego skargę kasacyjną, a w 2007 proces o kłamstwo lustracyjne umorzono. Zarazem jednak sąd uznał, że obiektywnie była to współpraca w rozumieniu ustawy, ponieważ zachowało się kilka dokumentów sporządzonych przez Mroziewicza dla SB.
W 1995 został odznaczony Krzyżem Komandorskim Orderu Odrodzenia Polski. Był członkiem Polskiego Towarzystwa Historycznego.
Ojciec dwóch synów.
Pochowany na cmentarzu Powązkowskim w Warszawie (pod murem ul. Tatarskiej, grób 325/326).

</doc>
<doc id="1054891" url="https://pl.wikipedia.org/wiki?curid=1054891" title="Elina Zwierawa">
Elina Zwierawa

Elina Zwierawa, białorus. Эліна Аляксандраўна Зверава, ros. Эллина Александровна Зверева (ur. 16 grudnia 1960 w Dołgoprudnyj) – białoruska lekkoatletka, która początkowo reprezentowała Związek Radziecki, specjalizująca się w rzucie dyskiem.
Wielkie sukcesy sportowe osiągnęła w wieku dojrzałym. Mistrzyni olimpijska z Sydney (2000). Trzykrotna medalistka mistrzostw świata – Göteborg 1995, Edmonton 2001 (dwa złota) oraz Ateny 1997 (srebro). Na początku lat 90. XX wieku była zawieszona za stosowanie niedozwolonego dopingu. Rekord życiowy: 71,58 (12 czerwca 1988, Leningrad). Wynik ten jest aktualnym rekordem Białorusi.

</doc>
<doc id="1054893" url="https://pl.wikipedia.org/wiki?curid=1054893" title="Emanuel Filiberto d’Aosta">
Emanuel Filiberto d’Aosta

Książę Emanuel Filiberto Vittorio Eugenio Alberto Genova Giuseppe Maria di Savoia, 2 Książę Aosty (ur. 13 stycznia 1869 w Genui, zm. 4 lipca 1931 w Turynie) – włoski arystokrata i marszałek. Najstarszy syn króla Hiszpanii Amadeusza I i kuzyn króla Włoch Wiktora Emanuela III. Jego matką była królowa Maria Wiktoria. Podczas I wojny światowej książę Aosty dowodził włoską 3 armią i odniósł kilka poważnych zwycięstw nad Austro-Węgrami, przez co zyskał przydomek „Książę Niezwyciężony”. Za te zwycięstwa w 1926 roku został promowany na stopień marszałka.
Książę został pochowany na cmentarzu Redipuglia razem z tysiącem żołnierzy 3 armii poległych w czasie I wojny światowej.
Potomstwo.
Ożenił się z księżną Heleną Orleańską (1871–1951), córką Filipa Orleańskiego, hrabiego Paryża, i Marii Izabeli Orleańskiej, infantki hiszpańskiej. Miał z nią dwóch synów:

</doc>
<doc id="1054897" url="https://pl.wikipedia.org/wiki?curid=1054897" title="Andy Carthy">
Andy Carthy



</doc>
<doc id="1054901" url="https://pl.wikipedia.org/wiki?curid=1054901" title="Nate Archibald">
Nate Archibald

Nathaniel „Nate” Archibald (ur. 2 września 1948 w Nowym Jorku) – amerykański koszykarz, występujący na pozycji rozgrywającego, mistrz NBA z 1981, członek Koszykarskiej Galerii Sław. Nosił przydomek "Tiny" ("Malutki").
Mierzący 185 cm wzrostu koszykarz studiował na University of Texas w El Paso. Do NBA został wybrany z 19. numerem (druga runda) w drafcie 1970 przez Cincinnati Royals. W organizacji (działającej również pod nazwą Kansas City Kings) grał w latach 1970–1976. Krótko był graczem New York Nets (1976/77). Przez 5 sezonów był zawodnikiem Boston Celtics (1978-1983). Był to najlepszy okres w jego karierze, w 1981 został mistrzem NBA. Karierę kończył w Milwaukee Bucks w 1984.
W 1973 został liderem NBA zarówno w punktach, jak i asystach. Jest pierwszym i jak do tej pory jedynym zawodnikiem w historii NBA, który został liderem ligi w obu tych kategoriach w trakcie tego samego sezonu. Został również jednym z zaledwie dwóch zawodników w historii, którzy w trakcie tych samych rozgrywek uzyskali średnie powyżej 30 punktów oraz 10 asyst na mecz. Pierwszym, który tego dokonał był Oscar Robertson i udało mu się to aż 5-krotnie w karierze (1961/62, 1964-1967).
Siedem razy brał udział w meczu gwiazd NBA (MVP w 1981). W 1996 znalazł się wśród 50 najlepszych graczy występujących kiedykolwiek w NBA.
Magazyn koszykarski Slam uznał go za jedną z największych gwiazd koszykówki ulicznej w historii, podobnie jak i kilka innych wydawnictw oraz portali internetowych.

</doc>
<doc id="1054903" url="https://pl.wikipedia.org/wiki?curid=1054903" title="Debiprasad Chattopadhyaya">
Debiprasad Chattopadhyaya

Debiprasad Chattopadhyaya czyt. Debiprasad Czattopadhjaja (ur. 19 listopada 1918 w Kalkucie, zm. 8 maja 1993 tamże) – indyjski filozof, marksista, oraz materialista. 

</doc>
<doc id="1054904" url="https://pl.wikipedia.org/wiki?curid=1054904" title="Nathaniel Archibald">
Nathaniel Archibald



</doc>
<doc id="1054905" url="https://pl.wikipedia.org/wiki?curid=1054905" title="Mariusz Malinowski">
Mariusz Malinowski

 
Mariusz Malinowski (ur. 1971) – polski socjolog i latynoamerykanista, doktor habilitowany nauk humanistycznych. Od 1996 pracownik Centrum Studiów Latynoamerykańskich Uniwersytetu Warszawskiego. Adiunkt i wicedyrektor w Instytucie Ameryk i Europy UW.
Doktorat pod tytułem "Organizacje polonijne w Argentynie i Brazylii w latach 1989-2000" obronił na Uniwersytecie Jagiellońskim w 2002 roku (promotorem pracy był Tadeusz Paleczny). Habilitował się w 2013 w Instytucie Studiów Politycznych PAN na podstawie oceny dorobku naukowego i rozprawy pt. "W poszukiwaniu brazylijskości. Główne nurty brazylijskiej myśli społecznej w XX wieku".
Publikacje.
W dorobku publikacyjnym M. Malinowskiego znajdują się m.in.:
Autor
Redaktor

</doc>
<doc id="1054906" url="https://pl.wikipedia.org/wiki?curid=1054906" title="Port lotniczy Hargejsa-Egal">
Port lotniczy Hargejsa-Egal

Międzynarodowy port lotniczy Hargejsa-Egal (kod IATA: HGA, kod ICAO: HCMH, Somali: "Madaarka Hargeysa ee Calaamika") – międzynarodowe lotnisko obsługujące stolicę Somalilandu - Hargejsę. Lotnisko zostało przebudowane w 1991.
Lotnisko nosi imię Egal na cześć prezydenta Somalilandu - Mohammeda Ibrahima Egala.

</doc>
<doc id="1054912" url="https://pl.wikipedia.org/wiki?curid=1054912" title="System Zarządzania Bazą Danych">
System Zarządzania Bazą Danych



</doc>
<doc id="1054915" url="https://pl.wikipedia.org/wiki?curid=1054915" title="Letnie Grand Prix w skokach narciarskich 1998">
Letnie Grand Prix w skokach narciarskich 1998

Letnie Grand Prix w skokach narciarskich 1998 – 5. edycja Letniego Grand Prix, która rozpoczęła się 9 sierpnia 1998 roku w Stams, a zakończyła 13 września 1998 w Hakubie. Rozegrano 6 konkursów indywidualnych.

</doc>
<doc id="1054917" url="https://pl.wikipedia.org/wiki?curid=1054917" title="USS Saranac">
USS Saranac

Okręty US Navy o nazwie USS "Saranac", pochodzącej od rzeki Saranac w Nowym Jorku:

</doc>
<doc id="1054918" url="https://pl.wikipedia.org/wiki?curid=1054918" title="Lee Martin">
Lee Martin

Lee Robert Martin (ur. 9 lutego 1987 roku w Taunton) – angielski piłkarz występujący na pozycji pomocnika. Jest zawodnikiem Ipswich Town.
Życiorys.
W 2003 roku Martin został kupiony przez Manchester United z klubu piłkarskiego Wimbledon F.C. za 1 milion funtów. W styczniu 2006 roku został wypożyczony do belgijskiego klubu Royal Antwerp FC. Wystąpił w 17 ligowych meczach i zdobył 1 bramkę. Pomimo tego, że w Royal Antwerp występował tylko przez pół roku został wybrany najlepszym zawodnikiem tego klubu. W sierpniu tego samego roku Martin został wypożyczony do zespołu Rangers, w barwach którego zadebiutował w spotkaniu z Celtikiem. Później jednak zmagał się z kontuzjami zagrał tylko w 7 spotkaniach. W styczniu 2007 roku został ponownie wypożyczony, tym razem do Stoke City. Wystąpił w 13 meczach i strzelił 1 bramkę (w meczu przeciwko Southamptonowi). Po sezonie wrócił do Manchesteru United i wraz z zespołem udał się w tournée po Azji. Zaprezentował się z dobrej strony strzelając bramkę przeciwko chińskiemu Guangzhou. 5 października trener zdecydował jednak o kolejnym wypożyczeniu Martina, tym razem do drużyny Plymouth Argyle. W późniejszym czasie na tej samej zasadzie trafił do Sheffield United oraz Nottingham Forest. Latem 2009 roku, za 1,5 mln funtów trafił do Ipswich Town.

</doc>
<doc id="1054919" url="https://pl.wikipedia.org/wiki?curid=1054919" title="Pepin III Krótki">
Pepin III Krótki



</doc>
<doc id="1054920" url="https://pl.wikipedia.org/wiki?curid=1054920" title="Mandalay">
Mandalay



</doc>
<doc id="1054922" url="https://pl.wikipedia.org/wiki?curid=1054922" title="Paul Maitla">
Paul Maitla

Paul "Kugelblitz" Maitla (urodzony jako Paul Mathiesen) (ur. 27 marca 1913 r. w miejscowości Kärkna w Estonii, w granicach Rosji, zm. 10 maja 1945 r. w rejonie Kolina w Czechach) – estoński wojskowy (kapitan), dowódca 1 batalionu 45 Pułku Grenadierów SS "Estland" w 20 Dywizji Grenadierów SS, a następnie 45 Pułku Grenadierów SS "Estland" podczas II wojny światowej.
Służył w armii estońskiej, dochodząc do stopnia kapitana. W październiku 1942 r. wstąpił ochotniczo do Legionu Estońskiego SS. Od kwietnia 1944 r. dowodził 1 batalionem 45 Pułku Grenadierów SS "Estland" w 20 Dywizji Grenadierów SS w stopniu Waffen-Hauptsturmführera der SS, a następnie 45 Pułku Grenadierów SS "Estland" w stopniu Waffen-Sturmbannführera der SS. 23 sierpnia 1944 r. jako jeden z 4 Estończyków został odznaczony Krzyżem Rycerskim Żelaznego Krzyża za odzyskanie kontratakiem strategicznych wzgórz podczas bitwy pod Narwą. 9 maja 1945 r. wraz z 4 innymi estońskimi żołnierzami został aresztowany przez czeskich partyzantów komunistycznych i zabity następnego dnia.
Linki zewnętrzne.
Służba Paula Maitli w Waffen-SS (jęz. norweski)

</doc>
<doc id="1054923" url="https://pl.wikipedia.org/wiki?curid=1054923" title="Hrabstwo Rutherford (Tennessee)">
Hrabstwo Rutherford (Tennessee)

Hrabstwo Rutherford (ang. "Rutherford County") – hrabstwo w stanie Tennessee w Stanach Zjednoczonych. Obszar całkowity hrabstwa obejmuje powierzchnię 623,94 mil² (1616 km²). Według szacunków United States Census Bureau w roku 2009 miało 257 048 mieszkańców.
Hrabstwo powstało w 1803 roku.

</doc>
<doc id="1054924" url="https://pl.wikipedia.org/wiki?curid=1054924" title="Terri Garber">
Terri Garber

Terri Leslie Garber (ur. 28 grudnia 1960 w Miami) – amerykańska aktorka telewizyjna.
Życiorys.
Wczesne lata.
Urodziła się i wychowywała w Miami na Florydzie jako najmłodsze z trójki dzieci prawnika i nauczycielki gotowania. Mając cztery lata aż do trzynastego roku życia brała udział w pokazach jako modelka. Ukończyła jeden semestr na Boston University, zanim przeniosła się do Nowego Jorku. Początkowo jako nastolatka i dwudziestolatka była uzależniona od narkotyków.
Kariera.
Debiutowała na małym ekranie rolą Allison Linden w operze mydlanej NBC "Teksas" ("Texas", 1982). Po roli doktor Judy Tyson w sitcomie NBC "Pan Smith" ("Mr. Smith", 1983) i udziale w telewizyjnym westernie Warner Bros. "Ziemia niczyja" ("No Man’s Land", 1984), zagrała w dwóch produkcjach kinowych – dramacie sensacyjnym "Żołnierzyki" ("Toy Soldiers", 1984) z Timem Robbinsem i Tracy Scoggins oraz komedii "Klucz do szczęścia" ("Key Exchange", 1985) z udziałem Danny’ego Aiello. 
Sława przyszła wraz z rolą uwodzicielskiej antagonistki Ashton Main Huntoon, żony polityka, młodszej siostry Orry’ego (Patrick Swayze) o diabolicznym usposobieniu w miniserialu ABC o wojnie secesyjnej – ekranizacji książki Johna Jakesa "Północ-Południe" ("North and South", 1985) i dwóch sequelach – "Północ - Południe II" ("North and South, Book II", 1986) i "Niebo i piekło" ("Heaven &amp; Hell: North &amp; South, Book III", 1994). 
Popularność przyniosła jej także kreacja Leslie Carrington, bratanicy Blake’a Carringtona (John Forsythe) w operze mydlanej ABC "Dynastia" ("Dynasty", 1987-88) oraz postać Suzanne Collier w operze mydlanej NBC "Santa Barbara" (1991-92). 
Pojawiła się również gościnnie w serialu kryminalnym CBS/BBC "" ("Murder, She Wrote", 1989), sitcomie NBC "Moi dwaj tatusiowie" ("My Two Dads", 1989), serialu kryminalnym ABC "Matlock" (1989), serialu sensacyjno-przygodowym "Raven" (1993) z Jeffreyem Meekiem, operze mydlanej ABC "Szpital miejski" ("General Hospital", 1993), serialu CBS "Siódme niebo" ("7th Heaven", 1999), serialu Warner Bros. "Ostry dyżur" ("ER", 2001) oraz serialu kryminalnym CBS "Dowody zbrodni" ("Cold Case", 2004). 
Powróciła na kinowy ekran w komedii familijnej "Urwisy w natarciu" ("Slappy and The Stinkers", 1998) i melodramacie komediowym "Adam i Ewa" ("Adam and Eve", 2005). Zagrała potem rolę Iris Dumbrowski w operze mydlanej CBS "As the World Turns" (2005-2007).
Życie prywatne.
Na planie miniserialu "Północ-Południe" poznała swojego pierwszego męża Chrisa Hagera, pracownika technicznego. Urodziła córkę Molly (ur. 1986). W 1989 rozwiodła się z mężem. 
W 1987 spotykała się z Christopherem Cazenove’em, który na planie serialu "Dynastia" grał jej ojca, Bena Carringtona. 
21 lipca 2001 poślubiła producenta Franka Howsona, z którym rozwiodła się 24 czerwca 2002. 22 lutego 2013 po raz trzeci wyszła za mąż, za Williama Roudebusha, swojego nauczyciela teatralnego w liceum, z którym kiedyś była zaręczona, gdy miała 17 lat.

</doc>
<doc id="1054929" url="https://pl.wikipedia.org/wiki?curid=1054929" title="Eugeniusz Lotar">
Eugeniusz Lotar

Eugeniusz Lotar, właśc. Eugeniusz Kowalik (ur. 22 sierpnia 1912 w Krakowie, zm. 28 maja 1980 w Gdańsku) – polski aktor teatralny i filmowy.
Życiorys.
Był synem Izydora i Józefy z domu Bartosik. W 1932 występował w teatrze objazdowym. W 1936 uzyskał dyplom śpiewu solowego w Instytucie Muzycznym w Krakowie. W latach 1936-1938 występował dorywczo w teatrach rewiowych Warszawy. W 1939 wziął udział w przedstawieniach Nasze Miasto i Samuel Zborowski F. Goetela w Teatrze Narodowym w Warszawie. Podczas okupacji niemieckiej pracował w Krakowie jako motorniczy tramwajowy - od 1942 jako buchalter. Czasami śpiewał w kawiarniach. Od 1945 do końca sezonu 1946/1947 był w zespole aktorskim Teatru Śląskiego w Katowicach.
W 1948 zdał eksternistyczny egzamin aktorski. 
Absolwent Instytutu Muzycznego w Krakowie. Aktor Teatru Śląskiego w Katowicach, Teatru im. Żeromskiego w Kielcach, Teatrów Śląsko-Dąbrowskich na scenie w Opolu, Teatru Dramatycznego w Częstochowie, Teatru Powszechnego w Łodzi, Teatru Ziemi Pomorskiej w Bydgoszczy i Teatru im. Węgierki w Białymstoku. 
Od 1959 roku aktor Teatru Wybrzeże w Gdańsku i Teatru Ziemi Pomorskiej w Grudziądzu. 
Od 1977 był na emeryturze.
Pochowany na Cmentarzu Srebrzysko w Gdańsku (rejon XIV, kwatera IV-3-9).

</doc>
<doc id="1054931" url="https://pl.wikipedia.org/wiki?curid=1054931" title="Kościół farny w Szydłowcu">
Kościół farny w Szydłowcu



</doc>
<doc id="1054933" url="https://pl.wikipedia.org/wiki?curid=1054933" title="Zbrodnia w Ponarach">
Zbrodnia w Ponarach

Zbrodnia w Ponarach – zbiorowe egzekucje przeprowadzane przez okupantów niemieckich i ich litewskich kolaborantów, w czasie II wojny światowej, w latach 1941–1944, nieopodal miejscowości Ponary pod Wilnem.
W okresie pierwszej okupacji sowieckiej w Ponarach rozpoczęto budowę podziemnych magazynów paliwa lotniczego. Gdy w czerwcu 1941 roku Wileńszczyzna została opanowana przez wojska niemieckie, nowy okupant wybrał niedokończone magazyny na miejsce masowych egzekucji. Rozstrzeliwano tam Żydów z Wilna i innych miejscowości, a obok nich także przedstawicieli polskiej inteligencji i członków polskiego ruchu oporu, sowieckich jeńców wojennych, działaczy komunistycznych, Romów. Wykonawcami egzekucji byli przede wszystkim członkowie litewskiej formacji kolaboracyjnej "Ypatingasis būrys".
Masowe egzekucje w Ponarach były największą zbrodnią popełnioną w okresie okupacji niemieckiej na Kresach Północno-Wschodnich II Rzeczypospolitej. Dokładna liczba ofiar pozostaje trudna do ustalenia ze względu na fakt, że w ostatnim okresie wojny Niemcy ekshumowali masowe groby i spalili większość zwłok. W literaturze przedmiotu szacowano ją zwykle na około 100 tys. osób. Monika Tomkiewicz, autorka wydanej przez Instytut Pamięci Narodowej monografii na temat zbrodni ponarskiej, ocenia natomiast, że liczba zamordowanych sięgnęła 80 tys. osób, w tym 72 tys. Żydów i 1,5–2 tys. Polaków.
Początek niemieckiej okupacji Wileńszczyzny.
W okresie międzywojennym Wilno było stolicą polskiego województwa wileńskiego i najważniejszym polskim ośrodkiem naukowym, kulturalnym i gospodarczym na Kresach Północno-Wschodnich. Było jednocześnie ważnym ośrodkiem kulturalnym i religijnym mniejszości żydowskiej; nazywano go „Jerozolimą Północy”. Przed wybuchem II wojny światowej Wilno liczyło 209 tys. mieszkańców, w tym 137 tys. Polaków i 57 tys. Żydów. Liczba mieszkańców przyznających się do narodowości litewskiej wynosiła natomiast niespełna 1600 osób, tj. 0,8 proc. (według spisu z 1931). W konsekwencji sowieckiej agresji 17 września 1939 roku Wilno zostało zdobyte przez Armię Czerwoną, a następnie przekazane Litwie. W czerwcu 1940 roku wraz z całą Litwą znalazło się ponownie pod sowiecką okupacją.
22 czerwca 1941 III Rzesza zaatakowała ZSRR. Oddziały Wehrmachtu wkroczyły do Wilna już w trzecim dniu wojny. Niemal natychmiast w charakterze zakładników zatrzymano 60 Żydów i 20 Polaków. 26 czerwca w mieście pojawili się funkcjonariusze Sonderkommando 7a dowodzeni przez Waltera Blume. Był to pododdział Einsatzgruppe B – jednej z czterech specjalnych grup operacyjnych SD i policji bezpieczeństwa, których zadaniem było mordowanie Żydów, komunistów oraz wszystkich innych osób uznawanych za zagrożenie dla niemieckiego panowania. SK 7a przebywało w Wilnie tylko przez kilka dni, po czym zostało zastąpione przez inny pododdział tej samej grupy operacyjnej, tj. Einsatzkommando 9 dowodzone przez Alfreda Filberta. W pierwszych dniach okupacji funkcjonariusze SK 7a i EK 9 aresztowali w mieście blisko 8 tys. osób, w zdecydowanej większości Żydów. 3 lipca wojskowy komendant miasta wydał zarządzenie, które narzucało wszystkim Żydom obowiązek noszenia specjalnych oznaczeń (kilka dni później zastąpiony obowiązkiem noszenia opaski z Gwiazdą Dawida). Żydów zaczęto masowo zwalniać z zakładów pracy, a także skonfiskowano należące do nich środki transportu i odbiorniki radiowe. Te ostatnie odbierano także Polakom. Żydzi mogli odtąd dokonywać zakupów żywności tylko w specjalnie wyznaczonych sklepach, wyłącznie między godzinami 16:00 a 18:00. Żydom zakazano także przebywania na ulicach między godzinami 18:00 a 6:00, korzystania ze środków transportu publicznego, spacerowania po głównych ulicach miasta, poruszania się chodnikami, korzystania z usług nieżydowskich lekarzy i leczenia się w publicznych szpitalach, a także wstępu do parków, publicznych łaźni, kin, teatrów, restauracji i kawiarni.
Niemieckie wojska zostały z entuzjazmem powitane przez Litwinów. W pierwszych dniach okupacji w Wilnie ukonstytuował się Litewski Komitet Miejski ze Stasysem Żymantas-Żakewicziusem na czele. Korzystając z przychylności niemieckich władz wojskowych Komitet przystąpił do tworzenia litewskiej administracji i podjął zabiegi w celu lituanizacji zdominowanego przez ludność nielitewską miasta. Berlin nie zamierzał jednak wychodzić naprzeciw litewskim aspiracjom. Wkrótce nowi okupanci zakazali działalności litewskich partii politycznych i organizacji społecznych, a nawet wywieszania litewskich flag. Językiem urzędowym w okupowanym kraju został język niemiecki. Przedwojenne terytorium Litwy znalazło się w granicach utworzonego 1 września 1941 roku Komisariatu Rzeszy Wschód – jako Generalny Komisariat Litwy ze stolicą w Kownie.
Wilno wraz z częścią przedwojennego województwa wileńskiego również zostało włączone do Generalnego Komisariatu Litwy. W mieście ulokowano siedziby komisariatu okręgowego miasta Wilna oraz komisariatu okręgu Wilno. Na czele pierwszego stanął komisarz Hans Hingst, a na czele drugiego komisarz Horst Wulff. 3 sierpnia 1941 roku do Wilna wkroczył kolejny pododdział Einsatzgruppen – tym razem było to tzw. Teilkommando 3a pod dowództwem SS-Untersturmführera Ericha Wolffa, wchodzące w skład Einsatzkommando 3a operującego na terenach okupowanej Litwy. Na bazie tej jednostki zorganizowano ekspozyturę SD i policji bezpieczeństwa w Wilnie ("Aussendienststelle Sipo und SD Wilna"). Kierowali nią kolejno: wspomniany Wolff (do końca września 1941), SS-Hauptsturmführer Heinrich Gerth (do końca 1942), SS-Hauptsturmführer Rudolf Neugebauer (do początku 1944), SS-Hauptsturmführer August Müller (do marca 1944), SS-Sturmbannführer dr Richter (do lipca 1944).
Mimo negatywnego stosunku do litewskich postulatów niepodległościowych Niemcy byli skłonni powierzać Litwinom niższe stanowiska w administracji okupacyjnej. Przystąpili także do organizowania litewskiej policji pomocniczej; do 1944 roku jej liczebność sięgnęła 25 batalionów. W walce z polskim i komunistycznym ruchem oporu niemieckie służby bezpieczeństwa korzystały również ze wsparcia litewskiej policji bezpieczeństwa (Saugumo policija). Była ona szczególnie niebezpieczna ze względu na dobrą znajomość lokalnych stosunków. Dowódcą Saugumy w okręgu wileńskim był Aleksander Lileikis.
Szczególną rolę w eksterminacji ludności Wilna i okolic odegrał sformowany na przełomie czerwca i lipca 1941 roku kolaboracyjny oddział specjalny, podporządkowany bezpośrednio wileńskiej placówce SD i policji bezpieczeństwa. Formalnie nosił on niemiecką nazwę "Sonderkommando der Sipo und SD" i litewską "Ypatingasis būrys", natomiast miejscowa ludność określała jego członków mianem „szaulisów” lub „strzelców ponarskich”. W skład oddziału wchodziło 4–5 funkcjonariuszy niemieckich służb bezpieczeństwa, kilku agentów oraz skoszarowane komando policyjne w liczbie 45-150 policjantów. Ci ostatni byli w większości Litwinami, aczkolwiek trafiały się wśród nich także osoby narodowości rosyjskiej lub polskiej. Oddziałem dowodził SS-Hauptscharführer Martin Weiss, którego zastąpił z czasem funkcjonariusz o nazwisku Fiedler. Najwyższymi rangą litewskimi oficerami byli natomiast: Juozas Sidłauskas (od 23 lipca do listopada 1941), Balys Norwaisza (do końca 1943), sierż. Jonas Tumas. Początkowo zakładano, że zadaniem "Ypatingasis būrys" będzie pilnowanie porządku na ulicach i strzeżenie zakładów przemysłowych. Szybko stał się jednak wyspecjalizowanym komandem śmierci, wykonującym masowe egzekucje w podwileńskich Ponarach oraz w innych miejscach straceń na Wileńszczyźnie.
Egzekucje w Ponarach.
Modus operandi.
Przed II wojną światową Ponary (lit. Paneriai, jid. Ponar) były niewielkim osiedlem wypoczynkowym przeznaczonym dla pracowników Polskich Kolei Państwowych. Swą nazwę wzięło od pobliskiej stacji kolejowej, położonej przy linii Grodno – Wilno – Kowno. Leżały na południe od Wilna, od miasta dzieliła je odległość około 10 kilometrów. W pobliżu Ponar, prostopadle do wspomnianej linii kolejowej, przebiegała droga na Grodno, zwana potocznie „grodzieńką”.
W drugiej połowie 1940 roku, w odległości około trzech kilometrów na północny wschód od stacji Ponary, okupacyjne władze sowieckie rozpoczęły budowę podziemnych magazynów paliwa lotniczego. Docelowo miały one zaopatrywać lotnisko wojskowe w pobliskich Chazbijewiczach. Sowieci otoczyli teren budowy dwumetrowym płotem z drutu kolczastego oraz wysiedlili mieszkańców najbliżej położonych domów. Na terenie „bazy”, jak ochrzciła ją okoliczna ludność, zbudowano także kilka drewnianych szop. Prac budowlanych nie zdołano jednak ukończyć przed wybuchem wojny sowiecko-niemieckiej. Po niedokończonych magazynach pozostało sześć wykopanych dołów. Największy miał średnicę około 40 metrów i głębokość około 5–6 metrów, pozostałe średnicę 8 metrów i głębokość 5 metrów. Doły były połączone rowami o średnicy 1 × 1 metr, w których docelowo miały się znaleźć rurociągi.
Latem 1941 roku nowi okupanci wybrali ponarską „bazę” na miejsce masowych egzekucji. Za decyzją tą przemawiało kilka czynników. Ponary leżały w niewielkiej odległości od Wilna, a przebiegające w pobliżu droga i linia kolejowa umożliwiały szybki i łatwy transport ofiar. Fakt, iż teren „bazy” był ogrodzony i otoczony lasami, ułatwiał zachowanie zbrodni w tajemnicy. Wreszcie wykopane przez Sowietów doły bez trudu można było przekształcić w masowe groby. Niemcy wykonali w „bazie” i w jej okolicach pewne dodatkowe prace budowlane. Teren wokół miejsca straceń otoczono czterometrową siatką zwieńczoną drutem kolczastym i częściowo zaminowano. W ogrodzeniu wybudowano dwie bramy. Większa, dwuskrzydłowa, znajdowała się przy szosie „grodzieńce”, nieopodal przejazdu kolejowego. Mniejsza, od strony wsi Nowosiołki, przeznaczona była dla samochodów ciężarowych. Biegnący przed nią odcinek leśnej drogi częściowo wzmocniono drewnianymi podkładami. Na drzewach wokół „bazy” rozwieszono tablice ostrzegające przed minami. Miejscową ludność ostrzeżono, że zbliżanie się do ogrodzonego terenu będzie karane rozstrzelaniem na miejscu. Z relacji świadków wynika, że zginęło co najmniej kilka osób, które złamały ten zakaz. Na terenie bazy stale przebywało około 10–12 członków "Ypatingasis būrys", którzy pełnili służbę wartowniczą.
Ofiary były przywożone do Ponar pociągami i samochodami ciężarowymi lub gnane pieszo szosą „grodzieńką”.
Wielokrotnie ofiary ginęły jeszcze przed dotarciem do „bazy”. Osoby nie będące w stanie znieść trudów pieszego marszu do Ponar, były zabijane przez konwojentów, a ich zwłoki wrzucano na furmanki podążające za kolumną. W przypadku transportów kolejowych zdarzało się, zwłaszcza w 1943 roku, że podczas jazdy lub po zatrzymaniu pociągu na bocznicy kolejowej ofiary usiłowały uciec z wagonów, a nawet atakowały konwojentów. Uciekinierów mordowano, nierzadko w bardzo brutalny sposób. Tylko nielicznym udawało się ukryć w lesie lub wśród miejscowej ludności. Świadkowie wspominali, że po takich incydentach tory kolejowe i ich pobocza były zasłane dziesiątkami zwłok. Okolicznych mieszkańców zmuszano później do ich zwożenia na teren „bazy”. Zdarzało się, że członkowie oddziału specjalnego pozornie pozwalali Żydom na ucieczkę, by następnie „dla rozrywki” urządzić na nich polowanie.
Zazwyczaj transporty były bardzo liczne, stąd rozstrzeliwano je etapami. Ofiary były wtedy zmuszone czekać przed bramą „bazy” – czasami kilkanaście godzin, a niekiedy nawet kilka dni. W tym czasie członkowie "Ypatingasis būrys" katowali je gumowymi pałkami i szczuli psami. Co kilkanaście minut z tłumu wybierano kolejne partie skazańców, których wprowadzano na teren „bazy. Tam zmuszano ich, aby rozebrali się do bielizny i oddali wszystkie wartościowe przedmioty, a następnie wprowadzano do jednego z dołów, który pełnił funkcję swoistej „poczekalni”.
W dalszej kolejności z dołu zabierano od 10 do 12 skazańców, zazwyczaj posegregowanych pod względem wieku i płci. Prowadzono ich nad masowe groby i rozstrzeliwano. Zdarzało się, że ofiarom zawiązywano oczy i prowadzono ich nad groby gęsiego, nakazując, by trzymali się za ramiona. Początkowo egzekucje przeprowadzano przy użyciu broni maszynowej. Później ofiary zaczęto rozstrzeliwać salwami karabinowymi, zmuszając je uprzednio, by stanęły nad krawędzią grobu plecami do oprawców. Liczba członków plutonu egzekucyjnego była równa liczbie stojących nad mogiłą skazańców. Jeżeli jednak z powodu złej pogody lub zbyt dużej liczby ofiar egzekucję należało przyspieszyć, to odstępowano od tej zasady i mordowano skazańców przy użyciu broni maszynowej lub granatów. Z kolei gdy liczba skazańców była niewielka, to wprowadzano ich pojedynczo na niewielki pomost zbudowany nad masowym grobem i zabijano strzałami karabinowymi. Zdarzało się, że dla zaoszczędzenia amunicji Litwini wrzucali małe dzieci żywcem do grobu lub roztrzaskiwali im czaszki kolbami karabinowymi. Oprawcy zazwyczaj znajdowali się pod wpływem alkoholu. Zdarzało się, że sporządzano dokumentację filmową i fotograficzną z egzekucji.
Z grona ofiar wybierano kilku mężczyzn, których zmuszano, aby po zakończeniu egzekucji zasypali zwłoki ziemią lub chlorowanym wapnem. Po zakończeniu pracy byli oni mordowani. Znane są wypadki, gdy lekko rannym lub ogłuszonym ofiarom udało się ukryć pod zwałami zwłok i wydostać się z „bazy”.
Początkowo egzekucje w Ponarach przeprowadzało komando egzekucyjne złożone z funkcjonariuszy Einsatzkommando 9, którym dowodził SS-Obersturmführer Schauschütz. Już wtedy Niemcy na szeroką skalę korzystali ze wsparcia litewskich kolaborantów. Od 23 lipca 1941 roku wykonawcami egzekucji byli niemal wyłącznie członkowie "Ypatingasis būrys". W ramach oddziału specjalnego nie funkcjonowało wyspecjalizowane komando egzekucyjne, stąd wszyscy funkcjonariusze rotacyjnie uczestniczyli w rozstrzeliwaniu skazańców. Jako najczęstszych wykonawców egzekucji świadkowie wskazywali: Jonasa Dołgowasa („krwawy Jonas”), Dionizasa Golczasa, Hubertasa Dienisisa, Adomasa Kurszisa, Justasa Martisziusa i Stasysa Razutisa. W większych egzekucjach każdorazowo uczestniczyli niemieccy dowódcy oddziału specjalnego: Weiss i Fiedler. Zdarzało się, że osobiście kierowali plutonem egzekucyjnym i własnoręcznie dobijali rannych. Niekiedy obok członków "Ypatingasis būrys" w egzekucjach uczestniczyli funkcjonariusze litewskiej policji pomocniczej.
Odebrane ofiarom pieniądze, złoto i biżuterię konfiskowali Niemcy. Buty, ubrania i przedmioty codziennego użytku były natomiast rozgrabiane przez członków "Ypatingasis būrys", którzy następnie zazwyczaj je sprzedawali, niekiedy w zamian za alkohol. Odzież niezdatną do użycia palono na terenie bazy.
Eksterminacja Żydów.
Według danych oficjalnych w przeddzień wojny niemiecko-sowieckiej w Wilnie zamieszkiwało około 58 tys. Żydów, aczkolwiek według innych źródeł ich rzeczywista liczba mogła sięgać 70 tys., 75 tys. lub nawet 80 tys. osób. Monika Tomkiewicz podaje, że po rozpoczęciu niemieckiej inwazji około 8–10 tys. Żydów zdołało zbiec z miasta, natomiast Arūnas Bubnys szacuje liczbę uciekinierów na nie większą niż 3 tys. Tę ostatnią liczbę podaje także opracowanie "Encyclopedia of Camps and Ghettos", dodając, że po wybuchu wojny do Wilna przybyło wielu żydowskich uchodźców z terenów zachodniej Litwy.
27 czerwca, a więc trzy dni po wkroczeniu wojsk niemieckich, rozpoczęły się uliczne łapanki. Żydowskich mężczyzn zatrzymywano i zabierano do pracy w różnych miejscach na terenie miasta. Większość po jej zakończeniu wracała do domów, niektórzy jednak zaginęli bez śladu. Początkowo Niemcy nie przeprowadzali jednak masowych egzekucji. W przeciwieństwie do Kowna czy Szawli Wilno nie stało się także areną pogromu. Antysemickie wystąpienia miejscowej ludności ograniczyły się zasadniczo do napadów rabunkowych.
Sytuacja uległa zmianie wraz z przybyciem Einsatzkommando 9. Niemcy rozkazali litewskiej policji przygotować imienne listy Żydów – przede wszystkim działaczy politycznych, intelektualistów oraz osób zamożnych. W praktyce terror dotknął jednak wszystkie kręgi żydowskiej społeczności. Niemcy i ich litewscy kolaboranci, niekiedy wspomagani przez młodych Polaków, masowo zatrzymywali Żydów w domach i na ulicach, a następnie odprowadzali do więzienia na Łukiszkach. Ofiary spędzały tam od kilku godzin do kilku tygodni, po czym były zabierane do Ponar. Pierwszą egzekucję prawdopodobnie przeprowadzono tam 4 lipca 1941 roku. Z niemieckich raportów wynika, że między 4 a 8 lipca w Ponarach rozstrzelano 321 Żydów. Od 11 lipca w „bazie” mordowano już około 500 Żydów dziennie. Do 20 lipca liczba ofiar sięgnęła około 5 tys. Według innych źródeł w lipcu 1941 roku w Ponarach mogło zostać zamordowanych nawet do 10 tys. Żydów. Wśród zamordowanych znajdowali się wyłącznie mężczyźni, gdyż żydowskich kobiet i dzieci nie objęto jeszcze akcją eksterminacyjną. 23 lipca Einsatzkommando 9 odeszło do Mińska, a tempo akcji eksterminacyjnej przejściowo zmalało. Według niemieckich raportów w okresie między 12 sierpnia a 1 września zamordowano w Ponarach 461 osób, w tym 444 Żydów.
Nową fazę akcji eksterminacyjnej zainicjowały wydarzenia z 31 sierpnia, kiedy to na rogu ulic Wielkiej i Szklanej oddano kilka strzałów w kierunku niemieckich żołnierzy. Rzekomy „zamach” był w rzeczywistości prowokacją, która miała usprawiedliwić masowe egzekucje Żydów. W krótkim czasie zatrzymano setki mieszkańców pobliskich ulic – w większości kobiety i dzieci – których zabrano na Łukiszki, a stamtąd do Ponar. Z niemieckich źródeł wynika, że „odwetową” egzekucję przeprowadzono 2 września, rozstrzeliwując 3,7 tys. Żydów, w tym 2019 kobiet i 817 dzieci. Z kolei według źródeł żydowskich liczba ofiar mogła sięgnąć nawet 5 tys. osób. Wśród zamordowanych znaleźli się członkowie wileńskiego Judenratu. Wydarzenia te, nazwane przez Żydów „wielką prowokacją”, stanowiły preludium do utworzenia wileńskiej dzielnicy zamkniętej. W dniach 6–7 września ludność żydowską przesiedlono do dwóch gett: „małego”, które obejmowało obszar wokół ulic Antokolskiej i Żydowskiej, a częściowo także ulic Gaona i Szklanej, oraz „dużego” – obejmującego obszar wokół ulic Oszmiańskiej, Dziśnieńskiej, Szpitalnej, Jatkowej, Rudnickiej, Straszuna i Szawelskiej, a częściowo także ulic Końskiej, Karmelickiej, Lidzkiej i Zawalnej. W obu gettach znalazło się łącznie około 40 tys. osób. Pozostałych 6 tys. Żydów osadzono na Łukiszkach i w większości rozstrzelano w Ponarach. Według źródeł niemieckich masową egzekucję przeprowadzono 12 września, rozstrzeliwując 3334 osoby. Wraz z wrześniowymi egzekucjami akcją eksterminacyjną objęto całą ludność żydowską – bez względu na wiek i płeć.
Zgodnie z niemieckimi zarządzeniami w „dużym getcie” mieli zostać skoncentrowani Żydzi wykonujący prace na rzecz niemieckiego wojska i instytucji, zwłaszcza robotnicy wykwalifikowani, a także członkowie ich rodzin. Pozostali – w tym dzieci z sierocińców, pacjenci szpitali, osoby starsze – mieli znaleźć się w „małym getcie”. Taki podział nie nastąpił jednak od razu, stąd 15 września na zarządzenie władz niemieckich zaczęto przenosić mieszkańców z jednego getta do drugiego. Podczas tej akcji zatrzymano od 1,2 tys. do 1,5 tys. Żydów, których osadzono na Łukiszkach, a następnie rozstrzelano w Ponarach. Według źródeł niemieckich egzekucja odbyła się 17 września i pochłonęła 1271 ofiar. 1 października, w dniu żydowskiego święta Jom Kipur, Niemcy i ich litewscy kolaboranci wkroczyli do „małego getta”, z którego zabrali i osadzili na Łukiszkach znaczną liczbę mieszkańców. Większość zatrzymanych rozstrzelano w Ponarach. Historycy przedstawiają różne szacunki na temat liczby ofiar tej akcji: Monika Tomkiewicz szacowała ją na 1,7 tys., Arūnas Bubnys na około 2–2,3 tys., Jicchak Arad na około 3–3,5 tys. osób. W ciągu następnych trzech tygodni przeprowadzono jeszcze trzy wielkie akcje eksterminacyjne (3–4 października, 15–16 października i 21 października), w których rezultacie „małe getto” zostało zlikwidowane, a od 6,5–7,5 tys. do 15 tys. jego mieszkańców wymordowano w Ponarach.
24 października i 3–5 listopada w „dużym getcie” przeprowadzono dwie akcje eksterminacyjne, ochrzczone mianem „akcji żółtych zaświadczeń”. Wyłapywano wtedy osoby niechronione zaświadczeniami o zatrudnieniu. Ponadto 29 października Niemcy ujęli znaczną liczbę niepracujących Żydów, którzy uwierzyli w ich zapewnienia, że będą mogli się osiedlić w rzekomo odtworzonym „małym getcie”. Według Arada w czasie tych akcji schwytano łącznie około 6,8 tys. Żydów, których następnie zgładzono w Ponarach. Autorzy opracowania "Encyclopedia of Camps and Ghettos" szacowali natomiast liczbę zamordowanych na około 7–9 tys., a Monika Tomkiewicz – na około 11 tys. Na początku grudnia Niemcy przeprowadzili w getcie kolejne akcje. Zamordowano wtedy m.in. około 150 Żydów z kryminalną przeszłością oraz żydowskich robotników zatrudnionych przy placówce SD i policji bezpieczeństwa w Wilnie, dotychczas zamieszkujących w wydzielonej strefie przy ul. Straszuna (od 300 do 1600 osób). Wreszcie 20–21 grudnia przeprowadzono tzw. akcję różowych zaświadczeń, w której wyniku zatrzymano i zamordowano osoby, które nie były chronione zarówno „żółtymi zaświadczeniami” o zatrudnieniu, jak i „różowymi zaświadczeniami” wystawianymi przez Judenrat. Według Jicchaka Arada ofiarą tej akcji padło około 400 osób, natomiast Monika Tomkiewicz szacowała liczbę zamordowanych na około 15 tys.
Niepełnych informacji na temat egzekucji, które zostały przeprowadzone w Ponarach latem i jesienią 1941 roku, dostarcza raport dowódcy Einsatzkommando 3a SS-Standartenführera Karla Jägera z 1 grudnia 1941 roku, tzw. "Raport Jägera":
Jicchak Arad, opierając się przede wszystkim na danych z raportu Jägera, szacował, że w 1941 roku zamordowano w Ponarach nie więcej jak 33,5 tys. Żydów. Liczbę 33 tys. ofiar podaje również Arūnas Bubnys. Według innych źródeł żydowskich liczba zamordowanych wyniosła od 48,5 tys. do 61,9 tys. osób. Z kolei Monika Tomkiewicz przedstawiła w swej monografii następujące szacunki na temat egzekucji Żydów w 1941 roku:
Po „akcji różowych zaświadczeń” przez długi czas nie przeprowadzano w getcie wileńskim większych łapanek i akcji eksterminacyjnych. Przejściowo wstrzymano także likwidację Żydów w pozostałych miastach Komisariatu Rzeszy Wschód. Przerwa w akcji eksterminacyjnej nastąpiła na skutek nacisków Wehrmachtu i niemieckiej administracji cywilnej, które na szeroką skalę korzystały z przymusowej pracy Żydów. Do marca 1943 roku ofiarą egzekucji w ponarskiej „bazie” padali najczęściej Żydzi oskarżeni o rozmaite wykroczenia przeciw okupacyjnemu porządkowi (szmugiel, nielegalny handel, ukrywanie się poza gettem, posługiwanie się fałszywymi dokumentami, posiadanie kosztowności). Rozstrzeliwano ich pojedynczo lub w niewielkich grupach. Owych skazańców zazwyczaj wywożono najpierw do miejscowości Pośpieszka pod Wilnem, gdzie przetrzymywano ich przez tydzień, po czym wywożono do Ponar. W ten sposób została zamordowana m.in. Luba Lewicka, popularna przed wojną wileńska śpiewaczka, którą przyłapano na szmuglowaniu żywności do getta. W lipcu 1942 roku na śmierć do Ponar wywieziono z getta 84 lub 86 inwalidów i starców, zatrzymanych i wydanych na rozkaz Niemców przez żydowską policję. Przed egzekucją ofiary umieszczono w pensjonacie w Pośpieszce, do którego Niemcy sprowadzili przedstawicieli prasy i Czerwonego Krzyża, aby „na własne oczy” mogli się przekonać, iż władze okupacyjne zapewniają opiekę starszym i chorym Żydom.
Wiosną 1943 roku pod pretekstem rosnącej aktywności sowieckiej partyzantki Niemcy przystąpili do likwidacji gett w Oszmianie, Michaliszkach, Święcianach i Sołach. Zamieszkałym tam Żydom oznajmiono, że zostaną przesiedleni do gett w Wilnie i Kownie i aby uwiarygodnić te zapewnienia, przeprowadzono deportację rękami żydowskiej policji z Wilna. Na przełomie marca i kwietnia 1250 Żydów ze wspomnianych gett przesiedlono do getta wileńskiego, a dodatkowo 1,5 tys. Żydów z Oszmiany osadzono w różnych obozach pracy na Wileńszczyźnie. Właściwą deportację przeprowadzono natomiast 4 kwietnia. Tego wieczora ze Święcian odszedł transport z mieszkańcami tamtejszego getta, a równocześnie na stacji w Sołach odprawiono transport, w którym znajdowali się Żydzi z Oszmiany, Michaliszek i Sołów. Niemieckie zapewnienia okazały się fałszywe. O świcie 5 kwietnia oba transporty zatrzymały się na stacji w Wilnie, a następnie po krótkim postoju zostały skierowane do Ponar. Zamordowano wtedy około 4 tys. Żydów; tylko nieliczną grupę mężczyzn ze Święcian skierowano do obozu pracy w Bezdanach. Kilkuset Żydów podjęło próbę ucieczki, gdy pociąg zbliżył się do bocznicy w Ponarach. Większość uciekinierów zabito, wielu zdołało jednak przedostać się do getta wileńskiego. Ucieczkę ułatwił fakt, iż podczas postoju w Wilnie polski maszynista Marian Maciejewski (żołnierz AK) pod pozorem sprawdzania zabezpieczeń zdołał wraz ze swym pomocnikiem otworzyć kilka wagonów. Na bocznicy w Ponarach niektórzy młodzi Żydzi gołymi rękami zaatakowali oprawców; w czasie chaotycznej strzelaniny zginęło dwóch litewskich policjantów, a jeden Niemiec został ranny.
Według Moniki Tomkiewicz w czerwcu i lipcu 1943 roku zamordowano w „bazie” jeszcze 566 Żydów. W gronie ofiar znaleźli się m.in. więźniowie ostatniego żydowskiego obozu pracy na Wileńszczyźnie, tj. obozu w Nowej Wilejce.
23–24 września Niemcy zlikwidowali getto wileńskie. Około 4–5 tys. jego mieszkańców, przede wszystkim kobiety i dzieci, wywieziono do obozu zagłady w Sobiborze, od 3 tys. do 3,7 tys. mężczyzn i młodych kobiet przeniesiono do obozów pracy na Łotwie i Estonii, a kilkaset osób starszych lub chorych zamordowano w Ponarach. W Wilnie pozostało, nie licząc osób przebywających w ukryciu, jedynie od 2,2 tys. do 3 tys. Żydów. Były to osoby zatrudnione w zakładach skórzanych „Kailio”, szpitalu wojskowym, warsztatach Wehrmachtu i Gestapo, a także członkowie ich rodzin.
W kolejnych miesiącach w ponarskiej „bazie” rozstrzeliwano Żydów, których schwytano „po aryjskiej stronie”. Tylko między 27 września a 31 października 1943 roku litewska policja zatrzymała w Wilnie 1075 żydowskich uciekinierów, których przekazano niemieckiej policji bezpieczeństwa, a następnie rozstrzelano w Ponarach. Ponadto Niemcy przeprowadzali kontrole w wileńskich obozach pracy, aby wykryć nielegalnie przebywających tam Żydów. Ujętych uciekinierów rozstrzeliwano w Ponarach. Tylko 15 października w obozie przy fabryce „Kailio” schwytano około 30 osób.
Ostatnia wielka egzekucja nastąpiła w pierwszych dniach lipca 1944 roku, na krótko przed ponownym zajęciem Wilna przez Armię Czerwoną. Niemcy wymordowali wtedy żydowskich robotników zatrudnionych na terenie Wilna (ok. 2–2,3 tys. osób), a także więźniów przywiezionych z więzienia na Łukiszkach i aresztu przy ul. Ofiarnej oraz jeńców sowieckich. Łączna liczba ofiar tej egzekucji mogła sięgnąć nawet 4 tys. osób.
Egzekucje Polaków.
Prawdopodobnie pierwszych Polaków rozstrzelano w Ponarach już we wrześniu 1941 roku. W niektórych źródłach można bowiem znaleźć informację o rozstrzelaniu tam 27 września 320 polskich więźniów przywiezionych z Łukiszek. Niemniej represje wobec polskiej ludności narastały stopniowo. Co prawda po wkroczeniu wojsk niemieckich litewscy nacjonaliści usiłowali skłonić nowych okupantów do rozprawy z Polakami, jednakże zabiegi te zakończyły się niepowodzeniem. Z niemieckiego punktu widzenia celem priorytetowym była bowiem likwidacja Żydów i komunistów. Ponadto uważano, że zdziesiątkowana represjami NKWD polska inteligencja jest zasadniczo zneutralizowana. W raporcie Einsatzgruppe B z 11 lipca 1941 roku odnotowano:
Na przełomie października i listopada 1941 roku niemieckie służby bezpieczeństwa zorientowały się, iż na terenie Wileńszczyzny działają polskie organizacje konspiracyjne, które utrzymują kontakt z warszawską centralą Polskiego Państwa Podziemnego. Wkrótce rozpoczęły się pierwsze zakrojone na szeroką skalę aresztowania Polaków. Nasilenie represji odnotowano zwłaszcza z początkiem 1942 roku, znacząco zwiększyła się wtedy liczba aresztowań i egzekucji. Ich ofiarą padali żołnierze i współpracownicy Podziemia, a także osoby oskarżone o współpracę z sowiecką partyzantką, niesienie pomocy Żydom lub zbiegłym jeńcom, posiadanie broni, sabotaż, uchylanie się od obowiązku pracy. Ponadto w myśl zasady odpowiedzialności zbiorowej w odwecie za akcje polskiego i komunistycznego ruchu oporu masowo zatrzymywano zakładników spośród ludności cywilnej. Obiektem represji stała się zwłaszcza polska inteligencja, duchowieństwo katolickie oraz młodzież szkolna.
Osoby zatrzymane przez Gestapo i Saugumę zabierano zwykle na przesłuchanie do siedziby SD i policji bezpieczeństwa przy ul. Ofiarnej 2, a następnie do więzienia na Łukiszkach. Po zakończeniu śledztwa niektórych więźniów wywożono do obozów koncentracyjnych i obozów pracy, na roboty do Niemiec lub do innych więzień na terenie Generalnego Komisariatu Litwy. Skazanych na śmierć rozstrzeliwano w Ponarach, a także w więzieniu na Łukiszkach, w areszcie przy ul. Ofiarnej lub w Forcie IX w Kownie.
Na przełomie 1941/42 roku okupanci rozbili konspiracyjną organizację „Związek Wolnych Polaków”. Około 90 konspiratorów zostało rozstrzelanych w Ponarach podczas trzech egzekucji przeprowadzonych w pierwszej połowie maja 1942 roku. Czwarta egzekucja członków ZWP miała miejsce we wrześniu 1943 roku. W styczniu 1942 roku pod zarzutem niesienia pomocy Żydom aresztowano ks. Romualda Świrkowskiego – proboszcza parafii św. Ducha w Wilnie, kapelana Okręgu Wilno Armii Krajowej. Rozstrzelano go w Ponarach podczas zbiorowej egzekucji w dniu 5 maja 1942 roku. Z kolei w lutym tegoż roku został aresztowany i dwa miesiące później rozstrzelany Zbigniew Skłodowski, komendant ZHP na Litwę Kowieńską.
W lutym i marcu 1942 roku w Wilnie aresztowano blisko 200 członków konspiracji zaangażowanych w tzw. akcję legalizacyjną (podrabianie kartek żywnościowych i dokumentów tożsamości). Trzydziestu dwóch zatrzymanych zostało rozstrzelanych w Ponarach. W gronie ofiar znalazł się proboszcz kościoła św. Piotra i Pawła na Antokolu, a zarazem kierownik akcji – ks. Tadeusz Zawadzki. W czerwcu tegoż roku zatrzymano i niedługo później rozstrzelano w Ponarach trzy pracownice jednej z komórek „Legalizacji”. Kolejne aresztowania uczestników „akcji legalizacyjnej” nastąpiły między lutym a kwietniem 1943 roku. Zatrzymano wtedy około 70 osób, z czego dwadzieścia pięć stracono w Ponarach. Wreszcie pod koniec marca 1944 roku w pracowni technicznej wileńskiej „Legalizacji” zatrzymano czterech konspiratorów, których następnie rozstrzelano w Ponarach.
Gdy w maju 1942 roku sowieccy partyzanci zabili w okolicach Święcian trzech niemieckich urzędników, Niemcy i ich litewscy kolaboranci rozstrzelali w mieście i okolicznych wsiach blisko 450 Polaków. W dodatku z więzienia na Łukiszkach zabrano 150 więźniów narodowości polskiej, których następnie rozstrzelano w Ponarach.
W lipcu 1942 roku miały miejsce kolejne egzekucje, w których rozstrzelano około 40–50 Polaków. 2 grudnia tegoż roku w Ponarach rozstrzelano kilkudziesięciu Polaków, w tym kilku żołnierzy AK. Jedną z ofiar był Stanisław Węsławski – adwokat, kompozytor, konspiracyjny prezydent Wilna. Z kolei wiosną 1943 roku aresztowano i stracono w Ponarach osoby aresztowane pod zarzutem udziału w druku i kolportażu konspiracyjnego pisma „Niepodległość”.
W nocy z 16 na 17 września 1943 roku w Wilnie zatrzymano 140 polskich zakładników, z czego dziesięciu rozstrzelano następnego dnia w Ponarach. W gronie ofiar znaleźli się: prof. Mieczysław Gutkowski (wykładowca skarbowości i prawa skarbowego na Uniwersytecie Stefana Batorego) prof. Kazimierz Pelczar (dziekan wydziału lekarskiego Uniwersytetu Stefana Batorego), Mieczysław Engiel (adwokat), Kazimierz Antuszewicz (inżynier), Stanisław Grynkiewicz (chemik), Eugeniusz Biłgorajski (kapitan rez. WP), Kazimierz Iwanowski (porucznik rez. WP), Tadeusz Lothe (pracownik teatru), Włodzimierz Maurik (kierownik biura), Aleksander Orłowski (robotnik). Zbrodni dokonano w odwecie za zabicie przez żołnierzy AK inspektora litewskiej policji w Wilnie, Marijonasa Podabasa.
Egzekucje ofiar innych narodowości.
Obok Żydów i Polaków w ponarskiej „bazie” masowo rozstrzeliwano także sowieckich jeńców wojennych, których przywożono z okolicznych obozów, członków partii komunistycznej, a także pracowników sowieckiego aparatu okupacyjnego, którzy nie zdążyli zbiec przed nadejściem wojsk niemieckich. Tego typu egzekucje przeprowadzano przede wszystkim w pierwszych miesiącach okupacji. W Ponarach zostali rozstrzelani m.in. Liudas Adomauskas – komisarz kontroli państwowej w rządzie Litewskiej SRR, Andrius Bulota – członek Rady Najwyższej Litewskiej SRR, W. Knywa – komisarz gospodarki komunalnej. Wśród rozstrzelanych znajdowały się także żony oficerów Armii Czerwonej, które po wybuchu wojny nie zdołały się ewakuować na wschód.
W Ponarach zamordowano co najmniej 40 osób narodowości romskiej.
Prawdopodobnie 20 maja 1944 roku w Ponarach rozstrzelano 20 oficerów i żołnierzy litewskiej formacji kolaboracyjnej "Lietuvos vietinė rinktinė", których oskarżono o tchórzostwo po przegranej bitwie pod Murowaną Oszmianką.
Liczba ofiar.
Próby ustalenia liczby osób zamordowanych w Ponarach podejmowano jeszcze przed zakończeniem działań wojennych. Przedstawiciele 5. Armii 3. Frontu Białoruskiego, którzy badali miejsce kaźni w lipcu 1944 roku, oszacowali ją na ponad 200 tys. Z kolei komendant Okręgu Wilno Armii Krajowej w raporcie dla Komendy Głównej AK z 26 września 1944 roku informował, że w ciągu trzech lat w Ponarach zamordowano około 130–160 tys. osób, z czego 25–30 proc. stanowić mieli Polacy. Sprawę zbrodni ponarskiej poruszono także w trakcie procesu głównych niemieckich zbrodniarzy wojennych w Norymberdze. W wyroku z 30 września – 1 października 1946 roku Międzynarodowy Trybunał Wojskowy orzekł, że w Ponarach zostało zamordowanych co najmniej 100 tys. „obywateli sowieckich”.
W literaturze historycznej przez długi czas obowiązywał pogląd, że w Ponarach zamordowano około 100 tys. osób. Liczbę ofiar narodowości żydowskiej zazwyczaj szacowano przy tym na około 70 tys. osób. Polscy historycy byli natomiast skłonni szacować liczbę ofiar narodowości polskiej na kilkanaście tysięcy, a nawet 20 tys. osób.
Monika Tomkiewicz, autorka jedynej jak dotąd naukowej monografii na temat zbrodni ponarskiej, wydanej w 2008 roku przez Instytut Pamięci Narodowej, stoi na stanowisku, iż liczba 100 tys. ofiar jest zawyżona. Na podstawie własnych badań oszacowała, że w Ponarach zostało zamordowanych około 80 tys. osób, w tym:
Śledztwo prowadzone przez IPN w sprawie zbrodni w Ponarach pozwoliło zidentyfikować 292 ofiary narodowości polskiej. Ustalono także nazwiska 49 osób, co do których istnieje duże prawdopodobieństwo, że zostały zamordowane w ponarskiej „bazie”, lecz nie można tego jednoznacznie potwierdzić.
Masowe egzekucje w Ponarach były największą zbrodnią popełnioną przez okupantów niemieckich na Kresach Północno-Wschodnich II Rzeczypospolitej. Ponary bywają nazywane „wileńskim Katyniem” lub „wileńską Golgotą”.
Wiedza na temat zbrodni w okresie okupacji.
Na początku lipca 1941 roku mieszkańcy Ponar po raz pierwszy usłyszeli dochodzące z „bazy” odgłosy strzałów. W tym okresie miejsce kaźni nie było jeszcze ściśle strzeżone. Jednemu z miejscowych Polaków udało się nawet przedostać na teren „bazy” i odnaleźć niezbyt starannie ukryte ślady egzekucji.
Mniej więcej w tym samym czasie żołnierze stacjonującej w pobliżu Ponar jednostki transportowej Wehrmachtu zaobserwowali kolumny Żydów prowadzone na miejsce straceń i usłyszeli dochodzące z lasu odgłosy wystrzałów. Niektórzy z nich wiedzeni ciekawością wybrali się do „bazy”, gdzie kilkukrotnie stali się bezpośrednimi świadkami egzekucji. Jeden z żołnierzy zdołał nawet wykonać kilka zdjęć, które przetrwały wojnę i stały się dowodem popełnionych w Ponarach zbrodni.
Ofiary wiezione na miejsce egzekucji były fałszywie informowane, że są zabierane na roboty przymusowe. Relacje świadków wskazują, że jeszcze wiosną 1942 roku niektórzy skazańcy byli przekonani o prawdziwości tych zapewnień. Z czasem wiedza na temat zbrodni ponarskiej stała się jednak bardziej powszechna. Jeden ze świadków wspominał, że pewnego razu ze zmierzającej do „bazy” ciężarówki wyrzucono kawałek pudełka na papierosy, na którym zapisano w języku polskim „jedziemy na śmierć z Łukiszek”.
W lipcu i sierpniu 1941 roku wileńscy Żydzi wciąż pozostawali przekonani, że ich krewnych i znajomych Niemcy wywieźli na roboty przymusowe do „getta nr 3 w Ponarach” lub do Mińska. Na początku września do Wilna przedostało się sześć lekko rannych Żydówek. Były to ofiary „wielkiej prowokacji”, którym udało się przeżyć egzekucję i wydostać spod zwałów zwłok. Personel żydowskiego szpitala zachował ich relacje w sekrecie, obawiając się, że kobiety zostaną zabite przez Niemców. Wkrótce do żydowskiej dzielnicy zaczęli docierać inni ocalali z egzekucji w Ponarach. Judenrat „dużego getta”, na którego czele stał Jakub Gens, skutecznie nie dopuszczał jednak do rozprzestrzeniania się wieści o ludobójstwie. Najprawdopodobniej żydowscy przywódcy wyszli z założenia, że nie ma możliwości ocalenia niepracujących Żydów, natomiast możliwe będzie uratowanie tych rodaków, którzy pracują na rzecz Niemców, stąd byli zdeterminowani, aby lojalnie wypełniać polecenia okupanta i nie dopuścić do niepokojów, które mogłyby zagrozić istnieniu getta. Dopiero na przełomie 1941/42 roku wiadomości o masakrach w Ponarach zaczęły docierać do ogółu ludności getta. 31 grudnia działacze syjonistycznych organizacji młodzieżowych zorganizowali publiczne zebranie w garkuchni przy ul. Straszuna. Odczytano wtedy manifest, który informował, że Żydzi, których w ostatnich miesiącach zabrano z getta, zostali wymordowani w Ponarach oraz wzywał żydowską młodzież do walki.
W październiku 1941 roku działacze Droru i Ha-Szomer Ha-Cair z getta warszawskiego zdołali za pośrednictwem polskiego kuriera, harcerza Henryka Grabowskiego, nawiązać kontakt z gettem wileńskim. Uzyskano wtedy pierwsze informacje o zbrodniach, których ofiarą padali Żydzi z Wileńszczyzny. Jeszcze w tym samym miesiącu do Warszawy przedostał się Izrael Chaim Wilner, a w grudniu dotarli tam inni wysłannicy młodzieżowych ugrupowań syjonistycznych z Wilna. Potwierdzili oni wcześniejsze doniesienia o masowych mordach, uzupełniając jednocześnie, iż są one dokonywane w Ponarach. Ich relacje zostały spisane przez członków Oneg Szabat. Informacje o eksterminacji wileńskich Żydów, oparte najprawdopodobniej na relacji Wilnera, opublikowano także pod koniec października 1941 roku na łamach podziemnego pisma „Neged ha-Zerem”, wydawanego w getcie warszawskim przez Ha-Szomer Ha-Cair. Niemniej żydowscy przywódcy z Warszawy przez długi czas z niedowierzaniem reagowali na ostrzeżenia wileńskich działaczy, że egzekucje w Ponarach i innych miejscach kaźni na Kresach Wschodnich stanowią preludium do całkowitej eksterminacji narodu żydowskiego. Podobnie zareagował przewodniczący Judenratu w Grodnie Dawid Brawer, którego kurierka wileńskiego He-Chaluc, Bella Hazan, poinformowała pod koniec 1941 roku o masowych zbrodniach w Wilnie i Ponarach.
W kwietniu 1942 roku działająca w wileńskim getcie Zjednoczona Organizacja Partyzancka (FPO) wysłała trzyosobową delegację do gett w Białymstoku i Warszawie. Jej zadaniem było dostarczyć pisemne relacje osób ocalałych z egzekucji w Ponarach, a także proklamację FPO, która ostrzegała, iż Niemcy przystąpili do całkowitej eksterminacji narodu żydowskiego oraz wzywała wszystkich Żydów do walki zbrojnej. Wysłannicy zdołali dotrzeć do getta białostockiego, lecz w drodze do Warszawy zostali aresztowani na stacji w Małkini i kilka miesięcy później rozstrzelani na Pawiaku. Jesienią 1942 roku wysłannicy FPO podjęli także nieudaną próbę przedostania się przez linię frontu i powiadomienia władz sowieckich o eksterminacji Żydów prowadzonej w Ponarach.
Zbrodnie dokonywane w Ponarach zostały odnotowane w raportach Polskiego Państwa Podziemnego. Polski wywiad usiłował w miarę możliwości rejestrować przeprowadzane tam egzekucje. Wileńska AK informowała o nich w swoich ulotkach i odezwach. W czerwcu 1942 roku na łamach „New York Timesa” i „London Evening Standard” pojawiły się informacje o zabiciu tysiąca Żydów w Ponarach.
Próby zatarcia śladów zbrodni.
W związku z pogarszającą się sytuacją na froncie wschodnim Niemcy przystąpili w 1943 roku do zacierania śladów zbrodni, które popełnili w Europie Środkowo-Wschodniej. W tym celu utworzono specjalną jednostkę o nazwie Sonderkommando 1005. Członkowie komanda przybyli do Ponar w grudniu 1943 roku. Już dwa miesiące wcześniej wileńskie Gestapo rozpoczęło jednak przygotowania do akcji specjalnej. Na początek wysiedlono mieszkańców najbliżej położonych domów oraz sprowadzono do „bazy” duże ilości chlorowanego wapna. Pod koniec listopada do Ponar przywieziono więźniów, którzy mieli pracować przy ekshumacji i paleniu zwłok. Monika Tomkiewicz podaje, że w grupie tej znajdowało się 44 Żydów z Wilna, 38 jeńców sowieckich oraz Polak o nazwisku Iwaszkiewicz. Z kolei według Jicchaka Arada składała się z 70 Żydów z Wilna i okolic oraz 10 jeńców, z których dziewięciu było narodowości żydowskiej. Arad podaje również, że wśród więźniów znajdowały się cztery kobiety, które pracowały jako kucharki i sprzątaczki.
Więźniów przetrzymywano w jednym z dużych wykopów na terenie bazy. Przekształcono go w ziemiankę, w której znajdowały się m.in. prowizoryczna kuchnia i spiżarnia. Całość, oprócz latryny, przykryto prowizorycznym dachem z desek i papy. Z ziemianki więźniowie mogli się wydostać tylko po drabinach, które strażnicy wyciągali później na zewnątrz. Gdy w Boże Narodzenie 1943 roku grupa więźniów Sonderkommando 1005 uciekła z miejsca kaźni w Forcie IX w Kownie, Niemcy zaostrzyli środki bezpieczeństwa w Ponarach. Teren wokół ziemianki ogrodzono drutem kolczastym i częściowo zaminowano, a więźniom zaczęto skuwać nogi kajdanami.
Prace przy zacieraniu śladów zbrodni trwały od końca listopada 1943 roku do czerwca 1944 roku. Pod nadzorem Niemców więźniowie otwierali masowe groby i wyciągali zwłoki, używając do tego metalowych haków przytwierdzonych do półtorametrowych drągów. Zwłoki, często znajdujące się w stanie zaawansowanego rozkładu, poddawano oględzinom, poszukując złotych zębów i ukrytej biżuterii, po czym znoszono na stosy i podpalano. Po zakończeniu kremacji więźniowie rozbijali kości na drobne cząstki, po czym wraz z popiołami wrzucali ponownie do masowych grobów i zasypywali warstwą piasku. Według jednego z żydowskich więźniów do połowy kwietnia 1944 roku unicestwiono w ten sposób 68 tys. zwłok.
Po pewnym czasie więźniowie postanowili zaryzykować próbę ucieczki. W tym celu przystąpili do kopania tunelu, początkowo posługując się patykami i łyżkami, a później dwiema deskami wyjętymi ze ściany spiżarni. Wydobyty piasek, łącznie 20m³, ukradkiem wynoszono w kieszeniach i wysypywano w czasie pracy. Po upływie 2,5 miesiąca gotowy był tunel o długości 30 metrów. Zbiorowa ucieczka nastąpiła w nocy z 15 na 16 kwietnia 1944 roku. Więźniowie rozkuli kajdany przy pomocy metalowego pilnika odnalezionego przy zwłokach, po czym zaczęli kolejno wchodzić do tunelu. Gdy 25 więźniów znajdowało się już na zewnątrz, strażnicy wszczęli alarm, uniemożliwiając pozostałym ucieczkę. Dwunastu uciekinierów zastrzelono w czasie pościgu. Spośród pozostałych, jedenastu zdołało przedostać się do Puszczy Rudnickiej, gdzie dołączyli do sowieckiej partyzantki.
Aby kontynuować akcję zacierania śladów zbrodni, Niemcy sprowadzili z obozu przy fabryce „Kailio” 70 lub 86 Żydów. W lipcu 1944 roku, na krótko przed nadejściem Armii Czerwonej, wszyscy więźniowie zostali zamordowani.
W 2016 roku archeolodzy odkryli w Ponarach pozostałości tunelu, którym uciekli więźniowie Sonderkommando 1005.
Pamięć.
Upamiętnienie miejsca zbrodni.
W sierpniu 1944 roku powołana przez władze sowieckie „Komisja Nadzwyczajna ds. badania zbrodni hitlerowskich popełnionych od 1941 do 5 sierpnia 1944 r. w Litewskiej SRR” zbadała miejsce zbrodni w Ponarach. Z „dołów śmierci” wydobyto 515 zwłok, które poddano oględzinom. Udało się wtedy zidentyfikować pięć ciał. Odnaleziono także duże ilości ludzkich kości i popiołów oraz przedmioty i dokumenty osobiste.
W 1945 roku ocalali wileńscy Żydzi samorzutnie utworzyli w Ponarach improwizowane miejsce pamięci. Zostało ono jednak szybko zlikwidowane przez władze sowieckie. Sowieci zniszczyli także krzyż, który mieszkańcy Wilna postawili w „bazie” w pierwszej połowie lat 50. Sami początkowo ograniczyli się natomiast do zainstalowania w miejscu zbrodni drewnianych tabliczek informacyjnych w językach rosyjskim i litewskim. W 1948 roku w Ponarach odsłonięto kamienny obelisk zwieńczony pięcioramienną gwiazdą. Pomnik nie zawierał żadnych odniesień do narodowości ofiar, a znajdująca się na nim krótka inskrypcja w językach litewskim i rosyjskim głosiła jedynie:
Przez kilkadziesiąt lat miejsce pamięci pozostawało zaniedbane i zapomniane. W 1980 roku w Ponarach otworzono niewielkie muzeum martyrologiczne, które jednak już rok później uległo zniszczeniu na skutek pożaru. Dopiero w 1985 roku władze sowieckie uporządkowały teren dawnej „bazy” i wzniosły tam zespół pomnikowy, a także nowy murowany budynek muzealny autorstwa Jautisa Makariunasa. Pozostałości sześciu masowych grobów otoczono kamiennymi krawężnikami, a ich zbocza umocniono i pokryto murawą. Pięć dołów oznaczono tabliczkami z napisami w języku rosyjskim i litewskim, które informują: „Tu hitlerowscy okupanci spalili wykopane trupy”. Przy szóstym, największym, znajduje się natomiast tabliczka z napisem: „W tej ośmiometrowej jamie hitlerowscy okupanci trzymali więźniów, których zmuszali wykopywać trupy i kruszyć ich kości”. Przy wejściu na teren zespołu pomnikowego ustawiono dwie kamienne tablice, na których w językach litewskim i rosyjskim zapisano:
Postępująca liberalizacja systemu, a następnie rozpad ZSRR sprawiły, że możliwe stało się wzbogacenie miejsca pamięci w Ponarach o akcenty żydowskie i polskie. W 1990 roku w „bazie” postawiono i poświęcono drewniany krzyż o wysokości 10 metrów, upamiętniający zamordowanych Polaków. Przed krzyżem stanęła granitowa tablica pamiątkowa, na której widnieje napis w języku polskim:
W 1990 roku przy wejściu na teren „bazy” umieszczono także granitową tablicę z gwiazdą Dawida i inskrypcją w językach: jidysz, hebrajskim, litewskim i rosyjskim, która informowała, że wśród ofiar znajdowało się 70 tys. Żydów – mężczyzn, kobiet i dzieci. Rok później w Ponarach stanął pomnik upamiętniający żydowskie ofiary. Jego wygląd przywodzi na myśl żydowskie kamienie nagrobne, widnieje na nim także metalowa gwiazda Dawida i menora wykonana z brązu. Inskrypcja na pomniku, zapisana w językach: hebrajskim, jidysz, litewskim, angielskim i rosyjskim, głosi:
Staraniem Rady Ochrony Pamięci Walk i Męczeństwa ekspozycję muzealną uzupełniono w 1992 roku o materiały dotyczące polskich ofiar. W 2000 roku drewniany krzyż w „Polskiej kwaterze wojennej” zastąpiono nowym, wykonanym z metalu. Samą kwaterę otoczono natomiast kamiennym ogrodzeniem z metalową furtką oraz uzupełniono o kolejne tablice pamiątkowe, zawierające m.in. nazwiska zamordowanych. Na jednej z tablic znalazła się inskrypcja w języku polskim i litewskim:
W obrębie zespołu pomnikowego w Ponarach znajdują się obecnie także inne krzyże, pamiątkowe głazy i niewielkie pomniki, które upamiętniają m.in. zamordowanych jeńców sowieckich, Litwinów rozstrzelanych w 1941 roku, żołnierzy "Lietuvos vietinė rinktinė" rozstrzelanych w 1944 roku, wileńskich Żydów zabitych w 1944 roku. Zmieniono także napisy na pochodzących z 1985 roku tablicach przy wejściu na teren „bazy”, dodając informację, iż obok „hitlerowców” sprawcami zbrodni byli ich „lokalni pomocnicy”. Od 2013 roku miejsce pamięci znajduje się w pieczy Państwowego Muzeum Żydowskiego im. Gaona w Wilnie.
Pamięć o zbrodni ponarskiej w Polsce.
W Polsce ofiary zbrodni ponarskiej upamiętniono licznymi tablicami pamiątkowymi. Pierwszą z nich odsłonięto w 1986 roku w kościele św. Jacka w Warszawie. Niewielkie pomniki upamiętniające ofiary Ponar odsłonięto m.in. na Cmentarzu Wojskowym na Powązkach w Warszawie (1997), na Cmentarzu Komunalnym i Wojskowym w Ełku (2003), na Cmentarzu Centralnym w Szczecinie (2012) oraz na Cmentarzu Łostowickim w Gdańsku (2018).
W 1994 roku z inicjatywy Heleny Pasierbskiej powołano do życia Stowarzyszenie „Rodzina Ponarska”, zrzeszające przede wszystkim krewnych i przyjaciół polskich ofiar zbrodni ponarskiej. Od 1997 roku każdego 12 maja stowarzyszenie organizuje obchody „Dnia Ponarskiego”.
Kazimierz Sakowicz i jego dziennik.
Jednym z najważniejszych świadków zbrodni był Kazimierz Sakowicz – przedwojenny dziennikarz, członek polskiego ruchu oporu, którego dom znajdował się w odległości zaledwie kilkudziesięciu metrów od ponarskiej „bazy”. Przez trzy lata Sakowicz potajemnie prowadził obserwację miejsca egzekucji, notował oznaczenia wagonów i numery rejestracyjne samochodów, zdobywał informacje od innych świadków zbrodni. Swoje ustalenia spisywał na małych kartkach, chował do butelek i zakopywał w ogrodzie. Po wojnie udało się odnaleźć jego notatki z okresu od 11 lipca 1941 do 6 listopada 1943. 5 lipca 1944 roku Sakowicz został śmiertelnie postrzelony przez członków "Ypatingasis būrys". Prawdopodobnie zabrali oni wtedy jego notatki spisane po 6 listopada 1943 roku, chcąc w ten sposób zataić dowody swoich zbrodni.
Zapiski Sakowicza zostały w 1952 roku odnalezione przez sąsiadów, którzy przekopywali jego ogródek w poszukiwaniu złota. Przekazano je do Muzeum Żydowskiego w Wilnie, a po jego zamknięciu trafiły do Litewskiego Centralnego Archiwum Państwowego i Litewskiego Muzeum Narodowego. Posłużyły m.in. jako materiał dowodowy w czasie powojennych procesów członków "Ypatingasis būrys". "Dziennik" Sakowicza po raz pierwszy wydano drukiem w Polsce w 1999 roku. W kolejnych latach ukazały się jego wydania w językach: hebrajskim (2000), niemieckim (2003), angielskim (2005) i litewskim (2012).
Odpowiedzialność sprawców.
Część niemieckich sprawców zbrodni w Ponarach została pociągnięta do odpowiedzialności karnej.
Karl Jäger, dowódca Einsatzkommando 3, a później komendant SD i policji bezpieczeństwa w Generalnym Komisariacie Litwy, został w kwietniu 1959 roku aresztowany w Niemczech Zachodnich. Dwa miesiące później popełnił samobójstwo w areszcie.
22 członków "Ypatingasis būrys" zostało osądzonych w Związku Radzieckim. Trzynastu skazano na karę śmierci, pozostali otrzymali wyroki od 10 do 25 lat obozu pracy. Pierwszy ze zbrodniarzy został osądzony we wrześniu 1944 roku, ostatni w lutym 1978 roku. W kilku wypadkach członkowie oddziału zostali osądzeni dwukrotnie; najpierw ukarano ich za pomocnictwo w zbrodni, a później wymierzono znacznie surowsze wyroki, gdy wyszło na jaw, że osobiście dokonywali mordów. Niektórzy ze skazanych zostali po 1990 roku uznani za ofiary sowieckich represji politycznych i zrehabilitowani przez prokuratora generalnego niepodległej Litwy. Otrzymali także finansowe rekompensaty.
Procesy członków "Ypatingasis būrys" odbyły się także w Polskiej Rzeczypospolitej Ludowej. W listopadzie 1973 roku sąd wojewódzki w Warszawie skazał na karę śmierci Józefa Miakisza (Juozasa Makisziusa), Władysława Butkuna (Władasa Butkunasa) i Jana Borkowskiego (Jonasa Barkauskasa). W drodze łaski Rada Państwa zmniejszyła później te wyroki do 25 lat pozbawienia wolności. Z kolei w czerwcu 1977 roku sąd okręgowy w Olsztynie skazał na karę 25 lat więzienia Wiktora Gliwińskiego (Wiktorasa Galwanauskasa), któremu udowodniono udział w masowych egzekucjach w Ponarach. Sąd Najwyższy podwyższył wyrok na karę śmierci, lecz Rada Państwa ponownie skorzystała z prawa łaski, zamieniając go na 25 lat pozbawienia wolności.
Aleksander Lileikis, dowódca Saugumy w okręgu wileńskim, zamieszkał po wojnie w USA. W 1995 roku litewska prokuratura wszczęła przeciwko niemu śledztwo. W lipcu 2000 roku postępowanie zostało umorzone ze względu na zły stan zdrowia oskarżonego. Lileikis zmarł niespełna trzy miesiące później.
Prawdopodobnie niektórzy członkowie "Ypatingasis būrys" uniknęli kary, gdyż po wojnie zgodzili się podjąć współpracę agenturalną z sowieckimi organami bezpieczeństwa. Pewna liczba sprawców zdołała także uciec na Zachód. Niewyjaśnione pozostają losy jednego z litewskich dowódców oddziału, Balysa Norwaiszy. Jego rodzina twierdziła, że zginął podczas alianckiego nalotu, jednakże jest możliwe, że po 1945 roku wyemigrował do USA.
W kulturze.
Noah Wołkowski, mieszkaniec getta wileńskiego, poświęcił zbrodni ponarskiej wiersz, któremu nadał tytuł "Kołysanka Ponar". Utwór ten, napisany pierwotnie w języku polskim, przełożył na jidysz Szmerke Kaczergiński. W ten sposób powstała piosenka "Shtiler, Shtiler" do której muzykę skomponował Alik Wołkowski (syn Noaha). Zdobyła szybko wielką popularność w getcie.
Naocznym świadkiem jednej z egzekucji przeprowadzonych w Ponarach był Józef Mackiewicz. Zbrodni ponarskiej poświęcił on później reportaż-opowiadanie "Ponary–„Baza”", który opublikowano po raz pierwszy w 1945 roku na łamach czasopisma „Orzeł Biały”. Tekst ten w zmodyfikowanej formie Mackiewicz włączył także do swej powieści "Nie trzeba głośno mówić" (1969). Opublikowano go również w zbiorze reportaży i opowiadań Mackiewicza pt. "Fakty, przyroda i ludzie" (1984).
Do zbrodni ponarskiej nawiązywali w swych wierszach polscy poeci: Bronisława Fastowicz, Barbara Jedynak, Krystyna Jurkiewicz, Krystyna Konecka, Jan Nagrabiecki, Lusia Ogińska, Stefania Smoterowa, Henryk Szylkin, Kazimierz Józef Węgrzyn.

</doc>
<doc id="1054938" url="https://pl.wikipedia.org/wiki?curid=1054938" title="Katarzyna Dembicz">
Katarzyna Dembicz

Katarzyna Halina Dembicz (ur. 19 marca 1967) – polska geografka i latynoamerykanistka, wykładowczyni Uniwersytetu Warszawskiego. 
Życiorys.
Specjalizuje się w kwestiach integracji i rozwoju regionalnego, transformacji demograficznej i procesach społecznych w Ameryce Łacińskiej i Karaibach, ze szczególnym uwzględnieniem Kuby. 
W 1992 ukończyła studia na Wydziale Geografii i Studiów Regionalnych UW. W latach 1992-2017 zatrudniona w CESLA UW, od 2017 w Ośrodku Studiów Amerykańskich. Od 2006 na stanowisku adiunkta.
Córka Andrzeja Dembicza, założyciela i wieloletniego dyrektora CESLA. Pracę doktorską w zakresie nauk o Ziemi pt. "Region i rozwój regionalny w koncepcjach społeczno-gospodarczych CEPAL (Komisji Gospodarczej ds. Ameryki Łacińskiej i Karaibów ONZ)", napisaną pod kierunkiem prof. Mirosławy Czerny, obroniła na UW w 2005. W 2018 habilitowała się w dziedzinie nauk społecznych na Uniwersytecie Jagiellońskim na podstawie pracy "Imponderabilia kubańskiej transformacji".
Redaktorka naczelna czasopisma "Ameryka Łacińska. Kwartalnik analityczno-informacyjny".
Wchodzi w skład Rady Fundacji im. Profesora Andrzeja Dembicza.

</doc>
<doc id="1054940" url="https://pl.wikipedia.org/wiki?curid=1054940" title="Modne brednie">
Modne brednie



</doc>
<doc id="1054941" url="https://pl.wikipedia.org/wiki?curid=1054941" title="Gisela Mauermayer">
Gisela Mauermayer

Gisela Mauermayer (ur. 24 listopada 1913 w Monachium, zm. 9 stycznia 1995 w Monachium) – niemiecka lekkoatletka miotaczka i wieloboistka.
Mistrzyni olimpijska z Berlina (1936) w rzucie dyskiem. Trzykrotna medalistka Światowych Igrzysk Kobiecych w 1934: zwyciężyła w pchnięciu kulą i w pięcioboju (ustanawiając rekord świata 377 pkt.), a w rzucie dyskiem była druga. W mistrzostwach Europy w 1938 zdobyła złoto w rzucie dyskiem, a w pchnięciu kulą wywalczyła srebrny medal. Sześciokrotnie ustanawiała rekordy świata w rzucie dyskiem (do 48,31 w 1936), była też rekordzistką świata w pchnięciu kulą (14,38 w 1934).

</doc>
<doc id="1054946" url="https://pl.wikipedia.org/wiki?curid=1054946" title="Twierdza Koźle">
Twierdza Koźle

Twierdza Koźle – słabo zachowana twierdza w Koźlu będąca systemem obronnym z okresu XVIII i XIX wieku. Współcześnie w Kędzierzynie-Koźlu organizowane są co roku Dni Twierdzy Koźle.
Historia.
W 1739 Austriacy utworzyli w Koźlu Twierdzę Koźle, która była typową kleszczową twierdzą. Była to austriacka twierdza drugiej klasy. Wokół całego miasta wybudowano wówczas umocnienia ziemne (wał ziemny, mur i rów) w kształcie gwiazdy ośmioramiennej. Prace budowlane nie zostały ukończone.
W 1741 podczas wojny o sukcesję austriacką Koźle zostało zajęte przez wojska pruskie. W 1743 postanowiono wybudować w Koźlu nową twierdzę. Ustanowiono w mieście wojskowy garnizon i wyburzono austriackie fortyfikacje, na miejscu których rozpoczęto budowę nowych na kształcie gwiazdy pięcioramiennej.
Podczas II wojny śląskiej w 1745 Koźle zostało przejściowo zdobyte przez Austriaków. Miasto zostało odbite po miesięcznym oblężeniu.
Król Prus Fryderyk II Wielki rozumiał strategiczne położenie Koźla i w latach 1746-1754 osobiście doglądał budowy fortyfikacji Twierdzy Koźle.
Podczas wojny siedmioletniej w 1758 wojska austriackie blokowały przez pięć miesięcy Twierdzę Koźle, jednak jej nie zdobyły.
Podczas wojen napoleońskich w 1807 wojska francuskie, bawarskie i wirtemberskie prowadziły nieudane oblężenie Twierdzy Koźle.
W 1873 nastąpiła likwidacja twierdzy kozielskiej, co umożliwiło rozwój gospodarczy Koźla.

</doc>
<doc id="1054948" url="https://pl.wikipedia.org/wiki?curid=1054948" title="Lasocice (stacja kolejowa)">
Lasocice (stacja kolejowa)

Lasocice – stacja kolejowa w Lasocicach w województwie wielkopolskim, powiecie leszczyńskim, w gminie Święciechowa.
W okresie międzywojennym stacja graniczna z Niemcami po polskiej stronie.

</doc>
<doc id="1054951" url="https://pl.wikipedia.org/wiki?curid=1054951" title="Parejazaury">
Parejazaury

Parejazaury () – grupa gadów, które żyły w środkowym i górnym permie (270 do 251 mln lat temu). Początkowo występowały w dzisiejszej południowej Afryce, a później rozprzestrzeniły się na Europę i Azję (istniał wtedy superkontynent Pangea). W swojej epoce były największymi i najcięższymi zwierzętami lądowymi. Wymarły podczas wielkiego wymierania pod koniec permu.
Różne rodzaje osiągały długość od 60 centymetrów ("Elginia") do 3 metrów. Masa dużych form ("Scutosaurus" i "Pareiasaurus") sięgała prawdopodobnie 600 kilogramów. Parejazaury miały masywne, niezgrabne ciało, krępe nogi i krótki ogon. Głowa i części ciała były, prawdopodobnie dla ochrony przed drapieżnikami, zaopatrzone w kostne kolce i pancerne płyty. Potencjalnymi drapieżcami były gorgonopsy z rzędu terapsydów. Parejazaury były roślinożercami, ich zęby przypominały zęby roślinożernych legwanów.
Do niedawna uważano, że żółwie są żyjącymi parejazaurami. Pancerz żółwi miał się rozwinąć z płytek kostnych parejazaurów. Nowe badania sugerują jednak, że żółwie są bliższe pozostałym współczesnym gadom.

</doc>
<doc id="1054956" url="https://pl.wikipedia.org/wiki?curid=1054956" title="Jon Rogawski">
Jon Rogawski

Jon Rogawski właściwie Jonathan D. Rogawski – amerykański profesor matematyki pracujący na Uniwersytecie Kalifornijskim. Jest autor książek matematycznych m.in. "Wielozmienny rachunek różniczkowy" (2008).

</doc>
<doc id="1054964" url="https://pl.wikipedia.org/wiki?curid=1054964" title="Wojewódzka i Miejska Biblioteka Publiczna im. Tadeusza Mikulskiego we Wrocławiu">
Wojewódzka i Miejska Biblioteka Publiczna im. Tadeusza Mikulskiego we Wrocławiu



</doc>
<doc id="1054965" url="https://pl.wikipedia.org/wiki?curid=1054965" title="Centrum kultury">
Centrum kultury



</doc>
<doc id="1054966" url="https://pl.wikipedia.org/wiki?curid=1054966" title="Jakub Buk">
Jakub Buk

Jakub Buk (ur. 1825, zm. w 1895) – łużycki pisarz, publicysta i folklorysta.
Studiował w Pradze, gdzie był jednym z założycieli studenckiego stowarzyszenia „Serbowka”. Kapłan i nauczyciel gimnazjalny w Drježźanach. Po powrocie z Pragi redaktor czasopisma „Maćica Serbska”. Był autorem – „Zynki hornjołužiskeje serbskeje rěče” (1852), a także zbioru przysłów łużyckich pt. „1000 serbskich přisłowow a prajidmow” (1862).

</doc>
<doc id="1054967" url="https://pl.wikipedia.org/wiki?curid=1054967" title="Ignacy Guenther">
Ignacy Guenther

Ignacy Marian Guenther (ur. 1 lutego 1937 w Nowym Dworze) – polski polityk, rolnik, poseł na Sejm X kadencji.
Życiorys.
Ukończył w 1953 zasadniczą szkołę metalową, w której uzyskał dyplom czeladnika. Do czasu przejścia na emeryturę w 1991 prowadził indywidualne gospodarstwo rolne. Działał w Niezależnym Samorządnym Związku Zawodowym Rolników Indywidualnych „Solidarność”. Organizował i działał w Duszpasterstwie Rolników w Chojnicach.
W 1989 został posłem na Sejm X kadencji z ramienia Komitetu Obywatelskiego „Solidarność”, wybranym w okręgu chojnickim. W trakcie pracy w parlamencie zasiadał w Komisji Handlu i Usług oraz w Komisji Rolnictwa i Gospodarki Żywnościowej, należał do Obywatelskiego Klubu Parlamentarnego. Następnie wstąpił do Porozumienia Centrum, w latach 1998–2002 z listy Akcji Wyborczej Solidarność pełnił funkcję radnego powiatu chojnickiego. W 2005 bezskutecznie kandydował do Sejmu z listy Centrum, a w kolejnych latach do rady powiatu (m.in. z listy Chrześcijańskiego Ruchu Samorządowego oraz Prawa i Sprawiedliwości).
W 1984 otrzymał Medal 40-lecia Polski Ludowej, w 1994 Złoty Krzyż Zasługi, a w 2022 Krzyż Wolności i Solidarności.

</doc>
<doc id="1054969" url="https://pl.wikipedia.org/wiki?curid=1054969" title="Ichabod Crane">
Ichabod Crane



</doc>
<doc id="1054972" url="https://pl.wikipedia.org/wiki?curid=1054972" title="Astrid Kumbernuss">
Astrid Kumbernuss

Astrid Kumbernuss (ur. 5 lutego 1970 w Grevesmühlen) – niemiecka lekkoatletka, która specjalizowała się w pchnięciu kulą. 
Trzykrotna olimpijka (1996, 2000 oraz 2004) dwa razy stawała na podium tej imprezy: w 1996 w Atlancie zdobyła złoty medal, a cztery lata później w Sydney była trzecia. W swoim ostatnim występie w igrzyskach w roku 2004 nie awansowała do finału. Swoją międzynarodową karierę rozpoczęła w wieku 17 lat kiedy zdobyła srebrny medal mistrzostw Europy juniorów w konkursie rzutu dyskiem. Trzykrotna mistrzyni świata (Göteborg 1995, Ateny 1997, Sewilla 1999). W 1990 roku zdobyła tytuł mistrzyni Europy, a w 1994 wywalczyła wicemistrzostw Starego Kontynentu. Podczas halowych mistrzostw świata zdobyła srebro (Paryż 1997) i brąz (Birmingham 2003). W halowych mistrzostwach Starego Kontynentu była dwukrotnie pierwsza (Paryż 1994, Sztokholm 1996) i dwukrotnie trzecia (Genua 1992, Gandawa 2000). Startowała w pucharze świata oraz pucharze Europy. Kumbernuss jest aktualną rekordzistką świata juniorek z wynikiem 20,54, który osiągnęła w 1989 roku. W 1997 roku wygrała plebiscyt European Athlete of the Year Trophy. Rekord życiowy: stadion – 21,22 (23 lipca 1997, Hamburg oraz 5 sierpnia 1995, Göteborg); hala – 20,03 (25 stycznia 1992, Bad Segeberg).

</doc>
<doc id="1054973" url="https://pl.wikipedia.org/wiki?curid=1054973" title="Lista programów Polsatu">
Lista programów Polsatu

Programy rozrywkowe.
Panel show.
Pierwsze trzy odcinki programu obejrzało średnio 584 tys. widzów.
W programie udział wzięli:
Cztery dodatkowe odcinki programu (odcinki 6-9) zostały wyemitowane dwa lata później na Polsat Comedy Central Extra. Dziwnym zbiegiem okoliczności ostatni odcinek sezonu (na Polsacie szósty, a na Polsat Comedy Central Extra dziesiąty) pozostał ostatnim.
Call TV.
Większość poniższych programów typu Call TV emitowano głównie w okresie mniej więcej od drugiej połowy pierwszej dekady do połowy drugiej dekady XXI wieku.

</doc>
<doc id="1054975" url="https://pl.wikipedia.org/wiki?curid=1054975" title="Józef Sałata">
Józef Sałata

Józef Sałata (ur. 7 marca 1934 w Skarszewku) – polski polityk, poseł na Sejm X kadencji.
Życiorys.
Ukończył w 1955 technikum samochodowe. W latach 1958–1959 pracował w Wytwórni Sprzętu Komunikacyjnego „PZL-Kalisz”. W 1959 zajął się prowadzeniem indywidualnego gospodarstwa rolnego w Macewie. Pełnił mandat radnego Gminnej Rady Narodowej w Gołuchowie.
Od 1980 działacz Niezależnego Samorządnego Związku Zawodowego Rolników Indywidualnych „Solidarność Wiejska” w gminie Gołuchów, a następnie NSZZ RI „S” W marcu 1981 uczestniczył w strajku okupacyjnym w Bydgoszczy. W 1989 wszedł w skład prezydium Tymczasowej Rady Wojewódzkiej NSZZ RI „S” w Kaliszu oraz był delegatem na zjazd krajowy NSZZ RI „S” w Warszawie.
Był posłem X kadencji z ramienia Komitetu Obywatelskiego, wybranym w okręgu kaliskim. Później nie udzielał się w życiu politycznym, zakładał Wielkopolski Bank Rolniczy w Kaliszu. W wyborach parlamentarnych w 2005 bezskutecznie ubiegał się o mandat poselski z listy Prawa i Sprawiedliwości.

</doc>
<doc id="1054976" url="https://pl.wikipedia.org/wiki?curid=1054976" title="Henryk Szlajfer">
Henryk Szlajfer

Henryk Szlajfer (ur. 7 listopada 1947 we Wrocławiu) – polski ekonomista i politolog, profesor nauk społecznych, nauczyciel akademicki Uniwersytetu Warszawskiego, ambasador "ad personam".
Życiorys.
Należał do Związku Młodzieży Socjalistycznej, z którego został wykluczony w 1967. W 1968 Szlajfer wraz z Adamem Michnikiem, wówczas studenci Uniwersytetu Warszawskiego, zostali za działalność opozycyjną relegowani z uczelni. W ich obronie 8 marca 1968 odbył się wiec, który stał się początkiem masowych protestów studenckich zwanych wydarzeniami marcowymi. Został skazany na 2 lata więzienia. Zwolniony w lutym 1969.
Po ukończeniu Wydziału Nauk Ekonomicznych UW pracował jako adiunkt w Zakładzie Krajów Pozaeuropejskich Polskiej Akademii Nauk, a następnie w Instytucie Studiów Politycznych PAN. Wykładał m.in. na uniwersytetach w Coimbrze i Dar es Salaam. W latach 1989–1990 był ekspertem Obywatelskiego Klubu Parlamentarnego w sejmowej komisji systemu gospodarczego i przemysłu. Następnie pracował w Polskim Instytucie Spraw Międzynarodowych jako zastępca dyrektora i p.o. dyrektora. Wykładał także w Instytucie Ameryk i Europy UW.
W latach 1993–2008 był dyrektorem Departamentu Strategii i Planowania Polityki, następnie Departamentu Ameryki oraz archiwum w Ministerstwie Spraw Zagranicznych. Został mianowany przez ówczesnego premiera RP Jerzego Buzka ambasadorem "ad personam". Ambasador-szef Stałego Przedstawicielstwa RP przy OBWE, MAEA i innych organizacjach międzynarodowych w Wiedniu w latach 2000–2004.
Redaktor naczelny kwartalnika „Sprawy Międzynarodowe” (od 1992) i jego angielskiej wersji „The Polish Quarterly of International Affairs”. Członek redakcji półrocznika „Studia Polityczne” (ISP PAN). W latach 90. w radzie redakcyjnej „Journal of Latin American Studies” (Cambridge University Press).

</doc>
<doc id="1054978" url="https://pl.wikipedia.org/wiki?curid=1054978" title="Satanoscillatemymetallicsonatas (SOMMS)">
Satanoscillatemymetallicsonatas (SOMMS)



</doc>
<doc id="1054980" url="https://pl.wikipedia.org/wiki?curid=1054980" title="Budzik (program telewizyjny)">
Budzik (program telewizyjny)

Budzik – program telewizyjny nadawany od 1 października 2001 roku do 6 czerwca 2012 roku w TVP1, oraz powtórkowo w TVP Polonia i TVP ABC. Autorem programu był Andrzej Marek Grabowski, znany z wcześniejszych programów takich jak Tik-Tak, Wyprawy profesora Ciekawskiego, czy Ciuchcia.Głównymi bohaterami, nieprzerwanie przez jedenaście lat, były dwa koty: Budzik i Ruda, krasnoludek Piksel, oraz Pani Ewa, która nie wie, że jej koty potrafią mówić, w zegarze mieszka krasnoludek, a w jej mieszkaniu działa „Kocia TV Budzik”. Podczas wigilijnego wydania programu w 2007 roku koty wyjawiły Panie Ewie tajemnicę, że mówią oraz że w jej mieszkaniu działa "Kocia Telewizja Budzik". Nadal jednak nie wiedziała, że w jej zegarze mieszka Piksel. Dowiedziała się o tym w marcu 2010 roku. W programie od samego początku były także plastyczne zabawy z Igorem i muzyczne spotkania z Panem Tenorkiem. Z biegiem czasu w programie pojawiały się nowe postacie, m.in. Kuchciak, tatuś Budzika, Bezkajku i Szefuńcio.W 2012 roku Telewizja Polska podjęła decyzję o zdjęciu po 11 latach emisji programu z powodu kłopotów finansowych. W sumie powstało 338 odcinków programu.

</doc>
<doc id="1054981" url="https://pl.wikipedia.org/wiki?curid=1054981" title="Satanoscillatemymetallicsonatas">
Satanoscillatemymetallicsonatas



</doc>
<doc id="1054982" url="https://pl.wikipedia.org/wiki?curid=1054982" title="SOMMS">
SOMMS



</doc>
<doc id="1054984" url="https://pl.wikipedia.org/wiki?curid=1054984" title="Ancien Régime">
Ancien Régime



</doc>
<doc id="1054985" url="https://pl.wikipedia.org/wiki?curid=1054985" title="Połyskomierz">
Połyskomierz

Połyskomierz to urządzenie pomiarowe do mierzenia połysku, mające zastosowanie w różnych dziedzinach gospodarki. 
Zasada działania połyskomierza polega na tym, że urządzenie emituje strumień białego, niespolaryzowanego światła pod określonym kątem mierzonym pomiędzy prostą równoległą do strumienia światła a prostą prostopadłą do badanej powierzchni. Spotyka się urządzenia o geometrii 20°, 45°, 60°, 75°, 85°. Geometria w tym przypadku oznacza kąt emisji światła mierzony do badanej powierzchni. Strumień światła odbija się od mierzonej powierzchni i dostaje się do urządzenia pomiarowego, które mierzy jego natężenie; im mniejsza jest różnica między natężeniem światła emitowanego a odbitego (przy tej samej geometrii) tym jest większy połysk. Wynikiem pomiaru jest część (podana w %) ilości światła emitowanego (czyli ze 100%) przez połyskomierz. Często procent (%) dla uproszczenia zamienia się na punkty (pkt). Dla otrzymania poprawnych rezultatów pomiarowych stosuje się zasadę: dla wysokiego połysku stosuje się niską geometrię pomiarów (kąt 20°), a dla powierzchni o słabym połysku, matowych, wysoką geometrię (kąt 85°). 
Podstawowe standardy mierzenia połysku określone są w normach: ASTM D 2457, DIN EN ISO 2813 i DIN 67530.
Połyskomierze znajdują zastosowanie m.in. w poligrafii. Z ich pomocą można badać wybłyszczenie samego podłoża drukowego, podłoża drukowego pokrytego farbą lub lakierem. Dla tych celów stosunkowo uniwersalną geometrią jest kąt emisji 60°.
Połyskomierze znajdują szerokie zastosowanie w lakiernictwie przy pomiarze połysku powłok lakierniczych i malarskich.

</doc>
<doc id="1054986" url="https://pl.wikipedia.org/wiki?curid=1054986" title="Wai (plaża)">
Wai (plaża)

Wai (gr. "Βάι") - plaża położona na północno-wschodnim cyplu Krety, na skraju gaju palmowego, krajobrazowo zbliżona do plaż karaibskich. Rosnący tu gaj jest największym naturalnym lasem palmowym w Europie, a gatunek tworzących go palm (Phoenix theophrastii) jest gatunkiem endemicznym. Często jednak można spotkać się z teorią, że palmy pojawiły się na Krecie wraz z Saraceńskimi piratami, którzy jedli daktyle i wypluwali pestki, z których po latach wyrósł gaj.
Dla turystyki plażę Wai odkryli hipisi w latach 70. W latach 80. stała się wielkim obozowiskiem turystów z całego świata, którzy osiedlali się tu często na długie miesiące. Wkrótce miejsce to stało się zaniedbanym wysypiskiem. Kreteńskie władze podjęły jednak decyzję o oczyszczeniu plaży i objęciu całego obszaru ochroną - nie można tu rozbijać namiotów, a wstęp na plażę jest możliwy jedynie podczas dnia. Obecnie Wai jest jedną z największych atrakcji turystycznych Krety Wschodniej.

</doc>
<doc id="1054987" url="https://pl.wikipedia.org/wiki?curid=1054987" title="Józef Lubieniecki">
Józef Lubieniecki

Józef Lubieniecki (ur. 30 września 1950 w Olsztynie) – polski prawnik i polityk, adwokat, poseł na Sejm X kadencji.
Życiorys.
Ukończył w 1972 studia prawnicze na Uniwersytecie Mikołaja Kopernika w Toruniu. W latach 1976–1978 był sędzią Sądu Rejonowego w Olsztynie, a w latach 1978–1981 sędzią Sądu Wojewódzkiego tamże, orzekając w sprawach z zakresu prawa pracy i ubezpieczeń społecznych tamże. Od 1974 do 1981 należał do Polskiej Zjednoczonej Partii Robotniczej. W 1980 wstąpił do Niezależnego Samorządnego Związku Zawodowego „Solidarność”, gdzie był m.in. wiceprzewodniczącym Komisji Zakładowej Pracowników Wymiaru Sprawiedliwości przy Sądzie Wojewódzkim w Olsztynie, a od października 1980 wiceprzewodniczącym Krajowej Komisji Koordynacyjnej Pracowników Wymiaru Sprawiedliwości. Później był członkiem Komisji „Solidarności” ds. Reformy Wymiaru Sprawiedliwości. W stanie wojennym został internowany na okres od 13 grudnia 1981 do 26 sierpnia 1982. Po zwolnieniu uzyskał uprawnienia syndyka i adwokata. W okresie 1983–1989 był syndykiem, później radcą prawnym Kurii Biskupiej Diecezji Warmińskiej. Zaangażowany w pomoc prawną w postępowaniach karnych wobec działaczy podziemia, był obserwatorem procesów oraz uczestnikiem prac Centrum Obywatelskich Inicjatyw Ustawodawczych Solidarności.
W 1989 został posłem na Sejm X kadencji z okręgu biskupieckiego, będąc kandydatem Komitetu Obywatelskiego. W parlamencie był członkiem Obywatelskiego Klubu Parlamentarnego. W okresie 1990–1992 wchodził w skład Krajowej Rady Sądownictwa, w latach 1992–1993 był wiceprezesem Agencji Własności Rolnej Skarbu Państwa, a w latach 1993–1994 prezesem Fundacji Prasowej „Solidarność”. Później powrócił do praktyki adwokackiej, został m.in. obrońcą w sprawie samosądu we Włodowie.
Należał do Porozumienia Centrum (1991–1994) i Porozumienia Polskich Chrześcijańskich Demokratów (1999–2001), w 2004 przystąpił do Partii Centrum.
Odznaczenia.
W 2011 otrzymał Złoty Krzyż Zasługi.

</doc>
<doc id="1054988" url="https://pl.wikipedia.org/wiki?curid=1054988" title="Serbowka">
Serbowka

Serbowka (Serbówka) - łużycka organizacja katolickich studentów i gimnazjalistów założona na Słowiańskim Seminarium w Pradze w roku 1846. Należeli do niej serbscy intelektualiści tacy jak Michał Hórnik, Jakub Bart-Ćišinski, Mikławš Andricki, Jakub Buk czy Józef Nowak.

</doc>
<doc id="1054990" url="https://pl.wikipedia.org/wiki?curid=1054990" title="Ryszard Paradowski">
Ryszard Paradowski

Ryszard Roman Paradowski (ur. 1946) – polski politolog, profesor Uniwersytetu im. Adama Mickiewicza w Poznaniu oraz Uniwersytetu Warszawskiego – Centrum Studiów Latynoamerykańskich UW (CESLA), zastępca Dyrektora Instytutu Ameryk i Europy Uniwersytetu Warszawskiego ds. naukowych.
Habilitował się w 1998 na UAM na podstawie pracy "Idea Rosji-Eurazji i naukowy nacjonalizm Lwa Gumilowa. Próba rekonstrukcji ideologii eurazjatyzmu".

</doc>
<doc id="1054991" url="https://pl.wikipedia.org/wiki?curid=1054991" title="Maurice de Vlaminck">
Maurice de Vlaminck

Maurice de Vlaminck (ur. 4 kwietnia 1876, zm. 11 października 1958) – francuski malarz i grafik, tworzący m.in. w duchu fowizmu i kubizmu. Jeden z czołowych przedstawicieli fowizmu, malował pejzaże, martwe natury, kwiaty. Stosował jaskrawe, intensywne kolory, dynamiczne kompozycje o uproszczonej formie. Ok. 1908 r. odszedł do fowizmu i przez pewien czas zainteresował się kubizmem. Tworzył także drzeworyty, projektował dekoracje teatralne i tkaniny dekoracyjne (tapiserie).
Życiorys.
Maurice de Vlaminck urodził się w Paryżu, w rodzinie muzyków. Jego ojciec nauczył go grać na skrzypcach. Zaczął malować w jako nastolatek. W 1893 roku, studiował u malarza Henri Rigalon na Ile de Chatou. W 1894 roku poślubił Suzanne Berly. Punktem zwrotnym w jego życiu było spotkanie w pociągu do Paryża pod koniec jego służby w wojsku. Vlaminck, wtedy 23-letni, spotkał ambitnego artystę André Derain'a, z którym zaprzyjaźnił się na całe życie. Kiedy Vlaminck zakończył służbę wojskową w 1900 roku, wynajął studio razem z Derainem, który po roku poszedł do wojska. W 1902 i 1903 roku napisał kilka łagodnych powieści pornograficznych, zilustrowanych przez Deraina. Malował w ciągu dnia, a środki na utrzymanie zdobywał udzielając lekcji gry na skrzypcach i występując z zespołami muzycznymi w nocy.
W 1911 Vlaminck wyjechał do Londynu i malował nad Tamizą. W 1913 znowu malował z Derainem w Marsylii. Podczas I wojny światowej stacjonował w Paryżu i zaczął pisać poezję. Ostatecznie osiadł w północno-zachodnich przedmieściach Paryża. Poślubił swoją drugą żonę, Berthe Combes, z którą miał dwie córki. Od 1925 r. podróżował po Francji, ale kontynuował malowanie głównie wzdłuż Sekwany, niedaleko Paryża.
Vlaminck zmarł w Rueil-la-Gadelière w dniu 11 października 1958 roku.

</doc>
<doc id="1054994" url="https://pl.wikipedia.org/wiki?curid=1054994" title="Bitwa pod Dandankanem">
Bitwa pod Dandankanem

Bitwa pod Dandankanem (albo Dandanqanem) – bitwa stoczona 23 maja 1040/8 ramadan 431 roku pod miejscowością Dandankan w pobliżu Merwu pomiędzy wojskami Turków Seldżuckich i armią Ghaznawidów, zakończona druzgocącym zwycięstwem tych pierwszych.
Konflikt Seldżuków z Ghaznawidami.
Plemię Turków Seldżuckich, które pod koniec X wieku oddzieliło się od Oguzów, było zmuszone do ciągłego poszukiwania nowych pastwisk, wypierane przez swoich pobratymców i Karachanidów. W roku 1025 wkroczyło ono na terytorium sułtanatu Ghazny i poprosiło sułtana Mahmuda o przyjęcie ich na służbę. Sułtan początkowo zgodził się, jednak wkrótce pożałował tej decyzji, bowiem niezdyscyplinowani koczownicy napadali na osiadłych mieszkańców. W celu pacyfikacji Seldżuków Mahmud schwytał ich przywódcę, Arslana, i wysłał go do Indii, gdzie był on trzymany w twierdzy aż do śmierci. Czyn ten jednak wzbudził u Seldżuków tylko chęć zemsty, a wysyłane przeciwko nim ekspedycje wojskowe okazały się niezdolne do ich całkowitego rozbicia, co było zaskoczeniem nawet dla nich samych. Jak otwarcie pisali w swoich listach do sułtana, nadal próbując dojść z nim do porozumienia, Seldżucy nie mieli dokąd wrócić, stąd ich desperacka decyzja pozostania na terytorium Ghazny, największej militarnej potęgi regionu. W roku 1034, w wyniku próby zabicia szacha Chorezmu, następca Mahmuda, Masud, doprowadził do wojny z tym dotychczas lojalnym wasalem. Skonfliktował się on także z Karachanidami. Do otwartych działań wojennych wprawdzie nie doszło, bowiem władcę Chorezmu ostatecznie jednak zabito, a konflikt z Karachanidami w ostatniej chwili zażegnano, spowodowało to jednak, że w chwili decydującej rozprawy z Seldżukami Ghazna była osamotniona.
Tymczasem w roku 1035 dowodzeni przez braci Tughril Bega i Czaghri Bega Turcy przekroczyli Amu – Darię w liczbie około 10 tys. wojowników, co było właściwie wypowiedzeniem wojny. Masud skierował przeciwko nim armię, która początkowo odniosła sukces, jednak Seldżucy zaatakowali jej obóz i ostatecznie to oni cieszyli się zwycięstwem. Uznali to jednak za szczęśliwy przypadek i nadal obawiając się potęgi sułtanatu składali ofertę służby na rzecz Ghazny w zamian za pozwolenie koczowania na terytorium Chorasanu. Zgodę tę uzyskali, wkrótce jednak doszło do eskalacji ich żądań do oddania im na prawach ikta z immunitetem podatkowym pasma ziem leżących w północnym Chorasanie obejmującego Merw, Abiward i Sarachs, w zamian za co mieli służyć wszędzie tam, gdzie wyśle ich emir. Było to w istocie ultimatum i Masud nie mógł się na nie zgodzić, ponieważ oznaczałoby to właściwie zgodę na penetrowanie przez koczowników całego Chorasanu.
Do otwartego konfliktu doszło w roku 1038, kiedy Seldżucy splądrowali Niszapur, a jego rozstrzygnięcie przyniosła kampania roku 1040. Masud zdecydował się zaatakować Seldżuków, jednak jego armia nie była przygotowana do tego zadania. Emirat miał zły system zaopatrzenia wojsk, a dowództwo armii było w najwyższym stopniu nieudolne. Ponadto Masud wybrał na porę kampanii przednówek, tak że jego żołnierze próbujący doścignąċ Seldżuków na stepie cierpieli z powodu upału oraz braku paszy i wody. Tymczasem Turkmeni, krążąc nieustannie w zasięgu wzroku, nie dawali jego armii wytchnienia, porywając na postojach jej konie oraz podpalając trawę, kiedy wiatr pędził dym w stronę wroga. W dodatku udawało im się nakłoniċ do przejścia na swoją stronę niektórych Turków służących w ghaznawidzkiej armii. Ta zaś kierowała się do Merwu, gdzie miała nadzieję zaopatrzyċ się i odpocząć.
Bitwa.
Seldżucy zastąpili jej drogę na pustyni pod Dandankanem, niedaleko samego Merwu. Składanek szacuje liczbę wojsk Masuda na 15-17 tys. żołnierzy, którzy byli lepiej i ciężej uzbrojeni niż ich przeciwnicy, w dodatku prawdopodobnie o kilka tysięcy mniej liczni. Armia Masuda była jednak wycieńczona i zdemoralizowana, a autorytet jej wodza podupadł tak bardzo, że jego generałowie wręcz odmawiali wykonywania rozkazów bądź wykonywali je niedbale. W rezultacie w wyniku ataku Seldżuków wojska Ghaznawidów poszły w rozsypkę, a ich część wręcz zdradziła, przechodząc na stronę przeciwnika. Masud porzucił pole bitwy i uciekając rozstawnymi końmi zbiegł do stolicy.
Skutki bitwy.
Po bitwie mieszkańcy Merwu nie wpuścili resztek ghaznawidzkiej armii do miasta, ponieważ Masud zraził ich do siebie swoją polityką gospodarczą. Seldżucy stosunkowo łatwo znaleźli wspólny język z mieszkańcami Chorasanu i zajęli jego terytorium. Skompromitowany Masud został zamordowany przez spiskowców w roku 1041. Ghazna przetrwała jednak, w dużej mierze dlatego, że ciągle liczący się z jej potęgą Tughril Beg powstrzymał swoich współplemieńców od zaatakowania jej stolicy i skierował ich ekspansję gdzie indziej. Niemniej sułtanat został na zawsze odepchnięty od właściwego Iranu, pozostały zaś przy nim tylko ziemie obecnego środkowego i wschodniego Afganistanu oraz część północnych Indii. Seldżucy, otwarci na ciągle nowe grupy przyłączających się do nich Turkmenów, wkroczyli zaś na drogę terytorialnej ekspansji, którą zawdzięczali właściwej koczownikom niezwykłej sprawności bojowej.

</doc>
<doc id="1054995" url="https://pl.wikipedia.org/wiki?curid=1054995" title="Nawyk czuciowo-ruchowy">
Nawyk czuciowo-ruchowy

Nawyk czuciowo-ruchowy – nabyta, wyuczona czynność spostrzeżeniowo-ruchowa, oparta na mechanizmach neurofizjologicznych, pozwalająca na uzyskanie przewidywanych wyników (określonych działań) działania z dużą pewnością, sprawnie, z minimalną stratą czasu oraz energii i często w stanie nieświadomości wtórnej.

</doc>
<doc id="1054996" url="https://pl.wikipedia.org/wiki?curid=1054996" title="Premier Antigui i Barbudy">
Premier Antigui i Barbudy



</doc>
<doc id="1054997" url="https://pl.wikipedia.org/wiki?curid=1054997" title="Karl August Jenč">
Karl August Jenč

Karl August Jenč, górnołuż. Korla Awgust Jenč, (ur. 1828, zm. 1895) – łużycki filolog, historyk i bibliograf. 
Po ukończeniu szkoły i studiów w Budziszynie (1841-1848) i Lipsku (1848-1852, podjął najpierw posadę prywatnego guwernera w LindchenL, a w końcu w 1855służbę parafialną w Pohli. W tym samym roku ożenił się z córką pastora Hedwig Friedericke Müller z Eutritzsch koło Lipska. Zmarł w Pohli jego nagrobek jest zachowany do dziś przed wejściem do kościoła Na nim znajdują się słowa "Dzięki łasce Bożej jestem tym, czym jestem" w języku serbołużyckim.

</doc>
<doc id="1054998" url="https://pl.wikipedia.org/wiki?curid=1054998" title="Dyskografia Soundgarden">
Dyskografia Soundgarden

Dyskografia Soundgarden – amerykańskiego zespołu muzycznego, składa się z sześciu albumów studyjnych, dwóch koncertowych, pięciu kompilacji, dwudziestu pięciu singli, siedmiu minialbumów, dwóch wideo, dwudziestu trzech teledysków i trzynastu soundtracków. Łączny nakład sprzedanych płyt grupy wynosi 25 milionów na całym świecie, z czego 10 milionów egzemplarzy w Stanach Zjednoczonych.
Zespół powstał w 1984 w Seattle w stanie Waszyngton z inicjatywy wokalisty Chrisa Cornella, basisty Hiro Yamamoto i gitarzysty Kima Thayila. Pierwszym perkusistą Soundgarden, po rezygnacji Cornella z gry na tym instrumencie, był Scott Sundquist. Premierowymi utworami zespołu były trzy kompozycje – „Heretic”, „All Your Lies” i „Tears to Forget”, które w 1986 zostały zamieszczone na kompilacji "Deep Six". Także w 1986 miejsce Sundquista zajął Matt Cameron. W 1987 i 1988 grupa opublikowała nakładem Sub Pop minialbumy "Screaming Life", promowany singlem „Hunted Down”, i "Fopp". W tym samym roku, po podpisaniu kontraktu z niezależną wytwórnią SST, muzycy wydali debiutancki album studyjny "Ultramega OK". Płytę promował singel „Flower”, którego teledysk emitowany był w MTV. Po zakończeniu trasy promującej "Ultramega OK" i sesji do drugiego albumu studyjnego, szeregi zespołu opuścił Yamamoto. W jego miejsce przyjęto Jasona Evermana. Muzycy, nie będąc zadowolonymi z brzmienia pierwszej płyty, zdecydowali się na zmianę wytwórni, podpisując kontrakt z A&amp;M. Dzięki temu Soundgarden był pierwszym zespołem z Seattle, który związał się umową z dużą wytwórnią fonograficzną. Jej nakładem ukazał się drugi album studyjny – "Louder Than Love". Promowały go single „Loud Love” i „Hands All Over”, które zostały odnotowane na listach w Wielkiej Brytanii. W 1990 płyta zadebiutowała na 108. pozycji w zestawieniu Billboard 200. W tym samym roku w zespole doszło do zmiany personalnej; miejsce Evermana zajął Ben Shepherd.
W 1991 na rynku ukazał się trzeci album studyjny Soundgarden – "Badmotorfinger", który uplasował się na 39. miejscu w zestawieniu Billboard 200 oraz uzyskał w Australii certyfikat złotej płyty. W Kanadzie otrzymał status platyny, w Stanach Zjednoczonych podwójnej platyny, a w Wielkiej Brytanii srebrnej. Promowały go single „Jesus Christ Pose”, „Outshined” i „Rusty Cage”, które uplasowały się w Top 50. w Wielkiej Brytanii. Trzy lata później muzycy opublikowali czwarty album studyjny "Superunknown". Zadebiutował on na szczycie zestawienia Billboard 200. Płyta odnotowała dziesięciomilionową sprzedaż na świecie, uzyskując certyfikaty trzykrotnej platyny w Australii i Kanadzie, pięciokrotnej platyny w Stanach Zjednoczonych oraz złotej w Szwecji i w Wielkiej Brytanii. W ramach promocji grupa udostępniła single „Spoonman”, „The Day I Tried to Live”, „Black Hole Sun”, „My Wave” i „Fell on Black Days”, które uplasowały się na czołowych lokatach notowania „Billboardu” – Mainstream Rock Songs. W 1995 Soundgarden został dwukrotnym laureatem nagrody Grammy – za kompozycje „Spoonman” i „Black Hole Sun”. Rok później nakładem A&amp;M ukazał się piąty album studyjny "Down on the Upside". Zadebiutował on 2. miejscu w zestawieniu Billboard 200. Płytę promowały cztery single – „Pretty Noose”, „Burden in My Hand”, „Blow Up the Outside World” i „Ty Cobb”, z czego dwa dotarły do 1. lokaty Mainstream Rock Songs. "Down on the Upside" uzyskał certyfikat platyny w Australii, Kanadzie i w Stanach Zjednoczonych oraz status srebrnej w Wielkiej Brytanii. W 1997, z uwagi na wewnętrzne konflikty, zespół zawiesił działalność na trzynaście lat.
Reaktywacja Soundgarden miała miejsce 1 stycznia 2010. Trzy lata później muzycy opublikowali szósty album studyjny "King Animal", który zadebiutował na 5. pozycji w zestawieniu Billboard 200. W maju 2017 Cornell popełnił samobójstwo.

</doc>
<doc id="1054999" url="https://pl.wikipedia.org/wiki?curid=1054999" title="Flaga Kożuchowa">
Flaga Kożuchowa

Flaga Kożuchowa – przedstawia prostokątny płat tkaniny, z trzema równymi poziomymi pasami, z których górny i dolny są koloru niebieskiego, zaś środkowy białego.
Flaga miasta została zatwierdzona uchwałą Nr IV/14/90 Rady Miasta i Gminy w Kożuchowie w dniu 30 lipca 1990 roku.
Źródło: BIP "Uchwała Rady Miejskiej w Kożuchowie w sprawie herbu i flagi"

</doc>
<doc id="1055000" url="https://pl.wikipedia.org/wiki?curid=1055000" title="40 Dayz &amp; 40 Nightz">
40 Dayz &amp; 40 Nightz

40 Dayz &amp; 40 Nightz – drugi album wydany przez rapera Xzibit'a w 1998 r.

</doc>
<doc id="1055004" url="https://pl.wikipedia.org/wiki?curid=1055004" title="Aleksander Posern-Zieliński">
Aleksander Posern-Zieliński

Aleksander Hubert Posern-Zieliński (ur. 11 stycznia 1943) − polski etnolog i antropolog kulturowy.
Działalność naukowa.
Stopień doktora nauk humanistycznych uzyskał w zakresie etnologii. Od 1991 roku profesor zwyczajny, od 1993 roku dyrektor Instytutu Etnologii i Antropologii Kulturowej na Uniwersytecie im. Adama Mickiewicza w Poznaniu.
Zajmuje się antropologią etniczności, polityki, religii, historią antropologii, problemami latynoamerykanistycznymi (badania społeczności andyjskich i ludności tubylczej), północnoamerykańskimi (Polonia, ludność rdzenna, imigracja) – prowadził badania m.in.: w Peru, Ekwadorze, Chile, Stanach Zjednoczonych – a także teorią przemian społeczno-kulturowych. Bada związki archeologii i etnologii. Jest redaktorem naczelnym rocznika "Estudios Latinoamericanos".
Od 2007 roku jest członkiem korespondentem PAN, od 2020 członkiem rzeczywistym, kieruje Pracownią Etnologii Instytutu Archeologii i Etnologii PAN (oddział poznański). Uczestniczył też w pracach Międzynarodowej Unii Nauk Antropologicznych i Etnologicznych.
Od 1995 roku członek Centralnej Komisji ds. Tytułu Naukowego.
Był stypendystą Fundacji Kościuszkowskiej.
Publikacje.
autor:
redaktor prac zbiorowych:
Odznaczenia.
12 lutego 2015 odznaczony Złotym Krzyżem Zasługi.

</doc>
<doc id="1055008" url="https://pl.wikipedia.org/wiki?curid=1055008" title="Hendrich Jordan">
Hendrich Jordan

Hendrich Jordan (ur. 20 lutego 1841 w Tzschelln, Łużyce Górne – zm. 3 marca 1910 w Papitz (Popojce), Łużyce Dolne), serbołużycki folklorysta, wydawca i nauczyciel w Popojcach. Z pochodzenia Górnołużyczanin, jednak działał na Łużycach Dolnych. Zbieracz pieśni, bajek i przypowieści łużyckich. Jordan był głównym działaczem Dolnołużyckiego oddziału Macierzy Serbskiej w Chociebużu. 

</doc>
<doc id="1055010" url="https://pl.wikipedia.org/wiki?curid=1055010" title="Tadeusz Pini">
Tadeusz Pini

Tadeusz Pini (ur. 9 kwietnia 1872 we Lwowie, zm. 7 września 1937 tamże) – polski wydawca, krytyk i historyk literatury.
Życiorys.
W 1895 ukończył filologię polską na Uniwersytecie Lwowskim. Od 1897 do 1905 pracował jako nauczyciel w gimnazjum we Lwowie i Tarnowie. Był także działaczem Towarzystwa Literackiego im. Adama Mickiewicza. W latach 1905–1907 był redaktorem naczelnym „Pamiętnika Literackiego”. W 1905 zaprotestował przeciwko wyróżnieniu przez Akademię Umiejętności pracy Tretiaka (z 1904) o Juliuszu Słowackim, gdyż uważał ją za oskarżycielską. Wydarzenie to spowodowało poważny spór w środowisku związanym z Akademią. Polemizował również ze Stefanem Żeromskim. W latach 1908–1911 redagował serie „Nauki i Sztuki”, zaś w 1909–1912 – „Bibliotekę Klasyków Polskich”. 
Od roku 1917 przebywał w Warszawie, gdzie od 1923 wspierał prowadzenie Instytutu Wydawniczego „Biblioteka Polska”. W 1930 wrócił do Lwowa i został kierownikiem spółki wydawniczej „Parnas Polski”. Od 1933 był też redaktorem serii „Biblioteki Poetów Polskich”. 
W historii literatury zajmował się szczególnie epoką romantyzmu, a w niej Zygmuntem Krasińskim, i postromantyzmu. Opracował m.in.: "Pisma Krasińskiego", "Wybór pism" Mieczysława Romanowskiego, "Dzieła Słowackiego", "Dzieła wszystkie Mickiewicza".
Pochowany został na Cmentarzu Łyczakowskim we Lwowie.

</doc>
<doc id="1055011" url="https://pl.wikipedia.org/wiki?curid=1055011" title="Mistrzostwa Europy mężczyzn w biegach górskich">
Mistrzostwa Europy mężczyzn w biegach górskich



</doc>
<doc id="1055012" url="https://pl.wikipedia.org/wiki?curid=1055012" title="Tatjana Lebiediewa">
Tatjana Lebiediewa

Tatjana Romanowna Lebiediewa (ros. Татьяна Романовна Лебедева; ur. 21 lipca 1976 w Sterlitamaku) – rosyjska lekkoatletka, specjalizująca się w trójskoku i skoku w dal, pięciokrotna medalistka olimpijska.
Kariera.
Swoją międzynarodową karierę rozpoczynała od zdobycia brązowego medalu mistrzostw świata juniorów w 1994 roku oraz srebrnego medalu podczas mistrzostw Europy juniorów w kolejnym sezonie. W roku 2000 wygrała halowe mistrzostwa Europy, a na igrzyskach w Sydney sięgnęła po srebro w trójskoku. W kolejnym sezonie wywalczyła halowe wicemistrzostwo świata, a latem wygrała uniwersjadę oraz mistrzostwa globu. Tytuł najlepszej trójskoczkini świata obroniła dwa lata później podczas czempionatu w Paryżu. Na początku roku 2004 podczas halowych mistrzostw świata ustanowiła ciągle aktualny halowy rekord świata – 15,36. Dwukrotnie stawała na podium igrzysk olimpijskich w Atenach – w skoku w dal była pierwsza, a w trójskoku trzecia. W roku 2005 kontuzja uniemożliwiła jej start w finale mistrzostw świata w Helsinkach jednakże w tym samym roku jako jedyna wygrała wszystkie 6 zawodów (w trójskoku) Złotej Ligi i dostała w nagrodę milion dolarów. Złota medalistka mistrzostw Europy w 2006 roku w kolejnym sezonie zdobyła złoto (w skoku w dal) oraz srebro (w trójskoku) podczas mistrzostw świata. Na igrzyskach olimpijskich w Pekinie (2008) wywalczyła dwa srebrne krążki, które zostały jej odebrane za stosowanie dopingu. W Berlinie w roku 2009 zdobyła srebrny medal mistrzostw świata w skoku w dal. W swojej karierze oddała ponad 30 skoków na odległość powyżej 15 metrów.
W 2013 ogłosiła zakończenie kariery sportowej.
We wrześniu 2002 Lebiediewa urodziła córkę, której dała na imię Nastia.

</doc>
<doc id="1055015" url="https://pl.wikipedia.org/wiki?curid=1055015" title="Tim Mosley">
Tim Mosley



</doc>
<doc id="1055017" url="https://pl.wikipedia.org/wiki?curid=1055017" title="Magdalena Śniadecka-Kotarska">
Magdalena Śniadecka-Kotarska

Antonina Magdalena Śniadecka-Kotarska (ur. 13 czerwca 1952) – ambasador RP w Peru, Boliwii i Ekwadorze. Etnolog i antropolog kultury i polityki, pierwsza polska latynoamerykanistka, prowadząca przez 25 lat systematyczne badania terenowe w Ameryce Andyjskiej poświęcone etnopolityce, ludności tubylczej i "gender indentity."
Zainteresowania badawcze.
Specjalizuje się w badaniach etnopolitycznych regionu andyjskiego (Peru, Ekwador, Boliwia) oraz mezoamerykańskiego (pogranicze meksykańsko-gwatemalskie). Zajmuje się badaniem konfliktów wśród społeczności tubylczych oraz mechanizmami etnorozwoju z perspektyw odgórnych i oddolnych ("emic/etic"), w skali mikro oraz makro. Jako pierwsza w Polsce w latach 90. XX w zajęła się problematyką narkokultury, narkoprzemocy, narkoterroru i narkoterroryzmu oraz różnej dywersyfikacji tożsamości płci wśród Indianek i Metysek.
Przebieg kariery naukowej.
Absolwentka Wydziału Filozoficzno-Historycznego Uniwersytetu Łódzkiego (1983), przez 12 lat pracowniczka Katedry Etnografii tego wydziału. Od 1995 pracownik i współtwórca Instytutu Stosunków Międzynarodowych (obecnie Wydziału Studiów Międzynarodowych i Politologicznych UŁ). Równolegle przez 20 lat związana była stałą współpracą z Centrum Studiów Latynoamerykańskich Uniwersytetu Warszawskiego (CESLA). Tytuł doktora nauk humanistycznych uzyskała na UŁ w 1990 r., doktora habilitowanego na UAM w 2004 r., profesora nadzwyczajnego na Uniwersytecie Warszawskim w 2005 r., a rok później Uniwersytetu Łódzkiego. W 2015 r. z rąk prezydenta RP otrzymała tytuł profesora belwederskiego.
W latach 1997–2016 członek Zespołu ds. Kultur Ameryk Instytutu Etnologii i Antropologii Kulturowej Uniwersytetu Adama Mickiewicza w Poznaniu. Od 2002 r. założyciel i kierownik Pracowni, Zakładu, a następnie Katedry Studiów Latynoamerykańskich i Porównawczych na Uniwersytecie Łódzkim.
Dorobek naukowy.
W latach 1993–2016 poświęciła ww. zagadnieniom 60-krotne badania terenowe w AŁ realizowane w ramach 11 grantów naukowych finansowanych przez: KBN, MNiSW, NCN i KE (w ośmiu z nich jako kierownik). W latach 2010–2014 była też polskim koordynatorem prestiżowego projektu MISEAL ("Medidadas para la Inclusión Social y Equidad en Instituciones de Educación Superior en América Latina") UE programu ALFA III, skupiającego jednostki naukowe z 12 krajów południowoamerykańskich i 4 europejskich (Niemcy, Hiszpania, Wielka Brytania, Polska).
Efektem realizowanych badań terenowych jest udział w ponad 100 kongresach i konferencjach międzynarodowych (w tym cyklicznych ICA, IUAES, CEISAL, LASA), autorstwo 8 monografii i 90 artykułów publikowanych w specjalistycznych czasopismach naukowych w j. polskim, hiszpańskim i angielskim.
Członkostwo w stowarzyszeniach naukowych.
Prof. zw. dr hab. Magdalena Śniadecka-Kotarska jest członkiem 14 polskich i zagranicznych towarzystw naukowych (była wieloletnim prezesem i wiceprezesem PTSL – Polskiego Towarzystwa Studiów Latynoamerykanistycznych) LASA, CIESAL, CLACSO, WISPS, SLAS, ALACID, IUAES, CLACSO. Jest też członkiem 8 rad wydawniczych periodyków latynoamerykanistycznych, zagranicznych i krajowych.
Dydaktyka.
Wielokrotny "visiting professor" na uniwersytetach europejskich i latynoamerykańskich m.in. w Berlinie, Pradze, Madrycie, Granadzie, Córdobie, Jaén, Barcelonie, Vic oraz Quito, Otavalo, Limie, Cuzco, La Paz, Valparaiso, Buenos Aires, Puebla, Cholula, Mexico D.F., São Paulo, Rio de Janeiro, Campinas.
W ramach dydaktyki prowadziła przez 30 lat zajęcia z zakresu etnologii/antropologii polityki i stosunków międzynarodowych oraz kulturoznawstwa Iberoameryki w językach polskim i hiszpańskim. Jako pierwsza wprowadziła w Polsce w 1995 r. (najpierw na UW, a następnie na UŁ) nowatorskie wówczas wykłady z zakresu: antropologii kobiety latynoamerykańskiej, narkoprzemocy, konfliktów społeczno-kulturowych i politycznych, kontekstów łamania praw człowieka wynikających z różnych koncepcji oraz sposobów realizacji etnopolityki, etnorozwoju, polityki zwalczania narkohandlu, oraz kulturowych tożsamości płci w państwach wieloetnicznych.
Prof. M. Śniadecka-Kotarska zbudowała na Uniwersytecie Łódzkim spośród własnych wychowanków (wcześniej niemających żadnych tradycji w zakresie badań w Ameryce Łacińskiej) interdyscyplinarny zespół latynoamerykanistów, który w 2015 r. został włączony do sieci "Latin American Council of Social Sciences" jako 481 jednostka badawczo-dydaktyczna w skali świata, a pierwsza z Polski, była też inicjatorką powołanego na WSMiP UŁ w 2013 r. Centrum Konfliktów Latynoamerykańskich.
Jest autorką 5 specjalizacji na WSMiP ("Specjalizacja Iberoamerykańska", "Estudios Latinoamericanos", "Cultura, Sociedad y Politica", "Interamerykańska, Dziennikarstwo Międzynarodowe") oraz współautorką kierunku "Międzynarodowe Studia Kulturowe". Wypromowała 223 latynoamerykanistów: 8 doktorów (nad kolejnymi 4 sprawuje nadal opiekę naukową), 110 magistrów (w tym 55 na UW), 90 licencjatów i 15 prac podyplomowych.
Nagrody i odznaczenia.
Odznaczona przez Prezydenta RP Złotym Krzyżem Zasługi w 2005 r. za badania w regionie andyjskim, w 2015 r. za Długoletnią Służbę, a w 2013 r. Nagrodą im. Margarity von Bretano na Freie Universität w Berlinie za badania z zakresu feminizmu indiańskiego. Wielokrotna laureatka Nagród Rektora UŁ i UW, w 2018 r. otrzymała tytuł absolwenta VIP UŁ.
W 2017 r. uzyskała stopień dyplomatyczny Radcy Ministra w Ministerstwie Spraw Zagranicznych, a następnie została powołana przez prezydenta Rzeczypospolitej Polskiej Andrzeja Dudę na stanowisko Ambasadora Pełnomocnego i Nadzwyczajnego RP w Peru, Boliwii i Ekwadorze. W marcu 2018 r. objęła placówkę w Limie jako 11 ambasador RP i druga kobieta na tym stanowisku w ciągu 95 lat polsko-peruwiańskich relacji dyplomatycznych.

</doc>
<doc id="1055018" url="https://pl.wikipedia.org/wiki?curid=1055018" title="Pruska Kolej Wschodnia">
Pruska Kolej Wschodnia

Pruska Kolej Wschodnia (niem. "Preußische Ostbahn") – linia kolejowa długości około 740 km, łącząca Berlin ze stolicą Prus Wschodnich – Królewcem oraz z, leżącymi na granicy z Imperium Rosyjskim, Ejtkunami.
Historia.
Koncepcja jej budowy powstała w 1842, a pierwsze prace rozpoczęto w 1846 r. W 1851 linia z Krzyża dotarła do Bydgoszczy, następnie w 1852 do Gdańska i w 1853 – Królewca. Odcinek Tczew – Malbork, ze względu na trwającą budowę mostów na Wiśle i Nogacie, do 1857 pasażerowie przebywali dyliżansami konnymi. 12 października 1857 ukończono odcinek Krzyż – Kostrzyn – Frankfurt nad Odrą. Budowę linii kontynuowano i w 1860 poprzez "Insterburg" dotarła do granicy z Rosją w "Eydtkuhnen" (pol. "Ejtkuny"). W 1861 wybudowano odcinek Bydgoszcz – Toruń, przedłużony rok później do Aleksandrowa Kujawskiego. W latach 1871-1873 zrealizowano budowę drugiej równoległej linii w kierunku granicy rosyjskiej z Torunia przez Iławę, Olsztyn, Korsze, Gierdawę do Wystruci i dodatkowo linii z Piły przez Chojnice i Starogard Gdański do Tczewa.
W 1880 sieć osiągnęła 2210 km, w 1895 – 4833 km.
Od 1888 wchodziła w skład pruskich kolei państwowych. W 1895 Kolej Wschodnią zarządzaną dotychczas z jednego miejsca – z Bydgoszczy, rozdzielono między trzy obszarowe dyrekcje kolejowe – w Bydgoszczy, Gdańsku i Królewcu.
Obecnie Kolej Wschodnia utożsamiana jest w Polsce zasadniczo jedynie z odcinkiem ["Berlin"] – Kostrzyn nad Odrą – Gorzów Wlkp. – Piła – Chojnice – Tczew – Malbork – Braniewo – ["Kaliningrad"].
Inne linie użytkowane przez Pruską Kolej Wschodnią.
W wyniku nacjonalizacji lub przejęcia kolei prywatnych sieć Kolei Wschodniej zwiększyła się o:
oraz odcinki:

</doc>
<doc id="1055019" url="https://pl.wikipedia.org/wiki?curid=1055019" title="Przeklęta wyspa (film 1996)">
Przeklęta wyspa (film 1996)

Przeklęta wyspa (ang. "Dead Man’s Island") – dreszczowiec zrealizowany w 1996 roku z udziałem Williama Shatnera i Barbary Eden, oparty na powieści mistrzyni kryminału Agathy Christie "I nie było już nikogo (And Then There Were None)".
Fabuła.
Potentat finansowy Chase Prescott popada w kłopoty i grozi mu bankructwo. Podejrzewa, że mógł paść ofiarą spisku, który zagraża jego życiu i majątkowi. Zaprasza do swojej położonej na wyspie posiadłości znaną dziennikarkę Henriettę O’Dwyer Collins, specjalizującą się w dziennikarstwie śledczym. Ma nadzieję, że ona pomoże rozwikłać sprawę spisku.

</doc>
<doc id="1055021" url="https://pl.wikipedia.org/wiki?curid=1055021" title="Cuchnięcie wątrobowe">
Cuchnięcie wątrobowe

Cuchnięcie wątrobowe, odór wątrobowy, cuchnienie wątrobowe (łac. "foetor hepaticus") – określenie woni wydobywającej się z ust osoby chorej na zaawansowaną niewydolność wątroby. 
Według różnych źródeł jest to zapach przypominający stęchliznę, mający słodkawy charakter – kojarzy się ze smrodem zepsutych jajek, ryb lub czosnku albo świeżo otwartych zwłok. 
Odór ten powodują merkaptany omijające wątrobę i przedostające się do krążenia układowego przez połączenia żyły głównej dolnej z układem żyły wrotnej. Przyczyną tego jest nadciśnienie wrotne.

</doc>
<doc id="1055023" url="https://pl.wikipedia.org/wiki?curid=1055023" title="Jan Kilian (pastor)">
Jan Kilian (pastor)

Jan Kilian (ur. 22 marca 1811, zm. 12 września 1884) – pastor; był liderem kolonii serbołużyckiej w miejscowości Serbin w stanie Teksas w USA. Urodził się w Delanach (Döhlen), w pobliżu Bukec (Hochkirch). Po szkole w Rachlowie i Budziszynie studiował teologię na uniwersytecie w Lipsku. W latach 1834-1837 był pastorem w Hochkirch. Po śmierci swojego wujka został pastorem w Kotecach (Kotitz), a w 1848 we Wukrančicach (Weigersdorf). W 1854, wraz z ok. 550 łużyckimi luteranami ze swojej kongregacji we Wukrančicach, emigrował do USA, w wyniku czego powstała kolonia serbska w miejscowości Serbin w Teksasie.

</doc>
<doc id="1055025" url="https://pl.wikipedia.org/wiki?curid=1055025" title="LEAP">
LEAP



</doc>
<doc id="1055027" url="https://pl.wikipedia.org/wiki?curid=1055027" title="CodeIgniter">
CodeIgniter

CodeIgniter – framework napisany w języku PHP przez Ricka Ellisa, implementujący wzorzec Model-View-Controller. Celem projektu jest przygotowanie zestawu narzędzi dla osób, które budują aplikacje internetowe za pomocą PHP, aby umożliwić rozwój projektów znacznie szybciej niż pisanie kodu od podstaw, poprzez bogaty zestaw bibliotek dla najczęściej potrzebnych zadań, jak również prosty interfejs i logiczną strukturę dostępu do tych bibliotek. CodeIgniter pozwala twórczo skupić się na projekcie, minimalizując ilość kodu potrzebnego dla danego zadania.
Lista bibliotek zaimplementowanych w CI.
CodeIgniter ma budowę modułową, a wśród zaimplementowanych klas znajdują się między innymi:

</doc>
<doc id="1055028" url="https://pl.wikipedia.org/wiki?curid=1055028" title="Teatr Krzyk">
Teatr Krzyk

Teatr Krzyk – polski teatr alternatywny, założony w 2002 roku w Maszewie przez Marka Kościółka, byłego aktora Teatru Brama i absolwenta "Akademii w Gardzienicach", który jest kierownikiem teatru i reżyserem spektakli. 
Utworzony w maszewskim Ośrodku Kultury i Sportu, od roku 2007 działa niezależnie jako stowarzyszenie teatralne. Od 2006 roku pracuje w pomieszczeniach po dawnej kotłowni (tzw. "Kotłoffnia"), w 2008 gruntownie wyremontowanej. Animator kultury w gminie Maszewo, organizuje zajęcia warsztatowe i dydaktyczne. Organizator licznych akcji happeningowych ("Razem ’89"), projektów społecznych ("Aktywny senior w Gminie Maszewo") i wymian międzynarodowych ("Bez kontrastów", "Odkorzenianie"). Gospodarz organizowanych w Maszewie festiwali: Ogólnopolskiej Biesiady Teatralnej Wejrzenia (od 2006) i Ogólnopolskich Spotkań Młodego Teatru "Krzykowisko" (od 2009).
Spektakle.
Nord Stream.
Akcja Plenerowa

</doc>
<doc id="1055029" url="https://pl.wikipedia.org/wiki?curid=1055029" title="Sub Pop Records">
Sub Pop Records



</doc>
<doc id="1055037" url="https://pl.wikipedia.org/wiki?curid=1055037" title="Zbrodnia nazistowska">
Zbrodnia nazistowska

Zbrodnia nazistowska (w rozumieniu "ustawy z dnia 18 grudnia 1998 r. o Instytucie Pamięci Narodowej – Komisji Ścigania Zbrodni przeciwko Narodowi Polskiemu") – czyn popełniony przez funkcjonariuszy publicznych III Rzeszy (1933–1945), albo przez nich inspirowany lub tolerowany, będący zbrodnią przeciwko ludzkości, a w szczególności zbrodnią ludobójstwa ("w rozumieniu Konwencji w sprawie zapobiegania i karania zbrodni ludobójstwa, przyjętej w dniu 9 grudnia 1948 r."), a także innym poważnym prześladowaniem z powodu przynależności osób prześladowanych do określonej grupy narodowościowej, politycznej, społecznej, rasowej lub religijnej. Czyn ten, stanowiący według prawa międzynarodowego zbrodnię przeciwko pokojowi, zbrodnię przeciwko ludzkości lub zbrodnię wojenną, nie ulega przedawnieniu.
Definicja.
W polskim prawodawstwie termin „zbrodnia nazistowska” został wprowadzony 1998 w ustawie o IPN-KŚZpNP ("ustawa z dnia 18 grudnia 1998 r. o Instytucie Pamięci Narodowej – Komisji Ścigania Zbrodni przeciwko Narodowi Polskiemu"). W nowelizacji ustawy z dnia 5 marca 1999, przeprowadzonej przez Sejm RP, rozszerzono zakres przestępstw określonych prawem międzynarodowym które nie ulegają przedawnieniu (poprzednio w ustawie z 6 kwietnia 1984 określone jako „zbrodnie hitlerowskie, stalinowskie i inne przestępstwa stanowiące według prawa międzynarodowego zbrodnie wojenne lub zbrodnie przeciwko ludzkości”) o „zbrodnie nazistowskie, komunistyczne oraz przestępstwa stanowiące zbrodnie przeciwko pokojowi, ludzkości lub zbrodnie wojenne”.
W ustawie z 18 grudnia 1998 o IPN-KŚZpNP, termin „zbrodnia nazistowska” zastąpił poprzednio funkcjonujący termin „zbrodnia hitlerowska”, określony w ustawie z 1984 o IPN-GKBZpNP ("ustawa z dnia 6 kwietnia 1984 o Instytucie Pamięci Narodowej – Główna Komisja Badania Zbrodni Przeciwko Narodowi Polskiemu").
Określenie „zbrodnie hitlerowskie”, zostało zdefiniowane w Encyklopedii Popularnej PWN z 1982 jako: „zbrodnie dokonane w okresie istnienia III Rzeszy (1933-1945) przez funkcjonariuszy aparatu partyjnego (NSDAP), państwowych i organizacji hitlerowskich jako wynik planowej polityki hitlerowskiej; zbrodnie hitlerowskie dokonane w Niemczech i w okupowanych krajach Europy określone zostały przez Międzynarodowy Trybunał Wojskowy w Norymberdze (1945) jako zbrodnie przeciwko pokojowi, zbrodnie wojenne i zbrodnie przeciwko ludzkości”.
Śledztwa w sprawach zbrodni nazistowskich (w szczególności dotyczące sprawców zamieszkujących na terenie Niemiec), prowadzone są przez Instytut Pamięci Narodowej we współpracy z Centralą Badania Zbrodni Narodowosocjalistycznych (niem. "Zentrale Stelle der Landesjustizverwaltungen zur Aufklärung Nationalsozialistischer Verbrechen") w Ludwigsburgu, utworzoną w grudniu 1958.
Ściganie zbrodni nazistowskich w Polsce.
Po zakończeniu II wojny światowej, w Polsce powołano odpowiednie organy zajmujące się badaniem zbrodni nazistowskich, gromadzeniem materiałów dokumentacyjnych oraz prowadzeniem śledztw w tym zakresie. Główną instytucją odpowiedzialną za te działania, była powołana uchwałą Prezydium KRN z dnia 29 marca 1945 (oraz dekretem KRN z 10 listopada 1945 jako specjalny organ Ministerstwa Sprawiedliwości), Główna Komisja Badania Zbrodni Niemieckich w Polsce.
Instytucja ta współpracowała z placówkami Polskiej Misji Wojskowej do Badania Niemieckich Zbrodni Wojennych, działającej na terenie stref okupacyjnych w Niemczech. W wyniku jej prac, wpisano 7405 zbrodniarzy na listę Centralnego Rejestru Zbrodniarzy Wojennych i Podejrzanych (CROWCASS), co stanowiło podstawę do ich ewentualnej ekstradycji. W wyniku dalszych dochodzeń śledczych w latach 1946–1950 doprowadzono do ekstradycji na terytorium Polski 1803 zbrodniarzy hitlerowskich. Wskutek negatywnego ustosunkowania się alianckich władz okupacyjnych, nie uzyskano ekstradycji 5600 zbrodniarzy.
Od 1959 instytucja (od 1949 pod nazwą Główna Komisja Badania Zbrodni Hitlerowskich w Polsce), udzielała pomocy prawnej i dokumentacyjnej instytucjom zagranicznym, zajmującymi się badaniem i ściganiem zbrodni nazistowskich. Zmiana uwarunkowań geopolitycznych, spowodowała, iż w okresie 1959-1964 niepowodzeniem zakończyły się próby szerszej współpracy z wymiarem sprawiedliwości RFN, która w tym okresie z reguły negatywnie rozpatrywała propozycje współpracy prawnej i dokumentacyjnej ze strony polskiej.
W latach 1965–1979 Główna Komisja Badania Zbrodni Hitlerowskich w Polsce, przekazała do prokuratur, sądów oraz central ścigania (w przeważającej części znajdujących się w RFN), 31 215 protokołów zeznań świadków, 26 107 kopii dokumentów, 120 000 klatek mikrofilmów, dotyczących poszczególnych zbrodni nazistowskich i ich sprawców (była to największa liczba dokumentów przekazanych przez kraj znajdujący się pod okupacją niemiecką w czasie II wojny światowej). W tym samym okresie wysłano na procesy do RFN 604 świadków, 51 świadków do Austrii, 9 do Holandii, zorganizowano w Polsce 25 wizji lokalnych oraz sesji zagranicznych sądów przysięgłych, a także udzielono pomocy prawnej dla 813 zagranicznych prokuratorów, sędziów lub adwokatów (z RFN, Austrii, Holandii i Berlina Zachodniego), którzy przebywali w Polsce w celu prowadzenia działalności śledczej lub dochodzeniowej.
Mimo tych wysiłków nie udało się zakończyć sukcesem większości prowadzonych spraw, ponieważ m.in. 90% szefów placówek Gestapo odpowiedzialnych za zbrodnie popełnione w czasie okupacji niemieckiej w Polsce, uniknęło odpowiedzialności karnej. Nie udało się pociągnąć do odpowiedzialności takich zbrodniarzy hitlerowskich jak: Wilhelm Koppe, Ludwig Hahn czy Heinz Reinefarth, mimo dostarczenia przez Polskę niezaprzeczalnych dowodów winy podejrzanych. W większości przypadków, poza zasięgiem polskiego wymiaru sprawiedliwości znaleźli się nazistowscy funkcjonariusze RSHA i innych centralnych urzędów III Rzeszy (nawet jeżeli przeciwko nim prowadzone były śledztwa), zbrodniarze z Wehrmachtu, Waffen-SS oraz cywilnej administracji niemieckiej (np. spośród członków tzw. „rządu” Generalnego Gubernatorstwa, tylko dwie osoby zostały oskarżone i osądzone w procesach: Hans Frank – przed Międzynarodowym Trybunałem Wojskowym w Norymberdze i Josef Bühler przed Najwyższym Trybunałem Narodowym).
Utrata dokumentacji zbrodni niemieckich przez Główną Komisję Ścigania Zbrodni przeciwko Narodowi Polskiemu.
W latach 1959–1989 Główna Komisja Badania Zbrodni Hitlerowskich przekazała Centrali Badania Zbrodni Narodowosocjalistycznych w Ludwigsburgu kilkaset tysięcy oryginalnych dowodów zbrodni niemieckich w Polsce w okresie okupacji (co najmniej 36 000 protokołów zeznań, 150 000 fotografii, kilkadziesiąt tysięcy mikrofilmów i 12 000 kompletnych akt prowadzonych śledztw). Zachodzi obawa, że dokumentacja ta została bezpowrotnie utracona.
Prof. Daria Nałęcz, jako ówczesny Dyrektor Naczelny Archiwów Państwowych tak podsumowała w 2006 r. tę sytuację:

</doc>
<doc id="1055038" url="https://pl.wikipedia.org/wiki?curid=1055038" title="Alginian amonu">
Alginian amonu

Alginian amonu ("E403") – organiczny związek chemiczny, sól amonowa kwasu alginowego. Naturalny polisacharyd stosowany jako dodatek do żywności.
Otrzymywanie.
Otrzymywany z brunatnic. W produkcji alginianu amonu dominują Wielka Brytania i Stanach Zjednoczonych.
Zastosowanie.
Wykorzystywany głównie w produkcji deserów, budyniów w proszku, lodów, napojów bezalkoholowych, barwników do żywności, przy produkcji niektórych kosmetyków, wody kotłowej i jogurtów. Zagęszcza produkty i stabilizuje. Jest również substancją żelującą.
Zagrożenia.
Nie ma przeciwwskazań spożywania produktów zawierających E403, niekiedy duże stężenie w organizmie może powodować zaburzenie wchłaniania żelaza.
Status prawny.
Oficjalnie dopuszczony przez Unię Europejską.

</doc>
<doc id="1055041" url="https://pl.wikipedia.org/wiki?curid=1055041" title="Okręty podwodne projektu 949">
Okręty podwodne projektu 949

Okręty podwodne projektu 949 (seria: Granit, kod NATO: Oscar) – radzieckie atomowe okręty podwodne zaprojektowane do zwalczania amerykańskich lotniskowcowych grup uderzeniowych.
Wyróżnia się 2 wersje jednostek tego typu:
Okręty typu "Oscar II" nadal pełnią służbę w Marynarce Wojennej Federacji Rosyjskiej i są jednymi z największych okrętów podwodnych w jej siłach.
Do typu "Oscar II" należał okręt K-141 "Kursk", który zatonął na Morzu Barentsa 12 sierpnia 2000 wraz z całą załogą.
Historia.
"Projekt 949" powstał w Centralnym Biurze Projektowym "Rubin" jako następca okrętów typu "Echo II", przenoszących pociski rakietowe dalekiego zasięgu. Pierwszą jednostkę typu "Oscar I" zbudowano w latach 1978-1980 w stoczni w Siewierodwińsku, a do służby weszła ona w 1982 roku jako K-525 "Archangielsk". Po zbudowaniu drugiej jednostki, K-206 "Murmańsk", rozpoczęto produkcję przedłużonego o 11 metrów i lepiej wyposażonego typu "Oscar II". Zwodowano 11 jednostek tego typu.
Opis.
Typ "Oscar" to konstrukcja dwukadłubowa. Zewnętrzny kadłub jest oddzielony od wewnętrznego (stalowego) 20-centymetrową warstwą gumy tłumiącą dźwięki. Wykonany został ze stopu stali o wysokiej zawartości niklu i chromu, która ma słabe właściwości magnetyczne i jest odporna na korozję. Stery głębokości mogą zostać całkowicie schowane w kadłubie. Wewnętrzny kadłub podzielony jest na 9 przedziałów, z których każdy może zostać odcięty od pozostałych w razie nagłej konieczności. Podobnie jak większe okręty typu "Typhoon", typ "Oscar" wyposażony został w kapsułę ratunkową zamontowaną w kiosku.
Wykaz jednostek.
W związku z panującą w Marynarce Rosyjskiej tendencją do zmieniania nazw jednostek, występują pewne nieścisłości dotyczące nazw poszczególnych okrętów typu "Oscar II". Informacje na temat innych prawdopodobnych nazw (jeśli takowe występują) podane zostały w opisie konkretnych jednostek. Ponadto, ze względu na duże znaczenie okrętów "Oscar II" dla Marynarki Rosyjskiej, w przypadku niektórych jednostek nie są jasne daty przyjęcia oraz wycofania ze służby. W związku z powyższymi, dane zawarte w tym wykazie należy traktować jedynie orientacyjnie.
Oscar I
Oscar II
Galeria zdjęć.
Galeria zdjęć okrętów podwodnych typu Oscar - wwww.ops.mil.pl

</doc>
<doc id="1055042" url="https://pl.wikipedia.org/wiki?curid=1055042" title="Artur Młodnicki">
Artur Młodnicki

Artur Młodnicki (ur. 28 sierpnia 1911 we Lwowie, zm. 16 lipca 1972 we Wrocławiu) – polski aktor, reżyser teatralny i kierownik teatru. Związany z teatrami w: Krakowie, Warszawie, Poznaniu, Częstochowie, Lwowie, Olsztynie, Szczecinie, Łodzi i, od 1952 roku do śmierci, z Teatrem Polskim we Wrocławiu. Przez wiele lat kierował wrocławskim oddziałem ZASP-u.
Był trzykrotnie żonaty – z aktorkami Ireną Tomaszewską, Zofią Petri oraz Zdzisławą Zaremba. Z pierwszego małżeństwa miał córki: Iwę Młodnicką – również aktorkę i Małgorzatę Mlodnicką – plastyczkę. Pochowany został we Wrocławiu na cmentarzu na Klecinie. Jego imię nosi jedna z wrocławskich ulic.
Od 1931 r. należał do Polskiej Korporacji Akademickiej "Gasconia" we Lwowie. Student Uniwersytetu im. Jana Kazimierza we Lwowie.

</doc>
<doc id="1055050" url="https://pl.wikipedia.org/wiki?curid=1055050" title="Obligacja wymienna">
Obligacja wymienna

Obligacja wymienna "(exchangable bonds)" - papier wartościowy umożliwiający posiadaczowi obligacji ich wymianę na określoną liczbę akcji zwykłych przedsiębiorstwa innego niż emitent.
Więcej: Obligacja zamienna

</doc>
<doc id="1055052" url="https://pl.wikipedia.org/wiki?curid=1055052" title="Przestrzeń bitopologiczna">
Przestrzeń bitopologiczna

Przestrzeń bitopologiczna – zbiór z wprowadzonymi dwiema topologiami. Trójkę uporządkowaną formula_1 nazywamy przestrzenią bitopologiczną, o ile formula_2 i formula_3 są topologiami na zbiorze formula_4. Koncepcję wprowadził J.C. Kelly w 1963 jako efekt badań nad przestrzeniami z wprowadzoną quasi-metryką. 

</doc>
<doc id="1055055" url="https://pl.wikipedia.org/wiki?curid=1055055" title="Delta blues">
Delta blues



</doc>
<doc id="1055057" url="https://pl.wikipedia.org/wiki?curid=1055057" title="Eugeniusz Kowalik">
Eugeniusz Kowalik



</doc>
<doc id="1055065" url="https://pl.wikipedia.org/wiki?curid=1055065" title="Głęboka konwekcja">
Głęboka konwekcja

Głęboka konwekcja – pojęcie meteorologiczne oznaczające gwałtowny rozwój chmur konwekcyjnych, burz lub cyklonów tropikalnych. Jest to powodowane przez silne prądy wstępujące, dużą wilgotność powietrza i inne czynniki powodujące rozwój intensywnej konwekcji.
Na zdjęciach satelitarnych głęboka konwekcja jest widoczna w podczerwieni. Ponieważ temperatura różnych warstw w atmosferze zależy od wysokości nad Ziemią, to temperatura wierzchołków chmur jest dobrym wskaźnikiem ich wysokości. Zazwyczaj głęboka konwekcja jest hamowana przez tropopauzę co powoduje powstawanie rozległych układów chmur. Innym sposobem oceny rozległości i aktywności konwekcyjnej są radary meteorologiczne. Intensywność konwekcji można też ocenić z sondaży meteorologicznych.

</doc>
<doc id="1055077" url="https://pl.wikipedia.org/wiki?curid=1055077" title="Rośliny subfosylne">
Rośliny subfosylne

Rośliny subfosylne – rośliny i ich szczątki, które zachowały się w osadach z nieodległej przeszłości, powstałych w trakcie trwającej epoki geologicznej tj. holocenu. Stanowią swoiste ogniwo pośrednie między florą współczesną i kopalną.

</doc>
<doc id="1055088" url="https://pl.wikipedia.org/wiki?curid=1055088" title="Kowadło chmurowe">
Kowadło chmurowe

incus "(inc)" (łac. "kowadło", pol. "kowadło chmurowe") – górna część chmury "Cumulonimbus", rozpostarta w kształcie kowadła. Z wyglądu jest gładka, włóknista lub prążkowana.
W terminologii meteorologicznej kowadłem nazywa się najczęściej górną część rozwiniętej chmury cumulonimbus. W klasyfikacji chmur używa się nazwy "incus" na oznaczenie kowadła. Kowadło jest związane z procesem ruchów wstępujących powietrza, które transportują wilgoć i – skraplając się – tworzą chmury. Ruch wstępujący jest osłabiany w górnych warstwach atmosfery przez bardziej stabilną atmosferę oraz przez odcięcie od źródła ciepła. Powoduje to poziome rozprzestrzenianie się powietrza i chmury, tak że górna część jest znacznie rozleglejsza, co daje wrażenie „kowadła”. Kowadło chmurowe jest oznaką nadchodzącej burzy i związanego z nią prądu zstępującego powietrza (co powoduje porywiste wiatry).
Ogólniej, używa się pojęcia "kowadło cirrusowe (ang. cirrus anvil)" związane z głęboką konwekcją, najczęściej w tropikach. Np. pozostałość mezoskalowego systemu konwekcyjnego, pozostałość cyklonu tropikalnego, czy "cirrus anvil" związany z przejściem oscylacji Maddena-Juliana.

</doc>
<doc id="1055097" url="https://pl.wikipedia.org/wiki?curid=1055097" title="Rydzyna (przystanek kolejowy)">
Rydzyna (przystanek kolejowy)

Rydzyna – przystanek kolejowy w położony we wsi Kłoda w województwie wielkopolskim, powiecie leszczyńskim, gminie Rydzyna.
W roku 2017 przystanek obsługiwał 20–49 pasażerów na dobę.

</doc>
<doc id="1055100" url="https://pl.wikipedia.org/wiki?curid=1055100" title="Kowadło burzowe">
Kowadło burzowe



</doc>
<doc id="1055114" url="https://pl.wikipedia.org/wiki?curid=1055114" title="Ardengo Soffici">
Ardengo Soffici

Ardengo Soffici (ur. 7 kwietnia 1879 w Rignano sull’Arno, zm. 19 sierpnia 1964 w Forte dei Marmi) – włoski pisarz, poeta i malarz związany z futuryzmem.
Wraz z Giovannim Papinim był założycielem pisma „Lacerba” (we Florencji), będącego jednym z ważniejszych organów europejskiej sztuki awangardowej.

</doc>
<doc id="1055116" url="https://pl.wikipedia.org/wiki?curid=1055116" title="Chogye chong">
Chogye chong



</doc>
<doc id="1055117" url="https://pl.wikipedia.org/wiki?curid=1055117" title="Dawid Goldman">
Dawid Goldman

Dawid Goldman ps. "Gutek" (ur. ?, zm. 14 września 1944 w Warszawie) – strzelec pochodzenia żydowskiego, uczestnik powstania w getcie w 1943 i powstania warszawskiego w 1944.
Życiorys.
5. dnia powstania warszawskiego został uwolniony z obozu „Gęsiówka” przez oddziały Armii Krajowej. Po tym wydarzeniu wstąpił w szeregi batalionu „Parasol"”" i służył w plutonie pancernym dowodzonym przez porucznika Wacława Micutę. Wkrótce, wraz z Henrykiem Ledermanem ps. "Heniek", został przewodnikiem kanałowym w rejonie Starego Miasta. Znał wiele połączeń, gdyż podczas powstania w getcie warszawskim często był zmuszony poruszać się kanałami, a także przenosił nimi broń lub żywność. Po upadku walk w 1943 aż do uwięzienia przez okupanta niemieckiego w „Gęsiówce” ukrywał się w kanałach. 
Dawid Goldman poległ 14 września 1944 pod ruinami Poselstwa Chińskiego na Czerniakowie. Wraz z nim zginął Józef Filar (ps. "Filar", odzn. KW) i nieznany z nazwiska były więzień „Gęsiówki”, również żołnierz plutonu pancernego, noszący pseudonim "Kuba" (odzn. KW).

</doc>
<doc id="1055118" url="https://pl.wikipedia.org/wiki?curid=1055118" title="Kyeyul chong">
Kyeyul chong



</doc>
<doc id="1055119" url="https://pl.wikipedia.org/wiki?curid=1055119" title="Henryk Poznański">
Henryk Poznański

Henryk Poznański ps. "Bystry" (ur. 20 października 1916, zm. 17 września 1944 w Warszawie) – kapral pochodzenia żydowskiego, uczestnik powstania w getcie w 1943 i powstania warszawskiego w 1944 roku. 
Życiorys.
Był żołnierzem Żydowskiej Organizacji Bojowej i walczył w powstaniu w getcie. Po jego klęsce ukrywał się w kanałach. Następnie, wraz ze swoją żoną, więziony przez okupanta niemieckiego w obozie „Gęsiówka” (nieznane są dokładne okoliczności jego znalezienia się tam). 
5. dnia powstania warszawskiego został uwolniony z „Gęsiówki” przez oddziały Armii Krajowej, wraz z innymi 383 więźniami (348 z nich było pochodzenia żydowskiego). Po tym wydarzeniu, 10 sierpnia jako „Bystry” wstąpił w szeregi batalionu „Parasol”. Wkrótce został łącznikiem kanałowym, gdyż doskonale znał podziemne połączenia kanałów – podczas powstania w getcie przenosił nimi broń i żywność z terenów wokół getta. 
Pod koniec sierpnia 1944 przeprowadził kanałami ze Starego Miasta do Śródmieścia gen. Tadeusza Bora-Komorowskiego i Sztab Komendy Głównej Armii Krajowej. Mimo iż zbliżała się kapitulacja Starego Miasta, „Bystry” powrócił na jego tereny, aby uratować tylne straże. Przez kilka kolejnych dni, będąc łącznikiem między Borem a pułkownikiem Karolem Ziemskim, przenosił rozkazy i meldunki. W tym samym czasie, 1 września, wyprowadził ze Starówki dowództwo i żołnierzy Grupy „Północ”, a 2 września – straż tylną składającą się z żołnierzy „Parasol”. 
Następnie znalazł się na Czerniakowie, gdzie dalej pełnił funkcję łącznika. Jak wspominał powstaniec Jerzy Zapadko ps. „Mirski”, przebywając w tym rejonie, Poznański "„podczas ostrzału w ruinach leżał na jakimś łóżku nieporuszony i palił papierosy”". Zginął 17 września, gdy wychodził z włazu przy ulicy Okrąg 2 na Czerniakowie.
Odznaczony Krzyżem Walecznych.

</doc>
<doc id="1055121" url="https://pl.wikipedia.org/wiki?curid=1055121" title="Ford Territory (Australia)">
Ford Territory (Australia)

Ford Territory – samochód osobowy typu crossover klasy wyższej produkowany pod amerykańską marką Ford w latach 2004 – 2016.
Historia i opis modelu.
W 2002 roku na Melbourne Auto Show australijski oddział Forda zaprezentował prototyp dużego crossovera o nazwie Ford R7, który był zapowiedzią pierwszego w historii samochodu o podwyższonym prześwicie opracowanym przez biuro w Melbourne.
Seryjny samochód pod nazwą Ford Territory został przedstawiony wiosną 2004 roku, powstając na platformie modelu Falcon i zastępując dotychczasowego sztandarowego SUV-a w ofercie, importowanego z USA Explorera. Territory zapożyczył od niego niektóre elementy nadwozia, a także deski rozdzielczej i wnętrza. Samochód wyróżniał się połączeniem cech zarówno SUV-a, jak i kombi. Produkcja odbywała się w lokalnych zakładach w Melbourne, a poza rynkiem australijskim Ford Territory był sprzedawany także w Nowej Zelandii i krótkotrwale także w Afryce Południowej.
Restylizacje.
W 2009 roku Ford Territory przeszedł pierwszą modernizację, która przyjęła kosmetyczne rozmiary. Zmodyfikowano nieznacznie kształt reflektorów, pojawił się też nowy wygląd przedniego zderzaka i chromowana listwa na klapie bagażnika. Poza tym, drobne zmiany pojawiły się w liście wyposażenia i gamie jednostek napędowych.
Na drugą i znacznie rozleglejszą modernizację Ford zdecydował się w kwietniu 2011 roku po 7 latach produkcji modelu. Samochód zyskał zupełnie nowy wygląd przedniej części nadwozia, gdzie pojawiły się specyficzne wąskie reflektory. Zmieniła się też wielkość wlotu powietrza, który przeniesiono na dolną krawędź przedniego zderzaka. Ponadto, zmienił się tył, gdzie pojawiły się nowe podłużne tylne lampy i zmodyfikowany zderzak.
Koniec produkcji.
Po tym jak w 2013 roku Ford ogłosił zamknięcie australijskiego oddziału marki i zamknięcie wszystkich fabryk w kraju, decyzja została ostatecznie wdrożona w życie jesienią 2016 roku. W ramach likwidacji Ford Australia, zakończono produkcję obu ostatnich modeli opracowanych przez tę dewizę - zarówno modelu Falcon, jak i Territory. Ostatni egzemplarz zjechał z taśmy w Melbourne 7 października 2016 roku.

</doc>
<doc id="1055130" url="https://pl.wikipedia.org/wiki?curid=1055130" title="Mistrzostwa Polski Seniorów w Lekkoatletyce 1981">
Mistrzostwa Polski Seniorów w Lekkoatletyce 1981

57. Mistrzostwa Polski Seniorów w Lekkoatletyce – zawody, które rozgrywane były w Zabrzu na stadionie Górnika Zabrze między 6 a 8 sierpnia 1981.
Biegi przełajowe.
53. mistrzostwa Polski w biegach przełajowych rozegrano 4 kwietnia w Warszawie. Kobiety rywalizowały na dystansie 2 kilometrów i 3,5 kilometra, a mężczyźni na 6 km i na 10 km.
Półmaraton.
Półmaraton mężczyzn odbył się 26 kwietnia w Brzeszczach. Rywalizowano na dystansie 20 kilometrów.
Chód na 50 km.
Zawody mistrzowskie w chodzie na 50 kilometrów mężczyzn rozegrano 26 kwietnia w Warszawie.
Chód na 10 km.
Pierwsze w historii mistrzostwa w chodzie na 10 kilometrów kobiet rozegrano 16 maja w Kaliszu.
Maraton.
Mężczyźni rywalizowali w maratonie 24 maja w Dębnie, a kobiety (po raz pierwszy w historii mistrzostw Polski) 20 września w Warszawie.
Wieloboje.
Mistrzostwa w dziesięcioboju mężczyzn i siedmioboju kobiet zostały rozegrane 16 i 17 czerwca w Sopocie.
Bieg na 3000 m kobiet i bieg na 10 000 m mężczyzn.
Mistrzostwa w biegu na 3000 m kobiet i biegu na 10 000 m mężczyzn zostały rozegrane podczas Memoriału Józefa Żylewicza 29 lipca w Sopocie.

</doc>
<doc id="1055132" url="https://pl.wikipedia.org/wiki?curid=1055132" title="Diecezja Abancay">
Diecezja Abancay

Diecezja Abancay (łac. "dioecesis Abancaiensis") – diecezja rzymskokatolicka w Peru stanowiąca sufraganię archidiecezji Cuzco.
Siedzibą jest Abancay.
Zajmuje 12,950 km².
Historia.
Diecezja została erygowana 28 kwietnia 1958 z części archidiecezji Cuzco. 26 kwietnia 1968, gdy erygowano prałaturę terytorialną Chuquibambilla, straciła na jej rzecz część terytorium.
Dane statystyczne.
Dane nie uwzględniają zmian terytorialnych.

</doc>
<doc id="1055133" url="https://pl.wikipedia.org/wiki?curid=1055133" title="Cerkiew św. Paraskewy w Czyrnej">
Cerkiew św. Paraskewy w Czyrnej

Cerkiew św. Paraskewy Męczennicy w Czyrnej – dawna drewniana cerkiew greckokatolicka zbudowana w 1893, znajdująca się w Czyrnej.
Po 1947 zamieniona na kościół rzymskokatolicki i od 1951 pełni funkcję kościoła parafialnego pw. Niepokalanego Serca Najświętszej Maryi Panny. 
Cerkiew znajduje się na Szlaku architektury drewnianej w Województwie Małopolskim. 
Opis.
Zbudowana w 1893 według projektu austriackiego architekta Delavo, z pochodzenia Francuza, o czym informuje tablica pamiątkowa wewnątrz cerkwi. W budowie uczestniczyła cała wieś pod przewodnictwem parocha Antoniego Konstantynowicza. Odnawiana i przebudowana w 1933. W latach 1979–83 przywrócono wnętrzu pierwotny wygląd odnowiono niektóre elementy wyposażenia.
Cerkiew łemkowska, typ epigonalny, orientowana, drewniana, konstrukcji zrębowej. Trójdzielna: wydłużone prezbiterium zamknięte trójbocznie, szeroka nawa, sprawiająca wrażenie transeptu i prostokątny babiniec. Nawa i wsch. część babińca optycznie tej samej wysokości co prezbiterium. Przy prezbiterium od pn. zakrystia. Ściany szalowane pionowym deskowaniem, dachy kryte blachą.
Wieża konstrukcji słupowo-ramowej, lekko pochyła, ze słupami wbudowanymi w zachodnią część wydłużonego babińca, z pseudoizbicą i gzymsem zegarowym bez zegarów.
W bocznych ścianach nawy duże, potrójne okna. Nad oknami ozdobne, zadaszone półkola z okrągłymi okienkami, nawiązujące do gzymsu zegarowego na wieży. Nad nawą spłaszczona kopuła z pseudolatarnią i cebulastym hełmem. Nad wieżą hełm z cebulastą kopułą i latarnią. Nad wschodnią częścią babińca dach dwuspadowy. Nad prezbiterium dach kalenicowy z małą latarnią pozorną. Hełmy nad nawą i wieżą zwieńczone żelaznymi krzyżami.
Nad nawą sklepienie kolebkowe (beczkowe). Ikonostas z XX w., wykonany prawdopodobnie podczas remontu ok. 1933 umieszczony jest w prezbiterium i dzieli je na dwie części. Za ikonostasem ołtarzyk M.B. z Dzieciątkiem. Obok na ścianie ikona rokokowa św. Paraskewy z II poł. XVIII w. Ubrana dostatnio święta trzyma w rękach szablę i palmę męczeństwa. Ikonę znalazł na strychu plebanii ks. Mieczysław Czekaj. Mogła być ufundowana przez konfederatów barskich i namalowana na podobieństwo św. Barbary. W północno-wschodnim narożniku nawy ołtarz barokowy z obrazem Złożenia do Grobu z II poł. XVII w. Obok ołtarza ikona Opieki Bogurodzicy z pocz. XVIII w.; na jej ramie przymocowana korona, jedna z dwóch, jakie przytrzymywano nad głowami nowożeńców podczas zaślubin. Najstarsza ikona, XVII-wieczna Ostatnia Wieczerza w owalnej ramie, pochodząca z poprzedniej cerkwi przechowywana jest w zakrystii.
Przy cerkwi kamienna dzwonnica parawanowa z przełomu XIX i XX. W pobliżu cerkwi znajduje się plebania i spichlerz z XIX w. Ok. 200 m. na północ od cerkwi dawny cmentarz, na którym zachowało się kilka kamiennych nagrobków.

</doc>
<doc id="1055138" url="https://pl.wikipedia.org/wiki?curid=1055138" title="Pedofil (ekologia)">
Pedofil (ekologia)



</doc>
<doc id="1055141" url="https://pl.wikipedia.org/wiki?curid=1055141" title="Lignifil">
Lignifil

Lignifil – gatunek (lub stadium rozwojowe) wykorzystujący jako swe siedlisko dziuple, próchnowiska, np. korzystający z próchniejącego drewna jako miejsca rozwoju. Termin ten stosowany w ekologii dla określenia preferencji siedliskowych, głównie w odniesieniu do bezkręgowców.
Lignifile mogą zajmować różne poziomy troficzne. Niektóre żerują bezpośrednio na próchnie, będąc kariofagami, jak np. liczni przedstawiciele poświętnikowatych i jelonkowatych. Inne są drapieżnikami jak np. larwy "Tabanus cordiger" z rodziny bąkowatych.

</doc>
<doc id="1055142" url="https://pl.wikipedia.org/wiki?curid=1055142" title="Kserofil">
Kserofil

Kserofil (gr. "xērós" – suchy, "philéō" – lubię) – termin stosowany w ekologii na określenie gatunków rozwijających się w środowisku ubogim w wodę, przystosowanych do warunków o małej wilgotności. Charakteryzują się oszczędną gospodarką wodną.

</doc>
<doc id="1055145" url="https://pl.wikipedia.org/wiki?curid=1055145" title="Hydrofil">
Hydrofil

Hydrofil (gr. hýder - woda + gr. phileín - lubić) – termin stosowany w ekologii i zoocenologii na określenie gatunków żyjących w środowisku wodnym. Na przykład w odniesieniu do larw Tabanidae, których larwy odbywają cały rozwój w wodzie (zbiornikach wodnych).
Termin używany również w chemii w odniesieniu do substancji mających łatwość w przywiązywaniu cząsteczek wody. Takie substancje (hydrofilne) ulegają łatwemu uwodnieniu.

</doc>
<doc id="1055149" url="https://pl.wikipedia.org/wiki?curid=1055149" title="Hydrobiont">
Hydrobiont

Hydrobiont – gatunek ściśle związany ze środowiskiem wodnym, cały cykl życiowy spędzający w zbiornikach wodnych, poza środowiskiem wodnym występujący sporadycznie i raczej przypadkowo. Do hydrobiontów zaliczyć można mięczaki wodne (np. małże), jamochłony, gąbki, skorupiaki, wiele owadów wodnych. Hydrobiontami jest też wiele glonów oraz roślin określanych jako makrofity. Hydrobionty wykazują wiele charakterystycznych przystosowań do życia w wodzie, np. znaczna część zwierząt wodnych przystosowała się do pobierania tlenu rozpuszczonego w wodzie, pokonywania oporu wody, rozmnażania w środowisku wodnym. U roślin przystosowania dotyczą np. sposobu zapłodnienia, rozsiewania nasion.

</doc>
<doc id="1055150" url="https://pl.wikipedia.org/wiki?curid=1055150" title="Podział administracyjny Królestwa Polskiego 1837-1914">
Podział administracyjny Królestwa Polskiego 1837-1914



</doc>
<doc id="1055152" url="https://pl.wikipedia.org/wiki?curid=1055152" title="Semihydrofil">
Semihydrofil

Semihydrofil – organizm, który rozwija się w środowisku wodnym, a później przenosi do innych siedlisk. Przykładem są larwy bąkowatych, które początkowo rozwijają się w wodzie, a w późniejszych stadiach w glebie lub przybrzeżnej strefie zbiornika wodnego (większość bąkowatych żyjących w Polsce).

</doc>
<doc id="1055153" url="https://pl.wikipedia.org/wiki?curid=1055153" title="Szuto Orizari">
Szuto Orizari



</doc>
<doc id="1055154" url="https://pl.wikipedia.org/wiki?curid=1055154" title="Przejście graniczne Czerniawa-Zdrój-Nové Město pod Smrkem">
Przejście graniczne Czerniawa-Zdrój-Nové Město pod Smrkem

Przejście graniczne Czerniawa-Zdrój-Nové Město pod Smrkem – polsko-czeskie drogowe przejście graniczne położone w województwie dolnośląskim, w powiecie lubańskim, w gminie miejskiej Świeradów-Zdrój, dzielnicy Świeradowa-Zdroju – Czerniawie-Zdroju, zlikwidowane w 2007 roku.
Opis.
Przejście graniczne Czerniawa-Zdrój-Nové Město pod Smrkem z miejscem odprawy granicznej po stronie polskiej w miejscowości Czerniawa Zdrój, zostało uruchomione w 1997 roku. Czynne było całą dobę. Dopuszczony był ruch pieszych, rowerzystów, motocykli, samochodów osobowych, autokarów, samochodów ciężarowych zarejestrowanych w Polsce i Czechach o dopuszczalnej ładowności do 3,5 tony, z wyłączeniem ładunków niebezpiecznych i mały ruch graniczny.
21 grudnia 2007 roku na mocy układu z Schengen przejście graniczne zostało zlikwidowane.
Do przejścia granicznego po stronie polskiej można było dojechać drogą wojewódzką nr 361, a od strony czeskiej drogą nr 291.

</doc>
<doc id="1055160" url="https://pl.wikipedia.org/wiki?curid=1055160" title="Toyota Arena">
Toyota Arena



</doc>
<doc id="1055161" url="https://pl.wikipedia.org/wiki?curid=1055161" title="Kseroterm">
Kseroterm

Kseroterm – gatunek rośliny, występujący w siedliskach ciepłych i ubogich w wodę (np. murawa kserotermiczna).

</doc>
<doc id="1055162" url="https://pl.wikipedia.org/wiki?curid=1055162" title="Hrabiowie Urgell">
Hrabiowie Urgell

Mianowani przez władców frankijskich:
Dynastia z Barcelony
Dynastia Barcelona-Urgell
Dynastia z Cabrery
Dynastia Barcelona-Urgell
Dynastia z Cabrery
Dynastia z Barcelony

</doc>
<doc id="1055163" url="https://pl.wikipedia.org/wiki?curid=1055163" title="Maranthaceae">
Maranthaceae



</doc>
<doc id="1055168" url="https://pl.wikipedia.org/wiki?curid=1055168" title="Streliziaceae">
Streliziaceae



</doc>
<doc id="1055173" url="https://pl.wikipedia.org/wiki?curid=1055173" title="Hrabiowie Cerdanyi">
Hrabiowie Cerdanyi

 
Wykaz hrabiów sprawujących rządy w Hrabstwie Cerdanyi
Mianowani przez władców frankijskich:
Dynastia z Aragonii
Dynastia z Barcelony
Dynastia Barcelona-Prowansja
Dynastia Aragońska

</doc>
<doc id="1055179" url="https://pl.wikipedia.org/wiki?curid=1055179" title="Imbirowce">
Imbirowce

Imbirowce ("Zingiberales" Griseb.) – rząd roślin zielnych należący do jednoliściennych. Rośliny tu zaliczane wyewoluowały ok. 80 milionów lat temu. W obrębie rzędu wyróżnia się 8 rodzin, 92 rodzaje i blisko 2,2 tys. gatunków. Należy tu wiele popularnych roślin użytkowych (np. banan, imbir, kardamon) i ozdobnych (paciorecznik, strelicja, maranta).
Systematyka.
Takson utrwalony w systematyce roślin, uznawany w stosunkowo mało zmienionej formie od kilkudziesięciu lat.
Systemy APG uznają (w postaci niezmienionej od 1998 – System APG I) rząd za przynależny do kladu kamelinowych (ang. "commelinids") w obrębie kladu jednoliściennych. Relacje filogenetyczne między rodzinami są następujące:
W wersjach systemu publikowanego w latach 90. XX wieku i w 2007 wyróżnione zostały te same rodziny jak w ujęciu systemów APG. Rząd zaliczany był początkowo do nadrzędu "Zingiberanae" Takht. ex Reveal i podklasy imbirowych "Zingiberidae" Cronquist w klasie jednoliściennych "Liliopsida". W systemie z 2007 roku Reveal zebrał w randze rzędu te same rodziny, ale za nazwę ważną rzędu uznał "Cannales" R. Br. ex Bercht. &amp; J. Presl, Přir. Rostlin: 269. Jan-Apr 1820. Poza tym zmienił w nowym systemie klasyfikację wyższych jednostek systematycznych. Rząd "Cannales" znalazł się w nadrzędzie "Commelinanae" Takht., podklasie "Commelinidae" Takht. i klasie okrytonasiennych ("Magnoliopsida" Brongn.).
System Cronquista (1981) do rzędu zalicza te same rodziny jw. Rząd zaklasyfikowany został do podklasy "Zingiberidae" w obrębie klasy jednoliściennych "Liliopsida". Wcześniejsze systemy klasyfikacyjne takie jak system Wettsteina, ostatni raz aktualizowany w 1935 r., oraz system Englera aktualizowany w 1964 r., wyróżniają ten rząd z tymi samymi roślinami jednak podzielonymi na mniejszą liczbę rodzin.

</doc>
<doc id="1055180" url="https://pl.wikipedia.org/wiki?curid=1055180" title="Memoriał Milana Vidmara">
Memoriał Milana Vidmara

Memoriał Milana Vidmara – rozgrywany od roku 1969 w miastach Słowenii międzynarodowy turniej szachowy poświęcony pamięci arcymistrza z tego kraju, Milana Vidmara.
Wśród uczestników odbywających się cyklicznie memoriałów byli mistrzowie świata Anatolij Karpow, Wasilij Smysłow i Aleksander Chalifman, wicemistrzowie świata Wiktor Korcznoj i Jan Timman oraz wybitni szachiści, m.in. Svetozar Gligorić, Lajos Portisch, Vlastimil Hort, Bent Larsen, Borys Gelfand, Lewon Aronian i Aleksander Bielawski. Jedynymi Polakami, którzy brali udział w memoriale Vidmara byli Bartłomiej Macieja i Mateusz Bartel. Nie osiągnęli oni jednak sukcesów: Macieja zajął w roku 2001 dziewiąte, natomiast Bartel - w 2005 dziesiąte miejsce.

</doc>
<doc id="1055182" url="https://pl.wikipedia.org/wiki?curid=1055182" title="Zingiberales">
Zingiberales



</doc>
<doc id="1055184" url="https://pl.wikipedia.org/wiki?curid=1055184" title="Uziel">
Uziel



</doc>
<doc id="1055185" url="https://pl.wikipedia.org/wiki?curid=1055185" title="Paleopteryks">
Paleopteryks

Paleopteryks ("Palaeopteryx thomsoni") – dinozaur z grupy celurozaurów (Coelurosauria).
Żył w okresie późnej jury (ok. 152-145 mln lat temu) na terenach Ameryki Północnej. Jego szczątki znaleziono w USA (w stanie Kolorado).
Opisany jedynie na podstawie kości promieniowej. Trudny do sklasyfikowania w obrębie taksonu celurozaurów. Należał do dromeozaurów, owiraptorozaurów lub do Archaeopterygidae.

</doc>
<doc id="1055186" url="https://pl.wikipedia.org/wiki?curid=1055186" title="Wizylizumab">
Wizylizumab

Wizylizumab (łac. "visilizumabum", ang. "visilizumab") - lek immunosupresyjny, syntetyczne białko, humanizowane przeciwciała monoklonalne przeciw limfocytom CD3. Wykazuje swoiste działanie immunosupresyjne, poprzez indukowanie procesu apoptozy aktywowanych limfocytów T i hamowanie receptora chemokin CXCR3. Jest lekiem stosowanym dożylnie. Podejmuje się próby stosowania wizylizumabu w chorobach zapalnych jelit (wrzodziejące zapalenie jelita grubego i choroba Leśniowskiego-Crohna) - prowadzone są obecnie badania kliniczne. Lek był również badany w kierunku wykorzystania w leczeniu ostrej choroby "przeszczep przeciw gospodarzowi" opornej na terapię kortykosteroidami.
Lek jest zarejestrowany pod nazwą handlową Nuvion.

</doc>
<doc id="1055187" url="https://pl.wikipedia.org/wiki?curid=1055187" title="Zachary Pangelinan">
Zachary Pangelinan

Zachary Pangelinan (ur. 16 czerwca 1988, Hagåtña) – reprezentant Guamu w piłce nożnej i futsalu, a następnie rugbysta, uniwersalny zawodnik formacji ataku reprezentujący Stany Zjednoczone zarówno w wersji siedmio-, jak i piętnastoosobowej.
Piłka nożna.
W lidze guamskiej występował początkowo w reprezentacyjnej drużynie U-18, a następnie w zespole Guam Shipyard, z którym zwyciężył w rozgrywkach w 2006 roku będąc dodatkowo najskuteczniejszym w serii wiosennej. Z drużyną tą był związany do 2009 roku.
Karierę reprezentacyjną rozpoczynał od rozgrywek futsalowych – w 2004 roku z kadrą złożoną w większości z nastoletnich zawodników uczestniczył w mistrzostwach Azji doznając trzech dotkliwych porażek. Rok później znalazł się w szerokim składzie, lecz na same mistrzostwa nie pojechał. Udało mu się to jednak w roku 2007, Guamczycy w eliminacjach do mistrzostw kontynentu ponownie przegrali wszystkie trzy pojedynki, a sam zawodnik w dwóch z nich wpisywał się na listę strzelców.
Mając siedemnaście lat zadebiutował w seniorskiej piłkarskiej reprezentacji w rozegranych w Tajpej eliminacjach Pucharu Azji Wschodniej 2005 – w czterech spotkaniach Guamczycy stracili 49 bramek, zaś ich jedyną zdobył właśnie Pangelinan. W 2006 roku został zgłoszony do składu na AFC Challenge Cup, lecz nie zagrał w żadnym spotkaniu. W pierwszej fazie kwalifikacji do Pucharu Azji Wschodniej 2008 w dwumeczu z Marianami Północnymi strzelił siedem z dwunastu goli swojego zespołu, w trzech przegranych spotkaniach drugiej rundy powiększył zaś swój dorobek o kolejną bramkę. Ostatnie trzy występy w kadrze zaliczył podczas eliminacji do AFC Challenge Cup 2008 – pomimo jego dwóch bramek Guamczycy zakończyli zmagania z kompletem porażek.
Występował na pozycji pomocnika, jego atutem była umiejętność dryblingu, kontrola piłki oraz siła strzału, angażował się również w pojedynki jeden na jeden. Jedenaście goli zdobytych w kadrze uczyniło go natomiast jej rekordzistą.
Rugby union.
Z rugby został zaznajomiony w ostatnim roku nauki w "Simon Sanchez High School" w Yigo, a po jej ukończeniu w 2006 roku przeniósł się do Kalifornii, gdzie związał się z klubem OMBAC z San Diego. Po roku uczestniczenia w rozgrywkach klubowych został wytypowany do zespołu USA Falcons występującego w turnieju North America 4. W pierwszych dwóch spotkaniach pełnił rolę , w kolejnych trzech zaś zagrał jako . Będąc głównym kopaczem drużyny we wszystkich pięciu meczach punktował, a jego zespół nie sprostał w finale Canada West.
Dobra postawa w tym turnieju zwróciła na niego uwagę szkoleniowców amerykańskiej kadry rugby 7 i Pangelinan został zaproszony na jej zgrupowanie. Zadebiutował w drugiej części IRB Sevens World Series sezonu 2008/2009 w turnieju Hong Kong Sevens 2009, a następnie zagrał również w pozostałych trzech zawodach (w Adelaide, Londynie i Edynburgu). W kolejnym sezonie znalazł się w składzie na dwa turnieje w Hongkongu i Adelaide, gdzie przyczynił się do pierwszego w historii awansu Amerykanów do finału. Brał udział w zgrupowaniach kadry również w sezonie 2010/2011, choć powołania na zawody nie otrzymał.
Złamana w maju 2011 roku kostka wyłączyła go z gry na osiem miesięcy – rozpoczął grę w klubie w lutym 2012 roku stawiając sobie za cel powrót do reprezentacji. Pierwszym krokiem w tym kierunku było powołanie do zespołu USA Select – "de facto" zaplecza kadry kraju w rugby union – na październikowy turniej Americas Rugby Championship 2012. W każdym z trzech spotkań wystąpił na innej pozycji – skrzydłowego, i łącznika ataku – a zdobyte przez niego dwa karne były jedynymi punktami Amerykanów w pierwszych dwóch meczach.
W pierwszej reprezentacji zadebiutował 17 listopada 2012 roku meczem z Tonga, a tydzień później zagrał również przeciw Rumunii. W kolejnym roku również znalazł się w składzie kadry, wystąpił jedynie w spotkaniu z New Zealand Māori.

</doc>
<doc id="1055189" url="https://pl.wikipedia.org/wiki?curid=1055189" title="Przesył prądu elektrycznego">
Przesył prądu elektrycznego



</doc>
<doc id="1055191" url="https://pl.wikipedia.org/wiki?curid=1055191" title="Port lotniczy Beauvais-Tillé">
Port lotniczy Beauvais-Tillé

Port lotniczy Beauvais-Tillé (fr.: "Aéroport de Beauvais-Tillé", kod IATA: BVA, kod ICAO: LFOB) – międzynarodowe lotnisko położone opodal Beauvais w miejscowości Tillé, 84 km na północ od centrum Paryża. Jest najmniejszym portem lotniczym w regionie Paryża obsługującym głównie tanie linie lotnicze. W 2010 obsłużył 2,9 mln pasażerów.

</doc>
<doc id="1055192" url="https://pl.wikipedia.org/wiki?curid=1055192" title="Horatio Alger">
Horatio Alger

Horatio Alger, Jr. (ur. 13 stycznia 1832 w Chelsea, obecnie Revere w stanie Massachusetts, zm. 18 lipca 1899 w Natick) – amerykański pisarz.
Życiorys.
Urodził się jako syn Horatio Algera, unitarianina i rolnika oraz Olive Augusta Fenno. Po ukończeniu z wyróżnieniem "Phi Beta Kappa" w Harvard College w 1852 r., Alger pracował przez kilka lat jako nauczyciel i dziennikarz, pisując czasem pod pseudonimem, do takich tygodników literackich Nowej Anglii jak "True Flag", "Olive Branch", "American Union" czy "Yankee Blade".
Istnieją współczesne spekulacje, ale o wątłej podstawie, bo oparte tylko na krytyce literackiej jego prac, że mógł być osobą homoseksualną. Potem przeniósł się do Nowego Jorku. Nigdy nie stał się bogaty, z powodu swojej charytatywnej postawy. Nazwisko Algera do dziś jest symbolem dążenia do bogactwa w Ameryce.
Twórczość.
Jego pierwsza książka, "Bertha’s Christmas Vision: An Autumn Sheaf", próbka 11 sentymentalnych opowieści i 8 wierszy, została dobrze przyjęta w 1855 r. Unitariański miesięcznik "Monthly Religious Magazine" pochwalił „zbiór opowiadań i wersetów, napisanych w niezwykle czystym duchu i pełnym wdzięku stylu” przez „wielce obiecującego literackiego dżentelmena”. Następna książka Algera, "Nothing to Do: A Tilt at Our Best Society" (1857), była satyrycznym poematem składającym się z prawie 300 wersów, szeroko naśladującym "Nothing to Wear" Williama Allena Butlera.
Był autorem około 135 krótkich powieści, z których wiele ukazuje drogę "od pucybuta do milionera" ubogich chłopców, spełniających swoje "amerykańskie marzenie" dzięki ciężkiej pracy, odwadze, determinacji i trosce o innych. Nie stają się może milionerami, a raczej szanowanymi członkami społeczeństwa. Książki te były bestsellerami rywalizującymi popularnością z utworami Marka Twaina. Najbardziej znane: "Ragged Dick" (1867), "Luck and Pluck" (1869), "Tattered Tom" (1871).

</doc>
<doc id="1055194" url="https://pl.wikipedia.org/wiki?curid=1055194" title="Bracia Sabaté">
Bracia Sabaté

Bracia Jose Sabaté Llopart (ur. 1910, zm. 17 października 1949) i Francisco Sabaté Llopart ps. "El Quico" (ur. 30 marca 1915, zm. 5 stycznia 1960) – hiszpańscy anarchiści, uczestnicy hiszpańskiej wojny domowej i zbrojnego ruchu oporu przeciwko rządom gen. Francisco Franco.
Wczesne lata życia.
Przed wojną domową bracia Sabaté działali w anarchistycznej grupie bojowej zwanej "Los Novatos" ("Nowicjusze"), związanej z Iberyjską Federacją Anarchistyczną. Grupa "Novatos" brała udział w próbie powstania anarchistycznego w 1933 roku.
Podczas wojny domowej bracia walczyli w rozmaitych jednostkach anarchistycznych. Po upadku republiki Jose znalazł się we frankistowskim więzieniu, a Francisco walczył przeciw nazistom w hiszpańskich jednostkach francuskiego ruchu oporu.
Grupa braci Sabaté.
W 1945 roku Francisco (bardziej znany pod pseudonimem "El Quico") wraca do Hiszpanii. Po spotkaniu z bojownikami, którzy ocaleli po fali pogromów i represji wieńczących koniec wojny, zdecydowano się przystąpić działalności zbrojnej przeciwko rządowi Franco. W celu zdobycia pieniędzy na zakup środków transportu, broni, materiałów wybuchowych, urządzeń drukarskich i organizację baz dokonano szeregu napadów rabunkowych na domy bogatych przedsiębiorców i przedstawicieli władz.
Tak powstała grupa, która określana jest jako "Grupa braci Sabaté". Anarchistyczni partyzanci zgromadzeni wokół charyzmatycznych braci nie stanowili jednak zwartej organizacji, poza braćmi Sabaté skład grupy podlegał nieustannej rotacji.
W październiku 1945 roku grupa odbiła dwóch więzionych działaczy anarchosyndykalistycznej centrali związkowej Krajowa Konfederacja Pracy (CNT), którym groziła kara śmierci.
W lutym 1946 Francisco Sabaté wraz z innym członkiem grupy zostają zatrzymani przez funkcjonariuszy Guardia Civil; podczas strzelaniny zginął jeden policjant, anarchistom udało się uciec.
W maju 1946 policja zabiła członka grupy Jamie Paras Adan’a (pseudonim "El Abisynio") i aresztowała innego o pseudonimie "El Roset". Po tych wydarzeniach działania grupy ucichły na kilka lat, a bracia Sabaté wyjechali do Francji.
Wrócili do Hiszpanii w styczniu 1949 roku. Po powrocie napadli na fabrykę włókienniczą w Barcelonie. Pieniądze z napadu przeznaczone zostały na pomoc dla rodzin aresztowanych anarchistów i działaczy CNT. Podczas napadu zginął dyrektor fabryki.
Policja wpadła na trop braci Sabaté, podczas próby aresztowania zginął jeden policjant, anarchistom po raz kolejny udało się zbiec.
2 marca 1949 roku grupa braci Sabaté, wraz z inną grupą zbrojną "Los Manos" apróbowała zabić komisarza policji Edwardo Quintela, znanego ze swojej zawziętości w ściganiu anarchistów. W samochodzie, którym zazwyczaj poruszał się komisarz tym razem go nie było. W zamachu zginął lider Falangi z Barcelony Manuel Pinol.
9 marca policja otrzymała informacje o miejscu pobytu Jose Sabaté i innego członka grupy Jose Lopeza. Podczas próby aresztowania zginął jeden policjant, Jose Lopez został ciężko ranny i aresztowany, rannemu w klatkę piersiową Jose Sabaté udało się zbiec.
W maju 1949 r. grupa braci Sabaté wraz z innymi grupami anarchistycznymi przeprowadziła ataki bombowe na konsulaty Peru i Boliwii, które odnowiły oficjalne stosunki dyplomatyczne z rządem Franco.
W czerwcu 1949 roku Francisco Sabaté powrócił do Francji, gdzie został aresztowany przez żandarmerię i skazany za nielegalne posiadanie broni na pół roku więzienia i pięcioletni zakaz przebywania w rejonie przygranicznym. Karę odbywał w więzieniu w Montpellier, gdzie spędził ostatecznie prawie rok.
W październiku 1949 roku hiszpańska policja przeprowadziła szeroko zakrojoną akcję przeciwko anarchistycznemu ruchowi oporu. Zabito lub aresztowano dziesiątki bojowników, rozbijając większość działających grup.
17 października 1949 r. podczas próby aresztowania Jose Sabaté zabił jednego policjanta i kilku ranił, sam został ciężko ranny i zmarł w drodze do szpitala.
Działalność grupy po śmierci Jose Sabaté.
2 lutego 1951 roku Francisco Sabaté został aresztowany w Dijon przez francuską policję pod zarzutem napadu na furgonetkę z pieniędzmi. O dokonania napadu podejrzewano hiszpańskich anarchistów. Policja wymusiła zeznania torturami. Francisco Sabaté stanął przed sądem. Podczas procesu wyszły na jaw metody stosowane przez policję. Po ponad rocznym procesie Sabaté i inni aresztowania anarchiści zostali zwolnieni z więzienia, a sprawę zawieszono.
W 1955 roku Francisco Sabaté, wraz z innymi anarchistami, założył organizację "Grupy Anarchosyndykalistyczne" (GAS), która działała niezależnie od innych grup emigracyjnych hiszpańskich anarchistów. W kwietniu 1955 roku członkowie grupy przedostali się do Barcelony, gdzie rozpoczęli wydawanie podziemnego pisma "El Combate". Aby zdobyć pieniądze na działalność aktywiści GAS dokonali udanego napadu na "Banco de Vizcaya", rabując kilkaset tysięcy peset.
Policja, zaalarmowana napadami oraz dużą ilością propagandowych ulotek i pism, rozpoczęła poszukiwania ich autorów. 9 maja, podczas jednej z rewizji odkryto podziemną drukarnię pisma CNT "Solidaridad Obrera" i aresztowano siedem osób, które akurat tam pracowały.
Członkowie GAS wykorzystywali niekonwencjonalne metody propagandy. Jedną z nich był specjalny moździerz własnej konstrukcji, który pozwalał na wystrzeliwanie pakietów ulotek na odległość ponad 100 metrów. Grupa wykorzystała go 28 września 1955 roku, podczas wizyty gen. Franco w Barcelonie, rozprowadzając w ten sposób tysiące antyfrankistowskich odezw.
Inną z metod propagandy było nagrywanie na taśmy przemówień i puszczanie ich w miejscach publicznych (w stołówkach fabrycznych, barach itp.).
GAS ostatecznie zawiesiły swoją działalność zimą 1956/1957 po okresie ostrych represji, w wyniku których aresztowano 43 działaczy CNT, oskarżając ich o współpracę z grupą.
W maju 1957 roku we Francji policja odkryła duży skład broni na granicy z Hiszpanią, co doprowadziło w rezultacie do aresztowania i skazania osoby odpowiedzialnej za koordynację działalności GAS w tym kraju.
21 marca Francisco Sabaté zastrzelił próbującego go aresztować policjanta. Po tym zdarzeniu jego zdjęcie znalazło się na pierwszych stronach gazet. Nie przeszkodziło mu to jednak 23 maja 1956 roku dokonać udanego napadu na bank w Barcelonie.
W listopadzie 1956 roku Francisco Sabaté wraz z kilkoma innymi anarchistami ponownie udali się do Barcelony. 22 grudnia dokonali napadu rabunkowego na biuro firmy "Cubiertas y Tejados". Tym razem łupem grupy padło około miliona peset. Wskutek informacji uzyskanych od francuskiego wywiadu, hiszpańska policja aresztowała jednego z członków grupy Angela M. Podczas brutalnego przesłuchania, torturami wydobyła z niego dokładne informacje o miejscu pobytu Francisco Sabaté we Francji oraz kryjówce, w której grupa przechowywała broń. Informacje te zostały przekazane francuskiej policji. 9 stycznia 1957 roku żandarmeria otoczyła chatę używaną przez bojowników jako punkt kontaktowy, na miejscu znaleziono spora ilość broni.
Po aresztowaniu Francisco Sabaté przyznał, iż broń była zgromadzona w celu walki z hiszpańskim faszyzmem. 12 listopada 1957 roku został skazany na 8 miesięcy więzienia i 5 lat zakazu opuszczania regionu.
Po wyjściu z więzienia, w grudniu 1959 roku, organizował kolejną wyprawę do Hiszpanii, wraz z czterema innymi anarchistami. Po przekroczeniu granicy, grupa została namierzona przez Guardia Civil. Podczas strzelaniny zabito czterech anarchistów. Francisco Sabaté ranny w nogę i kark, zdołał wyrwać się z okrążenia udając oficera Guardia Civil. Po dwóch dniach ucieczki, 5 stycznia 1960 roku został odnaleziony przez policję i zabity.
Śmierć Francisco Sabaté kończy okres pierwszej generacji anarchistycznego ruchu oporu przeciwko Franco, wywodzącego się bezpośrednio z doświadczeń hiszpańskiej wojny domowej.

</doc>
<doc id="1055197" url="https://pl.wikipedia.org/wiki?curid=1055197" title="Lewizuch">
Lewizuch

Lewizuch ("Laevisuchus indicus") – dwunożny, mięsożerny dinozaur z rodziny noazaurów (Noasauridae).
Znaczenie jego nazwy - smukły krokodyl
Żył w okresie późnej kredy (ok. 71-65 mln lat temu) na terenach subkontynentu indyjskiego. Długość ciała ok. 2 m, wysokość ok. 90 cm, masa ok. 30 kg. Jego szczątki znaleziono w Indiach (w stanie Madhya Pradesh).
Opisany na podstawie jednego kręgu, który wykazuje podobieństwa do kręgów kalamozaura. Jednocześnie Fernando Novas uznaje, że jest to kręg aristozucha.

</doc>
<doc id="1055199" url="https://pl.wikipedia.org/wiki?curid=1055199" title="Rajd finlandii 2007">
Rajd finlandii 2007



</doc>
<doc id="1055201" url="https://pl.wikipedia.org/wiki?curid=1055201" title="Adoptio naturam imitatur">
Adoptio naturam imitatur

Adoptio naturam imitatur (łac. "przysposobienie (adopcja) naśladuje naturę") – zasada rzymskiego prawa familijnego oznaczająca, iż stosunki między przysposabiającymi a przysposobionymi powinny być ukształtowane na wzór stosunków między naturalnymi rodzicami i dziećmi.
Obecnie zasadę tę w prawie polskim wyrażają przepisy różnych ustaw, m.in.:

</doc>
<doc id="1055204" url="https://pl.wikipedia.org/wiki?curid=1055204" title="26. OMV ADAC Rallye Deutschland">
26. OMV ADAC Rallye Deutschland



</doc>
<doc id="1055206" url="https://pl.wikipedia.org/wiki?curid=1055206" title="Rakiety Standard">
Rakiety Standard



</doc>
<doc id="1055210" url="https://pl.wikipedia.org/wiki?curid=1055210" title="Air Canada Jazz">
Air Canada Jazz

Air Canada Jazz – kanadyjskie regionalne linie lotnicze z siedzibą w Enfield, w Nowej Szkocji. Głównymi hubami są port lotniczy Toronto-Lester B. Pearson, Vancouver, Montreal oraz Calgary.

</doc>
<doc id="1055223" url="https://pl.wikipedia.org/wiki?curid=1055223" title="Hrabiowie Conflent">
Hrabiowie Conflent

Dynastia z Barcelony

</doc>
<doc id="1055227" url="https://pl.wikipedia.org/wiki?curid=1055227" title="Reprezentacja Grecji w piłce siatkowej mężczyzn">
Reprezentacja Grecji w piłce siatkowej mężczyzn

Reprezentacja Grecji w piłce siatkowej mężczyzn – narodowa reprezentacja tego kraju, reprezentująca go na arenie międzynarodowej.

</doc>
<doc id="1055229" url="https://pl.wikipedia.org/wiki?curid=1055229" title="Toothing">
Toothing

Toothing – pierwotnie medialna mistyfikacja, wedle której urządzenia wyposażone w technologię Bluetooth były używane do aranżowania przypadkowych kontaktów seksualnych.
Toothing.
Wydaje się, że toothing pojawił się wraz z założeniem fałszywego forum przez Ste Currana i Simon Byrona w marcu 2004 roku. W kwietniu 2005 twórcy wyjawili, że cała sprawa była mistyfikacją.
W teorii do nawiązania kontaktu miała służyć wiadomość tekstowa o treści "toothing?" wysyłana w formie notatki lub elektronicznej wizytówki do urządzeń z włączoną obsługą Bluetooth znajdujących się w zasięgu (około 10 metrów). W przypadku braku możliwości wysłania wiadomości tekstowej należało zmienić nazwę urządzenia w ustawieniach na "toothing?" lub cokolwiek innego mającego przyciągnąć uwagę. Pomimo iż cały pomysł okazał się mistyfikacją, pojawiły się prawdziwe serwisy randkowe wykorzystujące urządzenia Bluetooth.
Stworzony jako mistyfikacja pomysł łączył jednak dosyć wiarygodne koncepcje bezprzewodowej, darmowej komunikacji na niewielkie odległości oraz poszukiwania seksualnych partnerów. Pojawiły się jednak informacje o prawdziwym wykorzystaniu tej technologii w tym celu, zwłaszcza w zatłoczonych miejscach. Z powodu niewielkiego zasięgu i trudności związanych z wysyłaniem wiadomości – wygodne prowadzenie konwersacji wymaga specjalnego programu, który nie jest instalowany w większości urządzeń standardowo, zamiast tego przesyła się notatki lub wizytówki spreparowane tak, by zawierały wiadomość – jej zastosowanie jest ograniczone do wyjątkowych sytuacji.
Podobne mistyfikacje.
Podobna mistyfikacja miała miejsce w lipcu 2005 roku, nosiła nazwę "greenlighting", wedle której istniała grupa ludzi nawiązujących kontakty seksualne z przypadkowymi ludźmi. Ich znakiem rozpoznawczym miały być zielone koszule z kołnierzykami odwróconymi na drugą stronę – mieli oni podejmować współżycie z każdym, komu udało się odwrócić kołnierzyk. W rzeczywistości nic takiego nie miało miejsca, przynajmniej nie w znaczącej skali, niemniej sprawa została nagłośniona w formie fałszywych plotek pojawiających się na forach oraz blogach internetowych.
Podobna miejska legenda wiązała się również z bransoletkami żelowymi, w których niektórzy widzieli symbol rozpoznawczy ludzi biorących udział w pewnej grze erotycznej. Dziewczyna nosząca tego typu ozdoby miała zgadzać się na zmysłowe gry z każdym, komu udało się ją zdjąć z jej ręki. Rodzaj przewidzianych zachowań, na jakie wyraża zgodę, miał zależeć od koloru bransoletki – mogło chodzić zarówno o przytulenie, pocałunek, jak i stosunek płciowy.

</doc>
<doc id="1055231" url="https://pl.wikipedia.org/wiki?curid=1055231" title="Walt Frazier">
Walt Frazier

Walter „Clyde” Frazier (ur. 29 marca 1945 w Atlancie) – amerykański koszykarz, rozgrywający. Dwukrotny mistrz NBA. Członek Basketball Hall of Fame.
Mierzący 193 cm wzrostu koszykarz studiował na Southern Illinois University. Do NBA został wybrany z 5. numerem w drafcie 1967 przez New York Knicks. W Nowym Jorku grał przez dekadę. W tym czasie dwa razy zdobywał tytuł mistrzowski (1970, 1973). W 1977 odszedł do Cleveland Cavaliers – w klubie tym zakończył karierę w 1980. Był zawodnikiem niezwykle wszechstronnym, jego "znakiem firmowym" były przechwyty.
Siedem razy brał udział w NBA All-Star Game (MVP w 1975). W 1996 znalazł się wśród 50 najlepszych graczy występujących kiedykolwiek w NBA. Pracuje jako komentator meczów Knicks.
Przydomek "Clyde" wziął się z zamiłowania Fraziera do kapeluszy. Podobne nakrycie głowy w filmie "Bonnie i Clyde" nosił Warren Beatty wcielający się w postać Clyde'e Barrowa.
W 1996 wystąpił w filmie Eddie.

</doc>
<doc id="1055232" url="https://pl.wikipedia.org/wiki?curid=1055232" title="Adoracja Dzieciątka (obraz Hieronima Boscha)">
Adoracja Dzieciątka (obraz Hieronima Boscha)

Adoracja dzieciątka () – obraz Hieronima Boscha, obecnie w Wallraf-Richartz Museum w Kolonii. Obraz ołtarzowy, jedno z nielicznych w dorobku Boscha przedstawień Świętej Rodziny.

</doc>
<doc id="1055233" url="https://pl.wikipedia.org/wiki?curid=1055233" title="Josep Facerias">
Josep Facerias

Josep Lluís Facerias, ps. Face (ur. 6 stycznia 1920 w Barcelonie, zm. 30 sierpnia 1957) – hiszpański działacz anarchosyndykalistyczny, uczestnik hiszpańskiej wojny domowej i zbrojnego ruchu oporu przeciwko rządom Francisco Franco.
Życiorys.
Josep Facerias na krótko przed wybuchem hiszpańskiej wojny domowej przystąpił do CNT (Krajowej Konfederacji Pracy).
W czasie wojny walczył w anarchistycznej 28 dywizji (Kolumna Ascaso). Podczas końcowych walk o Katalonię trafił do niewoli, po czym przebył długą drogę przez różne obozy koncentracyjne i bataliony pracy. Po wypuszczeniu na wolność w 1945 roku przyłączył się do podziemnej CNT.
We współpracy z Francisco Sabaté, w grudniu 1947, zorganizował zbrojną wyprawę do Hiszpanii. Tam grupa brała udział w szeregu napadów i zamachów, kilkukrotnie przekraczając granicę z Francją.
W maju 1949 Guardia Civil, działając na podstawie informacji od hiszpańskiego wywiadu, zorganizowała zasadzkę na grupę Faceriasa podczas ich kolejnej wyprawy z Francji do Hiszpanii. W czasie strzelaniny zginął członek grupy Guillermo Ganuza Navarro, a inny anarchista Juan Serrano, został ranny w nogę. Faceriasowi i pozostałym członkom grupy udało się uciec.
15 maja 1949 grupa Faceriasa wzięła w Barcelonie udział w akcji ataków bombowych na konsulaty państw Ameryki Południowej, które nawiązały stosunki dyplomatyczne z reżimem Franco. Podłożyli ładunek wybuchowy pod drzwiami konsulatu Boliwii. Nocna eksplozja poważnie uszkodziła budynek, nikogo przy tym nie raniąc.
W sierpniu 1949 grupa Faceriasa wdała się w długotrwałą strzelaninę z Guardia Civil na granicy francuskiej. Podczas walki zginęli anarchiści Celedonio García Casino oraz Enrique Martinez Marin.
5 listopada członek grupy Faceriasa, Guillermo Ganuza Navarro został zastrzelony przez policję podczas fali represji skierowanej przeciwko ruchowi anarchistycznemu. W jego domu odkryto również skład broni i środków wybuchowych należących do grupy.
Sam Facerias zbiegł do Włoch, gdzie zorganizował kilka dużych napadów na banki, z których zdobyte środki przeznaczył na finansowanie walki przeciwko reżimowi Franco.
W lutym 1957 Facerias powrócił do Francji z zamiarem ponownego zebrania grupy i wznowienia działalności w Hiszpanii. Wraz z dwójką innych anarchistów przekroczył granicę z Hiszpanią pod koniec sierpnia 1957. 30 sierpnia został zabity w zasadzce przygotowanej przez hiszpańską policję.

</doc>
<doc id="1055240" url="https://pl.wikipedia.org/wiki?curid=1055240" title="John de Lancie">
John de Lancie

John Sherwood de Lancie, Jr. (ur. 20 marca 1948 w Filadelfii w stanie Pensylwania) – amerykański aktor, reżyser, producent, scenarzysta, pedagog, żeglarz, lektor i komik. Najlepiej znany z roli omnipotentnego Q w kilku serialach "Star Trek", udzielił też głosu Triasowi, upadłemu aniołowi w grze ', Discordowi w serialu animowanym ' oraz Williamowi Milesowi w serii "Assassin’s Creed".

</doc>
<doc id="1055243" url="https://pl.wikipedia.org/wiki?curid=1055243" title="Ch-28">
Ch-28

Raduga Ch-28 (kod NATO "AS-9 Kyle", ozn. fabryczne "izdielije 93" oraz "D8") - sowiecki pocisk rakietowy klasy powietrze-ziemia. Pierwszy skonstruowany w ZSRR pocisk przeciwradarowy.
Historia.
W drugiej połowie lat 60. w ZSRR skonstruowano samolot bombowy Jak-28N. Jednym z jego zadań miało być zwalczanie stacji radiolokacyjnych przy pomocy rakiet kierowanych naprowadzających się pasywnie na źródło promieniowania radiowego. Zadanie skonstruowania odpowiedniego pocisku otrzymało OKB Raduga. Ponieważ wcześniej projektowało ono wyłącznie skrzydlate rakiety dla lotnictwa strategicznego kierownictwo Radugi postanowiło ze nowy pocisk będzie miał przy mniejszych wymiarach konfigurację aerodynamiczną zbliżona do pocisków Ch-22 i KSR-5.
Ch-28 była zbudowana w klasycznym układzie aerodynamicznym. Kadłub o przekroju kołowym był wyposażony w niewielkie skrzydła delta, w tylnej części kadłuba znajdowały się płytowe stery. Napęd zapewniał dwuzakresowy silnik rakietowy na paliwo ciekłe. Głowica bojowa burząca, montowana w kadłubie rakiety podczas przygotowywania do użycia, przed zatankowaniem paliwa i utleniacza. Prawdopodobnie istniała także głowica jądrowa przeznaczona dla Ch-28. Detonację głowicy powodował optyczny zapalnik zbliżeniowy.
Istniały co najmniej trzy głowice samonaprowadzające przeznaczone do zwalczania radarów pracujących z różnymi częstotliwościami. Były one programowane przez pokładową aparaturę "Filin", lub przenoszoną w zasobniku podwieszanym "Mietiel". Aparatura "Filin" wykrywała źródła promieniowania radarowego w sektorze 60° przed samolotem i obrazowała je na wyświetlaczu w kabinie samolotu. Zasobnik "Mietieł" wykorzystywał jako sensor głowicę samonaprowadzającą pocisku i mógł lokalizować radary znajdujące się w sektorze 40° przed pociskiem.
Po uchwyceniu celu i zbliżeniu się na odpowiednią odległość pocisk był zrzucany z belki PU-28S. Po oddaleniu się na bezpieczną odległość uruchamiał się silnik pocisku. Pocisk początkowo wznosił się, później nurkował w kierunku celu pod kątem ok. 40°. Jeśli atakowana stacja radiolokacyjna przerwała pracę pociski pierwszych serii kontynuowały lot po torze balistycznym, później pociski wyposażano w zmodernizowaną głowicę która po zaniku sygnału kierowała pocisk w kierunku celu na podstawie zapamiętanych koordynat, jednocześnie sprawdzając czy cel nie zmienił częstotliwości nadawania.
Produkcję Ch-28 rozpoczęto w 1971 roku. pomimo pierwotnych planów nigdy nie została zintegrowana z systemem uzbrojenia samolotu Jak-28. była za to przenoszona przez samoloty Su-24 (wyposażony w aparaturę "Filin"), oraz Su-7B, Su-17 i Tu-22M (razem z zasobnikiem "Mietieł"). Obecnie Ch-28 została wycofana z uzbrojenia lotnictwa rosyjskiego. Zastąpiła ją rakieta Raduga Ch-58.
Poza ZSRR Ch-28 był eksportowany do Iraku i Wietnamu, a prawdopodobnie także do Syrii, Jemenu, Libii i Peru. Ch-28 został użyty bojowo przez lotnictwo irackie podczas wojny iracko-irańskiej. Efektów ataków na radiolokatory irańskich baterii rakiet MIM-23 Hawk nie ujawniono.

</doc>
<doc id="1055244" url="https://pl.wikipedia.org/wiki?curid=1055244" title="UbiSync">
UbiSync

UbiSync - złączę pomiędzy jednostką centralną a monitorem komputera. Sygnały są przesyłane do monitora przez standardowy port USB. Zostało zaprezentowane w na targach CeBIT w 2007 r. przez koreańską firmę Samsung.

</doc>
<doc id="1055245" url="https://pl.wikipedia.org/wiki?curid=1055245" title="Spongostan">
Spongostan



</doc>
<doc id="1055248" url="https://pl.wikipedia.org/wiki?curid=1055248" title="USS Sylvania">
USS Sylvania

Okręty US Navy o nazwie USS "Sylvania":

</doc>
<doc id="1055250" url="https://pl.wikipedia.org/wiki?curid=1055250" title="Chororapitekus">
Chororapitekus

Chororapithecus abyssinicus – gatunek wymarłej małpy człekokształtnej odkryty w 2006 na terenie Etiopii. Gatunek został opisany na podstawie odkrytych zębów należących do kilku osobników. Na podstawie budowy i kształtu zębów oraz ich wieku (pierwotnie szacowanego na ok. 10,5-10 mln lat; późniejsze badania sugerują, że żył on ok. 8 mln lat temu) badacze przypuszczają, że "Chororapithecus" mógł być przodkiem współczesnych goryli.

</doc>
<doc id="1055252" url="https://pl.wikipedia.org/wiki?curid=1055252" title="AS-9 Kyle">
AS-9 Kyle



</doc>
<doc id="1055254" url="https://pl.wikipedia.org/wiki?curid=1055254" title="Boks reklamowy">
Boks reklamowy

Boks reklamowy - płatna forma reklamy internetowej w wyszukiwarkach internetowych oraz na witrynach internetowych zawierających treść tekstową. 
Reklama jest emitowana tylko w formie tekstowej i składa się z 4 wierszy:

</doc>
<doc id="1055255" url="https://pl.wikipedia.org/wiki?curid=1055255" title="Nikki Cox">
Nikki Cox

Nicole Avery Cox (ur. 2 czerwca 1978 w Los Angeles w stanie Kalifornia) – amerykańska aktorka.

</doc>
<doc id="1055256" url="https://pl.wikipedia.org/wiki?curid=1055256" title="Hongshanornis">
Hongshanornis

Hongshanornis longicresta – wczesnokredowy ptak z grupy Ornithurae, żyjący 125 milionów lat temu. Jego szczątki odkryto w pokładach skalnych z niższej kredy grupy Jehol w Mongolii Wewnętrznej, Chiny. Zęby niemal w całości zanikły zarówno na górnej, jak i dolnej szczęce zwierzęcia zastąpione już dziobem. Hongshanornis prawdopodobnie reprezentuje najwcześniejszego znanego posiadającego dziób reprezentanta Ornithurae. Jest to zwierzę na tyle pierwotne, że nie jest wykluczone, iż należy do bardziej prymitywnego kladu Pygostylia. Z drugiej strony funkcjonalność tego przypuszczalnego kladu, łączącego w sobie podrząd Enantiornithes, rodzinę Ornithurae, i bardziej pierwotne rodzaje, takie jak "Confuciusornis" robi wrażenie coraz bardziej niewiarygodnego. Okazuje się, że połowa cech autapomorficznych, wliczając w to istnienie pygostylu, jest teraz uważana za powstałe niezależnie w wyniku konwergencji ewolucyjnej.
Zhou &amp; Zhang (2005) stwierdzili, że „zachowanie u Hongshanornis kości przedzębowej potwierdza, że jej istnienie nie było charakterystyczne wyłącznie dla dinozaurów ptasiomiednicznych, ale posiadały je także wczesne ptaki z grupy Ornithurae”. Okaz odnaleziony w 2005 jest osobnikiem dorosłym z pełnym upierzeniem, i prawdopodobnie dobrze latał. Hongshanornis wydaje się być ptakiem brodzącym, żerującym w płytkiej wodzie albo na bagnach. Okaz znajduje się obecnie w Instytucie Paleontologii Kręgowców i Paleoantropologii w Pekinie.

</doc>
<doc id="1055257" url="https://pl.wikipedia.org/wiki?curid=1055257" title="Laxey">
Laxey

Laxey (język manx Laksaa) – miasto na północno-wschodnim wybrzeżu wyspy Man. Miasto zamieszkuje 1768 mieszkańców (2006). 
W mieście znajduje się największe działające koło wodne na świecie, które stanowi atrakcję turystyczną. 

</doc>
<doc id="1055260" url="https://pl.wikipedia.org/wiki?curid=1055260" title="Polska Partia Socjalistyczna (1987–1990)">
Polska Partia Socjalistyczna (1987–1990)

Polska Partia Socjalistyczna (PPS) – polska partia polityczna o charakterze socjalistycznym i pracowniczym (klasyfikowana w grupie partii lewicowych), odrodzona w Polsce 15 listopada 1987. W okresie 1988–1990 aktywna w ramach opozycji demokratycznej. Wskutek sporów dotyczących taktyki wobec władz uległa podziałowi na dwa skrzydła: radykalne PPS-Rewolucja Demokratyczna z Piotrem Ikonowiczem i Józefem Piniorem oraz na PPS Jana Józefa Lipskiego zbliżone do opozycji skupionej wokół Komitetu Obywatelskiego. W 1990 doszło do połączenia wszystkich struktur krajowych i emigracyjnych PPS.
Historia partii.
15 listopada 1987 w Warszawie ogłoszono odrodzenie Polskiej Partii Socjalistycznej. Tego samego dnia pomimo interwencji Służby Bezpieczeństwa w trakcie zjazdu założycielskiego doszło do ogłoszenia Deklaracji Politycznej PPS. W przyjętej deklaracji politycznej stwierdzono m.in.: 
22 listopada 1987 wyłoniono władze PPS w składzie:
W wyniku sporów wobec strategii i taktyki partii w lutym 1988 doszło do podziałów, w wyniku których wyodrębniły się nurty: Piotra Ikonowicza pod nazwą PPS-Rewolucja Demokratyczna, Grzegorza Ilki pod nazwą TKK PPS oraz PPS Jana Józefa Lipskiego. Główną przyczyną rozbieżności była radykalne stanowisko części działaczy określone w przyjętej platformie pn. "Zasady Działania PPS do Zjazdu Statutowego", w której stwierdzono:
PPS była aktywna w walkach strajkowych w 1988. Działacze PPS więzieni byli m.in. za organizowanie strajku w zakładach „Dolmel” we Wrocławiu (Józef Pinior, Czesław Borowczyk). Działacze PPS uczestniczyli w działaniach związkowych „Solidarności”, demonstracjach i podziemnym ruchu wydawniczym. Ściśle współpracowano z RKS Dolnego Śląska i Międzyzakładowym Robotniczym Komitetem „Solidarności” z Warszawy.
21 lutego 1990 powołano w Warszawie (Niezależną) Polską Partię Socjalistyczną, której przewodniczącym został dr Mieczysław Krajewski, zaś sekretarzem generalnym Tadeusz Bilewicz.
W marcu tego samego roku Edward Osóbka-Morawski stanął na czele reaktywowanej Odrodzonej Polskiej Partii Socjalistycznej. Jako pierwsza spośród wszystkich ugrupowań odwołujących się do tradycji PPS została ona wpisana do sądowego rejestru partii politycznych w Warszawie, pod numerem 11. Pod numerem 13 zarejestrowana została PPS Jana Józefa Lipskiego.
W dniach 27–29 października 1990 doszło do kongresu zjednoczeniowego łączącego PPS na emigracji, Niezależną PPS na Obczyźnie Tadeusza Prokopowicza i wszystkie nurty krajowe, poza Odrodzoną PPS Edwarda Osóbki-Morawskiego, z którą możliwość porozumienia odrzucono. Obiekcje wzbudzało także uczestnictwo w kongresie, w ramach delegacji emigracyjnej PPS, reprezentacji Niezależnej PPS, w której brali udział byli członkowie PZPR. Kongres ten oznaczony został jako XXV Kongres PPS (poprzedni XXIV Kongres PPS odbył się w 1937 w Radomiu). Na kongresie ciągłość historyczną partii potwierdziła Lidia Ciołkoszowa, ostatni żyjący członek przedwojennej Rady Naczelnej PPS (wybrana na XXIV Kongresie) i przewodnicząca RN PPS na emigracji.
Na wniosek Lidii Ciołkoszowej, goszczącej z tej okazji w kraju po raz pierwszy od wojny, w przyjętej uchwale Kongresu stwierdzono:
Lidia Ciołkoszowa została dożywotnią honorową przewodniczącą RN. Na przewodniczącego RN PPS na Kongresie wybrano Jana Józefa Lipskiego, a przewodniczącym CKW został Włodzimierz Olejnik z CKZ PPS.
Działacze PPS przeciwni scaleniu utworzyli Polską Partię Socjalistyczną – Wolność Równość Niepodległość.

</doc>
<doc id="1055261" url="https://pl.wikipedia.org/wiki?curid=1055261" title="Saltriovenator">
Saltriovenator

Saltriovenator – dinozaur z grupy teropodów (Theropoda) żyjący we wczesnej jurze (synemur) na terenach dzisiejszej Europy. Znany z niekompletnego szkieletu (fragment czaszki, trzy fragmenty żuchwy, fragmenty żeber, kości kończyn, niekompletna obręcz kończyny górnej, w tym zrośnięte obojczyki) oznaczonego MSNM V3664, oraz z pojedynczego zęba oznaczonego MSNM V3659. Skamieniałości "Saltriovenator" odkryto we Włoszech (w regionie Lombardia, w pobliżu miejscowości Saltrio). Choć w literaturze popularnonaukowej na określenie okazu bywały używane nazwy "saltriosaur" i "Saltriosaurus", dinozaur ten do 2018 roku nie został opisany i nazwany w sposób zgodny z wymogami nakładanymi przez Międzynarodowy Kodeks Nomenklatury Zoologicznej; stąd "Saltriosaurus" pozostaje "nomen nudum". Dopiero Dal Sasso, Maganuco i Cau (2018) opublikowali spełniający wymogi formalne opis, nadając zwierzęciu nazwę Saltriovenator zanellai.
Dal Sasso (2003) szacuje długość ciała MSNM V3664 na 8 metrów, a jego masę na 1,5 tony; Dal Sasso, Maganuco i Cau (2018) szacują jego długość ciała na około 7,3 metra, a masę na 1160–1524 kilogramy. Odkrycie MSNM V3664 wskazuje zatem na istnienie teropodów o dużych rozmiarach już na początku jury. "Saltriovenator" jest największym znanym wczesnojurajskim teropodem. Dal Sasso (2003) podkreśla występowanie w zachowanych kościach MSNM V3664 cech budowy, które jego zdaniem upodabniają tego teropoda do tetanurów; według Dal Sasso "Saltriovenator" łączy z tetanurami m.in. budowa bliższej osi ciała powierzchni stawowej pierwszego paliczka trzeciego palca kończyny przedniej (składającej się z pojedynczego wgłębienia) oraz obecność u tego teropoda zrośniętych obojczyków. Zdaniem Dal Sasso "Saltriovenator" mógł być formą pośrednią między ceratozaurami a tetanurami, bazalnym przedstawicielem tetanurów lub nawet najstarszym znanym karnozaurem. Benson (2010) stwierdził jednak, że cechy, które zdaniem Dal Sasso łączą "Saltriovenator" z tetanurami w rzeczywistości występują również u teropodów nienależących do Tetanurae; w związku z tym autor uznał pozycję filogenetyczną MSNM V3664 w obrębie teropodów za niepewną. Dal Sasso, Maganuco i Cau (2018) zaliczyli "Saltriovenator" do ceratozaurów (Ceratosauria); z przeprowadzonej przez autorów analizy filogenetycznej wynika jego bliskie pokrewieństwo z berberozaurem. Autorzy interpretują "Saltriovenator" jako najstarszego znanego przedstawiciela ceratozaurów.
"Saltriovenator" miał w pełni rozwinięty trzeci palec kończyny przedniej (odpowiednik ludzkiego palca środkowego), składający się z czterech paliczków. Według Dal Sasso, Maganuco i Cau (2018) druga kość śródręcza "S. zanellai" budową przypomina najdłuższą kość śródręcza tetanurów, co wspiera interpretację tej kości śródręcza tetanurów jako homologicznej z drugą kością śródręcza innych teropodów (a nie z trzecią kością śródręcza, wbrew interpretacji Xu i współpracowników, 2009). Podobieństwa w budowie trzeciego palca kończyny przedniej "S. zanellai" i innych teropodów nienależących do tetanurów oraz palca kończyn przednich tetanurów, który przez Xu i współpracowników (2009) interpretowany był jako odpowiednik ludzkiego palca serdecznego, sugerują, że również te palce są homologiczne, a co za tym idzie również u tetanurów jest to w rzeczywistości palec będący odpowiednikiem ludzkiego palca środkowego. Zdaniem Dal Sasso, Maganuco i Cau (2018) budowa dłoni "Saltriovenator" – a także występowanie czteropalczastej dłoni z w pełni rozwiniętym palcem będącym odpowiednikiem ludzkiego kciuka u innego wczesnego przedstawiciela Ceratosauria, "Eoabelisaurus" – sugeruje, że najwcześniejsi przedstawiciele Averostra (kladu obejmującego ceratozaury i tetanury) mieli czteropalczaste dłonie, przy czym palec będący odpowiednikiem ludzkiego kciuka składał się z dwóch paliczków, odpowiednik palca wskazującego składał się z trzech paliczków, odpowiednik palca środkowego – z czterech paliczków, a odpowiednik palca serdecznego – z jednego paliczka; u najwcześniejszych przedstawicieli Averostra zanikł już nie tylko palec będący odpowiednikiem ludzkiego palca małego, ale i odpowiadająca temu palcowi kość śródręcza. Budowa dłoni będącego bazalnym ceratozaurem "Saltriovenator" różni się od budowy dłoni późniejszego ceratozaura "Limusaurus inextricabilis", u którego występowały dwa palce składające się z trzech paliczków każdy i jeden składający się z jednego paliczka, doszło natomiast do zaniku wszystkich paliczków palca odpowiadającego ludzkiemu kciukowi. Sugeruje to, że redukcja tego palca dłoni nie nastąpiła już u przodków ceratozaurów i tetanurów, lecz dopiero w linii ewolucyjnej prowadzącej bezpośrednio do "Limusaurus", i że dłonie tego teropoda prawdopodobnie nie były zbliżone budową do dłoni ostatniego wspólnego przodka ceratozaurów i tetanurów. Odkrycie "Saltriovenator" według Dal Sasso, Maganuco i Cau (2018) potwierdza, że trzy palce występujące na dłoniach tetanurów są najprawdopodobniej odpowiednikami ludzkiego kciuka, palca wskazującego i palca środkowego.

</doc>
<doc id="1055262" url="https://pl.wikipedia.org/wiki?curid=1055262" title="Cerkiew św. Jana Klimaka">
Cerkiew św. Jana Klimaka



</doc>
<doc id="1055263" url="https://pl.wikipedia.org/wiki?curid=1055263" title="Boksy reklamowe">
Boksy reklamowe



</doc>
<doc id="1055269" url="https://pl.wikipedia.org/wiki?curid=1055269" title="Wojna o księstwo halicko-włodzimierskie (1340–1392)">
Wojna o księstwo halicko-włodzimierskie (1340–1392)

Wojna o Księstwo halicko-włodzimierskie w latach 1340–1392
Księstwo to było najbardziej na zachód wysuniętym księstwem ruskim. Zajmowało tereny dawnych księstw: księstwa halickiego (z stolicą w Haliczu) i księstwa wołyńskiego (z stolicą w Włodzimierzu). Oprócz nich w skład księstwa wchodziło Podlasie, Ruś Czarna (z Grodnem), Księstwo Chełmskie i Księstwo Bełskie.
Geneza wojny.
7 kwietnia 1340 bojarzy otruli księcia halicko-włodzimierskiego Jerzego II Bolesława Trojdenowicza. W związku z tym, że był spokrewniony zarówno z Kazimierzem Wielkim, jak i książętami litewskimi przez Trojdena I czerskiego i wielkiego księcia litewskiego Giedymina, obie strony rościły sobie pretensje do zwolnionego tronu księstwa.
Polacy powoływali się na więzy krwi pomiędzy Piastami mazowieckimi i kujawskimi oraz na obietnicę księcia Jerzego II Bolesława przekazania tronu Kazimierzowi Wielkiemu, w razie bezpotomnej śmierci danej na zjeździe w Wyszehradzie w 1338 lub 1339 r.
Największe prawa do księstwa mieli bracia zamordowanego – książęta mazowieccy: Siemowit III i Kazimierz I. W układzie z Kazimierzem Wielkim zrzekli się jednak oni praw do spadku za wynagrodzeniem pieniężnym.
Pretensje Litwinów wynikały z faktu małżeństwa syna Giedymina – księcia litewskiego Lubarta z córką księcia włodzimierskiego Andrieja Jurijewicza.
Do sporu dołączyli Węgrzy wspierający początkowo Polaków, a liczący na przejęcie tronu polskiego w przypadku braku męskiego potomka Kazimierza Wielkiego.
Być może do zbrojnego sporu o księstwo halicko-włodzimierskie nie doszłoby, gdyby nie śmierć w 1339 królowej Aldony Anny – żony Kazimierza Wielkiego, a córki Giedymina, która była jedynym łącznikiem pomiędzy Polską a Litwą. Na zaostrzenie konfliktu wpłynęła zapewne również śmierć Giedymina w 1341, utrzymującego poprawne stosunki z Polską.
Początkowy okres wojny (1340–1348).
W pierwszej połowie 1340 Litwini zajęli północną część księstwa z Włodzimierzem, Bełzem i Chełmem.
Kazimierz Wielki z garstką rycerstwa wyruszył na Lwów, który był najważniejszym ośrodkiem Rusi Halickiej. 16 kwietnia 1340 roku spalił zamek i zajął miasto, obsadzając je polską załogą, a osiadłym Niemcom powierzył obronę. Władzę królewską uznała tylko część bojarów. Jeden z nich, starosta halicko-wołyński Dymitr Detko, przy poparciu Lubarta Dymitra Gedyminowicza, przywołał na pomoc Tatarów.
W styczniu i lutym 1341 roku nastąpił wielki najazd Tatarów w którym uczestniczyli zbuntowani bojarzy. Został odparty dopiero nad Wisłą. W czerwcu Kazimierz podjął nową wyprawę pokonując bojarów i uwolnił Ruś z lenna tatarskiego. Jan Długosz, opisuje ją słowami: „W dzień Narodzenia św. Jana Chrzciciela prowadzi wojsko zebrane ze wszystkich ziem na Ruś i zdobywa, zagarnia pod swoje panowanie, szczególnie, że niektórzy dobrowolnie się poddawali – zamki i miasta zarówno w Przemyślu, jak Haliczu, Łucku, Włodzimierzu, Sanoku, Lubaczowie, Trembowli i Tustaniu i pozostałe warownie”. Detko podporządkował się Polsce i został rządcą księstwa halickiego.
Ziemia przemyska i ziemia sanocka zostały przyłączone do Polski na przełomie lat 1345/46 (chociaż niektórzy historycy wskazują na przełom 1340/1341). Miały one być przedmiotem targu – Kazimierz Wielki zgodził się na zatrzymanie przez Litwę Księstwa Halickiego bez tych dwóch ziem, zdobytych przez niego, a w zamian Litwini udzielili mu pomocy wojskowej w wojnie polsko-czeskiej i ataku Kazimierza na Księstwo opawsko-raciborskie w 1345 roku.
Wojna w latach 1349–1366.
Kazimierz nie zrezygnował z Rusi Halickiej, jednak do następnej kampanii przygotował się już dużo staranniej:
Sytuację ułatwiła mu też klęska Litwy poniesiona w 1348 z Krzyżakami w bitwie nad Strawą.
Kampania 1349 zakończyła się sukcesem – Polska zdobyła prawie wszystkie ziemie księstwa halicko-włodzimierskiego z wyjątkiem wschodniej części Wołynia z Łuckiem, oraz Podola.
Nie wykorzystano jednak tego sukcesu – już w 1350 odebrała większość zajętych ziem. Zdecydowano się więc na podział: Litwa otrzymała Księstwo Włodzimierskie z Bełzem i Chełmem, a Polska księstwo halickie.
Nie powstrzymało to walk. Litwa dwukrotnie najechała w 1350 Ruś Czerwoną, a wojska polsko-węgierskie również dwukrotnie w 1351 i 1352 Wołyń. Obie wyprawy polsko-węgierskie nie przyniosły znaczących sukcesów. W drugiej Ludwikowi Węgierskiemu udało się uzyskać jedynie wywieszenie flagi węgierskiej zamiast litewskiej w Bełzie, jako znaku formalnego hołdu księcia bełskiego Jerzego Narymuntowicza (grodu nie udało się zdobyć).
W 1352 Kazimierz zorganizował również odrębną wyprawę przeciw Litwie. Zakończyła się ona rozejmem, mającym obowiązywać do 24 czerwca 1355. Jest to najstarszy spisany i zachowany układ polsko-litewski. Podzielono w nim m.in. Ruś Halicko-Włodzimierską – Polska otrzymała ziemię halicką, przemyską i sanocką, a Litwa włodzimierską, łucką, bełską, chełmską i brzeską. Krzemieniec, należący do księcia Jerzego Narymuntowicza, został kondominium polsko-litewskim. Układ ten nie utrzymał się długo – został zerwany przez Lubarta w 1353, który m.in. najechał Zawichost. Jednak, nie licząc drobnych wypraw, spokój utrzymywał się aż do 1366. Było to związane z rozwiązywaniem problemów z Krzyżakami i chrystianizacją Litwy.
Dopiero w 1366 Polacy przeprowadzili wielką wyprawę zakończoną sukcesem (wojska polskie zdobyły m.in. Włodzimierz, Łuck, Bełz, Chełm) i podpisaniem kolejnego układu jesienią 1366, tym razem pokojowego. Lubart otrzymał ziemię łucką i część ziemi włodzimierskiej. Do Polski przyłączono ziemię chełmską, bełską (obie oddano w lenno Jerzemu Narymuntowiczowi), pozostałą część włodzimierskiej (otrzymał ją w lenno Aleksander Koriatowicz), oraz część południowego Wołynia z Krzemieńcem, Peremylem, Oleskiem i Łopatynem (włączone bezpośrednio do Rusi Czerwonej).
Końcowy okres wojny w latach 1370–1392.
Zaraz po śmierci Kazimierza Wielkiego w 1370 zaatakowali księstwa: włodzimierskie, bełskie i chełmskie. Jeden z lenników – Aleksander Koriatowicz przebywał wówczas w Krakowie, nie brał udziału w walkach, utracił księstwo i przeniósł się na Podole (Księstwo Podolskie). Drugi – Jerzy Narymuntowicz, przyłączył się do wojsk litewskich. W wyniku tego ataku Litwa odzyskała wszystkie utracone ziemie.
W roku 1377 Ludwik Węgierski zorganizował zwycięską wyprawę, w której zdobyto Bełz, Chełm, Horodło. Jako władcę Rusi wskutek kompromisu polsko-węgierskiego osadzono księcia opolskiego Władysława Opolczyka, jednak kraj został praktycznie opanowany przez Węgrów, którzy osadzili wszędzie swoich starostów. Ziemię włodzimierską i łucką oddano powtórnie Lubartowi, który został lennikiem Ludwika. Jerzy Narymuntowicz został usunięty ze swojego lenna, a otrzymał w zamian wołost lubaczowską.
Po śmierci Ludwika w 1382, Lubart nie przystąpił już do walki, lecz odzyskał ziemię pokojowo, wykupując po prostu od starostów węgierskich Olesko, Horodło, Łopatyn, Krzemieniec, Peremyl i Siestratyn.
W 1387 Jadwiga Andegaweńska podjęła wyprawę wojenną, wskutek której praktycznie pokojowo "(z wyjątkiem Halicza, który był oblegany i zdobyty przez wojska polsko-litewskie)" usunięto starostów węgierskich, a całą Ruś Halicką przyłączono do Polski. Współpraca w tym przypadku Polski i Litwy była skutkiem unii w Krewie.
W kolejnych latach Polska skupiła się głównie na zdobyciu również Wołynia. W 1386 syn Lubarta, książę włodzimierski i łucki Fedor Lubartowicz złożył hołd Jagielle i Jadwidze. Król rozpoczął ograniczanie jego władzy:
W ten sposób Witold zdobył dla Litwy Wołyń, uzyskując ziemię włodzimierską i łucką. Było to wynagrodzenie za opuszczenie przez niego Krzyżaków, uzgodnione między nim a Jagiełłą w podpisanej w 1392 ugodzie w Ostrowie.
Tak więc skutkiem całej serii wojen było zdobycie przez Polskę ziemi halickiej, a przez Litwę – ziemi wołyńskiej.

</doc>
<doc id="1055271" url="https://pl.wikipedia.org/wiki?curid=1055271" title="Michael (miasto)">
Michael (miasto)

 
Michael (język manx Mael) – miasto na zachodnim wybrzeżu wyspy Man, w którym żyje ok. 1500 mieszkańców (2006).

</doc>
<doc id="1055273" url="https://pl.wikipedia.org/wiki?curid=1055273" title="Kajdziengozaur">
Kajdziengozaur

Kajdziengozaur ("Kaijiangosaurus") – rodzaj teropoda z grupy tetanurów (Tetanurae) żyjącego w środkowej jurze na obecnych terenach Chin, w skałach formacji Shaximiao. Został opisany przez He w 1984 roku w oparciu o kość jarzmową, kręgi szyjne oraz fragmenty obręczy barkowej i obu kończyn przednich. Ogólna morfologia kości jarzmowej przypomina tę monolofozaura, jednak z powodu zniszczenia skamieniałości nie można stwierdzić, czy także była pneumatyczna. Kręgi szyjne różniły się od kręgów monolofozaura, lecz przypominały należące do innych bazalnych tetanurów, takich jak "Piatnitzkysaurus". Holtz, Molnar i Currie wspomnieli o kolejnych skamieniałościach kilku osobników reprezentujących większość szkieletu pozaczaszkowego, jednak szczątki te nie zostały formalnie opisane. Według autorów budowa łopatki wspiera hipotezę o przynależności kandziengozaura do tetanurów. Zhao i współpracownicy stwierdzają jednak, że jej proporcje przypominają występujące u ceratozaurów i niektórych bazalnych tetanurów – takich jak "Piatnitzkysaurus" – jednak są odmienne od proporcji występujących u innych bazalnych tetanurów, jak np. "Megalosaurus", oraz bardziej bazalnych teropodów, takich jak "Dilophosaurus". Kajdziengozaura jak dotąd nie uwzględniono w analizie kladystycznej, która mogłaby przybliżyć jego pozycję filogenetyczną.

</doc>
<doc id="1055274" url="https://pl.wikipedia.org/wiki?curid=1055274" title="Ch-29">
Ch-29

Ch-29 (kod NATO "AS-14 Kedge") – radziecki lotniczy pocisk rakietowy klasy powietrze-ziemia. 
Ch-29 została skonstruowana w biurze konstrukcyjnym Mołnija kierowanym przez Matusa Bisnowata, zajmującym się głównie konstruowaniem pocisków klasy powietrze-powietrze. Dopracowaniem konstrukcji zajmowało się zaś biuro Wympieł. Ch-29 powstała w połowie lat 70 XX w. jako pocisk przeznaczony do zwalczania celów silnie umocnionych, uzupełnienie lżejszej Ch-25M (obie rakiety mają zbliżony zasięg ok. 10 km). Pocisk jest produkowany w czterech wersjach:
Rakieta Ch-29 jest przenoszona przez samoloty lotnictwa taktycznego. Początkowo zintegrowano ją z samolotami MiG-27, Su-17 (Su-22) i Su-24, później także z Su-25. Od 2015 roku przenoszą ją myśliwce pokładowe MiG-29KR. Rakieta Ch-29 znajduje się na uzbrojeniu Sił Powietrznych z samolotami Su-22M4.

</doc>
<doc id="1055275" url="https://pl.wikipedia.org/wiki?curid=1055275" title="Bitwa pod Kolínem">
Bitwa pod Kolínem



</doc>
<doc id="1055276" url="https://pl.wikipedia.org/wiki?curid=1055276" title="Bitwa pod Kolinem">
Bitwa pod Kolinem

Bitwa pod Kolinem – starcie zbrojne pomiędzy Prusakami i Austriakami, które miało miejsce 18 czerwca 1757 w trakcie wojny siedmioletniej i przesądziło o losie kampanii tego roku. 
Założeniem Fryderyka II Wielkiego w tej kampanii było pokonanie Austrii i skupienie się na wojnie z Francją i Rosją. Jego przeciwnikiem był feldmarszałek austriacki Leopold von Daun dowodzący ponad 50-tysięczną armią, będącą ostatnią szansą dla oblężonych w Pradze żołnierzy austriackich, których od wyczerpania zapasów dzieliło zaledwie kilka dni.
Strategia dowódców.
Von Daun otrzymał od cesarzowej Marii Teresy zadanie przyjścia z odsieczą wojskom odizolowanym w Pradze i uratowania Czech dla Habsburgów. Choć feldmarszałek zwlekał z jego wykonaniem (otrzymał je na początku czerwca), zdecydował się stoczyć bitwę obronną, będącą częścią strategicznej ofensywy. Znając ofensywne nastawienie króla Prus liczył na to, że uda mu się jak najbardziej odciągnąć Fryderyka II od Pragi i tym samym maksymalnie uszczuplić siły oblegające miasto. Dla zapobieżenia austriackiej odsieczy król pruski zmuszony był podzielić swą armię i zdecydować się po raz pierwszy na zaatakowanie silniejszego liczebnie przeciwnika. Zostawił pod Pragą 50 tysięcy wojsk równoważących siły austriackiego garnizonu, zaś sam zabrał ze sobą 30 tysięcy, (myląc się w oszacowaniu liczebności wrogiej armii, ocenianej najwyżej na 40 tysięcy), kierując się postanowił skierować się w kierunku Kolina.
Bitwa i błędy Fryderyka.
Był to jeden z głównych błędów zwycięzcy spod Pragi, który ze swymi 33–35 tysiącami najlepszych żołnierzy w Europie stanął naprzeciw znacznie liczniejszej armii von Dauna. Fryderyk II postanowił zastosować taktykę podobną jak pod Pragą. Zamierzał uderzyć na prawe skrzydło austriackie i zrolować jego siły w kierunku zachodnim, spychając je w kierunku rzeczki Beczvarki. Von Daun znał przebieg bitwy praskiej, więc mimo iż nie spodziewał się ataku na tym kierunku, przewidział skutek manewrów przeciwnika. Wojskom austriackim udało się tym razem na czas zająć pozycje i powstrzymać przeciwnika. W dość wyrównanym starciu przewaga liczebna wojsk von Dauna ostatecznie przechyliła szalę zwycięstwa na jego korzyść. Rozstrzygająca okazała się szarża jazdy austriackiej, rozpoczęta nagłym atakiem szwoleżerów posiłkowego korpusu sasko-polskiego, z okrzykiem „za Strzegom!” (tj. za klęskę w bitwie pod Dobromierzem), którzy pociągnęli za sobą resztę kawalerii. 
Przyczyny porażki Fryderyka II upatruje się w błędnym ustaleniu miejsca bitwy, gdy pozostając bliżej Pragi mógłby wykorzystać w boju więcej żołnierzy. Także w taktycznej koncepcji króla, nie doceniającego siły ognia swej armii i kierującego żołnierzy do natarcia bez prowadzenia ognia w marszu i wprost do walki na bagnety. Natomiast umiejętnie wykorzystana artyleria austriacka przyczyniła się poważnie do powstrzymania pruskich ataków.
Znaczenie.
Znaczenie bitwy pod Kolinem okazało się doniosłe, ponieważ wymusiło na Fryderyku II zwinięcie obozu pod Pragą, skutkując uwolnieniem niemal głodujących żołnierzy jej garnizonu. W razie zwycięstwa króla Prus unicestwiona byłaby ostatnia siła zbrojna zdolna ocalić Pragę, co miałoby decydujący wpływ na traktat pokojowy z Austrią, lecz przypuszczalnie mogłoby też skrócić czas trwania wojny siedmioletniej.
Rewanż za tę porażkę wziął Fryderyk II podczas bitwy pod Lutynią, kiedy 35-tysięczną armią rozgromił 80 tysięcy Austriaków pod dowództwem von Dauna i księcia Karola Lotaryńskiego.
Order Marii Teresy.
Po bitwie pod Kolinem cesarzowa Maria Teresa ustanowiła order wojskowy swego imienia. Pierwszym odznaczonym był zwycięski dowódca von Daun. Wśród odznaczonych wówczas oficerów armii austriackiej znajdował się także Polak – major kirasjerów Sylwiusz Aleksander Bojanowski.

</doc>
<doc id="1055277" url="https://pl.wikipedia.org/wiki?curid=1055277" title="Albert (Świat Dysku)">
Albert (Świat Dysku)



</doc>
<doc id="1055281" url="https://pl.wikipedia.org/wiki?curid=1055281" title="AS-14 Kedge">
AS-14 Kedge



</doc>
<doc id="1055285" url="https://pl.wikipedia.org/wiki?curid=1055285" title="Boksy">
Boksy



</doc>
<doc id="1055286" url="https://pl.wikipedia.org/wiki?curid=1055286" title="Box reklamowy">
Box reklamowy



</doc>
<doc id="1055287" url="https://pl.wikipedia.org/wiki?curid=1055287" title="Boxy reklamowe">
Boxy reklamowe



</doc>
<doc id="1055290" url="https://pl.wikipedia.org/wiki?curid=1055290" title="Glen Maye">
Glen Maye

Glen Maye (język manx Glion Maye) – miasto na zachodnim wybrzeżu wyspy Man; 1400 mieszkańców (2006).

</doc>
<doc id="1055292" url="https://pl.wikipedia.org/wiki?curid=1055292" title="Aribert Reimann">
Aribert Reimann

Aribert Reimann (ur. 4 marca 1936 w Berlinie) – niemiecki kompozytor i pianista.
Życiorys.
Reimann od najmłodszych lat stykał się z muzyką, jego ojciec był profesorem wyższej uczelni, a matka śpiewaczką. W latach 1955–1960 Reimann studiował kompozycję u Borisa Blachera i grę na fortepianie u Otto Rauscha. Styczność ze śpiewakami, takimi jak np. Dietrich Fischer-Dieskau, uwrażliwiła go na wyrazowe możliwości głosu ludzkiego. Reimann unikał przyporządkowania do jakiejkolwiek grupy, wypracował swój indywidualny styl. Od 1983 roku zajmuje stanowisko profesora współczesnej twórczości pieśniarskiej w Hochschule der Künste w Berlinie.
Twórczość.
Inspiracją dla Reimanna była twórczość Albana Berga i Antona Weberna oraz muzyka hinduska. Punktem wyjścia dla pracy nad operami był zawsze głos. Jego wczesne dzieła to opery "Ein Traumspiel" (Sen, 1965), "Melusine" (Meluzyna, 1971). Dziełem, dzięki któremu zyskał światową sławę, była opera "Lear" (1978) do opracowanego dramatu Szekspira. Tytułowa partia pisana była z myślą o możliwościach wokalnych Dietricha Fischer-Dieskaua. Po "Learze" skomponował jeszcze opery "Die Despenstersonate" (Sonata widm, 1984) i "Troades" (1986). 
Szczytowym osiągnięciem Reimanna jest jednak, wystawiona po raz pierwszy w 1992 roku, opera "Das Schloss" (Zamek). Libretto pisał Reimann na podstawie powieści Franza Kafki i na podstawie jej opracowania dramatycznego przez Maksa Broda. Każda z partii wokalnych w operze Zamek posiada indywidualne cechy, związane ze stanem psychicznym konkretnego bohatera. Reimann jest także autorem baletów, pieśni, koncertów, muzyki orkiestrowej i kameralnej.

</doc>
<doc id="1055293" url="https://pl.wikipedia.org/wiki?curid=1055293" title="Grupa warowna Hanička">
Grupa warowna Hanička

Grupa Warowna Hanicka (Dělostřelecká tvrz Hanička) (znana także jako Twierdza Artyleryjska Hanicka/Haniczka) – czechosłowackie umocnienia w Górach Orlickich.
W skład grupy warownej wchodziło 6 schronów bojowych połączonych podziemnym korytarzem, podziemny magazyn i koszary.
Obiekty bojowe wchodzące w skład grupy warownej:
W latach 1975-93 trwała przebudowa na nowoczesny schron przeciwatomowy. W roku 1993 przebudowę przerwano z powodów finansowych. 
Aktualnie Grupa Warowna Hanicka ma status muzeum - można ją zwiedzać z przewodnikiem. Zwiedzanie trwa około jednej godziny. Podczas zwiedzanie można obejrzeć przebudowany obiekt wejściowy, podziemia grupy oraz schrony na powierzchni.

</doc>
<doc id="1055295" url="https://pl.wikipedia.org/wiki?curid=1055295" title="Don Kichote według Orsona Wellesa">
Don Kichote według Orsona Wellesa

Don Kichote według Orsona Wellesa () – amerykańsko-hiszpańsko-włoski film z 1992 roku w reżyserii Orsona Wellesa, nad którym pracę zaczęto w 1955 roku, a dokończony został po śmierci reżysera.
Historia filmu.
Film inspirowany był klasycznym hiszpańskim dziełem literackim, "Don Kichot" i finansowany był przez samego reżysera; praca nad nim trwała 15 lat, i została ostatecznie zawieszona przez głównego twórcę. W latach 80. XX wieku Oja Kodar, której Welles zapisał w spadku prawa do wszystkich niedokończonych projektów, zdecydowała się na dokończenie "Don Kichota". Do źle zachowanych materiałów zdjęciowych dotarł potem jeden z asystentów Wellesa przy filmie "Falstaff" – reżyser Jesús Franco, który zgodził się na reżyserowanie filmu. Z powodu problemów związanych z prawami autorskimi, film nie doczekał się dystrybucji. Pierwszy raz pokazany na festiwalu w Cannes w 1992, jest obecnie dostępny na DVD.

</doc>
<doc id="1055298" url="https://pl.wikipedia.org/wiki?curid=1055298" title="Ballasalla">
Ballasalla

Ballasalla (manx. "Balley Sallagh") – miasto na południowo-wschodnim wybrzeżu wyspy Man; 1300 mieszkańców (2006).

</doc>
<doc id="1055299" url="https://pl.wikipedia.org/wiki?curid=1055299" title="Dandakozaur">
Dandakozaur

Dandakozaur ("Dandakosaurus indicus") – dwunożny, mięsożerny dinozaur z grupy teropodów (Theropoda).
Znaczenie nazwy - Jaszczur z lasu Dandakranya, w którym znaleziono jego szczątki.
Żył w okresie wczesnej jury (ok. 183-175 mln lat temu) na terenach subkontynentu indyjskiego. Długość ciała ok. 9 m, wysokość ok. 4 m, masa ok. 4 t. Jego szczątki znaleziono w Indiach (w stanie Andhra Pradesh).
Początkowo zaliczono dandakozaura do neoceratozaurów, późnej uznano go za bazalnego przedstawiciela tetanurów.

</doc>
<doc id="1055301" url="https://pl.wikipedia.org/wiki?curid=1055301" title="Anton Szunin">
Anton Szunin

Anton Władimirowicz Szunin (; ur. 27 stycznia 1987 w Moskwie) – rosyjski piłkarz występujący na pozycji bramkarza w klubie .
Kariera piłkarska.
Profesjonalną karierę piłkarską rozpoczął w moskiewskim klubie, gdzie gra do dziś.
W reprezentacji zadebiutował dnia 22 sierpnia 2007, w meczu towarzyskim przeciwko Polsce. Nie zachował czystego konta.

</doc>
<doc id="1055303" url="https://pl.wikipedia.org/wiki?curid=1055303" title="Hanicka">
Hanicka



</doc>
<doc id="1055304" url="https://pl.wikipedia.org/wiki?curid=1055304" title="Patricia Richardson">
Patricia Richardson

Patricia Castle Richardson (ur. 23 lutego 1951 w Bethesda) – amerykańska aktorka.

</doc>
<doc id="1055307" url="https://pl.wikipedia.org/wiki?curid=1055307" title="Jan Podgórski">
Jan Podgórski

Jan Krzysztof Podgórski (ur. 3 lipca 1956 we Wrocławiu) – polski lekarz, neurochirurg, profesor nauk medycznych, generał brygady Wojska Polskiego w stanie spoczynku.
Życiorys.
Absolwent I Liceum Ogólnokształcącego im. ks. Adama Jerzego Czartoryskiego w Puławach. W 1980 ukończył studia na Wydziale Lekarskim Wojskowej Akademii Medycznej w Łodzi. Doktoryzował się w 1986. Habilitował się w 1991 w macierzystej uczelni na podstawie rozprawy zatytułowanej "Granice operacyjności gruczolaków przysadki mózgowej". 13 maja 1997 otrzymał tytuł profesora nauk medycznych.
Uzyskiwał specjalizacje zawodowe w zakresie neurochirurgii i neurotraumatologii. Pracował w klinice neurochirurgii szpitala wojskowego w Celestynowie. Był naczelnym specjalistą wojskowej służby zdrowia w dziedzinie neurochirurgii. Od 2005 pełnił stanowisko dyrektora Wojskowego Instytutu Medycznego. W tym samym roku otrzymał nominację na generała brygady. Po przejściu w stan spoczynku pozostał pracownikiem naukowym instytutu, objął też stanowisko profesora w Szkole Wyższej im. Pawła Włodkowica w Płocku.
W 2012 został odznaczony Krzyżem Oficerskim Orderu Odrodzenia Polski. Wyróżniony tytułem honorowego obywatela Puław.

</doc>
<doc id="1055309" url="https://pl.wikipedia.org/wiki?curid=1055309" title="Cisza">
Cisza



</doc>
<doc id="1055312" url="https://pl.wikipedia.org/wiki?curid=1055312" title="Saint Ouen">
Saint Ouen

Saint Ouen (jèrriais Saint Ouën) – Okręg (parish) na wyspie Jersey, jednej z Wysp Normandzkich. St. Ouen jest największym pod względem powierzchni parishem na Jersey. W okręgu znajdują się ruiny XIV- wiecznego zamku Grosnez. 

</doc>
<doc id="1055316" url="https://pl.wikipedia.org/wiki?curid=1055316" title="Saint Martin (Jersey)">
Saint Martin (Jersey)

Saint Martin (jèrriais Saint Martîn) – Okręg (parish) na wyspie Jersey, jednej z Wysp Normandzkich. Parish St. Martin leży w północnej części wyspy. W Saint Martin znajduje się stadion krykietowy Farmers Cricket Club Ground, a w jednym z vingtaines także port rybacki i zamek Mont Orgueil.

</doc>
<doc id="1055317" url="https://pl.wikipedia.org/wiki?curid=1055317" title="Wytaczak">
Wytaczak

Wytaczak – nóż tokarski służący do wykonywania w materiale otworów, a także rowków, przez toczenie.
Charakterystycznymi cechami wytaczaków są:

</doc>
<doc id="1055320" url="https://pl.wikipedia.org/wiki?curid=1055320" title="USS Tulsa (CA-129)">
USS Tulsa (CA-129)



</doc>
<doc id="1055321" url="https://pl.wikipedia.org/wiki?curid=1055321" title="Tour de France 1974">
Tour de France 1974

61. Tour de France rozpoczął się 27 czerwca w Brest, a zakończył się 21 lipca w Paryżu. Wyścig składał się z prologu i 22 etapów. Cała trasa liczyła 4098 km.
Klasyfikację generalną wygrał po raz piąty w karierze Belg Eddy Merckx, wyprzedzając drugiego na mecie Francuza Raymonda Poulidora i trzeciego Hiszpana Vicente Lópeza Carrila o nieco ponad osiem minut. Merckx wygrał także klasyfikację kombinowaną i został najaktywniejszym kolarzem. Klasyfikację punktową wygrał kolejny Belg - Patrick Sercu, górską Hiszpan Domingo Perurena, a sprinterską Brytyjczyk Barry Hoban. Hiszpańska ekipa KAS wygrała klasyfikację drużynową, a w klasyfikacji drużynowej punktowej wygrał francuski zespół Gan–Mercier.
Czterech kolarzy: Cyrille Guimard, Claude Tollet i Daniel Ducreux z Francji oraz Hiszpan Carlos Melero zostali zdyskwalifikowani za doping. Na czwartym etapie Belgowie Merckx i Sercu pomagali sobie. Drugi na mecie tego etapu Holender Gerben Karstens, oburzony tym faktem zapomniał stawić się do kontroli antydopingowej i został ukarany dodaniem 10 minut do czasu. Po proteście zawodników, którzy uznali karę za zbyt surową Holendrowi cofnięto karę, co pozwoliło mu wysunąć się na prowadzenie w klasyfikacji generalnej po czwartym etapie.
Drugi etap wyścigu odbył się w Plymouth. Był to pierwszy przypadek, w którym etap Tour de France odbył się w Wielkiej Brytanii.
Drużyny.
W tej edycji TdF wzięło udział 13 drużyn:

</doc>
<doc id="1055333" url="https://pl.wikipedia.org/wiki?curid=1055333" title="Tour de France 1973">
Tour de France 1973

60. Tour de France rozpoczął się 30 czerwca w holenderskim Scheveningen, a zakończył się 22 lipca w Paryżu. Wyścig składał się z prologu i 20 etapów. Cała trasa liczyła 4140 km.
Klasyfikację generalną wygrał Hiszpan Luis Ocaña z czasem 122h 25' 34" i z przewagą nad drugim Bernardem Thévenetem wynoszącą 15' 51". Klasyfikację punktową wygrał Belg Herman Van Springel, górską Hiszpan Pedro Torres, sprinterską Belg Marc Demeyer, a kombinowaną Holender Joop Zoetemelk. Ocaña został też najaktywniejszym kolarzem. W latach 1973-1988 prowadzono dwie klasyfikacje drużynowe: czasową i punktową. W 1973 roku obie klasyfikacje wygrały zespoły francuskie: w pierwszej triumfował Bic, a w drugiej Gan–Mercier.
Czterokrotny triumfator Wielkiej Pętli, Belg Eddy Merckx nie wystartował w tej edycji po tym, jak został o to poproszony przez organizatorów wyścigu.
Jeden z faworytów wyścigu, Francuz Raymond Poulidor musiał się wycofać po upadku z przełęczy Col de Portet-d’Aspet na trasie 13 odcinka.
Trzech kolarzy: Brytyjczyk Barry Hoban i Francuzi Jean-Claude Baud oraz Michel Roques zostali zdyskwalifikowani za doping.
Drużyny.
W tej edycji TdF wzięło udział 12 drużyn:

</doc>
<doc id="1055334" url="https://pl.wikipedia.org/wiki?curid=1055334" title="Walkerzaur">
Walkerzaur



</doc>
<doc id="1055346" url="https://pl.wikipedia.org/wiki?curid=1055346" title="Karadah">
Karadah

Karadah ( lub , – Czarna Góra) – masyw wulkaniczny na Krymie we wschodniej części Gór Krymskich pomiędzy dolinami Koktebela i Otuzy.
Tworzą go dwa wygasłe wulkany: Choba-Tepe () o wysokości 440 m n.p.m., położony na brzegu morza, oraz drugi, najwyższy szczyt masywu o nazwie Święta Góra () i wysokości 577 m n.p.m. Masyw objęty jest ochroną jako rezerwat. U podnóża Karadahu na morzu znajduje się brama skalna, tzw. Złote Wrota.
Geologia.
Funkcjonują dwa konkurencyjne poglądy nt. sytuacji geologicznej Karadahu. Według pierwszego, skały wulkaniczne zostały przemieszczone tektonicznie w dzisiejszy rejon przez ruchy górotwórcze orogenezy alpejskiej, a więc są alochtoniczne. Druga koncepcja natomiast głosi, że wulkanity Karadahu są autochtoniczne i znajdują się w miejscu pierwotnego wulkanizmu.
Wiek wulkanitów Karadahu wydatowano na późną jurę. Podstawową masę masywu tworzą trzy wielkie poziomo położone ciała, zbudowane z law i tufów. Najniższe, złożone głównie z zasadowych oraz obojętnych law ma 600 m miąższości, środkowe, utworzone w znacznym stopniu przez tufy i brekcje tufowe ma 240 m miąższości, a najwyższe, w którym przeważają bardziej kwaśne liparyty 600 m. Dolny i środkowy poziom buduje skały przybrzeżne, a najwyższy Świętą Górę. Oprócz tych trzech poziomych struktur, w masywie są liczne dajki. Do głównych skał masywu zalicza się takie skały jak: dacyt, andezyt, trachit; znacznie rzadszy jest bazalt. W porach skał wulkanicznych powstały liczne agaty i ametysty, a w strefie krążenia gorących roztworów wykształciły się spore soczewy jaspisów. Minerały te były pozyskiwane do celów jubilerskich w XIX wieku. Oprócz skał wulkanicznych występują też w głębi lądu skały osadowe kredy i paleogenu, głównie wapienie z licznymi skamieniałościami.
Rezerwat.
Cały obszar Karadahu objęty jest ścisłą ochroną. Rezerwat, założony w 1979 obejmuje 2874,2 ha, w tym 809 ha wód Morza Czarnego. Wstęp do rezerwatu tylko z przewodnikiem i wyłącznie od strony dyrekcji we wsi Kurortnoje, gdzie znajduje się też muzeum poświęcone budowie geologicznej i przyrodzie Karadahu. Stąd prowadzi jedyna stała trasa turystyczna długości 7 km. Oprócz tego istnieje też trasa morska prowadząca wzdłuż pionowo opadających do morza skał i urwisk Karadahu, przekraczających 200 m wysokości. Najniżej położone twarde wulkanity są erodowane przez fale, a tufy, tworzące wyższą część urwisk, są erodowane przez wiatr i wody atmosferyczne. W konsekwencji powstała bardzo urozmaicona rzeźba i różne wietrzeniowe skałki, co powoduje, że trasa morska wzdłuż brzegu jest jedną z głównych atrakcji turystycznych Krymu. Na terenie rezerwatu licznie występuje bardzo jadowity pająk karakurt (""), błędnie opisywany jako czarna wdowa.

</doc>
<doc id="1055348" url="https://pl.wikipedia.org/wiki?curid=1055348" title="Ralph T. O’Neal">
Ralph T. O’Neal

Ralph Telford O’Neal (ur. 15 grudnia 1933 w Virgin Gorda, zm. 11 listopada 2019 w Tortola) – polityk, szef ministrów Brytyjskich Wysp Dziewiczych w latach 1995–2003 oraz premier w latach 2007–2011.
Życiorys.
Był absolwentem Uniwersytetu Oksfordzkiego oraz członkiem zrzeszenia prawników Brytyjskich Wysp Dziewiczych.
W 1995, po śmierci założyciela Partii Wysp Dziewiczych (VIP, "Virgin Islands Party") Hamiltona Lavity Stoutta, stanął na jej czele i objął funkcję szefa ministrów/ Jako lider partii wygrał wybory parlamentarne w 1999. Dopiero w 2003 poniósł porażkę na rzecz Narodowej Partii Demokratycznej. Wszedł jednak do parlamentu, w którym został liderem opozycji.
Partia Wysp Dziewiczych zdecydowanie wygrała wybory parlamentarne 20 sierpnia 2007, w których uzyskała ponad 45% głosów poparcia i 10 z 15 miejsc w parlamencie. 22 sierpnia 2007 O’Neal został mianowany przez gubernatora Davida Peareya premierem Brytyjskich Wysp Dziewiczych (zamiana nazwy stanowiska z dotychczasowego szefa ministrów). Dzień później został oficjalnie zaprzysiężony.
Był kawalerem Orderu Imperium Brytyjskiego.

</doc>
<doc id="1055350" url="https://pl.wikipedia.org/wiki?curid=1055350" title="Trinity (Jersey)">
Trinity (Jersey)

Trinity (jèrriais "La Trinneté", fr. "La Trinité") - okręg (parish) na wyspie Jersey, jednej z Wysp Normandzkich. Okręg Trinity leży w północnej części wyspy. W parish-u znajduje się najwyższe wzniesienie wyspy - Les Platons. 

</doc>
<doc id="1055355" url="https://pl.wikipedia.org/wiki?curid=1055355" title="Scenarzystka">
Scenarzystka



</doc>
<doc id="1055357" url="https://pl.wikipedia.org/wiki?curid=1055357" title="Producentka">
Producentka



</doc>
<doc id="1055359" url="https://pl.wikipedia.org/wiki?curid=1055359" title="Saint John (Jersey)">
Saint John (Jersey)

Saint John (jèrriais Saint Jean) - okręg (parish) na wyspie Jersey (Wyspy Normandzkie) położony na północnym wybrzeżu wyspy.
W miejscowości znajduje się kamień tradycyjnie wyznaczający środek wyspy (współcześnie wiadomo że środek wyspy jest daleko od głazu). W okręgu oprócz kamienia "środka" wyspy znajduje się megalityczny kompleks La Hougue Boete.

</doc>
<doc id="1055360" url="https://pl.wikipedia.org/wiki?curid=1055360" title="Bonnie i Clyde (film)">
Bonnie i Clyde (film)

Bonnie i Clyde (ang. "Bonnie and Clyde") – amerykański kolorowy dramat gangsterski z 1967 w reżyserii Arthura Penna, z Warrenem Beattym i Faye Dunaway w rolach tytułowych.
Film został utrzymany w konwencji romantycznej opowieści o miłości dwojga wykluczonych ludzi. Obraz oskarżano o apoteozę przestępstwa, ale także o nadmierną brutalność – zwłaszcza w końcowych scenach, w których policja rozprawia się z gangiem.
Fabuła.
Fabuła filmu została oparta na prawdziwych wydarzeniach. Bonnie Parker (Dunaway) jest kelnerką w małym miasteczku. Poznaje Clyde'a Barrowa (Beatty), drobnego przestępcę, tuż po jego wyjściu z więzienia. Wspólnie ruszają w podróż przez pogrążone w kryzysie Południe Stanów Zjednoczonych. Napadają na sklepy, rabują banki. Wkrótce dołącza do nich C.W. Moss (Pollard), a następnie brat Clyde'a Buck (Hackman) z żoną Blanche (Parsons). Gang staje się sławny, pobudza masową wyobraźnię, coraz mocniej ściga go policja.
Nagrody i nominacje.
Oscary za rok 1967
Złote Globy 1967
Nagrody BAFTA 1967

</doc>
<doc id="1055361" url="https://pl.wikipedia.org/wiki?curid=1055361" title="Cerkiew św. Paraskewy w Kwiatoniu">
Cerkiew św. Paraskewy w Kwiatoniu

Cerkiew św. Paraskewy w Kwiatoniu – dawna łemkowska cerkiew greckokatolicka. Obecnie używana jako kościół filialny parafii rzymskokatolickiej w Uściu Gorlickim. Należy do najlepiej zachowanych cerkwi łemkowskich w Polsce. Znajduje się na szlaku architektury drewnianej województwa małopolskiego. W 2013 roku została wpisana na Listę Światowego Dziedzictwa UNESCO wraz z innymi drewnianymi cerkwiami w Polsce i na Ukrainie.
Historia.
Cerkiew została wybudowana w drugiej połowie XVII wieku. Za datę budowy często podawany jest rok 1700. Wieża została dostawiona w 1743 roku. Datę tę odszukano na jednej z belek konstrukcji. Może odnosić się ona jednak jedynie do remontu starszej wieży. Jest to najstarsza pewnie datowana wieża cerkwi łemkowskiej. Po akcji "Wisła" w 1947 roku świątynia zaczęła być użytkowana jako kościół rzymskokatolicki, należący do parafii w Uściu Gorlickim. Obecnie we współużytkowaniu rzymskich katolików i grekokatolików.
Cerkiew była wielokrotnie odnawiana. Remonty korpusu przeprowadzono w latach 1811, 1904, 1967 oraz w latach 90. XX wieku, zaś remonty wieży – w latach 1863, 1911, 1928, 1967 oraz w latach 90. XX wieku. W 2011 r. wykonano czyszczenie pokrycia gontowego całej cerkwi.
Architektura.
Świątynia jest cerkwią łemkowską typu północno-zachodniego. Uznawana jest za modelowy i najpiękniejszy przykład tego stylu. Cerkiew wybudowano z drewna. Jest budowlą o konstrukcji zrębowej, orientowaną, trójdzielną. Wzniesiona została na planie złożonym z trzech kwadratów: obszernego prezbiterium, nawy i babińca. Trójdzielność budowli wyraźna jest również w bryle, która wznosi się od najniższego prezbiterium, przez wyodrębnioną wyższą nawę po dominującą nad całością wysmukłą wieżę. Każdy z członów budowli jest nakryty odrębnym dachem.
Wieża o pochyłych ścianach ma konstrukcję słupową i obejmuje ściany babińca. Wokół wieży znajduje się zachata. Cała cerkiew, zarówno ściany, jak i dach, obita jest gontem, a jedynie partia izbicy pokryta jest pionowym szalunkiem. Konstrukcja posiada dachy namiotowe, dwukrotnie łamane, z makowicami i pozornymi latarniami. Latarnie oraz uskoki zadaszeń kopuły nad nawą ozdobione są fryzem arkadowym wykonanym z listew nabitych na szalunek ścian. Na zwieńczeniach znajdują się ozdobne krzyże, każdy z nich o innym kształcie. Uwagę zwracają dekoracyjne obramienia okien prezbiterium. Wejście do wnętrza prowadzi przez zachodni portal babińca o wykroju spłaszczonego trójliścia. Przestrzeń nad nawą i prezbiterium zamykają łamane kopuły namiotowe, zaś w babińcu strop jest płaski.
Świątynia otoczona jest ogrodzeniem z bali z dwiema drewnianymi bramkami konstrukcji ramowej, zwieńczonymi gontowymi daszkami z cebulastymi baniami. Bramki w ten sposób nawiązują do stylu dachu cerkwi.
Wnętrze świątyni.
Wewnętrzne ściany zdobi polichromia architektoniczna i figuralna wykonana przez polskiego malarza Michała Bogdańskiego w 1904 roku. Malowidła na ścianach imitują marmurowe kolumny i gzymsy. Na uskokach kopuły nad nawą widnieją anioły, zaś powyżej scena "Przemienienia Pańskiego" oraz przedstawienia ewangelistów. Na stropie babińca znajduje się malowidło "Opieki Bogurodzicy". Na ścianach obok ikonostasu widnieją malowidła przedstawiające św. Olgę i św. Włodzimierza. Zachodnią część nawy oraz ściany babińca obiega chór muzyczny z nietypową, rzeźbioną arkadowo balustradą, na której znajduje się kilka chorągwi procesyjnych. Pozostałe chorągwie oraz XIX-wieczny, dwustronnie malowany krzyż procesyjny znajdują się w babińcu.
We wnętrzu znajduje się wyposażenie pochodzące z XIX i początku XX wieku. Najstarsze jego elementy, utrzymane w tradycji późnobarokowej, pochodzą z XVIII stulecia. Prezbiterium od nawy oddziela ikonostas autorstwa Michała Bogdańskiego z 1904 roku. W prezbiterium znajduje się ołtarz główny z XIX wieku, zaś w nawie dwa ołtarze boczne z ikonami przedstawiającymi "Matkę Bożą z Dzieciątkiem" i "Zdjęcie z Krzyża". W zakrystii przechowywana jest płaszczenica, wykonane na płótnie przedstawienie zmarłego Chrystusa. Pod wieżą stoi kamienna kropielnica z 1750 r.

</doc>
<doc id="1055364" url="https://pl.wikipedia.org/wiki?curid=1055364" title="Tonouchizaur">
Tonouchizaur

Tonouchizaur ("Tonouchisaurus mongoliensis") – dinozaur z grupy teropodów (Theropoda).
Żył w okresie wczesnej kredy na terenach centralnej Azji. Długość ciała ok. 1 m. Jego szczątki znaleziono w Mongolii.
Opisany na podstawie kości kończyny tylnej. Prawdopodobnie należał do nadrodziny tyranozauroidów, lub był jej prekursorem. Przypuszcza się, że mógł być przodkiem tyranozaura i tarbozaura.

</doc>
<doc id="1055365" url="https://pl.wikipedia.org/wiki?curid=1055365" title="Mary Alice">
Mary Alice

Mary Alice Smith (ur. 3 grudnia 1936 lub 1941 w Indianola, zm. 27 lipca 2022 w Nowym Jorku) – amerykańska aktorka.

</doc>
<doc id="1055370" url="https://pl.wikipedia.org/wiki?curid=1055370" title="Tour de France 1972">
Tour de France 1972

59. Tour de France rozpoczął się 1 lipca w Angers, a zakończył się 22 lipca w Paryżu. Wyścig składał się z prologu i 20 etapów. Cała trasa liczyła 3846 km.
Klasyfikację generalną, punktową i kombinowaną wygrał Belg Eddy Merckx, klasyfikację górską jego rodak - Lucien Van Impe, sprinterską kolejny reprezentant Belgii - Willy Teirlinck, a klasyfikację drużynową francuska ekipa Gan-Mercier. Najaktywniejszym kolarzem został Francuz Cyrille Guimard.
Po raz pierwszy od 1947 roku cała trasa Wielkiej Pętli znajdowała się w granicach Francji.
Drużyny.
W tej edycji TdF wzięło udział 12 drużyn:

</doc>
<doc id="1055376" url="https://pl.wikipedia.org/wiki?curid=1055376" title="Borys (nazwisko)">
Borys (nazwisko)

Borys (forma żeńska: Borys/Borysowa/Borysówna; liczba mnoga: Borysowie) – polskie nazwisko. Na początku lat 90. XX wieku w Polsce nosiło je 5111 osób.
Znane osoby noszące to nazwisko:

</doc>
<doc id="1055380" url="https://pl.wikipedia.org/wiki?curid=1055380" title="Monica Keena">
Monica Keena

Monica C. Keena (ur. 28 maja 1979 na Brooklynie w Nowym Jorku) – amerykańska aktorka filmowa i telewizyjna oraz modelka.
Życiorys.
Córka Mary, pielęgniarki, i Williama, finansowego dyrektora handlowego. Wychowywała się na Brooklynie, ma starszą o dwa lata siostrę, Samanthę. Uczęszczała do Saint Ann's School, zlokalizowanej w Brooklyn Heights niezależnej, prywatnej szkole, znanej jako miejsce nauki gwiazd show-biznesu, oraz do Fiorello H. LaGuardia High School of Music &amp; Art and Performing Arts. Jeszcze podczas edukacji w drugiej ze szkół, Monica zadebiutowała rolą w krótkometrażowym filmie "Burning Love".
Kariera Keeny nabrała tempa w 2003 roku, kiedy to wcieliła się w rolę Lori w horrorze Ronny'ego Yu "Freddy kontra Jason", będącym kontynuacją kultowych slasherów: "Koszmaru z ulicy Wiązów" i "Piątku, trzynastego". Dziś ma spore doświadczenie serialowe; gościnnie (i nie tylko) grała w bardzo popularnych tasiemcach i sitcomach ("Jezioro marzeń", "Studenciaki", "Chirurdzy", "Ekipa", "Prawo i porządek", dubbing do "Bobby kontra wapniaki"). Pojawiła się na drugim planie w kryminalnej komedii "Anioł Stróż" (2005), wystąpiła w jednej z głównych ról w horrorze "Night of the Demons" (2009).
Pozowała do takich pism jak "Maxim", "Stuff Magazine" i "FHM". Obecnie mieszka na Brooklynie.

</doc>
<doc id="1055382" url="https://pl.wikipedia.org/wiki?curid=1055382" title="Abd-ar-Rahman I">
Abd-ar-Rahman I



</doc>
<doc id="1055383" url="https://pl.wikipedia.org/wiki?curid=1055383" title="Eliminacje do Mistrzostw Europy w Piłce Nożnej 2008/Grupa C">
Eliminacje do Mistrzostw Europy w Piłce Nożnej 2008/Grupa C

27 stycznia 2006 odbyło się losowanie grup eliminacyjnych Euro 2008. 50 zespołów narodowych, które biorą udział w tych rozgrywkach zostało podzielonych przez UEFA na sześć koszyków po siedem drużyn oraz jeden, w którym jest ośmiu uczestników. Do grupy C zostały rozlosowane następujące drużyny:
Eliminacje w grupie C rozpoczęły się 2 września 2006 a skończyły 21 listopada 2007.
Tabela.
Uwagi:
Do finałów ME 2008 awansowały:
Bez awansu pozostały:

</doc>
<doc id="1055384" url="https://pl.wikipedia.org/wiki?curid=1055384" title="Hiszpański Ruch Wolnościowy">
Hiszpański Ruch Wolnościowy

Hiszpański Ruch Wolnościowy (Movimiento Libertario Espanol) – emigracyjna organizacja hiszpańskich anarchistów. Organizacja powstała w celu koordynowanie działań hiszpańskich organizacji anarchistycznych, które po przegranej wojnie domowej 1936-1939 działały w podziemiu w samej Hiszpanii, jak i w ośrodkach emigracyjnych na całym świecie.
Hiszpański Ruch Wolnościowy (MLE) powstał w 1939 roku z połączenia trzech głównych organizacji anarchistycznych: Krajowej Konfederacji Pracy (CNT), Iberyjskiej Federacji Anarchistycznej i Iberyjskiej Federacji Młodzieży Wolnościowej (FIJL).
Hiszpańscy anarchiści na emigracji.
Działalność anarchistów hiszpańskich w innych krajach zaznaczyła się wyraźnie przede wszystkim w Meksyku, który przez pierwsze lata po wojnie był swojego rodzaju "stolicą" iberyjskiego anarchizmu. W mieście Meksyk działacze natychmiast po przybyciu zorganizowali Delegację Generalną CNT i zaczęli rozsyłać swoich przedstawicieli po całym obszarze obu Ameryk, od USA po Urugwaj.
Część anarchistów hiszpańskich osiedliła się w Wielkiej Brytanii, nie przejawiali tam większej aktywności, ograniczając się do podtrzymywania kontaktów czy okolicznościowych wystąpień. 
Oczywiście największe skupisko anarchistycznej emigracji, znajdowało się we Francji, stąd centrum działań MLE skupiło się w tym kraju.
Każda delegacja i grupa na emigracji miała przynajmniej jedno pismo. W mieście Meksyk rozpoczęto ponownie wydawać słynne pismo CNT Solidaridad Obrera, następnie Estudios Sociales, Tierra y Libertad oraz Comunidad Iberica. We Francji aktywną działalność prowadziło pismo FIJL Ruta, kierowane przez katalońskiego anarchistę Francisco Boteya. Wychodziły tam także Impulso, El Rebelie oraz Solidaridad Obrera. Tradycyjne tytuły anarchistyczne jak Solidaridad Obrera, Tierra y Libertad czy Ruta wychodziły w wielu krajach naraz (w tym także nielegalnie w Hiszpanii), w każdym miejscu było to jednak oddzielna gazeta. Po tym, jak w latach 50. we Francji zaczęły się represje ze strony rządu skierowane przeciwko hiszpańskim anarchistom, część gazet została zawieszona, a Ruta przeniosła się do Wenezueli, gdzie pismo wydawano do 1967 roku.
Pierwsze kongresy MLE.
Ze względu na wybuch II wojny światowej pierwszy kongres Kongres Lokalnych Federacji Ruchu Wolnościowego odbył się dopiero w 1945 roku w Paryżu. 
Od samego początku w MLE zaznaczył się podział na dwie frakcje, który w późniejszym okresie przerodził się w poważny konflikt. Po jednej stronie stali anarchiści "umiarkowani", którzy opowiadali się za zachowaniem jedności antyfaszystowskiej i współpracą z republikańskim rządem Hiszpanii na uchodźstwie, a w późniejszym okresie za przerwaniem walki zbrojnej z reżimem gen. Franco, na rzecz odbudowy podziemnego ruchu anarchosyndykalistycznego w Hiszpanii. Na czele tej grupy stali m.in. Federica Montseny, Garcia Oliver i Germinal Egleas. Z drugiej strony działacze zbrojnego ruchu oporu i Iberyjskiej Federacji Młodzieży Wolnościowej, opowiadali się za zaprzestaniem "kolaboracjonistycznej polityki" z rządem republikańskim i kontynuowaniem akcji zbrojnych.
W związku z ugodowym stanowiskiem kierownictwa MLE, w marcu 1947 roku powstał MLR (Wolnościowy Ruch Oporu) – organizacja, która miała na celu oddzielenie działań propagandowych i organizacyjnych od walki zbrojnej. Idea wyszła ze strony środowisk na wygnaniu, ale kierownictwo MLE we Francji szybko się od niej odcięło.
Pod koniec 1947 roku odbył się drugi kongres MLE (ponownie w Paryżu), w którym uczestniczyli również delegaci, którzy przedostali się z Hiszpanii, m.in. działacze MLR Josep Facerias i Francisco Sabaté, którym odmówiono statusu delegatow. 
Kongres zmienił część decyzji poprzedniego zjazdu, a także podjął uchwałę o przystąpieniu do prac nad publikacją, która opisywałaby osiągnięcia anarchistów podczas wojny domowej.
Sekretarzem generalnym MLE we Francji został wybrany José Peirats. Był to działacz umiarkowany, starający się pogodzić racje obu frakcji. 
Trzeci kongres MLE odbył się w 1948 w Tuluzie, która powoli wyrastała na centrum emigracyjnego ruchu wolnościowego Hiszpanów. Peirats został ponownie wybrany na sekretarza generalnego.
W 1951 roku francuska policja aresztowała José Peiratsa, wraz z dwoma działaczami komitetu wykonawczego CNT, pod zarzutem kradzieży opiewającej na sumę 6 milionów franków francuskich. Sytuacja była o tyle poważna, że jeśli zostaliby oni skazani, mogło to spowodować delegalizację CNT we Francji i skutkiem tego znacznie utrudnić działania MLE. Peirats spędził 5 miesięcy w więzieniu w Lyonie, gdzie już na samym początku został pobity przez policjantów. Za aresztowanymi ujęło się wiele osobistości życia publicznego, m.in. Albert Camus. Po pięciu miesiącach wypuszczono ich z więzienia, a po roku oczyszczono z zarzutów.
Powołanie Defensa Interior.
We wrześniu 1961 roku w Limoges odbył się kolejny kongres MLE. Dzięki działaniom Peiratsa nastąpiło na nim chwilowe zbliżenie stanowisk obu frakcji.
Kongres stwierdził, że nie ma najmniejszych nadziei na dyplomatyczne rozwiązanie problemu dyktatury w Hiszpanii. Drugiego września podjęto uchwałę o powołaniu tajnej i zorientowanej na działania zbrojne Komisji Obrony MLE, która składała się z sekretarzy generalnych wszystkich grup tworzących MLE oraz sekretarza Komisji Łączności FAI. Jej członkami zostali: Rogu Santamaria Cortiguera, Aniel Carballeira oraz Marcelino Boticario Sierra. Tajnej grupie nadano nazwę Defensa Interior (DI). W marcu 1962 roku odbyło się pierwsze spotkanie DI. Na ludzi odpowiedzialnych za działania grupy wybrano: Germinal Esgleas, Vincente Llansola, Cipriano Mera, Acracio Ruiz, Juan Jimeno, Juan Garcia Oliver oraz Octavio Alberola. Esgleas miał być odpowiedzialny za propagandę, Llansola miał się zająć organizacją zamachów na Franco, Alberola zaś dostał zadanie koordynowania działań grup uderzeniowych, a Garcia Oliver oprócz podejmowania decyzji w sprawie ogólnej strategii DI, miał też zbierać fundusze od antyfaszystów i związków zawodowych, wykorzystując swoje znajomości i wpływy, w szczególności w szwedzkim związku zawodowym SAC. W maju 1962 roku delegatów DI wysłano do Portugalii, aby tam nawiązali kontakty z anarchistycznym ruchem oporu oraz do Maroka, w celu założenia tajnej stacji radiowej w okolicach Tangiers.
Rozłam w MLE.
Kongres w Limoges uchwalił przeznaczenie 10 milionów franków francuskich na działalność DI. Jednak na skutek działań "frakcji umiarkowanej" ostatecznie DI otrzymała jedynie 100 tysięcy franków.
W 1963 roku, na skutek nacisków francuskiego rządu, część działaczy MLE (Esgleas i Montseny) odcięła się publicznie od akcji zbrojnych przeciwko Franco. 
W 1965 roku podczas kongresu MLE w Montpellier umiarkowane skrzydło kierowane przez Esgleasa i Montseny przeforsowało decyzję o oficjalnym zakończeniu działalności Defensa Interior. Oprócz tego doprowadzono do wydalenia z MLE Cipriano Mery za jego poparcie dla DI. Te decyzje doprowadziły do poważnego podziału w szeregach MLE, z którego, nie mogąc zaakceptować odcięcia się od walki zbrojnej, wycofała się FIJL. Wkrótce z MLE wyrzucono również José Peiratsa i Gómez Pelaeza. Te wydarzenia doprowadziły do powstania Grupy Pierwszego Maja (Grupo Primero de Mayo).

</doc>
<doc id="1055386" url="https://pl.wikipedia.org/wiki?curid=1055386" title="Szechuanoraptor">
Szechuanoraptor



</doc>
<doc id="1055394" url="https://pl.wikipedia.org/wiki?curid=1055394" title="Tour de France 1971">
Tour de France 1971

58. Tour de France rozpoczął się 26 czerwca w Miluzie, a zakończył się 18 lipca 1971 eoku w Paryżu. Wyścig składał się z prologu i 20 etapów. Cała trasa liczyła 3689 km.
Klasyfikację generalną, punktową i kombinowaną wygrał Belg Eddy Merckx, górską jego rodak Lucien Van Impe, sprinterską kolejny reprezentant Belgii - Pieter Nassen, a klasyfikację drużynową francuska ekipa Bic. Najaktywniejszym kolarzem został Hiszpan Luis Ocaña.
Dwaj Francuscy kolarze: Jean-Claude Daunat i Yves Ravaleu zostali zdyskwalifikowani za doping.
Drużyny.
W tej edycji TdF wzięło udział 13 drużyn:

</doc>
<doc id="1055395" url="https://pl.wikipedia.org/wiki?curid=1055395" title="Acsalag">
Acsalag

Acsalag – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Acsalag liczy 456 mieszkańców (2009) i zajmuje obszar 10,41 km².

</doc>
<doc id="1055397" url="https://pl.wikipedia.org/wiki?curid=1055397" title="Herb Kożuchowa">
Herb Kożuchowa

Herb Kożuchowa – jeden z symboli miasta Kożuchów i gminy Kożuchów w postaci herbu.
Wygląd i symbolika.
Herb przedstawia w tarczy barwy błękitnej blankowane mury miasta barwy białej z otwartą bramą nakrytą szarym spadzistym dachem, powyżej bramy wieża kościelna barwy białej nakryta szarym spiczastym dachem, zwieńczonym złotym krzyżem, po bokach wieży kościelnej dwie blankowane baszty na nich dwóch heroldów zwróconych do środka, w szarych szatach z żółtymi (złotymi) rogami.
Stylizowane mury miejskie i wieża kościelna kościoła znanego już w XIII wieku odzwierciedlają cechy indywidualne architektury miasta oraz jego katolicką tradycję. Postacie heroldów występowały w XIII i XIV wieku w pieczęciach książąt śląskich, m.in. w pieczęciach Bolesława II Rogatki. Zastosowanie tych postaci w herbie miasta, symbolizowało w przeszłości zwierzchnictwo książęce, obecnie nawiązuje do piastowskich tradycji Śląska.
Historia.
Herb miasta został zatwierdzony uchwałą nr IV/14/90 Rady Miasta i Gminy w Kożuchowie 30 lipca 1990 roku.

</doc>
<doc id="1055398" url="https://pl.wikipedia.org/wiki?curid=1055398" title="Port lotniczy Bossaso">
Port lotniczy Bossaso



</doc>
<doc id="1055402" url="https://pl.wikipedia.org/wiki?curid=1055402" title="Sinozaur">
Sinozaur

Sinozaur ("Sinosaurus") – mięsożerny dinozaur z grupy teropodów; jego nazwa znaczy "chiński jaszczur".
Żył na początku wczesnej jury (hettang-synemur) na terenach wschodniej Azji. Jego szczątki znaleziono w Chinach (w prowincji Junnan).
Gatunek typowy, "S. triassicus", został opisany na podstawie kilku zębów i fragmentu szczęki. W 2003 r. chiński paleontolog Dong Zhiming stwierdził podobieństwo między "Dilophosaurus sinensis" a sinozaurem. Polski paleontolog Grzegorz Niedźwiedzki zauważył podobieństwa z polskim archozaurem z rodzaju "Smok wawelski". W 2007 r. w prowincji Junnan odkryto dodatkowe skamieniałości "Sinosaurus triassicus", w tym niekompletną czaszkę i wiele kości szkieletu pozaczaszkowego. Xing i współpracownicy (2013, 2014, 2015) uznali "Sinosaurus triassicus" za starszy synonim ""Dilophosaurus" sinensis". Natomiast Wang i współpracownicy (2017), uznając za prawdopodobną przynależność ""D." sinensis" do rodzaju "Sinosaurus", jednocześnie nie uznali za udowodnione, iż gatunek ten jest młodszym synonimem "S. triassicus" i utrzymali ""D." sinensis" jako odrębny gatunek w obrębie rodzaju "Sinosaurus", "S. sinensis".

</doc>
<doc id="1055404" url="https://pl.wikipedia.org/wiki?curid=1055404" title="Bágyogszovát">
Bágyogszovát

Bágyogszovát – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Pierwsza wzmianka o osadzie pochodzi z XIII wieku.
Gmina Bágyogszovát liczy 1321 mieszkańców (2009) i zajmuje obszar 24,06 km².

</doc>
<doc id="1055406" url="https://pl.wikipedia.org/wiki?curid=1055406" title="Program telewizyjny (audycja)">
Program telewizyjny (audycja)

Program telewizyjny – telewizyjna produkcja audiowizualna, podstawowa jednostka ramówek stacji telewizyjnych, która charakteryzuje się określonym gatunkiem telewizyjnym.
Gatunki programów telewizyjnych.
Gatunek telewizyjny to wyróżniający się ze względu na swój cel i formę rodzaj programów telewizyjnych. Wykorzystuje on pewną uznaną przez producentów i widzów konwencję przedstawiania świata.
Gatunki telewizyjne:

</doc>
<doc id="1055407" url="https://pl.wikipedia.org/wiki?curid=1055407" title="Barbacs">
Barbacs

Barbacs – wieś i gmina w północno-zachodniej części Węgier, w pobliżu miasta Csorna.Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Barbacs liczy 738 mieszkańców (2009) i zajmuje obszar 13,65 km².

</doc>
<doc id="1055408" url="https://pl.wikipedia.org/wiki?curid=1055408" title="Niania w akcji">
Niania w akcji

Niania w akcji (tytuł oryg. Bo bui gai wak) – hongkońska komedia sensacyjna z 2006 roku. Film opowiada o nałogowym hazardziście (Jackie Chan), który jest poważnie zadłużony. Chińska mafia chce porwać syna bogatego finansisty zlecenie przyjmuje właśnie Fong Ka Ho czyli Chan. Film jest świetnym przykładem jak małe dziecko może zmienić dwóch mężczyzn. Ukazuje w śmieszny sposób postawę dwóch mężczyzn którzy będąc zawodowymi włamywaczami nie potrafią poradzić sobie w wychowaniu małego dziecka, lecz mimo to bardzo się do niego przywiązują.
W Hongkongu film zarobił 2 975 334, w Tajlandii 1 030 077 a na świecie 20 434 179 dolarów amerykańskich.
Nominacje.
W 2007 roku podczas 26. edycji Hong Kong Film Award Matthew Medvedev był nominowany do nagrody Hong Kong Film Award w kategorii Best New Performer. Chung Chi Li, Jackie Chan i jego zespół Jackie Chan Stunt Team byli nominowani w kategorii Best Action Choreography. W 2008 roku podczas 29. edycji Hundred Flowers Awards Baoguo Chen był nominowany do nagrody Hundred Flowers Award w kategorii Best Supporting Actor a Yuanyuan Gao w Best Actress.

</doc>
<doc id="1055409" url="https://pl.wikipedia.org/wiki?curid=1055409" title="Marek Migalski">
Marek Migalski

Marek Henryk Migalski (ur. 14 stycznia 1969 w Raciborzu) – polski politolog, nauczyciel akademicki, publicysta polityczny i polityk, doktor habilitowany nauk społecznych, profesor uczelni na Uniwersytecie Śląskim w Katowicach, poseł do Parlamentu Europejskiego VII kadencji.
Życiorys.
Ukończył Szkołę Podstawową nr 13 im. Stanisława Staszica w Raciborzu, następnie I Liceum Ogólnokształcące im. Jana Kasprowicza w tym samym mieście. W 1999 ukończył studia politologiczne na Uniwersytecie Śląskim w Katowicach. W 2001 na podstawie rozprawy pt. "Koncepcja „mostu między Wschodem a Zachodem” Edwarda Benesza – próba zachowania niezależności Czechosłowacji w latach 1945–1948" uzyskał na Wydziale Nauk Społecznych Uniwersytetu Śląskiego stopień naukowy doktora nauk humanistycznych w dziedzinie nauk o polityce. W 2019 otrzymał stopień doktora habilitowanego nauk społecznych na Uniwersytecie Kardynała Stefana Wyszyńskiego w Warszawie.
Przed podjęciem studiów pracował jako nauczyciel języka polskiego. W trakcie studiów odbył – z rekomendacji konsula generalnego Republiki Czeskiej w Polsce – miesięczną praktykę w biurze Euroregionu Silesia, zaś w lutym 1999 objął stanowisko wicedyrektora biura.
Został pracownikiem naukowym w Instytucie Nauk Politycznych i Dziennikarstwa Uniwersytetu Śląskiego w Katowicach, był adiunktem w Zakładzie Systemów Politycznych Polski i Państw Europy Środkowej i Wschodniej. Później powołany na profesora uczelni w Instytucie Nauk Politycznych UŚ. Został także wykładowcą w Instytucie Europeistyki Wyższej Szkoły Humanitas w Sosnowcu. W pracy naukowej i dydaktycznej zajął się zagadnieniami współczesnych systemów politycznych i partyjnych.
Odbył staże naukowe w czeskich uczelniach: na wydziale prawa Uniwersytetu Masaryka w Brnie, na wydziale pedagogiki Uniwersytetu Południowoczeskiego w Czeskich Budziejowicach oraz na wydziale nauk politycznych Uniwersytetu Palackiego w Ołomuńcu. Brał udział w licznych krajowych i międzynarodowych konferencjach politologicznych. Jest autorem, współautorem lub redaktorem kilkunastu książek oraz autorem kilkudziesięciu publikacji naukowych. Publikował artykuły na temat polskiej sceny politycznej w prasie, m.in. w „Dzienniku”, „Gazecie Wyborczej”, „Rzeczpospolitej” i „Wprost”.
W 2009 z listy Prawa i Sprawiedliwości w okręgu katowickim uzyskał mandat eurodeputowanego VII kadencji, otrzymując 112 881 głosów. W PE został członkiem Komisji Kultury i Edukacji oraz Delegacji do komisji współpracy parlamentarnej UE-Rosja, objął również zastępstwo w Delegacji do spraw stosunków z Białorusią i Delegacji do Zgromadzenia Parlamentarnego Euronest. Nie przystąpił do PiS.
We wrześniu 2010 na wniosek europosłów Ryszarda Legutki i Tomasza Poręby został wykluczony z delegacji PiS w Parlamencie Europejskim w związku z listem do prezesa tej partii, Jarosława Kaczyńskiego, w którym skrytykował jego sposób zarządzania ugrupowaniem. W listopadzie tego samego roku zaangażował się w tworzenie nowego ugrupowania Polska Jest Najważniejsza, które w marcu 2011 zostało zarejestrowane jako partia. 10 czerwca tego samego roku został jednym z wiceprezesów tego ugrupowania.
Współtworzył (wraz z resztą PJN) powołaną 7 grudnia 2013 na bazie ruchu społecznego „Godzina dla Polski” nową partię Polska Razem. Tydzień później został wiceprezesem tego ugrupowania. Pełnił tę funkcję do marca 2014, kiedy to zrezygnował z zasiadania w prezydium zarządu partii (pozostając przewodniczącym jej śląskich struktur). W tym samym roku nie uzyskał reelekcji w wyborach europejskich, otwierając śląską listę Polski Razem. W maju 2014 zrezygnował z członkostwa w partii, wycofując się z działalności politycznej.
W 2016 prowadził program "Dwie prawdy" w TVN24. W 2019 bez powodzenia kandydował na senatora X kadencji z ramienia Koalicji Obywatelskiej.

</doc>
<doc id="1055410" url="https://pl.wikipedia.org/wiki?curid=1055410" title="Defensa Interior">
Defensa Interior

Defensa Interior (DI) – to anarchistyczna organizacja zbrojna powstała we wrześniu 1961 roku z inicjatywy kongresu Hiszpańskiego Ruchu Wolnościowego. 
Celem DI była walka z reżimem gen. Francisco Franco. Akcje DI miały przypomnieć światu, że dyktatura Franco nadal istnieje i ma się coraz lepiej z powodu rozwijającej się turystyki oraz politycznemu i finansowemu wsparciu USA. Do innych zadań należało także: wyrażenie solidarności z bojownikami walczącymi w Hiszpanii, zwrócenie uwagi opinii publicznej na rosnącą liczbę więźniów politycznych w tym kraju, zakłócenie działań dyplomatycznych reżimu Franco oraz zadanie jak największych strat finansowych poprzez uderzenie w turystykę. Metodami działania miały być sabotaż, propaganda oraz zamachy bombowe. 
Defensa Interior była prekursorem późniejszych grup anarchistycznych takich jak Grupa Pierwszego Maja, GARI czy Angry Brigade.
Początek działalności.
Po etapie wstępnych przygotowań, Defensa Interior rozpoczęła w maju 1962 roku akcje wymierzone w reżim Franco. Zdecydowano się atakować nie tylko instytucje należące do samego reżimu, ale również te, które z nim współpracowały. 5,7 i 12 czerwca w Madrycie bomby wybuchły w biurze nuncjusza papieskiego Momerolas’a, "Banco Popular de España" kontrolowanego przez Opus Dei oraz kwaterze głównej Falangi. Budynek biura Falangi stał się celem zamachu również w Barcelonie. 
14 czerwca w Rzymie ładunek poważnie uszkodził pomnik papieża Klemensa XII. Następnego dnia w Walencji eksplozja zniszczyła balkon budynku rady miejskiej, skąd kilka dni wcześniej przemawiał Franco. Dwudziestego czerwca kolejna bomba wybuchła w Barcelonie. Na znalezionej w pobliżu ulotce znajdował się następujący tekst: "Śledzimy wasz każdy ruch” i podpis Iberyjska Rada Wyzwolenia (tak oficjalnie podpisywano akcje przeprowadzane przez DI). 30 czerwca kolejne ładunki wybuchły na uczelni Opus Dei oraz falangistowskim "Catalan Instituto de Previsión". 14 lipca eksplodowała bomba umieszczona na Placu Św. Piotra w Rzymie zaś dzień później dwa ładunki w Barcelonie i Walencji. 12 sierpnia wybuch poważnie uszkodził "Basilica de la Santa Cruz del Valle de los Caidos", budynek będący połączeniem obiektu religijnego i mauzoleum poświęconego frankistom poległym podczas wojny domowej. 
Defensa Interior oskarżało Stolicę Apostolską o wspieranie reżimu Franco, stąd też ataki skierowane były oprócz hiszpańskich instytucji rządowych na cele związane z Watykanem.
Zgodnie z założeniami przyjętymi przez DI we wszystkich tych akcjach nikt nie został ranny ani zabity.
Anarchiści przygotowywali również zamach na gen. Franco. Miał on zostać zabity na drodze do jego letniej rezydencji w San Sebastian. DI dzięki pomocy działaczy ETA podłożyła tam ładunki wybuchowe o dużej mocy. Jednak dyktator nie pojawił się w rezydencji w oczekiwanym czasie. Anarchiści nie chcąc, aby ładunki zraniły przypadkową osobę, detonowali je mimo to. Eksplozja wybiła szyby w rezydencji dyktatora, nikogo nie raniąc. Policja nie odkryła, kto stał za tym zamachem i odpowiedzialność zrzucono na ETA.
W tym samym czasie, kiedy eksplodowała bomba w San Sebastian, inne ładunki zniszczyły biura rządowych gazet w Madrycie ("Ya" oraz "Pueblo") i Barcelonie ("La Vanguardia" oraz "ABC"). Atak nastąpił także w Rzymie, gdzie papież przygotowywał się do rady ekumenicznej. Hiszpańskiej policji dość szybko udało się dotrzeć do wykonawców części z tych zamachów. 
Aby zapobiec skazaniu na śmierć anarchisty Jorge Cunnil Vallsa, włoscy działacze Międzynarodowej Federacji Młodzieży Wolnościowej 28 września 1962 roku porywają w Mediolanie hiszpańskiego wicekonsula Isu Elíasa. Zostaje on zwolniony po kilku dniach, a anarchiści wydają oświadczenie, w którym domagają się wolności dla Vallsa. Dzięki nagłośnieniu sprawy wyrok śmierci zostaje zamieniony na 30 lat więzienia.
Ataki DI stają się coraz częstsze i są przeprowadzane z większym rozmachem. 7 października 1962 bomba wybucha przed rezydencją kardynała Spellmana w Nowym Jorku. 2 grudnia grupy DI podkładają ładunki wybuchowe pod rezydencję wojskowego dowódcy w San Sebastian. Następnego dnia zostaje zaatakowany Pałac Sprawiedliwości w Walencji, budynek Skarbu Państwa w Madrycie, konsulat hiszpański w Amsterdamie oraz biura administracyjne dwóch więzień w Lizbonie. 
Rok 1963.
W 1963 roku na skutek tajnych rozmów prowadzonych pomiędzy hiszpańskim i francuskim ministrem spraw wewnętrznych oraz wojskowymi obu krajów, bojowników we Francji zaczynają dotykać coraz poważniejsze represje, czynione są też silne naciski na kierownictwo Hiszpańskiego Ruchu Wolnościowego w celu pozbawienia Defensa Interior organizacyjnego wsparcia i pomocy finansowej. Działania te zaczęły przynosić pożądany skutek i cześć działaczy emigracyjnych FAI i CNT w Tuluzie odcięła się od działań zbrojnych przeciwko Franco.
W marcu 1963 DI rozpoczęła nową kampanię bombową o kryptonimie "Operación Primavera" ("Operacja Wiosna") skierowaną przeciwko hiszpańskiemu przemysłowi turystycznemu. 3 i 4 marca ładunki zapalające uszkodziły hiszpańskie samoloty stojące na lotniskach w Madrycie i Barcelonie. Szóstego marca miały miejsce jednoczesne ataki na biuro Iberia Airlines oraz Ministerstwo Technologii w Madrycie. W komunikacie wydanym przez anarchistów można przeczytać: "Celem tej operacji jest ukazanie międzynarodowym użytkownikom lotów, że narażają się na prawdziwe niebezpieczeństwo używając linii lotniczych faszystowskich reżimów Franco i Salazara (Liberia i TAP). W Europie nie będzie pokoju dopóki ostatnie ślady nazi-faszyzmu nie zostaną wyeliminowane na Półwyspie Iberyjskim. Precz z dyktaturą! Niech żyje wolność!".
W kwietniu 1963, hiszpańska policja aresztuje trójkę francuskich działaczy DI, za udział w zamach bombowych i planowanie kolejnych. Otrzymują oni wyroki od 15 do 30 lat więzienia.
W 20 kwietnia 1963 na karę śmierci zostaje skazany działacz komunistyczny Julián Grimau Garcia. Garcia został podczas przesłuchania na komisariacie brutalnie pobity i wyrzucony przez okno i przebywał w stanie krytycznym w szpitalu. Mimo to wyrok wykonano. Wykorzystując międzynarodowe oburzenie tym wydarzeniem, DI po raz kolejny postanawia zabić gen. Franco. Plan polegał na zdalnym odpaleniu ładunków wybuchowych umieszczonych przy drodze, którą Franco miałby jechać do stolicy na ceremonię przyjęcia nowych ambasadorów. Jednak na skutek zmiany planów Franco, zamach zostaje odwołany. Zgromadzone ładunki wybuchowe anarchiści wykorzystują do dokonania zamachów w sekcji paszportowej Głównego Dyrektoriatu Bezpieczeństwa i kwaterze głównej Falangi. 
Po zamachach hiszpańska policja aresztuje anarchistów Joaquína Delgado i Francisco Granado Gata. 11 sierpnia sąd wojenny skazał ich na karę śmieci. Wyrok wykonano 17 sierpnia poprzez uduszenie garotą.
W czerwcu 1963 roku grupy bojowe dokonały skoncentrowanego ataku za pomocą bomb zapalających na samoloty Iberii oraz TAP stojące na lotniskach w Paryżu, Genewie, Londynie i Amsterdamie.
27 sierpnia francuska policja wkroczyła na zjazd CNT w Tuluzie i aresztowała 5 hiszpańskich anarchistów: Salvador Gurucharri, José Catalá, Juan Quesada, Josep Morato oraz Esteve Gonzálbo. Aresztowania te odbyły się zaraz po wizycie we Francji szefa hiszpańskiego wywiadu, Eduardo Polo. 11 września 1963 roku funkcjonariusze francuskiej tajnej policji wkroczyli do około 50 mieszkań zajmowanych przez anarchistów na terenie całej Francji, głównie w Paryżu i Tuluzie. Po wstępnych przesłuchaniach, francuska prokuratura wydała decyzję o aresztowaniu 17 osób z oskarżenia o "współpracę z zamachowcami". Większość z aresztowanych anarchistów została wypuszczona z więzienia dopiero 19 lutego 1964 roku pod naciskiem opinii publicznej i po ogłoszeniu strajku głodowego. 
Pomimo masowych aresztowań DI wciąż była w stanie przeprowadzić pod koniec września w Madrycie ataki na ambasady Maroka i Niemiec oraz Kościół Loyola. 
Wycofanie poparcia CNT dla DI.
20 października 1963 roku odbył się w Tuluzie trzeci kongres CNT. Pod wpływem nacisków ze strony francuskiego rządu organizacja wycofała wsparcie finansowe dla DI. Tym samym DI oficjalnie przestało istnieć jako część Hiszpańskiego Ruchu Wolnościowego. 
Działacze DI zdecydowali się jednak na kontynuację walki zbrojnej, korzystając w większym niż dotychczas stopniu, z pomocy zagranicznych aktywistów. Z DI współpracował min. szkocki anarchista Stuart Christie, aresztowany w sierpniu 1964 roku przez hiszpańską policję.
Rok 1964.
21 października 1964 roku wybuchła bomba w ambasadzie hiszpańskiej w Kopenhadze. 27 listopada DI dokonało serii ataków na cele w Rzymie - ładunki wybuchowe eksplodują w Watykanie i hiszpańskiej uczelni katolickiej, a bomba zapalająca niszczy seminarium Opus Dei. 2 stycznia 1965 roku eksplozja zniszczyła konsulat hiszpański w Neapolu. 19 lutego nastąpił atak na Hiszpańskie Narodowe Biuro Turystyczne w Kopenhadze. W kwietniu miały miejsce kolejne akcje, jak np. wysadzenie w powietrze biura Iberii w Mediolanie. 
Rozwiązanie grupy.
W 1965 roku odbył się kolejny kongres Hiszpańskiego Ruchu Wolnościowego w Montpellier. Zadecydowano na nim o oficjalnym zakończeniu działalności DI. Decyzja ta doprowadziła do rozłamu w Ruchu. Działacze opowiadający się za kontynuowaniem walki zbrojnej z dyktaturą Franco utworzyli nową grupę pod nazwą Grupa Pierwszego Maja ("Grupo Primero de Mayo").

</doc>
<doc id="1055412" url="https://pl.wikipedia.org/wiki?curid=1055412" title="Bezi">
Bezi

Bezi – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Bezi liczy 462 mieszkańców (2009) i zajmuje obszar 11,22 km².

</doc>
<doc id="1055416" url="https://pl.wikipedia.org/wiki?curid=1055416" title="Bogyoszló">
Bogyoszló

Bogyoszló – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Bogyoszló liczy 604 mieszkańców (2009) i zajmuje obszar 26,21 km².

</doc>
<doc id="1055418" url="https://pl.wikipedia.org/wiki?curid=1055418" title="Daler Mehndi">
Daler Mehndi

Daler Mehndi (pendż. ਦਲੇਰ ਮਹਿੰਦੀ, ur. 18 sierpnia 1967 roku w Patnie) – indyjski piosenkarz bhangra/pop, na świecie znany głównie jako autor i wykonawca piosenki Tunak Tunak Tun.

</doc>
<doc id="1055419" url="https://pl.wikipedia.org/wiki?curid=1055419" title="Taner Sağır">
Taner Sağır

Taner Sağır (ur. 13 marca 1985 w Kyrdżali w Bułgarii) – turecki sztangista, mistrz olimpijski oraz mistrz świata i Europy.
Kariera.
Startuje w wadze średniej. Podczas igrzysk olimpijskich w Atenach w 2004 roku został najmłodszym w historii mistrzem olimpijskim w podnoszeniu ciężarów, w wieku 19 lat. Ustanowił wówczas aktualne rekordy olimpijskie w rwaniu (172,5 kg) i dwuboju (375,0 kg) i pokonał Siergieja Filimonowa z Kazachstanu oraz swego rodaka, Reyhana Arabacıoğlu. W tym samym roku zwyciężył także na mistrzostwach Europy w Kijowie, wynik ten powtarzając podczas mistrzostw Europy w Sofii rok później. W 2006 roku zwyciężył na mistrzostwach świata w Santo Domingo, pokonując Chińczyka Li Hongli i Arę Chaczatriana z Armenii. Ostatni medal zdobył w 2007 roku, kiedy na mistrzostwach Europy w Strasburgu zajął trzecie miejsce. Wyprzedzili go tam tylko dwaj Ormianie: Gework Dawtian i Ara Chaczatrian. Ponadto w 2002 roku zwyciężył w mistrzostwach Europy juniorów.
Pobił 13 rekordów świata juniorów i 13 Europy juniorów.
Jego starszy brat, Nezir Sağır, również jest sztangistą. Jego żoną jest Sibel Güler, mistrzyni Europy w taekwondo.

</doc>
<doc id="1055420" url="https://pl.wikipedia.org/wiki?curid=1055420" title="Pio Filippani-Ronconi">
Pio Filippani-Ronconi

Pio Alessandro Carlo Fulvio Filippani-Ronconi (ur. 10 marca 1920 w Madrycie, zm. 11 lutego 2010) – włoski arystokrata i faszysta, kolaborant i żołnierz Waffen-SS podczas II wojny światowej, wykładowca akademicki i naukowiec na uniwersytetach w Neapolu i Teheranie
Życiorys.
Był synem księcia Fulvio Filippani-Ronconi i Anity z domu Tamagno. Był zwolennikiem faszystowskiego reżimu Benito Mussoliniego. Jego matka została zamordowana przez republikanów podczas hiszpańskiej wojny domowej 1936–1939. Na początku II wojny światowej P. Filippani-Ronconi wstąpił ochotniczo do włoskich oddziałów w Afryce; dwukrotnie był ranny. Został odznaczony włoskim Croce di Guerra.
Następnie służył w oddziale do zadań specjalnych złożonym z Włochów, Niemców i Arabów, działającym w Afryce Północnej, specjalizując się w zdobywaniu informacji za liniami wroga. Ułatwiała mu to znajomość aż 8 różnych języków. Po ogłoszeniu przez Włochy rozejmu i utworzeniu przez B. Mussoliniego Włoskiej Republiki Socjalnej (tzw. Republiki Salo) we wrześniu 1943 r., wstąpił do Waffen-SS. Służył w 1 kompanii 2 batalionu 81 Pułku Grenadierów SS w 29 Dywizji Grenadierów SS. Uczestniczył w ciężkich walkach z wojskami alianckimi pod Anzio i Nettuno, podczas których został ciężko ranny w głowę. Po wyleczeniu przydzielono go do sztabu inspektoratu włoskich jednostek Waffen-SS, gdzie był tłumaczem pomiędzy Waffen-Brigadeführerem der SS Piero Mannellim i oficerami niemieckimi.
19 kwietnia 1944 r. został odznaczony Krzyżem Żelaznym II klasy. Po zakończeniu wojny przebywał w Persji, a następnie Ameryce Południowej.
Od 1959 r. był profesorem w Instytucie Orientalnym w Neapolu i na Uniwersytecie w Teheranie. Specjalizował się w tematyce religii i filozofii Indii oraz islamu. Opublikował na ten temat wiele publikacji naukowych.
Linki zewnętrzne.
Biografia Pio Filippani-Ronconi (jęz. włoski)

</doc>
<doc id="1055421" url="https://pl.wikipedia.org/wiki?curid=1055421" title="Bősárkány">
Bősárkány

Bősárkány – wieś i gmina w północno-zachodniej części Węgier, w pobliżu miasta Csorna. Gmina Bősárkány liczy 2125 mieszkańców (styczeń 2011) i zajmuje obszar 23,33 km².
Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.

</doc>
<doc id="1055424" url="https://pl.wikipedia.org/wiki?curid=1055424" title="Albin Planinec">
Albin Planinec

Albin Planinec (ur. 18 kwietnia 1944 w Brišach, zm. 20 grudnia 2008 w Lublanie) – słoweński szachista, arcymistrz od 1972 roku.
Kariera szachowa.
Szachy poznał w wieku 7 lat. Dwukrotnie (1968, 1971) zdobył tytuł indywidualnego mistrza Słowenii, w roku 1974 wystąpił w reprezentacji Jugosławii na szachowej olimpiadzie w Nicei, zdobywając wraz z drużyną srebrny medal. Poza tym dwukrotnie (1970, 1973) brał udział w rozgrywkach o drużynowe mistrzostwo Europy, najlepszy wynik osiągając w roku 1973 w Bath, gdzie szachiści jugosłowiańscy zajęli II miejsce.
Osiągnął następujące sukcesy w turniejach międzynarodowych: I m. w memoriale Milana Vidmara w Lublanie (1969, w turnieju tym wyprzedził 10 arcymistrzów, m.in. Svetozara Gligoricia, Wolfganga Unzickera, Roberta Byrne, Aleksandara Matanovicia i Floriana Gheorghiu), dz. II m. w Čačaku (1969, 1970), I m. w Warnie (1970), dz. II m. w Skopje (1971), dz. III m. w Nowym Sadzie (1972), dz. I m. w Amsterdamie (1973, turniej "IBM", wspólnie z Tigranem Petrosjanem, m.in. przed Lubomirem Kavalkiem, Borisem Spasskim i László Szabó) oraz dz. III m. w Wijk aan Zee (1974, za Walterem Browne i Janem Heinem Donnerem, wspólnie z Hansem-Joachimem Hechtem i Milanem Matuloviciem).
Najwyższy ranking w karierze osiągnął 1 maja 1974 r., z wynikiem 2545 punktów dzielił wówczas 36-38. miejsce na światowej liście FIDE, jednocześnie zajmując 3. miejsce (za Ljubomirem Ljubojeviciem i Svetozarem Gligoriciem) wśród jugosłowiańskich szachistów.

</doc>
<doc id="1055425" url="https://pl.wikipedia.org/wiki?curid=1055425" title="Albin Planinc">
Albin Planinc



</doc>
<doc id="1055426" url="https://pl.wikipedia.org/wiki?curid=1055426" title="Cakóháza">
Cakóháza

Cakóháza – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Cakóháza liczy 48 mieszkańców (2009) i zajmuje obszar 2,88 km².

</doc>
<doc id="1055427" url="https://pl.wikipedia.org/wiki?curid=1055427" title="Sinocelur">
Sinocelur

Sinocelur ("Sinocoelurus fragilis") – dinozaur z grupy teropodów (Theropoda); jego nazwa znaczy "chiński wydrążony (pusty) ogon" lub "chiński celur".
Żył w okresie późnej jury (ok. 157-145 mln lat temu) na terenach wschodniej Azji. Jego szczątki znaleziono w Chinach (w prowincji Syczuan).
Zidentyfikowany jedynie na podstawi kilku zębów, które mogą okazać się zębami spinozaura.

</doc>
<doc id="1055428" url="https://pl.wikipedia.org/wiki?curid=1055428" title="Taner Sagir">
Taner Sagir



</doc>
<doc id="1055429" url="https://pl.wikipedia.org/wiki?curid=1055429" title="Dör">
Dör

Dör – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Dör liczy 619 mieszkańców (2009) i zajmuje obszar 11,01 km².

</doc>
<doc id="1055430" url="https://pl.wikipedia.org/wiki?curid=1055430" title="Grupa Pierwszego Maja">
Grupa Pierwszego Maja

Grupa Pierwszego Maja (Grupo Primero de Mayo) – anarchistyczna organizacja zbrojna powstała w 1965 roku po rozłamie w Hiszpańskim Ruchu Wolnościowym i rozwiązaniu organizacji Defensa Interior.
Grupa Pierwszego Maja był częścią Ruchu Rewolucyjnej Solidarności, siatki luźno powiązanych ze sobą grup hiszpańskich, portugalskich, włoskich, angielskich i latynoamerykańskich anarchistów.
Początek działalności.
30 kwietnia 1966 r. bojownicy "Grupo Primero de Mayo" przeprowadzili swoją pierwszą akcję. Porwano w Rzymie hiszpańskiego wysłannika kościelnego, czterdziestoletniego Marcosa Ussia. 1 maja na tajnej konferencji prasowej w Madrycie Luis Andrus Edo, sekretarz paryskiej Krajowej Konfederacji Pracy (CNT) i Iberyjskiej Federacji Młodzieży Wolnościowej ogłosił, że Ussia został porwany przez anarchistów w celu zwrócenia uwagi świata na los więźniów politycznych w Hiszpanii. W kolejnych listach porywacze przedstawili listę żądań: publiczna deklaracja Watykanu popierająca amnestię dla hiszpańskich więźniów politycznych, natychmiastowe zwolnienie z więzienia anarchistów: Stuarta Christie, Guya Batoux i Bernarda Ferry. Jedenastego maja Marcos Ussia został uwolniony.
Pierwsze aresztowania.
24 października hiszpańskie służby specjalne aresztowały w Madrycie pięcioosobowy oddział Grupy Pierwszego Maja. Grupa przygotowywała się do porwania Normana Gilette, dowódcy amerykańskich sił zbrojnych w Hiszpanii. Postulaty miały być podobne jak w przypadku porwania Ussia, protestowano dodatkowo przeciwko militarnej obecności USA w Hiszpanii. Akcja miała kryptonim "Operacja Durutti". Aresztowanie było skutkiem obecności w grupie policyjnego agenta Inocencio Martíneza, który wyjawił plany operacji służbom specjalnym.
Aresztowanych anarchistów, przed sądem wojskowym, czekałaby najprawdopodobniej kara śmierci. Hiszpański Minister Spraw Zagranicznych otrzymał list informujący, że jeśli piątka anarchistów nie będzie sądzona przez sąd cywilny, Grupo Primero de Mayo nasili swoją kampanię przeciwko rządom Franco. Sprawa aresztowanych w Madrycie została przekazano sądowi wojskowemu. W odpowiedzi na to członkowie Grupy Pierwszego Maja uprowadzili 25 kwietnia 1967 roku głównego sekretarza hiszpańskiego ambasadora w Londynie, który został zwolniony po kilku godzinach. 4 lipca piątka anarchistów została skazana na kilkuletnie kary więzienia i grzywny.
20 sierpnia 1967 roku Grupo Primero de Mayo uderzyła znowu, ostrzeliwując z broni maszynowej ambasadę USA w Londynie oraz dwa samochody należące do hiszpańskich dyplomatów. Był to nowy element w strategii grupy uznali oni, że aby zachwiać reżimem Franco, trzeba uderzyć również w jego sponsora, czyli USA – kraj, który znacząco wspierał Hiszpanię. Pomimo szeroko zakrojonej akcji policji brytyjskiej wraz z FBI nie udało się znaleźć sprawców ataków.
12 listopada Grupa Pierwszego Maja dokonała jednoczesnych ataków bombowych na: ambasady Boliwii, Grecji i Hiszpanii w Bonn w Niemczech; ambasadę Wenezueli w Rzymie; Hiszpańskie Biuro Turystyczne w Mediolanie; hiszpańską, grecką i amerykańską ambasadę w Hadze w Holandii. Akcja ta miała na celu wyrażenie solidarności z ruchami rewolucyjnymi Ameryki Łacińskiej oraz stać się protestem przeciwko faszystowskim dyktaturom w Europie. Dostrzegalny jest tu fakt znacznego rozszerzenia obszaru zainteresowań hiszpańskich anarchistów.
Rok 1968.
W styczniu 1968 roku, w Londynie, policja odkryła moździerz nakierowany na ambasadę grecką. O autorstwo akcji podejrzewano anarchistów.
3 marca wybuchło sześć bomb podłożonych przez Grupo Primero de Mayo. Uszkodzone zostały: ambasada hiszpańska i Klub Amerykańskich Oficerów w Londynie; hiszpańska, grecka i portugalska ambasada w Hadze oraz amerykański konsulat w Turynie. 25 marca w Madrycie anarchiści podłożyli bombę pod ambasadę USA, powodując poważne zniszczenia. W maju Grupo Primero de Mayo zaatakowała rezydencję ambasadora Hiszpanii w Hadze i hiszpańską ambasadę w Bonn.
Pod koniec października 1968 roku w Carrarze we Włoszech odbyła się międzynarodowa konferencja anarchistyczna. Pośród ponad tysiąca uczestników zjazdu, pojawiło się także sporo osób zaangażowanych w działania Grupo Primero de Mayo. Pozwoliło im to na nawiązanie dalszych kontaktów z anarchistami z innych krajów oraz przedyskutowanie strategii dalszych działań.
Rok 1969.
3 lutego 1969 roku w Londynie zostały odnalezione dwie bomby, które nie zdążyły wybuchnąć. Obie umieszczone były pod budynkami hiszpańskich banków. Sześć dni później w Liverpoolu wybuchł ładunek pod "Bank of Spain". W połowie marca kolejna bomba poważnie uszkodziła budynek Bank of Bilbao. Komunikat wydany z tej okazji przez Grupo Primero de Mayo stwierdzał: "Panowie – uwięzienia, deportacje i morderstwa, które musi cierpieć ludność Hiszpanii od czasu przegranej w wojnie domowej; uduszeni garotami i ci, którzy umarli z ręki Francisco Franco zmuszają nas do odpowiedzi. Krew naszych braci jest dla nas tak cenna jak pieniądze i własność należąca do hiszpańskich kapitalistów i ich kolegów z Wall Street. Niech usłyszą inny dźwięk, niż stuk ich zakrwawionego srebra. Zakończcie represje. Jeśli nie, spodziewajcie się dalszych ataków".
Rok 1970.
W lutym 1970 roku w Londynie podczas spotkania Anarchistycznego Czarnego Krzyża na którym działacze Grupo Primero de Mayo zawiązali kontakty z angielskimi anarchistami, którzy niedługo potem zaczęli dokonywać ataków pod szyldem Angry Brigade.
W maju na kilkunastu lotniskach Europy (w tym na Heathrow w Londynie) policja znalazła ładunki wybuchowe umieszczone na samolotach Iberii.
3 czerwca 1970 roku w jednoczesnych atakach hiszpańskie biura turystyczne w Londynie i Paryżu zostają uszkodzone wybuchami bomb. Oprócz tego w kilkunastu miejscach zaatakowane zostały greckie i hiszpańskie ambasady. Osiemnastego sierpnia wybuch bomby kompletnie zniszczył biuro Iberii w Londynie. Ataki na terenie Anglii zostały dokonane przez Angry Brigade, w porozumieniu z Grupą Pierwszego Maja.
26 września Grupo Primero de Mayo dokonała kolejnej udanej akcji, tym razem wysadzając w powietrze część lotniska Heathrow w Londynie, używaną przez samoloty Iberii.
Po tych atakach aktywność grupy zaczęła zanikać.

</doc>
<doc id="1055431" url="https://pl.wikipedia.org/wiki?curid=1055431" title="Barcinek">
Barcinek



</doc>
<doc id="1055432" url="https://pl.wikipedia.org/wiki?curid=1055432" title="Egyed">
Egyed

Egyed – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Egyed liczy 564 mieszkańców (2009) i zajmuje obszar 13,43 km².

</doc>
<doc id="1055433" url="https://pl.wikipedia.org/wiki?curid=1055433" title="Tom Stubbe">
Tom Stubbe

Tom Stubbe (ur. 26 maja 1981) - belgijski kolarz szosowy. W sezonie 2008 startujący w barwach zespołu La Française des Jeux.

</doc>
<doc id="1055437" url="https://pl.wikipedia.org/wiki?curid=1055437" title="Farád">
Farád

Farád – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Farád liczy 1960 mieszkańców (2009) i zajmuje obszar 29,02 km².

</doc>
<doc id="1055438" url="https://pl.wikipedia.org/wiki?curid=1055438" title="Komunalne Przedsiębiorstwo Komunikacji Miejskiej">
Komunalne Przedsiębiorstwo Komunikacji Miejskiej

Komunalne Przedsiębiorstwo Komunikacji Miejskiej Sp. z o.o. (w skrócie: KPKM Białystok lub KPKM) – jeden z przewoźników świadczących usługi w zakresie pasażerskiego transportu zbiorowego w Białymstoku.
Historia.
Geneza i struktura firmy.
Spółka komunikacyjna KPKM włącznie z dwiema pozostałymi (KZK i KPK) powstała 2 września 1991 r. w wyniku decyzji Rady Miasta i ustaleń po strajku pracowników firmy MPK Białystok. Od wielu lat przedsiębiorstwo w porównaniu do innych białostockich firm przewozowych wyróżnia się posiadaniem największej liczby linii autobusowych (22), lecz od 2007 r. charakteryzuje się także posiadaniem autobusów marki MAZ. Co ciekawe, pojazdy marki MAZ 105 to jedyne modele, jakie występują w Polsce. Od 2006 r. spółka ta rozpoczęła swoją działalność pod organem BKM, dzięki któremu większość środków transportu pozostaje oznaczonych jego logo. W roku 2010 KPKM ze względu na pozytywne prowadzenie oraz rozwój firmy w Ogólnopolskim Programie Liderzy Społecznej Odpowiedzialności otrzymało tytuł Dobra Firma 2010.
Tabor spółki.
Początkowy tabor spółki stanowiły autobusy Jelcz M11 i PR110 (jednoczłonowe) oraz Ikarus 280 (tylko przegubowe). Przez przedsiębiorstwo były posiadane także używane pojazdy marki Setra i Heuliez użytkowane średnio do roku 2001. Od 1992 r. autobusy Jelcz w zależności od modelu niemal co rok przyjeżdżały do spółki w celu miejskiej eksploatacji. W roku 1995 do taboru firmy trafiły również 3 fabrycznie nowe autobusy Mercedes-Benz O405N, które nadal są eksploatowane, natomiast trzy lata później tabor został wzbogacony dzięki 6 nowym pojazdom marki Jelcz o modelu M121M, a w następnym roku także 6 pojazdami o modelu 120MM/2, jako ostatnim i oprócz tego pierwsze autobusy MAN w 1998 r. dotarły do przedsiębiorstwa aż do następnego roku powodując wycofanie pojazdów marki Setra i Heuliez. Dzięki temu lista autobusów przegubowych ze względu na ich wymianę także uległa zmianie. Łączna liczba autobusów marki MAN (w tym jednoczłonowych) wynosiła 17.
W 2004 r. dwa pojazdy przegubowe Solaris Urbino II generacji rozpoczęły kursowanie jako pierwsze tej marki w Białymstoku. Rok później na ulice miasta wyruszył niskowejściowy autobus MAN Lion’s City T oraz dwa Mercedes-Benz O345G Conecto. W 2006 i 2007 roku dostarczono autobusy MAN Lion’s City (11 sztuk) oraz MAN Lion’s City G (6 sztuk). Po ich dostawie wzbogacono tabor spółki siedmioma autobusami marki MAZ, ponadto w 2008 roku sprowadzono dwa używane autobusy Gräf &amp; Stift. 28 lutego 2010 r. zaprezentowano przez władze miasta 48 nowych autobusów Solaris III generacji, których najwięcej (20) trafiło do KPKM. Po ich dostawie wycofano kilka autobusów miejskich Jelcz oraz ostatnie marki Ikarus. W latach 2011-2012, KPKM otrzymał 16 nowych autobusów Solaris, co pozwoliło na wycofanie z eksploatacji prawie wszystkich autobusów MAN i Mercedes dostarczonych jako używane. Dzięki temu tabor uległ modernizacji, a także nastąpił spadek średniego wieku pojazdów o kilka lat. W roku 2015 do taboru KPKM dołączyły 2 fabrycznie nowe minibusy marki Iveco, które są używane w dni robocze na liniach gminnych, a w nocy rozwożą kierowców. W 2016 roku zakupiono pierwsze Solarisy Urbino IV generacji. Dotarły do spółki pod koniec sierpnia. W październiku 2018 roku przybyły autobusy Mercedes-Benz Conecto G LF, które zastąpiły kilka autobusów MAN NG312 i MAZ 105. We wrześniu 2019 roku do KPKM przyjechało 5 nowych pojazdów Solaris Urbino 18 o numerach 379-383 oraz 2 Solaris Urbino 12 z numerami 324 i 325. Nowo dostarczone autobusy to IV generacja tego modelu po faceliftingu. Dzięki tej dostawie, wycofano z ruchu kilka autobusów MAN NG312 i ostatniego Jelcza w taborze spółki. W roku następnym (2020) taką samą sytuację spotkało też następne modele przegubowych pojazdów marki MAN zastępując je partią modeli Solaris Urbino 18 w liczbie 5 sztuk o numerach od 384 do 389, jednakże liczba autobusów typu MAN NG312 jeszcze nie została całkowicie skreślona z floty, przy czym kilka egzemplarzy tej marki jest nadal eksploatowanych w mieście.
W 2010 r. wszystkie autobusy napędzano paliwem typu bioester. Od następnego roku, w ramach testów, zaczęto stosować na nich gaz typu LPG. Napędzano nim dwa wybrane pojazdy, jednak efekty pracy tego gazu przyniosły negatywne skutki.
Od roku 1991 każdy z autobusów miejskich spółki jest oznaczony numerem bocznym w zakresie 800-899 (przegubowe) i 900-999 (jednoczłonowe). Autobusy zakupione po 2010 roku przez miasto w ramach funduszy unijnych posiadają numery w zakresie 300-349 (jednoczłonowe) oraz 350-399 (przegubowe).
Linie.
Obecnie KPKM Białystok obsługuje 27 linii (w tym 3 nocne oraz 4 cmentarne).
Linie nocne.
Autobusy tych linii kursują tylko w noce piątek/sobota i sobota/niedziela.
Linie cmentarne.
Autobusy tych linii kursują tylko w okresie Wszystkich Świętych.
Tabor.
W chwili obecnej trzon taboru autobusowego KPKM Białystok stanowią pojazdy marki Solaris Urbino 12 (wśród jednoczłonowych) oraz Solaris Urbino 18 (wśród przegubowych) w łącznej liczbie 57 sztuk. Najnowszymi autobusami w taborze jest 7 pojazdów marki Solaris z 2019 roku z czego 5 egzemplarzy przegubowych i 2 jednoczłonowe.

</doc>
<doc id="1055439" url="https://pl.wikipedia.org/wiki?curid=1055439" title="Pokój w Akwizgranie (812)">
Pokój w Akwizgranie (812)

Pokój w Akwizgranie – traktat pokojowy zawarty 12 stycznia 812 r. w Akwizgranie między cesarzem rzymskim, Karolem Wielkim, a cesarzem bizantyńskim, Michałem I Rangabeuszem, kończący kilkuletni konflikt między państwami o Dalmację, Wenecję oraz przyznanie Karolowi Wielkiemu tytułu cesarza.
Geneza – konflikt bizantyńsko-frankijski (800–812).
Podbój północnej Italii i Istrii oraz najazd na Panonię pod koniec VIII w. doprowadziły do bezpośredniego kontaktu Franków ze strefą wpływów Bizancjum. Koronacja Karola Wielkiego na cesarza rzymskiego, w 800 r., tylko pogorszyła nie najlepsze relacje obu mocarstw. Konflikt dotyczył również stosunków między ludnością romańską miast dalmatyńskich, a ludnością słowiańską poza miastami. Podczas wojen frankijsko-awarskich Słowianie pomagali Frankom, a ludność romańska pozostała przy Bizancjum. Wraz z koronacją Karol Wielki przybliżył się do realizacji swojego celu, jakim było odnowienie antycznego cesarstwa rzymskiego. Władca liczył, że poprzez małżeństwo z bizantyńską cesarzową Ireną uprawomocni swój tytuł cesarski oraz na powrót zjednoczy wschodnie i zachodnie cesarstwo. Plan ten nie powiódł się w wyniku usunięcia Ireny z tronu, w 802 r., i zastąpienia jej przez Nicefora I. Na drodze dalszej ekspansji Franków stanęła bizantyńska Dalmacja – okrążona już wówczas przez frankijskie terytoria od wschodu i zachodu. 
Bizancjum było wyraźnie osłabione długotrwałymi sporami wokół ikonoklazmu oraz walkami o tron i nie miało wystarczająco silnego wpływu na miasta dalmatyńskie i Wenecję Z tego powodu coraz liczniej na tych terenach do głosu dochodzili zwolennicy władzy frankijskiej. W Wenecji Karol Wielki znalazł sojuszników w postaci niektórych duchownych i hierarchów kościelnych, którzy w 803 r. zbuntowali się przeciwko centralnej władzy w Konstantynopolu. Buntownikom przewodził miejski patriarcha Fortunat, który w nagrodę otrzymał jurysdykcję nad biskupami istryjskimi. Najprawdopodobniej jeszcze w tym samym roku, frankijskie wojska zajęły całą Dalmację, lub przynajmniej jedną z jej lądowych części. Dzięki przejętej weneckiej flocie, Karol Wielki mógł zagrażać również dalmatyńskim miastom przybrzeżnym. Z powodu zagrożenia frankijskiego, pozostawieni bez wsparcia Kościoła, romańscy dalmatyńczycy, wraz ze Słowianami (być może również z Longobardami i Awarami), stale wahali się między lojalnością dawnemu, wschodniemu cesarstwu, a uznaniem zwierzchności Franków. W Dalmacji na czele stronnictwa frankijskiego stał zadarski biskup Donat i "dux" (książę) Pavao. M.in. dzięki Donatowi, pod wpływem militarnego nacisku ze strony Franków, dalmatyńskie miasta ostatecznie oddały władzę Karolowi Wielkiemu, a metropolia dalmatyńska otworzyła się na frankijskie wpływy, które do czasów współczesnych zachowały się m.in. w postaci kościoła św. Donata w Zadarze z początku IX w. 
Mimo iż Dalmacja i Istria najprawdopodobniej podporządkowane były Karolowi Wielkiemu, to nie zostały wspomniane w "Divisio Regnorum" (dokumencie pochodzącym z 806 r., mówiącym o podziale Imperium między synów Karola). Być może cesarz przemilczał te tereny, ponieważ ostatecznie i tak zamierzał oddać je Bizancjum w zamian za przyznanie tytułu cesarskiego. Niezależnie od tego, frankijska władza nad miastami dalmatyńskimi była krótkotrwała i prawdopodobnie tylko pośrednia. Cesarz Nicefor nie mógł jednak dopuścić do utraty wpływów Bizancjum w Wenecji i Dalmacji, toteż w 806 r. wysłał flotę na czele z admirałem Niketasem Orifasem, przed którym postawiono zadanie przywrócenie bizantyńskiej zwierzchności sprzed najazdów frankijskich i wenecko-dalmatyńskich buntów przeciwko władzy w Konstantynopolu. Pepin Longobardzki (syn Karola Wielkiego prowadzący wojnę z Bizancjum) zmuszony został do dwuletniego rozejmu. Po dwóch latach Dalmacja i Wenecja najprawdopodobniej powróciły pod władzę bizantyjską. W trakcie kolejnych kilku lat dochodziło do wielu starć, a ich kuluminacją było nieudane oblężenie Wenecji w 810 r. prowadzone przez Pepina Longobardzkiego. Żadna ze stron ostatecznie nie mogła ogłosić pełnego zwycięstwa.
Traktat pokojowy.
Zakończenie długoletnich wojen stało się realne, kiedy niespodziewanie zmarł Pepin Longobardzki, a krótko po tym, w walce z Bułgarami, zabity został cesarz Nicefor. Zarówno nowy cesarz, Michał I Rangabeusz, jak i Karol Wielki nie byli zainteresowani dalszymi wojnami, z tego powodu, 12 stycznia 812 r., zawarto traktat pokojowy w Akwizgranie, na którym zdecydowano, iż oba mocarstwa mogą zachować to, co w momencie podpisania pokoju posiadały. W zamian za Wenecję, miasta i wyspy dalmatyńskie, Karol Wielki otrzymał od Bizancjum tytuł cesarski. Był to duży sukces polityki władcy, ponieważ po raz pierwszy od blisko trzystu lat cesarze w Konstantynopolu musieli przyznać, iż nie są jedynymi władcami chrześcijańskiego świata. Oprócz tego Frankowie otrzymali kontynentalną Chorwację, znaczną część Dalmacji (z wyłączeniem przybrzeżnych miast i niektórych wysp bizantyńskich) i Istrię, która z czasem została całkowicie zokcydentalizowana. Prawdopodobnie granica wpływów mocarstw w Dalmacji nie została wyznaczona dostatecznie precyzyjnie, gdyż w 817 r. doszło do sporu między mieszkańcami dalmatyńskich miast a Słowianami. Z tego powodu na dwór frankijski (wtedy już do cesarza Ludwika I Pobożnego) przybyła bizantyńska delegacja. Najprawdopodobniej po tej interwencji wszystkie niejasności zostały rozwiązane, ponieważ źródła milczą o jakichkolwiek dalszych sporach granicznych.
Traktat z Akwizgranu miał duże znaczenie dla przyszłego rozwoju ziem chorwackich. Bizancjum zachowało swoją władzę nad wyspami i miastami przybrzeżnymi, jednak największa część wybrzeża z częścią kontynentalną przypadła Frankom, którzy rozpoczęli tam organizację władzy przy pomocy lokalnych książąt. W ten sposób powstała podstawa średniowiecznego księstwa chorwackiego, tzw. Chorwacji Dalmatyńskiej. Podział Dalmacji na część kontynentalną (związaną z Zachodem) i przybrzeżną (związaną ze Wschodem) scharakteryzował kolejne wieki chorwackich dziejów.

</doc>
<doc id="1055440" url="https://pl.wikipedia.org/wiki?curid=1055440" title="Fehértó">
Fehértó

Fehértó – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Fehértó liczy 469 mieszkańców (2009) i zajmuje obszar 11,38 km².

</doc>
<doc id="1055442" url="https://pl.wikipedia.org/wiki?curid=1055442" title="Współliniowość">
Współliniowość



</doc>
<doc id="1055443" url="https://pl.wikipedia.org/wiki?curid=1055443" title="St Peter’s (Guernsey)">
St Peter’s (Guernsey)

 
St Peter’s (fr. Saint-Pierre-du-Bois) – miasto na wyspie Guernsey (Wyspy Normandzkie); 2 200 mieszkańców (2006), przemysł spożywczy.

</doc>
<doc id="1055444" url="https://pl.wikipedia.org/wiki?curid=1055444" title="Jobaháza">
Jobaháza

Jobaháza – wieś i gmina w północno-zachodniej części Węgier, w pobliżu miasta Csorna.
Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Jobaháza liczy 571 mieszkańców (2009) i zajmuje obszar 8,06 km².

</doc>
<doc id="1055445" url="https://pl.wikipedia.org/wiki?curid=1055445" title="Barcinek (województwo wielkopolskie)">
Barcinek (województwo wielkopolskie)

Barcinek – część wsi Bugaj w Polsce, położona w województwie wielkopolskim, w powiecie poznańskim, w gminie Pobiedziska, nad Jeziorem Kowalskim.
W latach 1975–1998 Barcinek należał administracyjnie do województwa poznańskiego.
Pierwsza wzmianka pisana z 1340 r. Barcinek był własnością cysterek z Owińsk. Wieś liczącą 4 domy w roku 1781 przeniesiono na prawo olenderskie. Nazwa wsi może pochodzić od barci. W czasie II wojny światowej miejscowość nosiła nazwę Immenstedt.
Barcinek otoczony jest lasami. Od strony północnej sięga doliny rzeki Głównej, której część w latach 1978-1984 została zalana wodami jeziora Kowalskiego. Cmentarz mieszkających niegdyś na tym terenie ewangelików został całkowicie zniszczony podczas budowy zapory bocznej. Zbiornik pierwotnie miał służyć do nawadniania pól. Jego obecność pozwoliła jednak na rozwinięcie się zabudowy rekreacyjnej, w tym ogródków działkowych.
Lokalnym miejscem kultu jest krzyż odnowiony w 2006 r. znajdujący się w zachodniej części wsi.

</doc>
<doc id="1055447" url="https://pl.wikipedia.org/wiki?curid=1055447" title="Saltopus">
Saltopus

Saltopus – rodzaj niewielkiego dwunożnego archozaura należącego do kladu Dinosauriformes, mierzącego około 60 cm długości, odkrytego i opisanego przez Friedricha von Huenego w 1910 roku. Żył w późnym triasie na terenie dzisiejszej Szkocji. Miał wydrążone i puste w środku kości, podobnie jak ptaki. Na podstawie porównań z innymi członkami Dinosauriformes wnioskuje się, że "Saltopus" miał pięciopalczaste dłonie oraz długą czaszkę z wieloma ostrymi zębami. Materiał kopalny jest jednak bardzo ubogi – obejmuje głównie kości kończyn.
"Saltopus" bywał klasyfikowany jako dinozaur gadziomiedniczny, bardziej zaawansowany teropod, a także bliski krewny herrerazaurów, jednak ze względu na fragmentaryczność skamieniałości jego taksonomia jest sporna. Niektórzy badacze, jak np. Gregory Paul, sugerują, że "Saltopus" może być młodocianym osobnikiem dinozaurów z rodziny celofyzów, takich jak "Coelophysis" lub "Procompsognathus". Rauhut i Hungerbühler sugerują, że "Saltopus" należy do szerszego niż Dinosauria kladu Dinosauriformes i jest blisko spokrewniony z lagozuchem.

</doc>
<doc id="1055448" url="https://pl.wikipedia.org/wiki?curid=1055448" title="Kóny">
Kóny

Kóny – wieś i gmina w północno-zachodniej części Węgier, w pobliżu miasta Csorna. Gmina liczy 2 631 mieszkańców (styczeń 2011) i zajmuje obszar 28,88 km².
Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.

</doc>
<doc id="1055452" url="https://pl.wikipedia.org/wiki?curid=1055452" title="Roman Sykała">
Roman Sykała

Roman Sykała (ur. 9 listopada 1923 w Zamościu, zm. 20 września 1972 w Łodzi) – polski aktor teatralny i filmowy, reżyser i dyrektor teatru.
Życiorys.
W czasie II wojny światowej walczył w BCh i AK.
W latach 1949-1953 był stypendystą Instytutu Sztuki Teatralnej w Leningradzie. Dyrektor i kierownik artystyczny Państwowego Teatru Powszechnego w Łodzi (1959–1972), dyrektor Teatru 7.15 w Łodzi (1958-1959) oraz Teatru Polskiego w Poznaniu (1956-1958). Wykładowca w łódzkiej filmówce (w latach 1969-1972 dziekan wydziału aktorskiego).
W 1968 roku otrzymał Nagrodę Miasta Łodzi w dziedzinie upowszechnienia kultury (wraz z Jerzym Niteckim, Władysławem Orłowskim, Tadeuszem Szewerą i Markiem Wawrzkiewiczem – zespół odpowiedzialny za opracowanie i zrealizowanie widowiska "Idąc tysiącleciem", widowiska plenerowego "Ballada partyzancka" oraz widowiska "Dni, które wstrząsnęły światem").
Pochowany jest na Cmentarzu na Zarzewie w Łodzi.

</doc>
<doc id="1055454" url="https://pl.wikipedia.org/wiki?curid=1055454" title="Forest (Guernsey)">
Forest (Guernsey)

Forest (fr. La Forêt, dgèrnésiais La Fouarêt) − miasto na wyspie Guernsey (Wyspy Normandzkie); 1 600 mieszkańców (2006); ośrodek przemysłowy. Forest był pierwszą parafią na wyspie - znajduje się na południu Guernsey i graniczy z parafiami św. Piotra na zachodzie, św. Zbawiciela na północnym zachodzie, św. Andrzejem na północy i św. Marcinem na wschodzie.

</doc>
<doc id="1055457" url="https://pl.wikipedia.org/wiki?curid=1055457" title="Maglóca">
Maglóca

Maglóca – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Maglóca liczy 87 mieszkańców (2009) i zajmuje obszar 5,77 km².

</doc>
<doc id="1055460" url="https://pl.wikipedia.org/wiki?curid=1055460" title="Magyarkeresztúr">
Magyarkeresztúr

Magyarkeresztúr – wieś i gmina w północno-zachodniej części Węgier, w pobliżu miasta Csorna.
Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Magyarkeresztúr liczy 447 mieszkańców (2009) i zajmuje obszar 16,74 km².

</doc>
<doc id="1055462" url="https://pl.wikipedia.org/wiki?curid=1055462" title="Markotabödöge">
Markotabödöge

Markotabödöge – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Markotabödöge liczy 454 mieszkańców (2009) i zajmuje obszar 16,29 km².

</doc>
<doc id="1055463" url="https://pl.wikipedia.org/wiki?curid=1055463" title="Cerkiew św. św. Kosmy i Damiana w Bereście">
Cerkiew św. św. Kosmy i Damiana w Bereście

Cerkiew pw. śś. Kosmy i Damiana w Bereście – dawna drewniana cerkiew greckokatolicka zbudowana w 1842, znajdująca się w miejscowości Berest.
Po 1947 zamieniona na kościół rzymskokatolicki i od 1951 pełni funkcję kościoła parafialnego pw. Matki Bożej Nieustającej Pomocy. 
Cerkiew znajduje się na Szlaku architektury drewnianej w Województwie Małopolskim. 
Opis.
Jest to cerkiew łemkowska, typ północno-zachodni, wariant młodszy, orientowana, drewniana, konstrukcji zrębowej. Trójdzielna: prezbiterium zamknięte trójbocznie, szersza kwadratowa nawa i prostokątny babiniec. Wieża konstrukcji słupowo-ramowej o pochyłych ścianach, z lekko nadwieszoną pseudoizbicą. Słupy wieży obejmują zachodnią część babińca. Wokół wieży zachata. Wszystkie ściany pobite są gontem, jedynie izbica jest odeskowana pionowo, a łączenia desek zakryto wąskimi listwami.
Nad nawą dach namiotowy z jednym uskokiem w dolnej części, nad wieżą dach namiotowy bez załamań. Nad zachodnią częścią prezbiterium, przylegającą do nawy dach kalenicowy, przechodzący płynnie w dach namiotowy z jednym załamaniem nad wschodnią częścią prezbiterium, krótki dach kalenicowy nad częścią babińca, której nie obejmuje wieża. Wszystkie dachy kryte blachą. Nad wszystkimi częściami jednolite ośmioboczne hełmy baniaste z latarniami pozornymi i żelaznymi krzyżami.
Wewnątrz nad nawą i prezbiterium stropy z fasetami, w babińcu strop płaski. Na ścianach polichromia ornamentalna i figuralna z 1922 r. (w prezbiterium) i 1928 r. (nawa i babiniec). Między prezbiterium a nawą kompletny ikonostas, zbudowany w XIX w. z wykorzystaniem ikon pochodzących z XVII i XVIII w. W prezbiterium XIX w. ołtarz z wprawionymi w boczne ściany skrzyni ołtarzowej XVII-wiecznymi ikonami. W nawie barokowe ołtarze boczne z XVIII w. W północnym słynąca łaskami ikona Opieki Bogurodzicy (Pokrow) z 1721 r., która do 1928 r. znajdowała się w cerkwi w Izbach. Na ścianach kilka innych zabytkowych ikon.
Wokół cerkwi kamienny mur. Na linii cerkwi drewniana bramka z daszkiem namiotowym i hełmem takim samym, jak nad cerkwią. Na zewnątrz muru współczesna, drewniana dzwonnica wykonana w 2003 r. według projektu Zygmunta Lewczuka, nawiązująca proporcjami i baniastym hełmem do samej cerkwi. 

</doc>
<doc id="1055464" url="https://pl.wikipedia.org/wiki?curid=1055464" title="Torteval">
Torteval

Torteval (dgèrnésiais Tortévas) – miasto na wyspie Guernsey (Wyspy Normandzkie); 990 mieszkańców, gęstość zaludnienia 313,9 osób na km² (2006); ośrodek przemysłowy. Nazwa wyspy pochodzi od słowa w języku dgèrnésiais oznaczającego "okrężną dolinę". W centrum miasteczka znajduje się kościół zbudowany w 1818 roku, w którym znajdują się najstarsze na Wyspach Normandzkich dzwony. Południowe wybrzeże wyspy ma budowę klifową. Na północnym zachodzie znajduje się niewielki port rybacki nazywany Portelet.

</doc>
<doc id="1055466" url="https://pl.wikipedia.org/wiki?curid=1055466" title="Prodeinodon">
Prodeinodon

Prodeinodon ("Prodeinodon") – dinozaur z grupy teropodów (Theropoda).
Żył w okresie wczesnej kredy (ok. 130-112 mln lat temu) na terenach Azji. Długość ciała ok. m, wysokość ok. m, masa ok. kg. Jego szczątki znaleziono w Chinach i w Mongolii.
Opisany na podstawie zębów i kilku fragmentów kości.
Gatunki prodeinodona:

</doc>
<doc id="1055467" url="https://pl.wikipedia.org/wiki?curid=1055467" title="Páli">
Páli

Páli – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Páli liczy 358 mieszkańców (2009) i zajmuje obszar 19,58 km².

</doc>
<doc id="1055468" url="https://pl.wikipedia.org/wiki?curid=1055468" title="Pásztori">
Pásztori

Pásztori – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Pásztori liczy 380 mieszkańców (2009) i zajmuje obszar 8,52 km².

</doc>
<doc id="1055470" url="https://pl.wikipedia.org/wiki?curid=1055470" title="Potyond">
Potyond

Potyond – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Potyond liczy 107 mieszkańców (2009) i zajmuje obszar 2,84 km².

</doc>
<doc id="1055472" url="https://pl.wikipedia.org/wiki?curid=1055472" title="Rábacsanak">
Rábacsanak

Rábacsanak – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Rábacsanak liczy 512 mieszkańców (2009) i zajmuje obszar 13,85 km².

</doc>
<doc id="1055474" url="https://pl.wikipedia.org/wiki?curid=1055474" title="Ornitomimoid">
Ornitomimoid

Ornitomimoid ("Ornithomimoides") – dinozaur z grupy teropodów (Theropoda).
Żył w okresie późnej kredy (ok. 89-84 mln lat temu) na terenach subkontynentu indyjskiego. Długość ciała ok. 2 m, wysokość ok. 1 m, masa ok. 40 kg. Jego szczątki znaleziono w Indiach (w stanie Madhya Pradesh).
Gatunki ornitomimoida:

</doc>
<doc id="1055475" url="https://pl.wikipedia.org/wiki?curid=1055475" title="Karl Amadeus Hartmann">
Karl Amadeus Hartmann

Karl Amadeus Hartmann (ur. 2 sierpnia 1905 w Monachium, zm. 5 grudnia 1963 tamże) – niemiecki kompozytor.
Życiorys.
Kształcił się w męskim seminarium nauczycielskim, a następnie w latach 1924–1929 w Królewskiej Akademii Muzycznej w Monachium. Od 1942 pobierał nauki u Antona Weberna w Wiedniu. 
Między 1933 a 1945 rozpowszechnianie jego dzieł było w Niemczech zabronione. W 1945 założył organizację Musica Viva, którą kierował aż do śmierci; wystawiał tu zabronione przez narodowych socjalistów utwory i stworzył forum dla młodych kompozytorów.
Twórczość.
Najbardziej znanym utworem Hartmanna jest opera "Simplicius Simplicissimus" (1935, premiera sceniczna w 1949, nowa wersja 1957). Opera wystawiona została dopiero w 1948, gdyż była zakazana w III Rzeszy. Kompozytor korzystał z wielu gatunków muzycznych; należały do nich marsze, tańce, chorały, piosenki ulicznych śpiewaków, cytował w operze dzieła Johanna Sebastiana Bacha, Igora Strawinskiego i Siergieja Prokofjewa. Cytaty z muzyki żydowskiej podkreślały solidaryzowanie się kompozytora z wyklętą przez narodowy socjalizm sztuką. Cytował również starą pieśń niemiecką "Pieśń Floriana Geyera", co podkreślało związek tragicznego losu tytułowego bohatera opery z losem wielu innych ludzi.
Inne ważniejsze dzieła to pięć krótkich oper "Das Wachsfigurenkabinett" (Gabinet figur woskowych, 1920–1930), osiem symfonii, koncerty solowe, dwa kwartety smyczkowe, "Friede Anno 48" na sopran, chór mieszany i fortepian.
Odznaczony Bawarskim Orderem Zasługi (1959). Został pochowany na Cmentarzu Leśnym w Monachium.

</doc>
<doc id="1055477" url="https://pl.wikipedia.org/wiki?curid=1055477" title="Letnie Grand Prix w skokach narciarskich 1999">
Letnie Grand Prix w skokach narciarskich 1999

Letnie Grand Prix w skokach narciarskich 1999 – 6. edycja Letniego Grand Prix, która rozpoczęła się 7 sierpnia 1999 roku w Hinterzarten, a zakończyła 15 września 1999 w Sapporo. Rozegrano 7 konkursów - 5 indywidualnych oraz 2 drużynowe.

</doc>
<doc id="1055478" url="https://pl.wikipedia.org/wiki?curid=1055478" title="Rábapordány">
Rábapordány

Rábapordány – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Rábapordány liczy 1066 mieszkańców (2009) i zajmuje obszar 21,89 km².

</doc>
<doc id="1055480" url="https://pl.wikipedia.org/wiki?curid=1055480" title="Zamek w Dobczycach">
Zamek w Dobczycach

Zamek królewski w Dobczycach – położony na skalistym wzgórzu nad Rabą, a ściślej nad Jeziorem Dobczyckim, powstałym ze spiętrzenia wód Raby. Zapora jeziora wsparta jest o wzgórze zamkowe.
Zamek królewski położony był w drugiej połowie XVI wieku w powiecie szczyrzyckim województwa krakowskiego. 
Historia.
Prawdopodobnie już na początku XIV wieku istniała tutaj ukształtowana warownia.
Po raz pierwszy źródła pisane wspominają o zamku w 1362 r., jednak już wcześniej miejsce to było ufortyfikowane, ponieważ w 1311 r., podczas trwającego w Krakowie buntu wójta Alberta, król Władysław I Łokietek właśnie w Dobczycach wydał dokument pozbawiający dóbr zbuntowanych mieszczan krakowskich. 
Pierwotnie zamek zajmował najwyższą partię wzgórza i składał się tylko z cylindrycznej wieży o średnicy około 9 m, otoczonej drewniano-ziemnymi umocnieniami. Zamek stanowił militarną ochronę komory celnej, która istniała tu być może już w XIII wieku, a jej funkcjonowanie potwierdza dokument z 1359 roku. W 1359 roku zamek z okolicznymi ziemiami znalazł się w zarządzie Mikołaja Wierzynka, który utrzymywał je do roku 1379 roku kiedy to powróciły do rąk królewskich. W kolejnych wiekach zamek doczekał się gruntownej przebudowy. Składał się z zamku górnego i dolnego. 
W czasach Kazimierza Wielkiego mury miały od 5 do 9 metrów grubości, a zamek był silnie ufortyfikowaną twierdzą. W 1390 król Władysław Jagiełło nadał zamek wraz z włościami Klemensowi z Moskorzowa za zasługi. Po śmierci Klemensa zamkiem zarządzali potomkowie Klemensa – Kamienieccy i Lanckorońscy. W 1398 roku zamek był miejscem pobytu króla Władysława Jagiełły i jego żony Jadwigi. W 1467 r. zamek opanowali „Bracia Żebracy”, czyli niepłatni polscy żołnierze, których z zamku wyrzuciły wojska starosty krakowskiego Mikołaja Pieniążka i następnie zdobyły ich ufortyfikowaną siedzibę na Górze Wapiennej, nazwanej po tym wydarzeniu „Trupielec”. Na zamku Jan Długosz nauczał dzieci Kazimierza Jagiellończyka – królewiczów Zygmunta, Aleksandra, Władysława, Fryderyka, Jana i Kazimierza.
W 1473 r. przez kilka miesięcy przebywał tu królewicz Kazimierz po powrocie z nieudanej wyprawy po koronę węgierską. W latach 1519-1549 tenutę dobczycką dzierżył Stanisław Czarny z Witowic, który w 1527 roku otrzymał zamek w dożywotnie posiadanie. Następnie warownia przeszła na własność Burzeńskich h. Poraj i Bonerów, a od 1585 roku Lubomirskich. 
Za rządów Sebastiana Lubomirskiego, pełniącego urząd starosty w latach 1585-1613, zamek dobczycki przeżywał swoją świetność. Sebastian Lubomirski w latach 1593-1594 gotycką warownię przebudował na renesansową rezydencję - założono wtedy zegar na wieży, wzniesiono kaplicę w miejscu bramy z XIII w., a nawet fontannę. W 1611 r. odbyło się tu wesele córki Sebastiana Lubomirskiego, Barbary z Janem Zebrzydowskim, na które przybył biskup krakowski Piotr Tylicki. W 1620 r. zamek miał 70 pomieszczeń i 3 wieże. 
Zamek nie ucierpiał w trakcie pierwszego potopu szwedzkiego. W 1660 r. starosta Michał Jordan wzmocnił mury warowni, jednak podczas drugiej inwazji Szwedów w 1702 roku zamek został zniszczony i odtąd zaczął podupadać. Dzieło zniszczenia pogłębił pożar w 1735 roku. 
W XIX w. zaczęto go stopniowo rozbierać. Dopiero po 1901 roku przeprowadzono tutaj pierwsze prace zabezpieczające.
W 1960 roku za sprawą nauczyciela Władysława Kowalskiego (późniejszego kustosza) rozpoczęto na wzgórzu zamkowym prace wykopaliskowe. Po wielu latach prac odrestaurowano i odbudowano część zamku. Powstało tutaj muzeum PTTK.
Atrakcją wzgórza zamkowego jest punkt widokowy na Pogórze i Beskidy.

</doc>
<doc id="1055481" url="https://pl.wikipedia.org/wiki?curid=1055481" title="Rábasebes">
Rábasebes

Rábasebes – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Rábasebes liczy 100 mieszkańców (2009) i zajmuje obszar 5,39 km².

</doc>
<doc id="1055483" url="https://pl.wikipedia.org/wiki?curid=1055483" title="Rábaszentandrás">
Rábaszentandrás

Rábaszentandrás – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Rábaszentandrás liczy 505 mieszkańców (2009) i zajmuje obszar 11,6 km².

</doc>
<doc id="1055484" url="https://pl.wikipedia.org/wiki?curid=1055484" title="Blanc guenar">
Blanc guenar

Blanc Guénar lub Guénar – francuska moneta groszowa bita od 1385 roku, za czasów Karola VI. 
Była bita ze srebra, miała wagę ok. 3,26 g z czego 1.63 gramów to srebro. Zastąpiona w 1417 r. przez florette.

</doc>
<doc id="1055485" url="https://pl.wikipedia.org/wiki?curid=1055485" title="Centisimo">
Centisimo



</doc>
<doc id="1055486" url="https://pl.wikipedia.org/wiki?curid=1055486" title="Crown">
Crown

Korona (ang. "Crown") wcześniej zwana koroną podwójnej róży (ang. "Crown of the double rose") – brytyjska jednostka monetarna o wartości 5 szylingów, wprowadzona przez reformę monetarną króla Henryka VIII; w obiegu w latach 1526-1965.
Pierwsze monety były bite ze złota, zaś pierwsze srebrne pojawiły się za rządów Edwarda VI.
Historia.
Bite przez wszystkich monarchów, od Elżbiety I do Elżbiety II. "Gothic" królowej Wiktorii z 1847 roku (wybito zaledwie 8000 dla uczczenia neogotyku w architekturze), również jest zaliczany w poczet koron.
Korona była dużą monetą, która nie najlepiej funkcjonowała na rynku, jednakże była bita na okazję koronacji nowego władcy (co potwierdza się od panowania Jerzego IV).
"Oplecione" korony Jerzego V były bite w małych ilościach między 1927 a 1936, miały na rewersie wieniec i funkcjonowały jako prezent gwiazdkowy. Emisja z 1927 roku była nakładem czysto kolekcjonerskim.
Korona warta była 5 szylingów lub 60 pensów przed wprowadzeniem reformy dziesiętnej w lutym 1971.

</doc>
<doc id="1055487" url="https://pl.wikipedia.org/wiki?curid=1055487" title="Mykoła Czarnecki">
Mykoła Czarnecki



</doc>
<doc id="1055488" url="https://pl.wikipedia.org/wiki?curid=1055488" title="Rábatamási">
Rábatamási

Rábatamási – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Rábatamási liczy 997 mieszkańców (2009) i zajmuje obszar 21,76 km².

</doc>
<doc id="1055494" url="https://pl.wikipedia.org/wiki?curid=1055494" title="Dwojak (moneta)">
Dwojak (moneta)

Dwojak – gatunek srebrnej monety odpowiadający dwóm groszom. 
Na terytorium państwa Jagiellonów moneta dwugroszowa pojawiła się po raz pierwszy w ramach domniemanej litewskiej reformy monetarnej Zygmunta II Augusta z 1565 r. Gatunek ten, podobnie jak czworak, miał dopomóc w zharmonizowaniu systemów monetarnych Korony i Litwy. Przy obowiązującej relacji: 
4 grosze litewskie = 5 groszy polskich, 
dwugrosz był odpowiednikiem czterech półgroszy litewskich albo pięciu koronnych. Dwojaki Zygmunta Augusta bito wyłącznie w 1565 r. ze srebra próby 875 o masie 1,82 grama. 
Po raz drugi monetę dwugroszową (dwojaka) wypuszczono w okresie Jana Kazimierza, bijąc ją już na nieco większą skalę w latach: 
w wielu mennicach, zarówno koronnych, jak i miejskich (Gdańsk, Toruń, Elbląg). Były to monety o masie 1,25 grama srebra próby 438. 
Następne dwojaki pojawiły się w wyniku reformy z 1766 r. Związek tych monet z poprzednikami można co najwyżej nazwać nominalnym. Dwugroszówki były elementem systemu, w którym zdefiniowano zarówno grosze srebrne jak i miedziane. Bito jedynie 2 grosze srebrne, które potocznie nazywano półzłotkiem (3,34 grama srebra próby 438). Druga reforma monetarna czasów stanisławowskich – ta z 1787 r. – skasowała ten gatunek pieniądza. 
Od 1924 r. w Polsce praktycznie nieprzerwanie znajdują się w obiegu monety zdawkowe o nominale 2 grosze. 

</doc>
<doc id="1055496" url="https://pl.wikipedia.org/wiki?curid=1055496" title="24 Hours of Daytona">
24 Hours of Daytona

Rolex 24 at Daytona (Daytona 3 Hour Continental (1962–1963), Daytona 2000 (1964–1965), 24 Hours of Daytona (1966–1971, 1973, 1975–1977), 6 Hours of Daytona (1972), 24 Hour Pepsi Challenge (1978–1983), SunBank 24 at Daytona (1984–1991)) – 24-godzinny wyścig samochodowy w USA organizowany corocznie na torze Daytona International Speedway. Zawody mają podobny format do wyścigu 24h Le Mans.
Po raz pierwszy wyścig został zorganizowany w 1962 roku w formacie 3-godzinnego wyścigu. Od 1964 roku wyścig był rozgrywany na dystansie 2000 km (1220 mil). Było to dwukrotnie więcej niż popularne europejskie wyścigi na 1000 km rozgrywane na torach Nürburgring, Spa czy Monza. Jedynie 24-godzinne wyścigi były wtedy dłuższe, ponieważ pokonanie 2000 km zajmowało kierowcom około 12 godzin. W roku 1966 ponownie zmieniono formułę zawodów – odtąd był to wyścig 24-godzinny.

</doc>
<doc id="1055499" url="https://pl.wikipedia.org/wiki?curid=1055499" title="Merozaur">
Merozaur

„Merozaur” („Merosaurus newmani”) – nieformalna nazwa dinozaura z grupy teropodów (Theropoda) żyjącego we wczesnej jurze (hettang, synemur lub pliensbach) na terenach obecnej Europy. Przypisywane mu skamieniałości – koniec dalszy kości udowej i końce bliższe kości piszczelowej i strzałkowej oznaczone BMNH 39496, a także niekompletną lewą kość udową oznaczoną GSM 109560 i paliczek oznaczony GSM 109561 – znaleziono w Anglii (w hrabstwie Dorset).
Jako pierwszy wyżej wymienione skamieniałości opisał Richard Owen; należały one do zbioru skamieniałości, na podstawie którego Owen opisał gatunek "Scelidosaurus harrisonii". Późniejsi autorzy odkryli jednak, że w rzeczywistości kości te należą do teropodów. Paleontolodzy Samuel Welles i H. Philip Powell pracowali nad rewizją europejskich teropodów, w ramach której planowali wyróżnić na podstawie tych skamieniałości nowy gatunek „Merosaurus newmani”; ostatecznie jednak rewizja ta nie została przez nich opublikowana. Ich manuskrypt uzupełnił i wydrukował Stephan Pickering w 1995 roku; jednak nie spełnił on kryteriów wymaganych przez Międzynarodowy Kodeks Nomenklatury Zoologicznej dla publikacji, w których nazywane są nowe taksony. W związku z tym do czasu opublikowania wymaganego opisu „Merosaurus” pozostaje "nomen nudum".
Nie jest pewne, czy wszystkie przypisywane „merozaurowi” skamieniałości reprezentują ten sam takson, ani jaka jest pozycja filogenetyczna ich właścicieli w obrębie teropodów. Newman (1968) uznał, że skamieniałości „merozaura” należą do teropoda z rodziny megalozaurów; Naish i Martill (2007) ograniczyli się do uznania tych kości za należące do przedstawiciela kladu Tetanurae, a Benson (2010) stwierdził, że wszystkie te kości można jedynie uznać za należące do teropodów o niepewnej pozycji filogenetycznej.

</doc>
<doc id="1055500" url="https://pl.wikipedia.org/wiki?curid=1055500" title="Półkopek">
Półkopek

Półkopek – moneta o wartości pół kopy, czyli 30 groszy. Pierwszy raz wybita w srebrze za panowania Zygmunta II Augusta w 1564 r. Istnieją opinie, że była to pierwsza moneta systemu złotowego. 
XXI-wieczni autorzy uważają, że uznanie półkopka za protoplastę polskiego złotego jest twierdzeniem błędnym, a co najmniej pochopnym. Wartość monety wynosiła rzeczywiście 30 groszy, ale litewskich, a nie polskich, co przy relacji: 4 grosze litewskie = 5 groszy polskich oznacza 37½ grosza polskiego, czyli 1 złoty polski i 7½ grosza polskiego.
Niekiedy moneta ta nazywana jest "talarem litewskim", ale kurs talara dobrej jakości był podówczas niższy – 33 grosze polskie.

</doc>
<doc id="1055502" url="https://pl.wikipedia.org/wiki?curid=1055502" title="Rábcakapi">
Rábcakapi

Rábcakapi – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Rábcakapi liczy 177 mieszkańców (2009) i zajmuje obszar 7,87 km².

</doc>
<doc id="1055504" url="https://pl.wikipedia.org/wiki?curid=1055504" title="Franciszek Pudo">
Franciszek Pudo

Kpt. Franciszek Pudo ps. "Sokół" (ur. 9 grudnia 1909 w podskalbmierskiej wsi Topola, zm. 5 sierpnia 1944) – polski oficer.
Urodził się w chłopskiej rodzinie Wojciecha i Agnieszki Pudów, którzy poza Franciszkiem mieli jeszcze czterech synów, wszystkich żołnierzy Armii Krajowej: Józefa, Stanisława ps. "Topór", Stefana ps. "Kruk" i najmłodszego Henryka, mieszkającego obecnie w Topoli.
Franciszek Pudo do szkoły powszechnej uczęszczał w Topoli, a ukończył ją w Kazimierzy Wielkiej. Następnie w Krakowie uczęszczał do gimnazjum pijarów. Po ukończeniu gimnazjum powołany został do wojska. Oficerskie szlify zdobywał w Dywizyjnej Szkole Podchorążych Rezerwy Piechoty. Służył w 4. PP Legionów w Kielcach, a następnie jako dowódca kompanii w Junackich Hufcach Pracy przy budowie fortyfikacji w rejonie Łomży i Ostrołęki. W tym też czasie ożenił się z Zofią z Ruszczyńskich, pochodzącą z Przasnysza, która jeszcze do niedawna przyjeżdżała z Wrocławia na grób męża do Skalbmierza.
Ppor. rez. Franciszek Pudo uczestniczył w kampanii wrześniowej, a następnie wrócił do domu i zajął się pracą w gospodarstwie rodziców. Przez krótki czas pracował również w Spółdzielni Ogrodniczej w Kazimierzy Wielkiej.
Od listopada 1939 roku brał udział w tworzeniu konspiracji w Skalbmierzu, z zadaniem stworzenia placówki ruchu oporu w Topoli. W niedalekiej przyszłości został komendantem konspiracyjnej szkoły podoficerskiej w Placówce "Skowronek" (Skalbmierz). Brał udział w wielu akcjach bojowych m.in. w rozbiciu magazynu zbożowego w Skalbmierzu 6 września 1943 roku. W okresie Republiki Partyzanckiej był dowódcą wyborowego oddziału "Dominiki – Kasi", w skład którego wchodzili najlepiej wyszkoleni żołnierze skalbmierskiego podziemia. Na czele tego oddziału walczył pod Sielcem 26 lipca 1944 roku i w obronie spacyfikowanego Skalbmierza 5 sierpnia 1944 roku, gdzie poległ w pierwszej fazie bitwy.
Jego imieniem nazwano jedną z głównych ulic w Skalbmierzu.

</doc>
<doc id="1055505" url="https://pl.wikipedia.org/wiki?curid=1055505" title="Baśnie (komiks)">
Baśnie (komiks)

Baśnie (tytuł oryginału: "Fables") – amerykańska seria komiksowa, której twórcami są Bill Willingham (scenariusz) oraz Mark Buckingham, Craig Hamilton, Steve Laialoha i Lan Medina (rysunki). Jest to wielokrotnie nagradzana opowieść o postaciach z baśni, których świat miesza się ze światem ludzi.
"Baśnie" ukazywały się od maja 2002 do lipca 2015 roku w formie miesięcznika nakładem wydawnictwa DC Comics w imprincie Vertigo. Łącznie ukazało się 150 zeszytów. Po polsku serię opublikowało wydawnictwo Egmont Polska w latach 2007–2017 w formie tomów zbiorczych.

</doc>
<doc id="1055506" url="https://pl.wikipedia.org/wiki?curid=1055506" title="Sopronnémeti">
Sopronnémeti

Sopronnémeti – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Sopronnémeti liczy 277 mieszkańców (2009) i zajmuje obszar 7,09 km².

</doc>
<doc id="1055508" url="https://pl.wikipedia.org/wiki?curid=1055508" title="Bolesław Feliks Stachoń">
Bolesław Feliks Stachoń

Bolesław Feliks Stachoń (ur. 18 maja 1897 w Woli Wadowskiej, zm. 4 lipca 1941 nad Holandią) – pułkownik pilot Wojska Polskiego i Polskich Sił Powietrznych w Wielkiej Brytanii, pośmiertnie mianowany na stopień generała brygady, kawaler Orderu Virtuti Militari.
Życiorys.
Urodził się 18 maja 1897 w majątku Kądzielnia we wsi Wola Wadowska, w rodzinie Wojciecha i Honoraty z Dobrowolskich. Był bratem: Stefanii (ur. 1894), Karoliny Stachoń-Weit (1895–1987), Władysława (1902–1977) i Marii (1918–1922). Jego dziadek Jakub Dobrowolski pełnił obowiązki kasjera miejskiego Ropczyc, a następnie wiceburmistrza (od 1878) i burmistrza Ropczyc (1892–1895).
Uczęszczał do Gimnazjum Klasycznego w Dębicy, w którym w 1915 zdał maturę. Działał w dębickiej Drużynie Strzeleckiej. Następnie ukończył studia na Wydziale Budowy Maszyn Politechniki Lwowskiej. 
W czasie I wojny światowej wcielony 15 października 1915 do cesarsko-królewskiej Obrony Krajowej, służył w 17 Pułku Piechoty Obrony Krajowej. Po ukończeniu szkoły oficerskiej piechoty w Lubaczowie (marzec 1916) skierowany na front włoski w składzie 33 Pułku Piechoty Obrony Krajowej, który w następnym roku został przemianowany na Pułk Strzelców Nr 33. W maju 1918 ukończył kurs karabinów maszynowych w Trebinie i otrzymał nominację na stopień podporucznika ze starszeństwem z 1 listopada 1917. Powrócił do kraju i od 8 listopada 1918 dowodził kompanią Karabinów Maszynowych Baonu Zapasowego „Ziemi Ropczyckiej”, z którą dotarł do Przemyśla.
Od listopada 1918 do grudnia 1919 dowodził kompanią i batalionem w Pułku Ziemi Ropczyckiej, a następnie w 37 pułku piechoty Ziemi Łęczyckiej. 25 lutego 1920 został warunkowo (do czasu zakończenia prac Komisji Weryfikacyjnej) mianowany z dniem 1 grudnia 1919 na stopień porucznika w piechocie. Uczestniczył w wojnie polsko-ukraińskiej i polsko-bolszewickiej. Walczył w wyprawie kijowskiej i bitwie warszawskiej. Szczególnie zasłużył się w walkach na froncie ukraińskim, za które został później odznaczony Orderem Virtuti Militari.
Ranny pod Płońskiem 18 sierpnia. 20 września, po wyleczeniu, został przydzielony do batalionu zapasowego 37 pułku piechoty na stanowisko dowódcy kompanii karabinów maszynowych. 30 listopada tego roku został urlopowany celem ukończenia studiów. 1 sierpnia 1921, na własną prośbę, wrócił do służby w baonie zapasowym 37 pp. 27 października tego roku został odkomenderowany na kurs dowódców batalionów w Głównym Centrum Wyszkolenia Piechoty w Rembertowie. 3 maja 1922 został zweryfikowany w stopniu kapitana ze starszeństwem z 1 czerwca 1919 roku i 1541. lokatą w korpusie oficerów piechoty, a jego oddziałem macierzystym był wówczas 72 pułk piechoty w Radomiu. W tym samym roku ukończył Niższą Szkołę Pilotażu w Bydgoszczy i Wyższą Szkołę Pilotów w Grudziądzu. W 12 stycznia 1923 przejął po kpt. Władysławie Kalkusie dowództwo nad 6 Eskadrą Wywiadowczą. Od grudnia 1923 do 15 lipca 1924 pracował w Departamencie IV MSWojsk. W sierpniu tego roku przekazał dowództwo eskadry kpt. obs. Zygmuntowi Pistlowi i przeniesiony został do Centralnych Zakładów Lotniczych w Warszawie na stanowisko oblatywacza. W latach 1925–1926 był pilotem doświadczalnym w Polskiej Misji Zakupów w Paryżu. Następnie zajmował stanowiska komendanta parku lotniczego w 11 Pułku Myśliwskim w Lidzie i 6 Pułku Lotniczym we Lwowie. 12 kwietnia 1927 został mianowany na stopień majora ze starszeństwem z 1 stycznia 1927 i 6. lokatą w korpusie oficerów lotnictwa. Z dniem 30 czerwca tego roku, na własną prośbę, został przeniesiony do rezerwy. 24 sierpnia 1927 roku zarządzenie Prezydenta RP o przeniesieniu go do rezerwy zostało unieważnione. W latach 1928–1929 był szefem pilotażu w Centralnej Szkole Podoficerów Pilotów Lotnictwa w Bydgoszczy, a w latach 1929–1932 komendantem Lotniczej Szkoły Strzelania i Bombardowania w Grudziądzu. Z dniem 7 stycznia 1930 został przydzielony na trzymiesięczny kurs oficerów sztabowych lotnictwa przy Wyższej Szkole Wojennej.
W październiku 1931 ukończył kurs szybowcowy, a we wrześniu 1932 uzyskał kategorię C pilota szybowcowego w Bezmiechowej. Uczestniczył w tworzeniu szybownictwa w Polsce: współorganizował Wojskowy Obóz Szybowcowy w Ustjanowej i pełnił tam funkcję komendanta I Kursu Szybowcowego (czerwiec 1934), przetłumaczył niemiecki podręcznik, „Praktyczny podręcznik pilota szybowcowego” (E. Bachema), był to pierwszy tego typu podręcznik wydany w Polsce.
5 marca 1934 został awansowany na stopień podpułkownika ze starszeństwem z 1 stycznia 1934 i 4. lokatą w korpusie oficerów aeronautyki. 18 stycznia 1936 został zwolniony ze stanowiska komendanta szkoły i oddany do dyspozycji dowódcy 3 Grupy Aeronautycznej z równoczesnym skierowaniem do Moskwy w charakterze szefa misji lotniczej. Od 5 maja 1936 do sierpnia 1939 dowodził 4 Pułkiem Lotniczym w Toruniu. W międzyczasie ukończył kurs informacyjny w Centrum Wyszkolenia Piechoty w Rembertowie (19–31 października 1936) oraz I Kurs Wyższej Szkoły Lotniczej w Warszawie (1 listopada 1936 – 3 listopada 1937). Na stopień pułkownika został mianowany ze starszeństwem z dniem 19 marca 1939 i 2. lokatą w korpusie oficerów lotnictwa, grupa liniowa.
W latach 1936–1939 był członkiem Aeroklubu Pomorskiego. Był pilotem bardzo wszechstronnym, od lekkich maszyn turystycznych i szybowców, przez samoloty obserwacyjne, liniowe, do myśliwców i wielosilnikowych bombowców. Był pierwszym w Polsce pilotem wiropłata, sprowadzając lotem z Anglii do Polski zakupiony wiatrakowiec Cierva C.30A i lądując po trudnym przelocie (w warunkach zimowych) w Warszawie 10 grudnia 1934.
W kampanii wrześniowej 1939 dowodził lotnictwem i obroną przeciwlotniczą Armii „Pomorze”. Ewakuował się do Rumunii. W ambasadzie RP w Bukareszcie kierował (październik – listopad) akcją przerzutu polskich lotników do Francji. Wstąpił do Polskich Sił Powietrznych, otrzymał numer służbowy RAF 76608. 18 grudnia 1939 objął dowództwo nad Obozem Lotnictwa Polskiego w Eastchurch w Wielkiej Brytanii, 1 lipca 1940 został przeniesiony na stanowisko komendanta stacji RAF w Bramcote. Był również komendantem polskiej Stacji Lotniczej w Swinderby. Na własną prośbę przeszedł do służby w linii i po przeszkoleniu na samolotach „Wellington” latał jako drugi pilot w 301 Dywizjonie Bombowym. Zginął 4 lipca 1941 podczas lotu na bombardowanie Bremy. Jego samolot zestrzeliły myśliwce niemieckie k. Absen w Holandii. Reszta załogi uratowała się i dostała do niewoli. Został pochowany na cmentarzu Exloermond Odoorn Prenthe (grób 1, rząd 4, działka płd.-wsch.). W 1962 prochy pułkownika spoczęły na cmentarzu wojskowym w Bredzie w Holandii.
Generał broni Władysław Anders mianował go pośmiertnie na stopień generała brygady ze starszeństwem z dniem 1 stycznia 1964.
Bolesław Feliks Stachoń był żonaty z Jadwigą Marią z Konopińskich, z którą miał syna Zygmunta (ur. 14 października 1927).
Upamiętnienie.
Jego imię nadano Szkole Podstawowej w Woli Wadowskiej.

</doc>
<doc id="1055510" url="https://pl.wikipedia.org/wiki?curid=1055510" title="Sheffield (album)">
Sheffield (album)

Sheffield – siódmy album grupy Scooter wydany w 2000 roku. Promujące go utwory to "I'm Your Pusher" i "She's The Sun".

</doc>
<doc id="1055511" url="https://pl.wikipedia.org/wiki?curid=1055511" title="Szany">
Szany

Szany – wieś i gmina w północno-zachodniej części Węgier, w pobliżu miasta Csorna. Gmina liczy 2064 mieszkańców (styczeń 2011) i zajmuje obszar 34,13 km².
Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.

</doc>
<doc id="1055514" url="https://pl.wikipedia.org/wiki?curid=1055514" title="Trzy po trzy – Numery z kwatery">
Trzy po trzy – Numery z kwatery

Trzy po trzy − Numery z kwatery − polski serial z gatunku sketch comedy, emitowany w niedziele o godz. 22.50 na antenie TVN od 9 września do 9 grudnia 2007, oparty na niemieckim formacie "Die Dreisten Drei" emitowanego na kanale Sat.1.
Charakterystyka serialu.
Każdy jego odcinek składał się z kilkunastu krótkich skeczy. Wszystkie luźno powiązane ze sobą scenki odgrywane były przez tych samych aktorów, wcielających się w różne postacie. Jednym z powracających motywów było wspólne życie w jednym mieszkaniu (tytułowej kwaterze) trójki lokatorów. Przedstawiony humor sytuacyjny obejmował szerokie spektrum − od sprośnego dowcipu po czarny humor. 
Serial oglądany był przez ponad 2 miliony widzów, czemu TVN zanotował najwyższy wynik oglądalności w paśmie wieczornym.
Poszczególne skecze są zbliżone do wersji niemieckiej oraz dostosowane do polskich realiów. Zadbano także o fizyczne podobieństwo głównych aktorów w obu wersjach.

</doc>
<doc id="1055516" url="https://pl.wikipedia.org/wiki?curid=1055516" title="Szil">
Szil

Szil – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Szil liczy 1235 mieszkańców (2009) i zajmuje obszar 31,03 km².

</doc>
<doc id="1055518" url="https://pl.wikipedia.org/wiki?curid=1055518" title="Qubus Hotel">
Qubus Hotel

Qubus Hotel – polska sieć hoteli należąca do norweskiej spółki Caiano AS. Oferuje obiekty przeznaczone dla biznesu i turystów indywidualnych. W jej skład wchodzi 11 hoteli trzy- i czterogwiazdkowych z 2161 miejscami noclegowymi oraz 39 salami konferencyjnymi.
Obiekty sieci zlokalizowane są w Bielsku-Białej, Gdańsku, Gliwicach, Głogowie, Gorzowie Wielkopolskim, Kielcach, Krakowie, Legnicy, Łodzi, Wrocławiu i Zielonej Górze. Sieć zatrudnia obecnie prawie 700 pracowników. W 2015 roku spółka otworzyła Hotel Alto w Żorach, wprowadzając do swojego portfolio nowy brand dedykowany miastom średniej wielkości.
Historia sieci.
Pierwszy hotel został otwarty we wrześniu 1996 roku w Zielonej Górze. Kolejne obiekty uruchomiono następnie w Gorzowie Wielkopolskim (2000 rok), Złotoryi, Wrocławiu i Głogowie (2001), Legnicy (2002), Gliwicach (2003), Krakowie, Kielcach i Łodzi (2006), Gdańsku (2009) i ostatnio w Bielsku-Białej (2011). W 2007 roku głównym właścicielem sieci została norweska spółka Caiano AS z siedzibą w Haugesund, która inwestuje także w transport morski, nieruchomości, rybołówstwo oraz winnicę we Włoszech. Qubus Hotel jest laureatem takich nagród jak Gazela Biznesu, Gepard Biznesu, Solidny Pracodawca, Inwestor w Kapitał Ludzki, Best Hotel Award, TripAdvisor for Bussiness, Top Rated Hotel itp.

</doc>
<doc id="1055522" url="https://pl.wikipedia.org/wiki?curid=1055522" title="Szilsárkány">
Szilsárkány

Szilsárkány – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Szilsárkány liczy 662 mieszkańców (2009) i zajmuje obszar 16,68 km².

</doc>
<doc id="1055525" url="https://pl.wikipedia.org/wiki?curid=1055525" title="Hrubieszowska Kolej Dojazdowa">
Hrubieszowska Kolej Dojazdowa

Hrubieszowska Kolej Dojazdowa (w skrócie HKD) – nazwa sieci kolei wąskotorowych istniejących na terenie powiatów hrubieszowskiego, tomaszowskiego, chełmskiego i zamojskiego w XX wieku.
Historia.
Początek sieci dał kilkukilometrowy odcinek Poturzyn – Kryłów otwarty w 1901 r., wówczas jeszcze kolejki konnej (o rozstawie 750 mm), dowożącej z cukrowni w Poturzynie cukier do portu rzecznego w Kryłowie i dalej rzekę Bug, do klientów. W 1902 r. cukrownia w Mirczu wybudowała linie do Wronowic o długości 14 km i do Modryńca, natomiast w tym samym roku cukrownia Nieledew linię do Mojsławic. W późniejszych latach do 1913 cukrownia Nieledew wybudowała linie przez Trzeszczany do Grabowca, do oraz do położonych nad rzeką Huczwą Podhorzec, a także odcinek Werbkowice – Kosmów i odnogę do linii Mircze – Wronowice. Kolej przewoziła cukier pomiędzy cukrowniami i składami oraz buraki cukrowe, masowo kontraktowane przez okolicznych rolników.
Podczas I wojny światowej wycofujące się rosyjskie wojska rozebrały odcinki Werbkowice – Kosmów i Mircze – Wronowice. Po zajęciu terenu przez wojska państw centralnych zostały wybudowane między sierpniem i październikiem 1915 r. przez niemieckie jednostki wojskowe z wykorzystaniem miejscowych chłopów linie Uhnów – Hrubieszów oraz odnogi zachowanej kolei cukrowni Nieledew Grabowiec – Miączyn – Zamość i Nieledew – Hrubieszów – Wygadanka – Uściług – Włodzimierz Wołyński. W 1916 linie zostały przejęte przez zarząd austriacki, pod którym kolej została ulepszona i przebudowana z wykorzystaniem materiałów przechowywanych w forcie w Bakończycach należącego do Twierdzy Przemyśl i szyn wykonanych w zakładzie w (obecnie dzielnica Miszkolca) do charakterystycznego dla Austro-Węgier rozstaw torów 760 mm. Zbudowano wtedy nowe odcinki: Gozdów – Nieledew, Hrubieszów – Horodło – Uściług – Włodzimierz z odnogą Horodło – Czerniawka, Nieledew – Wojsławice, Łaszczów – Wożuczyn. Pod zarządem niemieckim i austriackim linie HKD służyły wyłącznie do celów militarnych. Dopiero 11 października 1917 r. zostały udostępnione pasażerom. Po wybudowaniu w 1917 r. linii normalnotorowej Zamość – Hrubieszów 15 lutego 1918 zamknięto, a następnie rozebrano odcinki Trzeszczany – Grabowiec – Miączyn – Zamość i Nieledew – Hrubieszów – Wygadanka – Uściług – Włodzimierz. Według niektórych źródeł istniały również inne koleje polowe zbudowane na czas działań wojennych i zdemontowane po ich zakończeniu, wśród nich Hrubieszów – Mircze, Hrubieszów – Małków – Dołhobyczów – Poturzyn – Bełz, Małków – Kryłów – Włodzimierz, Nieledew – Terebiń – Łaszczów – Pieniany – Uhnów, brak jednak dokładniejszych danych na ich temat.
W 1918 r. sieć kolei przeszła pod administrację polską. Wykonano wówczas szereg inwestycji. Zbudowano siedzibę zarządu HKD oraz wieżę wodną w Hrubieszowie, budynki dworców w Werbkowicach, Turkowicach, Łaszczowie i Gozdowie, odbudowano linię Werbkowice – Kosmów (w latach 1922–1928), wybudowano linie Dziekanów – Matcze – Strzelce oraz gospodarcze kolejki do posiadłości rolnych odchodzące od linii normalnotorowej Koniuchy – Honiatycze, Miączyn – Dub i Cześniki – Horyszów (zlikwidowane po II wojnie światowej). Jednocześnie zlikwidowano odcinki Szpikołosy – Włodzimierz Wołyński i Horodło – Czerniawka w dniu 1 listopada 1925. Wymieniono również prowizoryczne drewniane mosty na mocne stalowe konstrukcje. Istniały też plany budowy linii Wojsławice – Chełm i Dziekanów – Strzyżów.
Pod koniec dwudziestolecia międzywojennego sieć kolei wąskotorowej wyglądała następująco: istniał odcinek główny Hrubieszów – Gozdów – Werbkowice – Łaszczów – Uhnów (wykorzystywany w ruchu pasażerskim i towarowym), od którego odchodziły linie Wojsławice – Gozdów (wykorzystywany w ruchu pasażerskim i towarowym), Dziekanów – Matcze – Strzelce (wykorzystywany w ruchu towarowym), Werbkowice – Kosmów (wykorzystywany w ruchu towarowym) i Łaszczów – Wożuczyn (wykorzystywany w ruchu pasażerskim i towarowym). Niesprzężony z siecią pozostał odcinek Poturzyn – Kryłów.
W latach 1939–1944 linie HKD były pod administracją niemiecką i nosiły nazwę „Schmalspurbahn Hrubieszów”. W 1941 r. wybudowano odcinek Dziekanów – Strzyżów. Odcinek Poturzyn – Kryłów uzyskał połączenie z główną siecią przez budowę odcinków Łaszczów – Poturzyn i Kosmów – Kryłów. Równolegle rozebrano odcinek Wojsławice – Uchanie. 15 marca 1944 r. doszło do tragedii – na teren stacji w Gozdowie wtargnęli upowcy i zabili kilkunastu kolejarzy. W sytuacji zagrożenia, ruch na kolei zamarł na kilka miesięcy. Odcinki Witków – Kryłów i Kryłów – Kosmów zostały rozebrane w 1949 r. W 1951 roku wskutek wymiany terenów przygranicznych główny szlak kolejowy został skrócony do wsi Byków (obecnie Magdalenka).
W latach 50. XX wieku doszło do największej w historii HKD inwestycji – wymieniono rozstaw torów z obowiązującego w zaborze austriackim 760 na 750 mm oraz przeniesiono zaplecze techniczne z Gozdowa do Werbkowic, gdzie w 1963 została otwarta nowoczesna cukrownia. Jednak w późniejszym okresie, z powodu rozwoju transportu samochodowego, a co za tym idzie zmniejszania się liczby przewozów kolejowych, zaprzestano budowy nowych odcinków, zaprzestano modernizacji, a co więcej kolej powoli zaczęto likwidować. W 1958 r. zlikwidowano i rozebrano odcinek Strzelce – Matcze, a w 1970 r. odcinek Werbkowice – Kosmów. Stopniowo ograniczano także ruch pasażerski. 1 stycznia 1985 r. zamknięto i przeznaczono do rozbiórki odcinki Werbkowice – Byków, Łaszczów – Wożuczyn i Łaszczów – Witków, po śladzie których zbudowano w latach 1987–1988 linię normalnotorową prowadzącą z Werbkowic do planowanej cukrowni w Tyszowcach, jednakże cukrownia ostatecznie nie powstała, a linię kolejową rozebrano w latach 2000–2001.
Na przełomie lat 80. i 90. podjęto decyzję o całkowitej likwidacji Hrubieszowskiej Kolei Dojazdowej z powodu nierentowności, a także zniszczonego taboru i braku środków na jego naprawę. Wobec tego 28 kwietnia 1989 r. zamknięto odcinki Gozdów – Nieledew i Szpikołosy – Matcze, 8 maja 1991 r. zawieszono ruch na ostatnich czynnych odcinkach Werbkowice – Hrubieszów – Strzyżów, Gozdów – Nieledew oraz Dziekanów – Szpikołosy, natomiast już 17 maja postanowiono je zlikwidować całkowicie, niedługo potem rozpoczęto rozbiórkę torów. Przedstawicielom Towarzystwa Miłośników Kolei, 27 listopada 1992 r. udało się odcinek kolei Hrubieszów – Werbkowice wraz z układem przestrzennym wpisać na listę zabytków (nr A/502). 12 lipca 1993 grupa miłośników kolei zorganizowała specjalny przejazd na trasie Hrubieszów – Werbkowice. We wrześniu 1993 rozebrano odcinek Dziekanów – Husynne, a następnie Hrubieszów – Dziekanów. Resztki taboru znajdujące się na stacji Hrubieszów Wąskotorowy w składzie lokomotywa Lxd2–335 i wagon silnikowy Dkd – 603 zostały przetransportowane do Werbkowic 16 października 1993 r. (ostatecznie trafiły do Przeworska), co do dziś pozostaje ostatnim przejazdem pociągu po torach HKD. Od tego czasu tory zarosły dziką roślinnością, zaś budynki oraz sprzęt kolejowy zostały zniszczone lub przeznaczone do innych celów, np. budynek dworca w Hrubieszowie przebudowano na blok mieszkalny, rozebrano też wieżę ciśnień w Gozdowie pomimo interwencji konserwatora zabytków. W 2009 PKP S.A. wyburzyło część zabudowań na stacji Werbkowice, natomiast na przełomie lat 00. i 10. XXI wieku doszło do kradzieży szyn i przewodów telekomunikacyjnych na odcinku Gozdów – Werbkowice, co doprowadziło do jego faktycznego zniknięcia.
Obecnie linię Hrubieszów – Werbkowice zamierza się reaktywować z przeznaczeniem dla ruchu turystycznego oraz utworzyć na jej terenie Muzeum Kolei Wąskotorowej.
Linie.
Stan na 31 grudnia 1984. Numeracja linii zgodnie z danymi PKP. Kursywą zaznaczono historyczny przebieg danej linii.
Ruch pasażerski.
Na podstawie Sieciowego Rozkładu Jazdy PKP.

</doc>
<doc id="1055526" url="https://pl.wikipedia.org/wiki?curid=1055526" title="Tárnokréti">
Tárnokréti

Tárnokréti – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Tárnokréti liczy 199 mieszkańców (2009) i zajmuje obszar 9,54 km².

</doc>
<doc id="1055527" url="https://pl.wikipedia.org/wiki?curid=1055527" title="Dziennik nimfomanki">
Dziennik nimfomanki

Dziennik nimfomanki – autobiograficzna powieść Francuzki Valérie Tasso z 2005 roku.
Valerie Tasso zaczęła żyć z prostytucji w Hiszpanii, gdy okradł ją ukochany chłopak. Jako urodziwa i pełna wdzięku Francuzka – cieszyła się niezwykłym powodzeniem. Jej przypadkowi partnerzy są ludźmi z różnych środowisk, których spotyka w niezwykłych okolicznościach.
Gdy przeżywa załamanie nerwowe z powodu wcześniejszego związku z psychopatą, trafia do domu publicznego i zostaje luksusową prostytutką. Będąc w agencji przeżywa wzloty i upadki, poznaje słabości mężczyzn, aż w końcu znajduje miłość.
Na podstawie powieści w 2008 w Hiszpanii Christian Molina nakręcił film Dziennik nimfomanki.

</doc>
<doc id="1055529" url="https://pl.wikipedia.org/wiki?curid=1055529" title="Bitwa pod Kandurką">
Bitwa pod Kandurką



</doc>
<doc id="1055535" url="https://pl.wikipedia.org/wiki?curid=1055535" title="Wieczory w Buffo">
Wieczory w Buffo

Wieczory w Buffo to seria widowisk artystycznych wystawianych w teatrze Studio Buffo w Warszawie. Reżyserem tego przedsięwzięcia jest reżyser, choreograf i aktor Janusz Józefowicz.
Janusz Józefowicz i Janusz Stokłosa od kilku sezonów organizują narodowe wieczory piosenki, czyli cykl widowisk artystycznych, odwołujących się do kultur różnych narodów.
Na podstawie tych spektaklów wystawianych w teatrze Studio Buffo, zrealizowano telewizyjny show muzyczno-taneczny pt. "Przebojowa noc".

</doc>
<doc id="1055536" url="https://pl.wikipedia.org/wiki?curid=1055536" title="Vág">
Vág

Vág – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Vág liczy 513 mieszkańców (2009) i zajmuje obszar 14,03 km².

</doc>
<doc id="1055538" url="https://pl.wikipedia.org/wiki?curid=1055538" title="Maria (I Like It Loud)">
Maria (I Like It Loud)

Maria (I Like It loud) – trzeci singel promujący płytę "The Stadium Techno Experience" zespołu Scooter wydany w 2003 roku. Maria (I Like It Loud) jest pierwszym singlem Scootera, w którym oprócz samego zespołu można usłyszeć innego wykonawcę. Tymi wykonawcami są Dick Rules i Marc Acardipane.

</doc>
<doc id="1055540" url="https://pl.wikipedia.org/wiki?curid=1055540" title="Lukuzaur">
Lukuzaur

Lukuzaur ("Lukousaurus") – rodzaj krokodylomorfa (Crocodylomorpha).
Jego nazwa oznacza „jaszczur z Lukou”
Żył na przełomie późnego triasu i wczesnej jury (ok. 209–190 mln lat temu) na terenach wschodniej Azji. Długość ciała ok. 2 m, wysokość ok. 80 cm, masa ok. 30 kg. Jego szczątki znaleziono w Chinach (w prowincji Junnan).
Opisany na podstawie trzech fragmentów czaszki. Był wczesnym teropodem. Różnie klasyfikowany – do celofyzoidów lub celurozaurów. Niektórzy nawet nie zaliczają go do dinozaurów, lecz do należącego do archozaurów kladu Crurotarsi.

</doc>
<doc id="1055543" url="https://pl.wikipedia.org/wiki?curid=1055543" title="Zsebeháza">
Zsebeháza

Zsebeháza – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.
Gmina Zsebeháza liczy 124 mieszkańców (2009) i zajmuje obszar 4,65 km².

</doc>
<doc id="1055545" url="https://pl.wikipedia.org/wiki?curid=1055545" title="Letnie Grand Prix w skokach narciarskich 2000">
Letnie Grand Prix w skokach narciarskich 2000

Letnie Grand Prix w skokach narciarskich 2000 – 7. edycja Letniego Grand Prix, która rozpoczęła się 5 sierpnia 2000 roku w Hinterzarten, a zakończyła 3 września 2000 w Sapporo. Rozegrano 9 konkursów - 8 indywidualnych oraz 1 drużynowy.

</doc>
<doc id="1055546" url="https://pl.wikipedia.org/wiki?curid=1055546" title="Support (muzyka)">
Support (muzyka)

Support, suport, supporting act (z ang. „wsparcie”)[A] – potoczne słowo określające zespoły lub solowych artystów występujących przed koncertem właściwej gwiazdy, „rozgrzewające” widownię oraz niejako wypełniające czas pozostały do głównego występu.
W czasie tras koncertowych grupy supportujące są wybierane m.in. spośród słabiej znanych okolicznych zespołów, zdarzają się jednak i takie, które towarzyszą gwieździe przez cały czas trwania trasy. Powszechnym zjawiskiem jest finansowanie możliwości występu przed utytułowanym wykonawcą przez debiutanta, tzw. formuła „pay-to-play”. Właśnie dzięki możliwości zaprezentowania własnego stylu i materiału przed szerszą publicznością zespoły supportujące sławnych wykonawców zyskują szansę na zdobycie popularności. Szereg popularnych wykonawców i zespołów przebyło etap grania supportów; między innymi Bruce Springsteen grający przed The Allman Brothers Band czy Iron Maiden supportujące m.in. Kiss, Judas Priest i UFO we wczesnych latach swojej działalności.
Rola zespołu jako supportu traktowana jest niejako w kategorii inwestycji, w efekcie kosztów jakie generuje trasa koncertowa może skutkować stratami finansowymi. Częstokroć, produkcję koncertów tego typu zabezpieczają wytwórnie muzyczne lub sponsorzy. W celu zachowania płynności finansowej zespoły posiłkują się także m.in. sprzedażą płyt i gadżetów. Ponadto, występy tego typu charakteryzują ograniczone środki techniczne, np. częściowy lub całkowity brak oświetlenia scenicznego, a także nawet kilkukrotnie krótszy czas na zaprezentowanie repertuaru.

</doc>
<doc id="1055547" url="https://pl.wikipedia.org/wiki?curid=1055547" title="Anarchistyczny ruch oporu w Hiszpanii (1939–1975)">
Anarchistyczny ruch oporu w Hiszpanii (1939–1975)

Anarchistyczny ruch oporu w Hiszpanii skierowany był przeciwko reżimowi gen. Francisco Franco (1939–1975). W dziejach antyfrankistowskiej walki zbrojnej wyróżnianych jest kilka okresów. Pierwszy z nich rozpoczyna się zaraz po zakończeniu wojny domowej w 1939 roku i trwa do końca lat 40. XX wieku. W tym okresie anarchiści byli jedną z części antyfrankistowskiej partyzantki (uczestniczyły w niej również ugrupowania lewicowo-republikańskie i komunistyczne), a działania zbrojne toczyły się tylko w Hiszpanii. Okres ten charakteryzuje duża liczba ofiar, zarówno po stronie partyzantów, jak i służb bezpieczeństwa frankistowskiej Hiszpanii, ponieważ walki przybierały często charakter regularnych bitew.
Po wycofaniu się w 1948 roku oddziałów większości ugrupowań komunistycznych i lewicowych oraz podpisaniu w 1949 roku sojuszu gospodarczo-wojskowego pomiędzy Hiszpanią i USA, charakter działań zbrojnej opozycji anarchistycznej zmienił się. Unikały one starć z wojskiem koncentrując się na atakach na konkretne osoby, napadach rabunkowych itp.
Ostatnim okresem są lata 1960–1975 kiedy rozpoczyna działalność druga generacja zbrojnego ruchu oporu, w dużej części niebiorąca udziału w wojnie domowej. Ten okres charakteryzuje „umiędzynarodowienie”, zarówno składu grup, jak i zakresu działań. Ataki tych grup miały charakter terrorystyczny – większość z nich odbywała się poza granicami Hiszpanii i dotyczyła celów pośrednich (ataki na lotniska, biura turystyczne, ambasady itp.), jednocześnie zmniejsza się również liczba ofiar. Ataki anarchistów w tym okresie miały raczej charakter propagandowy, a grupy dbały o to aby w ich atakach nikt nie został ranny. Jednocześnie „poluzowaniu” ulega frankistowska dyktatura i mniejsza liczba opozycjonistów otrzymuje wyroki śmierci. Po śmierci Franco, anarchiści rozpoczynają odbudowę organizacji anarchistycznych w kraju, nie podejmując już działań zbrojnych na szerszą skalę.
Po wojnie domowej.
Pierwszego kwietnia 1939 roku generał Francisco Franco ogłosił oficjalnie koniec wojny domowej w Hiszpanii. Anarchiści, stanowili w tej wojnie jedną z głównych pod względem liczebności sił, które przeciwstawiły się zamachowi stanu przeciwników Republiki. Po zakończeniu działań wojennych odbudowanie ruchu anarchistycznego w istniejącej przed wojną formie nie było możliwe. Jak podaje Franciszek Ryszka: "„'Pierwsza' Hiszpania, która poparła rebelię, miała zapewniony spokój i poczucie bezpieczeństwa. Ta 'druga', zastraszona i zdemoralizowana, zadręczała się swoją polityczną przeszłością. Najbliżsi przebywali w więzieniu, na wygnaniu bądź ponieśli śmierć w obronie Republiki. Tym Hiszpanom pozostało milczeć lub zaprzeć się swoich politycznych przekonań. Niektórzy wybierali służalczą postawę wobec reżimu w nadziei na spokój i oddalenie zagrożenia”".
Hiszpańscy anarchiści we Francji.
W ostatnim okresie i po zakończeniu wojny domowej ok. 500 tysięcy osób opuściło Hiszpanię. Duża część trafiła do obozów internowania we Francji. Po zajęciu Francji przez III Rzeszę w 1940 roku, uczestniczyli oni w działaniach francuskiego ruchu oporu. Kiedy Niemcy przegrały wojnę, uchodźcy hiszpańscy rozpoczęli przygotowania do powrotu z bronią w ręku do swojego kraju. Panowało powszechne przekonanie, że alianci po zwycięstwie nad Trzecią Rzeszą zajmą się teraz rządami generała Franco. Już w czasie trwania walk we Francji, anarchiści ukrywali broń i organizowali infrastrukturę mającą później służyć walce z Franco. Dzięki temu ruch oporu w Hiszpanii zyskał po wojnie duże wsparcie.
Hiszpański Ruch Wolnościowy.
W 1939 roku z inicjatywy anarchistów którzy opuścili Hiszpanię powstał Hiszpański Ruch Wolnościowy (MLE). W jego skład weszły trzy główne organizacje anarchistyczne: Krajowa Konfederacja Pracy (CNT), Iberyjska Federacja Anarchistyczna i Iberyjska Federacja Młodzieży Wolnościowej (FIJL). Celem organizacji było koordynowanie działań hiszpańskich organizacji anarchistycznych, które działały w podziemiu w samej Hiszpanii, jak i w ośrodkach emigracyjnych na całym świecie.
Anarchistyczna partyzantka w Hiszpanii 1939–1944.
Mimo represji, do jakich dochodziło pod rządami Franco, część anarchistów, którzy z przymusu bądź własnego wyboru pozostali na terenie Hiszpanii, przeszło do działań partyzanckich przeciwko nowym władzom. W działaniach partyzanckich, poza anarchistami, brały udział wszystkie ugrupowania, które w czasie wojny domowej walczyły po stronie republiki.
Pierwsze anarchistyczne grupy partyzantów powstały już w ostatniej fazie wojny domowej, na terenach wiejskich. Pierwsza faza walki partyzanckiej trwała od 1939 do 1944 roku. W tym okresie prowadzone były akcje przeciwko mniejszym oddziałom frankistowskim oraz działania tzw. małego sabotażu. Walki partyzanckie toczyły się głównie w rejonie Kordowy i Grenady. Najbardziej znane grupy anarchistyczne z tego okręgu to: grupa braci Munoz zwana „Los Jubilez”; oddział Francisco Corchado Silveira (pseudonim Lazarete); grupa pod dowództwem Perico (pseudonim "El Manco"); grupa dowodzona przez człowieka o przydomku "El Portugue"; grupa Manuela Fernandeza (pseudonim "El Secretario") oraz Norberta Castillejo Jimenez’a (pseudonim "Veneno").
Inne rejony aktywnej działalności to: Andaluzja (wokół górskich rejonów Ronda, Betica i Penibetica); od wyżyn Cuenca aż do granicy francuskiej przy Huesca wraz z dużą częścią prowincji Teruel; Sierra de Guadarrama i Sierra de Gredos otaczające prowincje Madryt, Segowia i Ávila, wzgórza wokół Toledo; Sierra Morena poprzez prowincję Badajoz, od Huelva na zachodzie do Albacete na wschodzie; Nawarra oraz Asturia.
W operacjach przeciwko partyzantom brały udział regularne jednostki wojskowe oraz hiszpańska Legia Cudzoziemska, przy wsparciu artylerii i lotnictwa. Brak danych co do strat partyzantów w tym okresie, natomiast straty Guardia Civil w walce z partyzantką mogły sięgnąć nawet tysiąca zabitych.
Próba inwazji na Hiszpanię.
Największa operacja partyzancka została przeprowadzona w październiku 1944 roku z inicjatywy liderów Hiszpańskiej Partii Komunistycznej (KPH) we Francji. Podjęli oni próbę bezpośredniej inwazji przez Pireneje, powołania na terenie Hiszpanii tymczasowego rządu republikańskiego oraz wywołania w kraju powszechnego powstania przeciwko Franco. Obiektem ataku miała być dolina Arán. W akcji wzięło udział ponad 4 tys. partyzantów, większość należała do KPH, ale duży odsetek stanowili również anarchiści i niezależni socjaliści. 3 października dokonano pierwszego ataku na dolinę, drugi nastąpił cztery dni później. Wojska hiszpańskie były doskonale zorientowane w zamiarach atakujących i dobrze przygotowały się do obrony. W walkach zginęło ponad 200 partyzantów, a 800 wzięto do niewoli, przy symbolicznych stratach armii Franco. W tej sytuacji Santiago Carrillo, lider KPH, odwołał oddziały z powrotem do Francji. Część z partyzantów nie usłuchała rozkazu i przeniknęła w głąb Hiszpanii, wzmacniając istniejące tam oddziały lub działając na własną rękę.
Partyzantka po zakończeniu II wojny światowej.
Przyjmuje się, że w partyzanckich oddziałach od 1944 roku do 1952 roku mogło działać nawet do 40 tysięcy osób, ale w liczbie tej uwzględnia się także kurierów, osoby zaopatrujące walczących w żywność i współpracujący w jakikolwiek inny sposób. Franciszek Ryszka twierdzi, że uzbrojonych partyzantów było około 6 tysięcy, brytyjski historyk Antony Beevor szacuje ich liczbę na ok. 8 tys. osób. Jeśli chodzi o straty po stronie sił rządowych oraz partyzantów, jedynym źródłem są informacje podane oficjalnie przez hiszpańskie kanały rządowe. Mówią one o 628 poszkodowanych wśród Guardia Civil (w tym 258 zabitych). Wśród rebeliantów straty wyniosły 5548 osób: 2166 zabitych, 3382 wziętych do niewoli. Wszystko to podczas około 2000 starć, będących niekiedy regularnymi bitwami. Do tego należy dodać 19 407 osób aresztowanych za pomoc partyzantom. Istnieje jednak duże prawdopodobieństwo że dane te są zaniżone. Brytyjski historyk Antony Beevor szacuje, że tylko w latach 1947–1949, aresztowanych zostało ok. 60 tys. osób pod zarzutem pomocy dla partyzantów.
W 1947 roku rząd frankistowski wprowadził dekret "Prawo o bandytyzmie i terroryzmie" (Decreto de Ley de Bandidaje y Terrorismo), który legalizował prowadzone do tej pory w warunkach stanu wojennego działania antypartyzanckie. Prawo przewidywało wysokie kary (do śmierci włącznie) za jakąkolwiek pomoc dla działaczy ugrupowań zbrojnych. Prawo pozwalało skazywać pod zarzutem „zbrojnej napaści na władzę” osoby dopuszczające się „zakłócenia porządku publicznego” o charakterze politycznym. W tym samym roku rząd wprowadził do walki specjalne oddziały antypartyzanckie. Były to doskonale wyszkolone grupy mające imitować oddziały antyfrankistowskie, tak samo jak oni ubrane i uzbrojone. Przyczyniły się one do rozbicia wielu zgrupowań partyzanckich. Silne represje za pomoc partyzantom, oraz fakt, że niektóre oddziały zdegenerowały się przechodząc do zwykłej działalności przestępczej, sprawia, że na wielu terenach oddziały antyfrankistowskie przestają otrzymywać pomocy od miejscowej ludności.
W 1948 roku z partyzantki wycofują się oddziały komunistyczne. Był to efekt spotkania Stalina z delegacją hiszpańskich komunistów. Przywódca ZSRR przekonał ich do zaprzestania walki partyzanckiej. W spotkaniu uczestniczyli przedstawiciele KPH na wygnaniu: Dolores Ibárruri, Santiago Carrillo i Francisco Antón.
Rozmowy pomiędzy rządem Hiszpanii i USA prowadzone nieoficjalnie od 1949 roku, doprowadzają w 1953 roku do podpisania dokumentu przewidującego sojusz gospodarczo-wojskowy. Przekreśla to jakiekolwiek nadzieje na stworzenie siły zdolnej do obalenia reżimu lub wywołania w Hiszpanii powszechnego powstania. W tej sytuacji część oddziałów ruchu antyfrankistowskiego zostaje rozwiązanych. Po tych wydarzeniach ruch oporu przestaje być ruchem względnie masowym, którego liczebność liczy się w tysiącach osób. Walkę zbrojną prowadzą dalej prawie wyłącznie anarchiści.
Anarchista Miguel Garcia, członek „Gangu Talliona”, tak opisywał ich działania: "„Jeśli chodzi o ruch wolnościowy, ruch oporu nigdy nie umarł, a pod koniec II wojny światowej został wzmocniony towarzyszami, którzy walczyli po stronie aliantów i chcieli działać w niezależnych grupach. Przekraczali granicę i kontaktowali się z towarzyszami na zewnątrz; czynili spustoszenie w infrastrukturze reżimu poprzez sabotaż elektrowni, przemysłu i bankowości, jednocześnie przechodząc do Francji i z powrotem, robiąc ze straży granicznej kompletnych głupców. Czasami miały miejsce nieuniknione starcia z Guardia Civil, która zaczęła odnosić się do nich ze strachem”".
Najbardziej znanymi grupami z tego okresu były: „Gang Talliona” (operujący prawie wyłącznie w Barcelonie), grupa braci Sabaté, grupa Jose Luisa Faceriasa, grupa „Los Manos”, grupa dowodzona przez Ginesa Pina oraz komando zorganizowane przez Jose Culebra (pseudonim „Primo”). Większość tych grup została rozbita pod koniec 1949 roku, podczas szeroko zakrojonej akcji frankistowskich służb bezpieczeństwa.
„Gang Talliona”.
Aktywność „Gangu Talliona” (taką nazwę nadała grupie policja) rozpoczęła się wraz z końcem wojny domowej i trwała do października 1949 roku. Był on jedyną dobrze zorganizowaną grupą działającą w tym czasie w samej Barcelonie. Po zakończeniu działań wojennych anarchiści zaczęli organizować tajne spotkania. Już na samym początku zadecydowano o ponownym podjęciu walki partyzanckiej w miastach.
W czasie II wojny światowej grupa pracowała dla alianckiego wywiadu. Organizowali oni siatki przerzutowe dla zestrzelonych lotników alianckich oraz fałszowali dokumenty rządowe.
W celu zdobycia funduszy na działalność grupy, organizowane były napady na banki i wymuszenia od bogatych fabrykantów.
Najbardziej spektakularnym dokonaniem „Gangu Talliona” była akcja na hotel „Casita Blanca” będący miejscem erotycznych schadzek dla bogatych i wpływowych ludzi. Podczas najścia zgromadzono wszystkich klientów lokalu na głównej sali, trzymano ich tam przez cztery godziny, zabierając biżuterię, pieniądze i wszelkie inne cenne rzeczy. Akcja miała poważne reperkusje, ponieważ wśród zebranych na sali byli znani politycy, ludzie biznesu i wysoko postawione damy, którzy wzajemnie się rozpoznali.
„Grupa Talliona” została rozbita podczas masowych aresztowań wśród ruchu anarchistycznego w październiku 1949 roku.
Grupa Los Manos.
Grupa Los Manos została założona i kierowana przez Wenceslao Jimeneza (pseudonim „Wences”). Jimenez urodził się on 26 stycznia 1922 roku w Gijon. Jego ojciec był aktywistą CNT. „Wences” początkowo działał w grupie socjalistycznej, ale później zainteresował go anarchizm. W 1946 roku został aresztowany, a po wyjściu z więzienia przyłączył się do ruchu oporu przeciwko Franco.
Prawdopodobnie około 1949 roku założył grupę „Los Manos”. Należeli do niej m.in.: Jorge Pons, Jamie Albana, Placido Ortiz oraz Simon Gracia Fleringan. Brak dokładnych informacji o działaniach grupy. Wiadomo, że grupa dokonała nieudanego zamachu (wspólnie z grupą braci Sabaté) na komisarza policji Edwardo Quintela w Barcelonie. „Los Manos” brali też udział w operacji przeciwko zdrajcom współpracującym ze służbami bezpieczeństwa. Podczas tej akcji udało im się zranić Antonio Seba, prawą rękę Eliseo Melisa Diaz’a, – byłego członka CNT, który zdradził i przeszedł na stronę służb bezpieczeństwa. Po zamachu zaprzestał aktywnej współpracy z policją. Wiadomo również, że Los Manos w odpowiedzi na represje po nieudanym zamachu na Quintelę, ostrzelali z porwanego samochodu policyjny patrol, raniąc dwóch funkcjonariuszy, w tym jednego ciężko. Grupa została rozbita podczas fali represji w październiku i listopadzie 1949 roku.
9 stycznia 1950 roku Wenceslao Jimenez został ciężko ranny w policyjnej zasadzce i zażył cyjanek, aby nie dostać się żywym w ręce służb bezpieczeństwa.
Prawdopodobnie nie przeżył nikt, kto brał udział w działaniach „Los Manos”.
Grupa Josepa Lluísa Faceriasa.
Josep Lluís Facerias (pseudonim „Face”) był działaczem Krajowej Konfederacji Pracy (CNT), w czasie wojny domowej walczył w oddziałach anarchistycznych, został wzięty do niewoli, po wyjściu z obozu koncentracyjnego, zaangażował się w odbudowę podziemnego ruchu anarchistycznego.
We współpracy z Francisco Sabaté, w grudniu 1947 roku, zorganizował zbrojną wyprawę do Hiszpanii. Tam grupa brała udział w szeregu napadów i zamachów, kilkukrotnie przekraczając granicę z Francją.
Pod koniec listopada 1949 roku Facerias zbiegł do Włoch, gdzie zorganizował kilka dużych napadów na banki, z których zdobyte środki przeznaczył na finansowanie walki przeciwko reżimowi Franco.
W lutym 1957 roku Facerias powrócił do Francji z zamiarem ponownego zebrania grupy i wznowienia działalności w Hiszpanii. 30 sierpnia zostaje zabity w zasadzce przygotowanej przez hiszpańską policję.
Grupa braci Sabaté.
Anarchistyczni partyzanci zgromadzeni wokół charyzmatycznych braci Jose i Francisco Sabaté nie stanowili zwartej organizacji, poza braćmi Sabaté skład grupy podlegał nieustannej rotacji.
Grupa powstała w 1945 roku, dokonując szeregu napadów rabunkowych na domy bogatych przedsiębiorców i przedstawicieli władz. W październiku grupa odbija dwóch wiezionych anarchistów. W maju 1946 roku po zabiciu przez policję członka grupy Jamie Paras Adana działania grupy cichną na kilka lat.
W 1949 roku, grupa dokonuje szeregu zamachów bombowych, napadów i zabójstw przedstawicieli władz.
W październiku 1949 roku hiszpańska policja przeprowadza szeroko zakrojoną akcję przeciwko anarchistycznemu ruchowi oporu. 17 października 1949 r. podczas próby aresztowania Jose Sabaté zabija jednego policjanta i kilku rani, sam zostaje ciężko ranny i umiera w drodze do szpitala.
W 1955 roku Francisco Sabaté wraz z innymi anarchistami zakłada organizację „Grupy Anarchosyndykalistyczne” (GAS). Członkowie GAS wykorzystywali niekonwencjonalne metody propagandy. Jedną z nich był specjalny moździerz własnej konstrukcji, który pozwalał na wystrzeliwanie pakietów ulotek na odległość ponad 100 metrów. GAS ostatecznie zawiesiły swoją działalność zimą 1956/1957 po okresie ostrych represji, w wyniku których aresztowano 43 działaczy CNT, oskarżając ich o współpracę z grupą. Jednak Francisco Sabaté nadal prowadził swoją działalność.
5 stycznia 1960 roku podczas kolejnej wyprawy do Hiszpanii, zostaje zabity przez policję.
Śmierć Francisco Sabaté kończy okres pierwszej generacji anarchistycznego ruchu oporu przeciwko Franco, wywodzącego się bezpośrednio z doświadczeń hiszpańskiej wojny domowej.
Inne akcje zbrojnego ruchu oporu.
Poza wymienionymi grupami w Hiszpanii działali także inni aktywiści walczący zbrojnie z rządem gen. Franco.
W kwietniu 1949 roku anarchista Pedro Adrover podłożył bombę w barcelońskiej katedrze, wybuch nie wyrządził większych szkód. Adrover był jednym z tych, którzy po przegranej wojnie domowej zostali internowani we Francji, a potem walczyli w Resistance. Po zakończeniu II wojny światowej powrócił do Hiszpanii. 30 maja 1949 roku, Adrover próbował przeprowadzić zamach na „Banco Espanol de Credito”, podczas wizyty gen. Franco w Barcelonie. Podczas podkładania zapalonego ładunku został spostrzeżony przez patrol i musiał salwować się ucieczką. Wśród innych jego dokonań jest m.in. wysadzenie komisariatu policji w Barcelonie oraz trybuny honorowej przed Paradą Zwycięstwa. Adrover został aresztowany 5 listopada 1949 roku w Barcelonie. Skazano go na karę śmierci i rozstrzelano 14 marca 1952 roku.
Z szeregu innych akcji ruchu oporu, warto też wspomnieć o próbie zamachu na Franco podczas regat w Bahia de la Concha, we wrześniu 1948 roku. Organizatorem operacji był anarchista Laureano Cerrada Santos. Plan polegał na obrzuceniu bombami z samolotu motorówki dyktatora. Zakup samolotu sfinansowano z napadu na bank „Credit Lyonnais” w Paryżu w 1944 roku. W podłodze został wykonany specjalny otwór, przez który działacz anarchistyczny Antonio Ortiz miał zrzucić na cel 20 kilogramów bomb lotniczych. Zamachowcom udało się bez problemów wkroczyć w przestrzeń powietrzną Hiszpanii i dolecieć prawie nad samą zatokę, gdzie odbywały się regaty, ale akcja została przerwana z powodu przybycia sześciu hiszpańskich myśliwców.
Druga generacja zbrojnego ruchu oporu.
W latach 60. XX wieku zdecydowana większość osób dotychczas aktywnych w grupach walki zbrojnej w Hiszpanii zginęło lub siedziało w więzieniu. W ruchu anarchistycznym zaczęto powoli skłaniać się ku działaniom mającym wymiar propagandowy, które poruszyłyby opinię publiczną na świecie i doprowadziły do zachwiania, a w konsekwencji upadku reżimu Franco. Niektórzy młodzi działacze jednak nadal wierzyli w skuteczność walki zbrojnej.
Iberyjski Rewolucyjny Dyrektoriat Wyzwolenia.
Iberyjski Rewolucyjny Dyrektoriat Wyzwolenia (IRDW) była to platforma jednocząca hiszpańskich przeciwników gen. Franco i portugalskich bojowników walczących z dyktaturą António Salazara. Portugalczycy rekrutowali się głównie ze zwolenników generała Humberto Delgado, lidera opozycji wobec dyktatury Salazara. Hiszpanie z kolei byli głównie anarchistami żyjącymi na wygnaniu w Wenezueli. Dyrektoriat powstał na początku 1960 roku. Już w marcu tego roku jego działacze IRDW przeprowadzają zamach na ratusz w Barcelonie. W czerwcu 1960 r. w skoordynowanej akcji na terenie Portugalii i Hiszpanii, wybuchają kolejne bomby pod budynkami rządowymi.
W 1961 roku IRDW zaplanował spektakularną operację, która według założeń grupy, miała zmobilizować opinię publiczną i siły wrogie reżimom Franco i Salazara. 22 stycznia 1961 roku działacze Dyrektoriatu porywają portugalski liniowiec SS Santa Maria. Akcji nadano kryptonim „Operacja Dulcinea”. Główny plan został opracowany przez, hiszpańskiego anarchistę Jose Velo Mosquera (pseudonim Pepe). W skład komanda wchodziły 24 osoby. Atak został przeprowadzony przez sześcioosobową hiszpańską drużynę, kiedy statek był już na wodach międzynarodowych. Na pokładzie znajdowało się 350 członków załogi oraz 586 pasażerów. Po przejęciu kontroli nad statkiem (rannych zostało dwóch członków załogi, jeden zmarł w wyniku odniesionych ran), porywacze nadawali przez radio komunikaty skierowane przeciwko dyktaturom Franco i Salazara. Po 12 dniach okupacji członkowie komanda skorzystali z azylu zaoferowanego przez prezydenta Brazylii i skierowali statek do portu w Recife. 3 lutego złożyli broń i zostali przewiezieni do koszar wojskowych, gdzie uzyskali status uchodźców politycznych.
W listopadzie tego samego roku 6 członków dyrektoriatu, porwało portugalski samolot na trasie Casablanca-Lizbona i wykorzystało go do zrzucenia ulotek i manifestów nad stolicą Portugalii, odlatując następnie do Tangeru, gdzie aresztowały ich marokańskie władze.
Defensa Interior.
Defensa Interior (DI) powstała we wrześniu 1961 roku z inicjatywy drugiego kongresu Hiszpańskiego Ruchu Wolnościowego. Celem DI było przypomnieć światu, że reżim Franco nadal istnieje i ma się coraz lepiej z powodu rozwijającej się turystyki oraz politycznemu i finansowemu wsparciu USA. Do innych zadań należało także: wyrażenie solidarności z bojownikami walczącymi w Hiszpanii, zwrócenie uwagi opinii publicznej na rosnącą liczbę więźniów politycznych w tym kraju, zakłócenie działań dyplomatycznych reżimu Franco oraz zadanie jak największych strat finansowych poprzez uderzenie w turystykę. Metodami działania miały być sabotaż, propaganda oraz zamachy bombowe. Grupa dokonała kilkudziesięciu zamachów w takich krajach jak Hiszpania, Włochy, Watykan, USA, Francja, Holandia.
Defensa Interior była prekursorem późniejszych grup anarchistycznych takich jak Grupa Pierwszego Maja, GARI czy Angry Brigade.
Defensa Interior została rozwiązana w 1965 roku na kongresie Hiszpańskiego Ruchu Wolnościowego w Montpellier. Decyzja ta doprowadziła do rozłamu w Ruchu. Działacze opowiadający się za kontynuowaniem walki zbrojnej z dyktaturą Franco utworzyli nową grupę pod nazwą „Grupo Primero de Mayo” (Grupa Pierwszego Maja).
Grupa Pierwszego Maja.
30 kwietnia 1966 r. bojownicy „Grupo Primero de Mayo” przeprowadzili swoją pierwszą akcję. Porwano w Rzymie hiszpańskiego wysłannika kościelnego, czterdziestoletniego Marcosa Ussia. Do pierwszych aresztowań w Grupie doszło już 24 października hiszpańskie służby specjalne aresztowały w Madrycie pięcioosobowy oddział Grupy.
W 1967 roku Grupa zmieniła strategię i zaczęła atakować również cele nie związane bezpośrednio z Hiszpanią. Organizacja jest odpowiedzialna za kilkadziesiąt ataków bombowych głównie na ambasady, lotniska i biura turystyczne. W akcjach tych nikt nie zginął. Ostatnim zamachem przeprowadzonym przez organizację było wysadzenie w powietrze części lotniska Heathrow w Londynie, używaną przez samoloty Iberii.
Po tym ataku aktywność grupy zaczęła zanikać.
Iberyjski Ruch Wyzwolenia-Autonomiczne Grupy Walki.
W grudniu 1970 roku powstała nowa anarchistyczna grupa walki zbrojnej Iberyjski Ruch Wyzwolenia-Autonomiczne Grupy Walki (IRW-AGW). Jej działacze wywodzili się z ruchu strajkowego w hiszpańskim przemyśle samochodowym. IRW-AGW dokonywał napadów na banki, z których finansował działalność propagandową. IRW-AGW stało się znane dzięki brawurowym akcjom w Hiszpanii takim jak napad na komisariat policji, z którego działacze grupy zabrali maszyny drukarskie, zarekwirowane wcześniej przez policję podczas rewizji. IRW-AGW jako formalna organizacja dokonała samorozwiązania w sierpniu 1973 roku Jednak służby bezpieczeństwa nadal tropiły jej działaczy.
25 września 1973 roku w Barcelonie wielu działaczy Iberyjskiego Ruchu Wyzwolenia wpadło w pułapkę, przygotowaną przez policję w ramach operacji przeciwko IRW-AGW. Podczas strzelaniny zginął jeden policjant, kilku członków grupy zostało rannych. 7 i 8 stycznia 1974 roku sąd wojenny skazał działaczy grupy Puiga Anticha i Heinza Chez na karę śmierci, a pozostałych aresztowanych na kary od 5 do 30 lat więzienia. 1 marca skazani na śmierć zostali uduszeni garotą. Puig Antich był działaczem poważanym w kręgach anarchistycznych w całej Europie, więc kiedy wiadomość o egzekucji obiegła świat, w wielu miejscach na świecie doszło do demonstracji. W Saragossie wybuchły zamieszki z policją, w Walencji anarchiści podpalili policyjne samochody, w Madrycie zniszczono kilka budynków rządowych. W trakcie spontanicznych akcji zaatakowano hiszpańskie cele w: Paryżu, Dublinie, Tuluzie, Perpignan, Lyonie, Bolonii, Rzymie, Mediolanie, Genui, Brukseli, Genewie, Luksemburgu, Liverpoolu i Londynie.
Front Rewolucyjny Antyfaszystowski i Patriotyczny.
Front Rewolucyjny Antyfaszystowski i Patriotyczny był organizacją powstałą zbrojnego oporu powstałą w 1971 roku. Do 1971 roku działała również pod nazwą "Front Republikański Akcji Ludowej"), organizacja znana jest również pod skrótem FRAP.
Ostatnie lata frankizmu.
Ostatnią grupą anarchistyczną, która przeprowadzała akcje zbrojne przeciwko rządom Franco były Międzynarodowe Rewolucyjne Grupy Akcji (MRGA).
23 marca 1974 roku członkowie MRGA podłożyli 3 bomby na drogach prowadzących z Francji do Hiszpanii w proteście przeciwko egzekucji Puiga Anticha. Dwieście metrów przed ładunkami zostały postawione tablice, ostrzegające o umieszczonych ładunkach. 3 maja działacze grupy porywali dyrektora „Bank of Bilbao” w Paryżu, Angela Balthasara Suareza. 7 maja przedstawiono żądania grupy: publikacja wszystkich tekstów i komunikatów w mediach; wolność dla Santiago Soler Amino (ciężko chorego anarchisty przebywającego w więzieniu); uwolnienie wszystkich więźniów politycznych, którym upłynęły terminy odsiadywania kary. 22 maja Suarez został uwolniony w okolicach Paryża. Tego samego dnia aresztowano 9 osób podejrzewanych o udział w porwaniu.
15 lipca MRGA wysadziła w powietrze budynek episkopatu w Andorze, a następnego dnia eksplozje zniszczyły 13 autokarów służących do przewozu pielgrzymów do Lourdes.
W październiku 1974 roku MRGA zakończyło swoją działalność, po tym jak 23 członków grupy zostało aresztowanych w związku z atakami na hiszpańskie cele w Europie.
Generał Franco zmarł 20 listopada 1975 roku, po długiej i ciężkiej chorobie, rezultatem czego dalsze istnienie antyfrankistowskiego ruchu oporu traciło swój sens.
Ruch oporu w kulturze masowej.
Na podstawie luźnej interpretacji biografii Francisco Sabaté powstał film "Behold a Pale Horse" (A oto koń siny) z 1964 roku, w reżyserii Freda Zinnemanna. W rolach głównych wystąpili w filmie min. Gregory Peck, Anthony Quinn, Omar Sharif. Rozpowszechnianie filmu było zakazane w Hiszpanii do czasu śmierci Franco. W 1966 emisję filmu zaplanowała amerykańska telewizja publiczna jednak na skutek protestu hiszpańskiego rządu pokaz został odwołany w ostatniej chwili.
W 1975 roku José Antonio de la Loma wyreżyserował film "Metralleta „Stein”" ("Karabin „Stein”", znany również pod tytułem "Blind Vendetta"), który w podobnie luźny sposób nawiązuje do życiorysu Francisco Sabaté.
Walki partyzanckie w Hiszpanii po zakończeniu wojny domowej, są tłem historycznym dla filmu "Labirynt fauna" w reżyserii Guillermo del Toro, z 2006 roku.

</doc>
<doc id="1055549" url="https://pl.wikipedia.org/wiki?curid=1055549" title="Neusticurus">
Neusticurus

Neusticurus – obejmujący kilka gatunków rodzaj jaszczurek z rodziny jaszczurek okularowych (Gymnophthalmidae). 
Zasięg występowania.
Rodzaj obejmuje gatunki występujące w Kolumbii, Wenezueli, Gujanie, Surinamie, Gujanie Francuskiej i Brazylii.
Charakterystyka.
Teju wodne osiągają długość ciała do 30 cm. Są ubarwione oliwkowo-brązowo bądź brązowo, z nieregularnymi, ciemniejszymi, poprzecznymi plamami na grzbiecie i ogonie. Mają niewielką, spłaszczoną głowę, grubą i krótką szyję, smukłe ciało, oraz długie i mocne kończyny. Na grzbiecie jaszczurki te mają ok. 7 rzędów dużych, wystających, kilowatych łusek, pomiędzy którymi występują drobne, płaskie łuski. 
Jaszczurki te występują w tropikalnych lasach deszczowych. Żywią się owadami wodnymi, kijankami płazów, małymi rybami, żabami oraz pierścienicami. 
Systematyka.
Etymologia.
"Neusticurus": "neustikos" „umiejący pływać, pływający”; ουρα "oura" „ogon”. 
Podział systematyczny.
Badania Castoe i in. (2004) zasugerowały, że rodzaj ten, tradycyjnie definiowany, jest polifiletyczny; w związku z tym Doan &amp; Castoe (2005) przenieśli część gatunków dotychczas zaliczanych do tego rodzaju (m.in. "N. juruazensis", "N. ecpleopus" i "N. strangulatus") do nowego rodzaju "Potamites". Do rodzaju należą następujące gatunki: 

</doc>
<doc id="1055552" url="https://pl.wikipedia.org/wiki?curid=1055552" title="Kwilmezaur">
Kwilmezaur

Kwilmezaur ("Quilmesaurus curriei") – dinozaur z grupy teropodów (Theropoda).
Żył w okresie późnej kredy (ok. 83-65 mln lat temu) na terenach Ameryki Południowej. Długość ciała ok. 5-6 m. Jego szczątki znaleziono w Argentynie (Patagonia).
Opisany na podstawie kilku kości. Wykazuje podobieństwa do ceratozaura i ksenotarsozaura.

</doc>
<doc id="1055553" url="https://pl.wikipedia.org/wiki?curid=1055553" title="Kościół Matki Boskiej Nieustającej Pomocy w Hrubieszowie">
Kościół Matki Boskiej Nieustającej Pomocy w Hrubieszowie

Kościół rzymskokatolicki pw. MB Nieustającej Pomocy w Hrubieszowie – kościół znajdujący się w Hrubieszowie przy ulicy Dwernickiego. Zbudowany jako cerkiew prawosławna w latach 1903–1905.
Proboszczem parafii jest ks. Marek Kuśmierczyk, do 2020 był nim ks. prałat ppłk. Andrzej Puzon. W skład parafii wchodzą: północna część miasta Hrubieszów oraz wsie Obrowiec, Świerszczów, Dziekanów i Teptiuków. Liczy ok. 6500 wiernych. Jest również siedzibą dekanatu Hrubieszów Północ.

</doc>
<doc id="1055558" url="https://pl.wikipedia.org/wiki?curid=1055558" title="Kabylia">
Kabylia

Kabylia (kab. "Tamurt Iqbayliyen", "Tamurt n Leqbayel", arab. القبائل = "Al-Kaba'il", fr. "Kabylie") – górzysta kraina geograficzna w północno-zachodniej Algierii, w Atlasie Tellskim, na wschód od niewielkiej niziny Mitidja. Głównym miastem jest Tizi Wuzu, a także Akbou i Kherrata; region ma park narodowy Djurdjura.
Dzieli się na Kabylię Wielką w części zachodniej (obejmującą pasma górskie Djurdjura) i Kabylię Małą (w części wschodniej). Pierwotną ludność krainy stanowili berberyjscy Kabylowie.
Obszar ten jest jednym z najgęściej zaludnionych rejonów Afryki. Jest też ważnym rejonem rolniczym; w Kabylii uprawia się figi, oliwki, zboża (jęczmień), hoduje owce i drób. Region kabylski ma dobrze rozwinięte rzemiosło artystyczne (garncarstwo, tkactwo, jubilerstwo).
W regionie działa pokojowy Ruch na Rzecz Autonomii Kabylii (Mouvement pour l'Autonomie de la Kabylie, MAK), którego liderem jest Ferhat Mehenni.

</doc>
<doc id="1055559" url="https://pl.wikipedia.org/wiki?curid=1055559" title="Gunganie">
Gunganie



</doc>
<doc id="1055561" url="https://pl.wikipedia.org/wiki?curid=1055561" title="Kelmajizaur">
Kelmajizaur

Kelmajizaur ("Kelmayisaurus") – rodzaj mięsożernego dinozaura z grupy teropodów, żyjącego we wczesnej kredzie (dokładne datowanie niepewne, między walanżynem a albem) na terenach dzisiejszej wschodniej Azji. Obejmuje jeden gatunek, "K. petrolicus", opisany w 1973 r. przez Zhiminga Donga na podstawie kości czaszki (niekompletnej lewej kości szczękowej i kompletnej lewej kości zębowej) odkrytych w Chinach (w Sinciangu). Prawdopodobnie miał rozmiary zbliżone do allozaura.
Jego pozycja filogenetyczna w obrębie teropodów jest niepewna. Z analizy kladystycznej przeprowadzonej przez Brusattego, Bensona i Xu (2012) wynika, że był on bazalnym przedstawicielem rodziny Carcharodontosauridae, pozostającym w nierozwikłanej politomii z eokarcharią i z kladem obejmującym wszystkich pozostałych przedstawicieli rodziny. Autorzy zauważyli jednak, że po usunięciu z macierzy danych rodzaju "Poekilopleuron" wystarczy wydłużenie drzewa filogenetycznego zaledwie o jeden stopień w stosunku do najbardziej parsymonicznego aby "Kelmayisaurus" stał się taksonem siostrzanym do kladu obejmującego rodziny Carcharodontosauridae i Neovenatoridae, przedstawicielem rodziny Megalosauridae siostrzanym do kladu obejmującego megalozaura i torwozaura, bądź też celurozaurem siostrzanym do rodzaju "Tanycolagreus" lub "Guanlong" albo do kladu obejmującego te dwa rodzaje.
Znaczenie jego nazwy – jaszczur z Kelmayi (Karamay)

</doc>
<doc id="1055564" url="https://pl.wikipedia.org/wiki?curid=1055564" title="Tekkezje">
Tekkezje

Tekkezje (, "Tekkezē"; , "Satīt") – rzeka w Sudanie, Etiopii i Erytrei o długości 750 km. Jej źródła znajdują się na Wyżynie Abisyńskiej, a wpada ona do Atbary. W dolnym biegu rzeka wysycha na 9 miesięcy w ciągu roku. Większe miasto nad rzeką to Om Hadżer.

</doc>
<doc id="1055567" url="https://pl.wikipedia.org/wiki?curid=1055567" title="Neounia">
Neounia



</doc>
<doc id="1055570" url="https://pl.wikipedia.org/wiki?curid=1055570" title="Satit">
Satit



</doc>
<doc id="1055573" url="https://pl.wikipedia.org/wiki?curid=1055573" title="Józef Remigian Potulicki">
Józef Remigian Potulicki

Józef Remigian Potulicki herbu Grzymała (ur. w Więcborku około 1695, zm. 24 października 1734, pochowany w Gdańsku) – wojewoda czernihowski.
Jedyny syn Adama Wawrzyńca Potulickiego i Małgorzaty z Czapskich. Od 1723 starosta borzechowski. Poseł w 1724 roku, poseł z województwa pomorskiego na sejm 1730 roku. W 1729 otrzymał starostwo mławskie. W 1732 nominowany wojewodą czernihowskim. W czasie bezkrólewia po śmierci Augusta II w 1733 r. był konsekwentnie związany ze stronnictwem saskim i popierał kandydaturę elektora Fryderyka Augusta w jego staraniach o koronę polską. Założyciel z Królem Augustem II Mocnym Bractwa Strzeleckiego w Więcborku 16 października 1732 r., gdzie miał ród Potulickich z Więcborka oraz sam Józef Remigian Potulicki swoją siedzibę zamkową, będąc zarazem właścicielem Więcborka. Był członkiem konfederacji generalnej zawiązanej 27 kwietnia 1733 roku na sejmie konwokacyjnym. W czasie elekcji w 1733 roku został sędzią generalnego sądu kapturowego, jako deputat z Senatu podpisał "pacta conventa" Augusta III Sasa. W 1734 roku odznaczony Orderem Orła Białego.
Od 1723 żonaty z Zofią Działyńską, córką starosty kiszewskiego Stanisława Samuela Działyńskiego. Miał z nią troje dzieci: Aleksandra Hilarego, Wiktorię i Ewę Małgorzatę. Po śmierci Zofii w 1730 ożenił się ponownie z Marianną Teresą z Tarłów, wdową po Jakubie Przebendowskim.

</doc>
<doc id="1055574" url="https://pl.wikipedia.org/wiki?curid=1055574" title="Bumper WAC">
Bumper WAC

Bumper WAC, również Bumper – dwustopniowa rakieta sondażowa; pierwsza wielostopniowa rakieta amerykańska i pierwsza na świecie duża dwuczłonowa rakieta na paliwo ciekłe. Powstała z połączenia niemieckiej V2 (po usunięciu głowicy bojowej) ze zmodyfikowaną rakietą WAC Corporal, jako drugim członem. Używano jej do gromadzenia danych z dużych wysokości, a także na potrzeby projektu Hermes. Powstało 8 egzemplarzy rakiety.
Pomysł połączenia obu rakiet powstał w lutym 1946, w Jet Propulsion Laboratory, w ramach programu Hermes. Tandem miał osiągnąć prędkość 9 Ma. Na potrzeby bumpera, WAC Corporal został wyposażony w 50% większe brzechwy stabilizujące. Było to konieczne, aby utrzymać rakietę w równowadze na dużej wysokości, po odłączeniu od V2. Pierwsze testy pokazały jednak, że taka stabilizacja jest niewystarczająca, wobec czego dodano stabilizację ruchem obrotowym. Stateczniki WAC Corporala był montowane w specjalnych szynach na nosie V2. Nazwa rakiety (po angielsku "wstrząs, uderzenie") pochodziła od "kopniaka" jaki rakiecie WAC zapewniała rakieta V2.
Pierwsze sześć startów odbyło się z poligonu rakietowego White Sands. Dwa ostatnie starty bumperów były pierwszymi jakie odbyły się w nowo wybudowanym ośrodku na Przylądku Canaveral, gdzie później powstało Centrum Lotów Kosmicznych imienia Johna F. Kennedy'ego.
Całość prac nad rakietą prowadziło Jet Propulsion Laboratory, z pomocą firm General Electric i Douglas Aircraft Company, na zlecenie Army Ordnance Department. 

</doc>
<doc id="1055575" url="https://pl.wikipedia.org/wiki?curid=1055575" title="John Alcock (producent muzyczny)">
John Alcock (producent muzyczny)

John Alcock - brytyjski producent muzyczny.
Pracował z takimi zespołami i wykonawcami jak: Thin Lizzy, Alice Cooper, The Runaways, Ventilator, Crisis, Alexis Korner, The Yardbirds, John Entwistle (z The Who), Jim Diamond, Mandalaband and Danny Spanos.

</doc>
<doc id="1055577" url="https://pl.wikipedia.org/wiki?curid=1055577" title="Konklawe 1389">
Konklawe 1389

Konklawe 25 października – 2 listopada 1389 – konklawe okresu wielkiej schizmy zachodniej, które wybrało Bonifacego IX na papieża rzymskiej obediencji. Było to jedyne konklawe w historii, w którym wszyscy kardynałowie-elektorzy byli nominatami jednego tylko papieża – właśnie zmarłego Urbana VI. Wprawdzie w chwili jego śmierci żyło jeszcze dziewięciu kardynałów mianowanych przez jego poprzedników, oni wszyscy jednak należeli do obediencji awiniońskiej i nie uznawali Urbana VI za legalnego papieża.
Śmierć Urbana VI.
Papież Urban VI zmarł 15 października 1389 w Neapolu w wieku 71 lat. Był on człowiekiem trudnego charakteru, porywczym i okrutnym, a wielu uważało go za obłąkanego. Już na początku pontyfikatu swoim brutalnym postępowaniem doprowadził do wypowiedzenia mu posłuszeństwa przez wszystkich kardynałów, którzy go wybrali. W rezultacie doszło do wyboru antypapieża Klemensa VII, co zapoczątkowało schizmę w Kościele Katolickim. Charakter i postępowanie Urbana nie jednało mu stronników. Spośród 42 mianowanych przez siebie kardynałów pięciu kazał stracić za rzekome spiskowanie przeciwko sobie (szósty z domniemanych spiskowców, kardynał Adam Easton, ocalał dzięki wstawiennictwu króla Anglii Ryszarda II, ale został pozbawiony godności kardynalskiej i zesłany do klasztoru). Czterech innych jego nominatów porzuciło jego obediencję i przeszło na stronę Klemensa VII. Mimo to za legalnego papieża uznawały go Anglia, Węgry, Polska i Litwa (której chrzest w 1386 był jednym z niewielu pozytywnych wydarzeń jego pontyfikatu), zakon krzyżacki, Skandynawia, większa część Niemiec (z cesarzem na czele), północne Włochy i Portugalia.
Lista uczestników.
Rzymska obediencja Kolegium Kardynalskiego w październiku 1389 liczyła 15 pełnoprawnych kardynałów, z czego wszyscy zostali mianowani przez Urbana VI (pięciu innych jego żyjących nominatów zostało pozbawionych godności kardynalskich). 13 z nich uczestniczyło w konklawe:
Wszyscy uczestnicy konklawe byli Włochami.
Nieobecni.
Dwóch kardynałów (Francuz i Węgier) nie przybyło na konklawe:
Przebieg konklawe. Wybór Bonifacego IX.
Po śmierci Urbana VI wielu świeckich i duchownych z obydwu obediencji apelowało do kardynałów o powstrzymanie się z elekcją do czasu śmierci „awiniończyka” Klemensa VII lub o wybranie właśnie jego na papieża. Apele te zostały jednak zignorowane i 25 października rozpoczęło się konklawe. Początkowo uczestniczyło w nim 12 kardynałów, dopiero 27 października dotarł kardynał Bontempi.
Początkowo głównymi kandydatami byli Angelo Acciaioli i Poncello Orsini, którzy otrzymywali po sześć głosów. Nie obeszło się przy tym bez podejrzeń o symonię; zarzuty takie stawiano pochodzącemu z rodziny bankierskiej Acciaioliemu. Pogłoski o tym przedostały się nawet poza mury konklawe i spowodowały interwencję władz miejskich, które zagroziły elektorom śmiercią w razie dokonania symonicznej elekcji. Ostatecznie, zarówno Poncello Orsini, jak i Angelo Acciaioli musieli uznać, że nie zdołają uzyskać wymaganej większości. W tej sytuacji w dniu 2 listopada jednogłośny wybór elektorów padł na kandydata kompromisowego, Pietro Tomacellego, którego zaproponował Francesco Carbone. Młody, niemający jeszcze 40 lat Tomacelli zaakceptował wybór, przyjmując imię Bonifacy IX. 9 listopada przyjął sakrę biskupią z rąk biskupa Palestriny Francesco Moricottiego i został uroczyście koronowany przez kardynała Tommaso Orsiniego na schodach bazyliki watykańskiej.
Bonifacy IX, wbrew nadziejom, nie doprowadził do zakończenia schizmy, która trwała jeszcze prawie trzy dekady, zdołał jednak poprawić wizerunek papiestwa, nadwerężony przez swojego poprzednika.

</doc>
<doc id="1055579" url="https://pl.wikipedia.org/wiki?curid=1055579" title="Kapitalzaur">
Kapitalzaur

Kapitalzaur ("Capitalsaurus potens") – dinozaur z grupy teropodów (Theropoda).
Żył w okresie wczesnej kredy (ok. 124-112 mln lat temu) na terenach Ameryki Północnej. Długość ciała ok. 9 m, wysokość ok. 3,5 m, masa ok. 2 t. Jego szczątki znaleziono w USA (w stanie Maryland).
Opisany na podstawie jednego kręgu, który wykazuje podobieństwa do kręgów allozaura i dryptozaura.

</doc>
<doc id="1055580" url="https://pl.wikipedia.org/wiki?curid=1055580" title="Norweski Państwowy Fundusz Emerytalny">
Norweski Państwowy Fundusz Emerytalny

Norweski Państwowy Fundusz Emerytalny (norw. "Statens pensjonsfond" lub "Oljefondet") – państwowy fundusz majątkowy składający się z dwóch różnych funduszy:
Norweski fundusz emerytalny jest największym na świecie państwowym funduszem inwestycyjno-oszczędnościowym po funduszu emiratu Abu Dhabi. Posiada 1 proc. wszystkich akcji notowanych na światowych giełdach.
Strategia inwestycyjna funduszu opracowywana została przez norweskie Ministerstwo Finansów. Zakłada inwestycje 60 proc. środków w akcje, 35-40 proc. w obligacje i do 5 proc. w nieruchomości. Wszystkie środki funduszu inwestowane są na rynkach zagranicznych.
W czerwcu 2015 r. norweski parlament podjął decyzję o sprzedaży udziałów funduszu w firmach na całym świecie, w których ponad 30% przychodów pochodzi z działalności opartej na węglu.

</doc>
<doc id="1055581" url="https://pl.wikipedia.org/wiki?curid=1055581" title="Piotr Potulicki">
Piotr Potulicki

Piotr Potulicki z Chodzieży herbu Grzymała (ur. w Więcborku – zm. 1606) – wojewoda kaliski w latach 1584-1606, brzeskokujawski w 1581-1584, płocki w latach 1576-1581, kasztelan przemęcki w latach 1569-1576, starosta wyszogrodzki, starosta ujsko-pilski.
Życiorys.
Studiował we Frankfurcie nad Odrą w 1548 roku.
Poseł na sejm 1570 roku, sejm koronacyjny 1574 roku z województwa poznańskiego. W 1576 roku podpisał synod krakowski. Podpisał pacta conventa Zygmunta III Wazy w 1587 roku. W 1587 roku podpisał reces, sankcjonujący wybór Zygmunta III Wazy. W 1589 roku był sygnatariuszem ratyfikacji traktatu bytomsko-będzińskiego na sejmie pacyfikacyjnym.

</doc>
<doc id="1055582" url="https://pl.wikipedia.org/wiki?curid=1055582" title="Stoki-Sikawa-Podgórze">
Stoki-Sikawa-Podgórze

Stoki-Sikawa-Podgórze – osiedle administracyjne (jednostka pomocnicza gminy) w północno-wschodniej Łodzi, na obszarze Widzewa, zamieszkiwane przez 10 821 osób. 
Obszar.
Osiedle obejmuje trzy skupiska osadnicze, dawniej stanowiące podłódzkie wsie:
Ulice znajdujące się w obszarze osiedla Stoki-Sikawa-Podgórze.
Alpejska, Antoniewska, Bacowa, Bazaltowa, Beskidzka (do ul. Kierpcowej), Białoruska, Brzezińska (tylko numery nieparzyste - do ul. Giewont), Tytusa Chałubińskiego, Chmurna, Bronisława Czecha (do ul. Giewont), Czechosłowacka, Czorsztyńska, Jana Dębowskiego (numery parzyste - od początku do ul. Rysy, nieparzyste - od początku do ul. Hyrnej), Dolina Kościeliska, Dunajec, Edwarda (od początku do ul. Lawinowej), Gazdy, Giewont (numery parzyste - od początku do ul. Krokiew, wszystkie numery nieparzyste), Gorce, Górska, Graniowa, Grodzka, Gubałówka, Halna, Herberta, Hyrna (numery nieparzyste), Jadwigi, Janosika, Jarowa, Jesienna, Jędrowizna, Juhasowa, Junacka, Karkonoska, Kasprowy Wierch, Kierpcowa, Kmiecia, Kobzowa, Konstytucyjna (tylko numery parzyste - od ul. Małachowskiego), Kraterowa, Zygmunta Krasińskiego, Kresowa, Krokiew, Krokusowa, Krzemieniowa, Lawinowa (do ul. Lewarowej), Lewarowa, Limbowa, Listopadowa (od ul. Hyrnej), Stanisława Małachowskiego (od ul. Konstytucyjnej), Mateusza, Mazowiecka, Miechowska, Miłosza, Morskie Oko, Niciarniana (od CKD do torów kolejowych przy dworcu PKP Łódź Niciarniana), Nowogrodzka, Ormiańska, Oskardowa, Ostrołęcka, Pieniny, Podgórze, Pograniczna, Połoniny, Pomorska (numery parzyste - od nr 166 do ul. Hyrnej, nieparzyste - od ul. Konstytucyjnej do ul. Mazowieckiej), Potokowa, Poronińska, Powstańców Śląskich, Prezydenta, Promień, Przełęcz, Pszczyńska, Raszyńska, Rysy, Sabały, Saneczkowa, Sądecka, Selekcyjna, Skalna, Spartakusa, Spiska, Stokowska, Strążyska, Surowcowa, Szarotki, Szczawnicka, Szczytowa, Śnieżna, Taternicza, Telefoniczna (od torów kolejowych linii nr 16), Turnie, Wagonowa, Wayne’a, Wąwozowa, Weselna, Wichrowa, Wierchowa, Wilanowska, Wiślicka, Wodociągowa, Wodospadowa, Wyżynna, gen. Mariusza Zaruskiego, Zaspowa, Zbocze, Zbójnicka, Zrębowa, Żlebowa. 
Rada osiedla.
Adres rady osiedla:

</doc>
<doc id="1055585" url="https://pl.wikipedia.org/wiki?curid=1055585" title="Sonic Rush Adventure">
Sonic Rush Adventure

 – gra komputerowa z serii "Sonic the Hedgehog" opracowana przez Dimps oraz Sonic Team, wydana na platformie Nintendo DS przez Segę. Sonic the Hedgehog oraz Blaze the Cat wracają wraz z żeńskim szopem imieniem Marine.
Fabuła.
Sonic the Hedgehog i Tails próbują namierzyć tajemniczy impuls energii, który pojawił się na radarze samolotu Tailsa. Zapada decyzja, aby podążyć za tajemniczym sygnałem, który pojawił się gdzieś na oceanie. Wkrótce rozpętuje się burza, która znosi ich mocno z kursu. Skutkuje to straceniem sterowności i rozbiciem się bohaterów na jednej z wysp.
Odnajduje ich energiczna szopka o imieniu Marine i informuje ich, że wylądowali na Wyspie Południowej. Tłumaczy im również, że marzy o zbudowaniu statku, który pozwoliłby jej na badanie oceanów, już od jej uwięzienia na Wyspie Południowej w wyniku zniszczenia statku. Tails oferuje swą pomoc w odbudowie jej statku w nadziei, że ona również będzie w stanie pomóc jemu i Sonicowi w powrocie do domu.
Sonic wyrusza w głąb wyspy w poszukiwaniu budulca (ang. "Materials") statku, Tails z kolei rozpoczyna prace przy statku Marine. Po powrocie Sonic zauważa mniejsze i szybsze statki stworzone przez Tailsa i Marine. Cała trójka wypróbowuje nowe statki. Niestety Sonica spotyka niespodzianka, wkrótce napotyka się na inne wyspy oraz na cwaną bandę piratów poszukujących skarbu pod wodzą złowrogiego kapitana Whiskera (ang. "Captain Whisker"). Planują oni zdobyć skarb oraz łup i nie pozwolą nikomu, nawet Sonicowi, na pokrzyżowaniu ich planów. Dlatego też postanawiają się go pozbyć z wyścigu po klejnoty i skarb.
Niespodziewanie, podczas gonitwy w tym chaotycznym świecie, pojawia się Blaze, która mówi im, że przypadkowo przenieśli się podczas sztormu do jej wymiaru. Okazuje się, że ściga ona Whiskera i postanawia dołączyć do Sonica, Tailsa i Marine, aby uzyskać nurtujące ją pytania. Podczas ich przygody bohaterowie odwiedzają różne wyspy i miejsca w poszukiwaniu wskazówek, powodów obecnej sytuacji oraz możliwości powrotu Sonica i Tailsa do domu.
Gra.
Gracz rozpoczyna przygodę jako Sonic (później Blaze) w Wiosce Młynów (ang. "Windmill Village") na Wyspie Południowej. Po nakreśleniu trasy za pomocą rysika na mapie (ang. "Sea Chart") rozpoczyna on wyścig do jednej z siedmiu głównych wysp za pomocą jednego z czterech statków. Podczas wyścigu można zbierać pierścienie i robić triki na rampach, co wypełnia wskaźnik mocy (ang. "Boost Gauge"). Jego użycie powoduje przyspieszenie statku i tymczasową nietykalność (aż do wyczerpania).
Po dotarciu do jednej z siedmiu wysp celem staje się osiągnięcie celu na końcu poziomu. Sonic Rush Adventure używa systemu trików, który po raz pierwszy pojawił się w Sonic Advance 2. Triki powietrzne wykręca się za pomocą przycisków A, B oraz R podczas gdy postać jest w powietrzu. Robienie trików i pokonywanie przeciwników powoduje wypełnianie wskaźnika napięcia (ang. "Tension Gauge"), który umożliwia przyspieszenie (ang. "Super Boost") aż do jego wyczerpania. Wskaźnik napięcia zmniejsza się wraz z czasem i pod wpływem otrzymywanych obrażeń. Każdy poziom dzieli się na dwa akty, po ich zakończeniu gracz walczy w trójwymiarowym środowisku z bossem.
Jedną z głównych misji 3D jest zdobycie budulca dla Tailsa na nowe statki. Aby dowiedzieć się jakiego budulca potrzebuje Tails, gracz może go odwiedzić w domu Marine w środku Wyspy Południowej. Tam też można zapisać bieżący stan gry oraz rozegrać grę wieloosobową za pomocą DS Download Play. Rozgrywka możliwa jest również za pomocą Nintendo Wi-Fi Connection, gdzie gracz wcielając się w Sonica lub Blaze może ścigać się z innymi lub wziąć udział w bitwie pierścieniowej (ang. "Ring Battle"), gdzie zadaniem jest zebranie jak największej liczby pierścieni rozsianych po całej mapie.
Zebranie odpowiedniego budulca umożliwia Tailsowi stworzenie jednego z czterech statków: Cyklonu Fal (ang. "Wave Cyclone") – roweru wodnego, Tornada Oceanu (ang. "Ocean Tornado") – żaglówki, Uderzenia Wody (ang. "Aqua Blast") – poduszkowca oraz Głębokiego Tajfunu (ang. "Deep Typhoon") – łodzi podwodnej. Podczas wypraw podwodnych postaci sterowanej przez gracza towarzyszy Tails, który uzbraja statek umożliwiając pozbycie się podwodnych wrogów. Istnieje wiele małych wysp, nazywanych Ukrytymi Wyspami (ang. "Hidden Islands"), które mogą przyczynić się do posunięcia fabuły naprzód lub dostarczyć dodatkowego budulca. Wśród różnych wydarzeń Sonic może spotkać Johnny’ego, co kończy się wyścigiem po jeden ze Szmaragdów Chaosu. Blaze ma swój własny zestaw klejnotów do kolekcjonowania – Szmaragdy Sol i zdobywa je po ukończeniu serii misji specjalnych. Zebranie wszystkich czternastu Szmaragdów odblokowuje misję końcową.
Muzyka.
Muzyka gry jawnie czerpie z funku i hip-hopu użytych pierwotnie w Sonic Rush. Jest ona nietypowa dla serii, jak również przewijające się w niej wielokrotnie małe frazy i słowa. Dyrektorem dźwięku i głównym kompozytorem Sonic Rush Adventure jest Teruhiko Nakagawa, kompozytor firmy Sega.
Oficjalna ścieżka dźwiękowa zatytułowana "Sonic Rush Adventure Original Soundtrack" została wydana w Japonii 18 października 2007 i zawiera 52 oryginalne utwory. Piosenką przewodnią gry jest "A New Venture", napisana wyłącznie ze względu na Sonic Rush Adventure, wykonawcą jest Tahirih Walker śpiewająca do słów Sakae Osumi.
Obsada.
Uwaga: z wyjątkiem kapitana Whiskera i Johnny’ego, wszystkie inne głosy są nagraniami archiwalnymi gry "Sonic Rush".
Odbiór.
Reakcja krytyki na Sonic Rush Adventure okazała się być pochlebna. Zauważalnymi poprawkami były: mniejsza liczba dołów bez dna, lepsze rozmieszczenie przeciwników i brak użycia postaci drugoplanowych zajmujących dolny ekran podczas walk z bossami.
Game Rankings daje aktualnie ocenę 79% na podstawie 27 recenzji.

</doc>
<doc id="1055587" url="https://pl.wikipedia.org/wiki?curid=1055587" title="Wilhelm Bogusławski">
Wilhelm Bogusławski

Wilhelm Bogusławski (ur. 1825 w Lachowcach na Wołyniu, zm. 13 grudnia 1901 w Żytomierzu) – polski prawnik, historyk, przyjaciel narodu łużyckiego.
Życiorys.
Po ukończeniu gimnazjum w Żytomierzu studiował prawo w Petersburgu. Potem przez rok studiował prawo międzynarodowe w Kazaniu. W 1854 roku brał udział w wyprawie wojennej nad Dunaj. Napisał pierwszą książkę o historii Łużyc – „Rys dziejów serbołużyckich” (Piotrogród 1861), która została rozszerzona i wydana w Budziszynie w 1884 „Historia Serbskiego Narodu” ("Historije serbskeho naroda"). Współautorem tej publikacji był serbołużycki duchowny katolicki Michał Hórnik. Wilhelm Bogusławski jest autorem czterotomowej pracy „Dzieje Słowiańszczyzny północno-zachodniej do połowy XIII w.”
Wilhelm Bogusławski jest także autorem życiorysu Jana Arnošt Smolera dla „Biblioteki Warszawskiej” (1885).

</doc>
<doc id="1055588" url="https://pl.wikipedia.org/wiki?curid=1055588" title="Francesco Moricotti">
Francesco Moricotti

Francesco di ser Puccio Moricotti (zm. 6 lutego 1394) – włoski kardynał okresu Wielkiej schizmy zachodniej, reprezentujący obediencję "rzymską".
Życiorys.
Urodził się w Vicopisano koło Pizy. Jego ojciec należał do miejscowej rodziny szlacheckiej "Moricotti", natomiast matka była siostrą Giovanniego Scarlattiego, arcybiskupa Pizy w latach 1348–1362. Był też blisko spokrewniony z rodem Prignano, z którego wywodził się papież Urban VI. 
Francesco został najpierw kanonikiem i "primiceriusem" kapituły katedralnej w Pizie, a 16 maja 1362 arcybiskupem tego miasta. 18 września 1378 nowo wybrany papież Urban VI mianował go kardynałem, a kilka miesięcy później nadał mu tytuł prezbitera S. Eusebio. Francesco był jednym z najwierniejszych stronników Urbana VI w jego sporze z antypapieżem Klemensem VII. Był gubernatorem Kampanii (1380) i Fondi (1381) oraz wicekanclerzem Świętego Kościoła Rzymskiego i biskupem Palestriny (prawdopodobnie już w 1383, a z pewnością przed 1 maja 1385). Zrezygnował natomiast z arcybiskupstwa pizańskiego na początku 1380. Przewodniczył konklawe 1389 i konsekrował nowego papieża Bonifacego IX. Zmarł w Asyżu.

</doc>
<doc id="1055589" url="https://pl.wikipedia.org/wiki?curid=1055589" title="Tekapo">
Tekapo



</doc>
<doc id="1055590" url="https://pl.wikipedia.org/wiki?curid=1055590" title="Ulrich Wild">
Ulrich Wild

Ulrich Wild (ur. 31 grudnia 1969) – amerykański producent muzyczny, inżynier dźwięku i mikser specjalizujący się w muzyce rockowej i heavymetalowej. Urodził się w Szwajcarii, a obecnie mieszka w Los Angeles.
Produkował albumy takich zespołów jak: Pantera, Alice in Chains, Static-X, Bleeding Through, Breaking Benjamin, Taproot, SOiL, a także ścieżki dźwiękowe do filmów "Freddy kontra Jason", "" i "Dom woskowych ciał". Obecnie pracuje z grupą metalową Dethklok.

</doc>
<doc id="1055593" url="https://pl.wikipedia.org/wiki?curid=1055593" title="Carlo Pisacane (aktor)">
Carlo Pisacane (aktor)

Carlo Pisacane (ur. 2 lutego 1891 w Neapolu, zm. 9 czerwca 1974 w Rzymie) – włoski aktor filmowy.
Występował w ponad 70 filmach, włączając w to spaghetti westerny, np. "Da uomo a uomo" ("Death Rides a Horse") z 1968 i parodie np. "Per qualche dollaro in meno" ("For a Few Dollars Less") z 1966.

</doc>
<doc id="1055601" url="https://pl.wikipedia.org/wiki?curid=1055601" title="Tekapo (jezioro)">
Tekapo (jezioro)

Tekapo – jezioro w Nowej Zelandii, na Wyspie Południowej o powierzchni 87 km² oraz maksymalnej głębokości 120 m. 
Jest jeziorem polodowcowym. Do Tekapo wpływają rzeki: Godley oraz Macaulay, wypływa natomiast z niego rzeka Tekapo. Jezioro to jest wykorzystywane do produkcji energii elektrycznej. 

</doc>
<doc id="1055602" url="https://pl.wikipedia.org/wiki?curid=1055602" title="Sarkofag (ekologia)">
Sarkofag (ekologia)

Sarkofagi ("sarcophaga") – owady (lub inne zwierzęta) odżywiające się martwymi, lecz jeszcze nierozkładającymi się zwierzętami i roślinami.

</doc>
<doc id="1055604" url="https://pl.wikipedia.org/wiki?curid=1055604" title="Christian Dorche">
Christian Dorche

Christian Dorche (ur. 27 stycznia 1947) - francuski kierowca rajdowy. W latach 1973 - 1987 jeździł w WRC. Od 1987 roku przestał startować w WRC i ograniczył się do Mistrzostw Francji. W 1993 roku zakończył karierę.

</doc>
<doc id="1055605" url="https://pl.wikipedia.org/wiki?curid=1055605" title="Skiertąg">
Skiertąg

Skiertąg (niem. "Schertingsee") – jezioro rynnowe o powierzchni 0,75 km², położone na Pojezierzu Iławskim, w gminie Morąg, powiat ostródzki, województwo warmińsko-mazurskie.
Według Leydinga jezioro miało powierzchnie 84,07 ha.
Skiertąg przylega od północnego wschodu do miasta Morąg.
Należy do zlewni rzeki Drwęcy 
Do jeziora Skiertąg wpływa i wypływa rzeczka Drela, która swój bieg kończy w Jeziorze Ruda Woda.
Skiertąg przez dziesięcioleci jest zanieczyszczany przez moczone w jego toni pnie drzew, które później wykorzystywane są przez pobliskie Morąskie Zakłady Przemysłu Sklejek. W 2001 roku staraniem zarządu morąskiego osiedla "Zatorze" oczyszczono i przygotowano do rekreacji plaże nad brzegiem jeziora. Wybudowano boisko do siatkówki, molo, zainstalowano toaletę, przygotowano miejsce na ognisko. Plaża znajduje się około 200 metrów od stadionu miejskiego w Morągu.
Ryby występujące w jeziorze.
Zameczna Góra (niem. "Schloss Berg"), pagórek (dawniej pruskie grodzisko), leżący na południe od wsi Jurki, w kierunku na jezioro Skiertąg.

</doc>
<doc id="1055606" url="https://pl.wikipedia.org/wiki?curid=1055606" title="Kościół św. Mikołaja w Wilczy">
Kościół św. Mikołaja w Wilczy

Kościół św. Mikołaja w Wilczy – zabytkowy, drewniany kościół znajdujący się w Wilczy, w gminie Pilchowice w powiecie gliwickim w województwie śląskim. Jest kościołem parafialnym parafii św. Mikołaja w Wilczy w dekanacie Knurów w archidiecezji katowickiej.
Kościół znajduje się na Szlaku Architektury Drewnianej województwa śląskiego w pętli rybnickiej.
Kościół znajduje się także przy dwóch szlakach turystycznych:
Historia.
Pierwszy kościół we wsi Wilcza był zbudowany prawdopodobnie około 1480 roku i był on filią parafii w Pilchowicach. Świątynia ta spłonęła podczas wojny trzydziestoletniej. Po jej zakończeniu, w 1657 roku zbudowano nowy kościół pod wezwaniem Wniebowzięcia Matki Boskiej. W 1713 roku dokonano zamiany wezwań i obrazów z kościołem św. Mikołaja z Gorzyc w powiecie wodzisławskim (kościół ten spłonął w 1788 roku). Obraz św. Mikołaja z gorzyckiego kościoła znajduje się w Wilczy do dziś.
Opis ówczesnego kościoła znajdujemy w najstarszych zachowanych wizytacjach z lat 1679 i 1687. Miał on 27 łokci długości i 12 szerokości, dwoje drzwi i cztery okna. Ściany wewnątrz były ozdobione kilkoma obrazami, kościół posiadał galerię, zaś ławy były rozmieszczone według porządku barokowego (łac. "secundum ordinem"). Kościół posiadał wieżę przyłączoną z trzema dzwonami. Wokół niego znajdował się cmentarz. W kościele były trzy ołtarze. Główny posiadał snycerkę barokową (łac. "novam sculpturam"), był pomalowany i pozłocony, zaś wewnątrz znajdował się obraz Matki Bożej Częstochowskiej.
Wizytacja z 1687 roku opisuje go następująco: "Kościół przyłączony do kościoła w Pilchowicach we wiosce Wilcza jest cały drewniany pod wezwaniem Świętego Mikołaja Biskupa i Wyznawcy poświęcony, lecz przez heretyków zbezczeszczony; zakrystia drewniana ze strony Ewangelii, ołtarz jeden formalny pozłocony Najświętszej Dziewicy Maryi, podstawa z muru, lecz zbezczeszczona. Najświętszy Sakrament jest przechowywany w tabernakulum w worku płóciennym ukrytym w cyborium z mosiądzu pod kluczem, powinien w przyszłości troskać się proboszcz dla Najświętszego Sakramentu o puszkę srebrną. Chrzcielnica kamienna położona w środku kościoła, wewnątrz pod kluczem woda chrzcielna czysta, święte oleje są przechowywane w zakrystii; galeria jedna, katedra ze strony Epistoły prosta. Dzwonnica drewniana wysoka na kształt wieży, wewnątrz dwa dzwony, trzeci w wieżyczce nad kościołem; kostnica drewniana, cmentarz płotem drewnianym dobrze ogrodzony, dobre dachy wszędzie."
W 1755 roku kościół rozebrano i z inicjatywy ks. Józefa Wrana zbudowano kolejny, istniejący do dziś. Budowniczym był cieśla Jakub Sedlaczek z Gliwic. Wilcza stała się samodzielną parafią dopiero w 1925 roku, po przyłączeniu do Polski w wyniku plebiscytu na Górnym Śląsku.
Kościół był remontowany, m.in. w latach 1961 oraz 2007-2012.
Architektura i wyposażenie.
Kościół jest orientowany, o konstrukcji zrębowej, zbudowany z drewna dębowego, sosnowego i świerkowego. Kościół został zbudowany na trójdzielnym rozplanowaniu. Prezbiterium o trójbocznym zamknięciu i szerszą nawę prostokątną nakrywają oddzielne dachy siodłowe. Z częścią ołtarzową (od strony północnej) łączy się drewniana, zrębowa zakrystia. Do kościoła prowadzą dwa wejścia – od zachodu (główne) i południa (boczne) poprzedzone małymi kruchtami. Nad nawą góruje wieżyczka na sygnaturkę z latarnią zakończoną baniastą kopułką. Dokoła całego kościoła znajdują się soboty. Wieża dostawiona do nawy od zachodu, zwieńczona nadwieszoną izbicą z piramidalnym hełmem. Na wieży zawieszony jest dzwon z 1949 roku poświęcony św. Mikołajowi (poprzednie dzwony skonfiskowano w latach 1917 i 1942). W prezbiterium występuje pozorne sklepienie kolebkowe, zaś nawa pokryta jest stropem płaskim i fasetami. Chór muzyczny (z półkolistym występem), umieszczony w tylnej części nawy, wsparty jest na dwóch ozdobnych słupach. Ściana prezbiterialna (od wschodu) posiada rzadko spotykane okrągłe okienko z kratą kowalską z zadziorami.
Wyposażenie kościoła barokowe. Ołtarz główny z XVII wieku z obrazem św. Mikołaja, pochodzącym z Gorzyc. Ołtarze boczne późnobarokowe, z XVIII wieku. W ołtarzu lewym znajduje się obraz Świętej Rodziny, w prawym – Matki Boskiej Różańcowej. Ambona późnobarokowa, z XVIII wieku.
Na specjalną uwagę zasługuje obraz wotywny Matki Boskiej Frydeckiej z 1709 roku z napisem w języku morawskim. W kościele znajdował się także ołtarz skrzynkowy z XV wieku, którego zachowana część środkowa znajduje się w Muzeum Archidiecezjalnym w Katowicach.
Otoczenie.
Wokół kościoła znajdował się cmentarz, z którego pozostało kilka grobów księży i fundatorów. W obrębie ogrodzenia znajduje się współczesna Grota Lurdzka oraz figura Bożej Męki z 1883 r.

</doc>
<doc id="1055607" url="https://pl.wikipedia.org/wiki?curid=1055607" title="Sikawa">
Sikawa

Sikawa – rejon miasta w północno-wschodniej części Łodzi, na obszarze dzielnicy Widzew, włączony do Łodzi 20 grudnia 1945.
Sikawa wchodzi w skład osiedli administracyjnych: Stoki-Sikawa-Podgórze (wschodnia część) i Dolina Łódki (zachodnia część). Z kolei stworzony w 2005 łódzki System Informacji Miejskiej uznaje Sikawę za samodzielne osiedle.
Historia wsi.
Pierwsza wzmianka o Woli Miecznikowej odnotowana została w źródłach pisanych z końca XV wieku. Istnieje przypuszczenie, że ta, położona na śródleśnej polanie wieś, powstała też w tym stuleciu. W latach 70. XVI wieku Sikawa należała do Jakuba Stokowskiego. Obszar ornych gruntów chłopskich wynosił wówczas 3 łany (około 50 hektarów), przy 2,5 łana odłogów.
Istotne zniszczenia spotkały Sikawę w latach wojen szwedzkich lub być może nieco później – podczas rokoszu Lubomirskiego. Przekaz z 1667, prawdopodobnie odnoszący się do lat wcześniejszych, informuje, że podczas przemarszu przez wieś żołnierzy, spalone zostały 3 chłopskie chałupy. Z inwentarza z 1666 wynika, iż zarówno karczma, jak i szereg chałup chłopskich znajdowały się w stanie ruiny. We wsi wówczas ponoć zamieszkiwane były tylko 2 zagrody chłopskie.
W XVIII wieku Sikawa, związana z dobrami Stoki, stanowiła nadal własność Stokowskich. Wieś jednak nie rozbudowała się zbytnio. Znajdowały się tam tylko 3 gospodarstwa chłopskie. W 1822 w 7 domostwach zamieszkiwało Sikawę 69 osób.
W okresie II wojny światowej, przy obecnej ul. Beskidzkiej, znajdował się obóz pracy karnej utworzony przez łódzkie gestapo (Arbeitserziehungslager), funkcjonujący od 12 marca 1943 do 18 stycznia 1945. Po wojnie obóz jeniecki dla oficerów Wehrmachtu, obóz filtracyjny dla cywilnych Niemców pochodzenia polskiego (volksdeutschów), obecnie Zakład Karny nr 1 w Łodzi.
Etymologia nazwy.
Wieś Sikawa zwana była niegdyś także Wolą Miecznikową (lub Mieczkową). Pierwsza z ww. nazw prawdopodobnie swe pochodzenie zawdzięcza licznie bijącym w przeszłości na tych terenach źródłom (obecnie nieliczną z widocznych pozostałości są źródła rzeki Łódki). Co do drugiej nazwy istnieje przeświadczenie, że pojawiła się ona, gdyż wieś została osadzona jako wolnizna (czyli wola), przez któregoś z dziedziców Stokowskich, posiadającego tytuł miecznika (stąd nazwa Wola Miecznikowa, czasem przekręcana na Wolę Mieczkową lub też Mieczykową). Zarówno nazwa Sikawa, jak i Wola Miecznikowa, stosowane były zamiennie aż do przełomu XVIII i XIX wieku. Jeszcze w inwentarzu dóbr Stoki z 1777 znajdowała się wzmianka: "na tejże drodze idącej przez wieś jest Wola Mieczykowa, inaczej Sikawa zwana". Potem utrzymała się już tylko obecna nazwa.
Lokalizacja i morfogeneza wsi.
Z racji ubogich źródeł, trudne jest dokładne zlokalizowanie historycznej wsi. Określa się, iż wieś Sikawa leżała na północ lub północny wschód od Stoków, prawdopodobnie w rejonie dzisiejszej ulicy Brzezińskiej lub też na południe od niej. Z mało dokładnych map z przełomu XVIII i XIX w. wynika tylko, że zabudowania tej wsi znajdowały się na północny wschód od zabudowań Stoków. Sikawa była starą wsią zwartą, o wieloniwowym układzie pól.
Włączenie w granice miasta Łodzi.
Sikawa została włączona w obręb miasta Łodzi po II wojnie światowej. Osiedle to przez lata, mimo administracyjnej przynależności do miasta, w dużej mierze zachowywało swój poprzedni, wiejski charakter.
Na osiedlu przeważa zabudowa jednorodzinna. Znajdują się tutaj także niewielkie firmy (głównie z branży odzieżowej) i zakłady przemysłowe, których jednak liczba znacznie spadła w porównaniu z okresem PRL, kiedy działały tu liczne fabryki m.in. Zakłady Przemysłu Pończoszniczego „Feniks”. Na terenie Sikawy na przełomie XX i XXI wieku wybudowano jedno z największych łódzkich centrów handlowych M1.
Historia administracyjna.
Dawniej samodzielna wieś (kolonia) i folwark. Od 1867 w gminie Nowosolna. W okresie międzywojennym należała do powiatu łódzkiego w woj. łódzkim. W 1921 roku kolonia Sikawa liczyła 76 mieszkańców a folwark Sikawa 43 mieszkańców. 1 września 1933 utworzono gromadę (sołectwo) "Sikawa" w granicach gminy Nowosolna, składającą się z wsi i folwarku Sikawa. Podczas II wojny światowej miejscowość włączono do III Rzeszy.
Po wojnie Sikawa powróciła na krótko do powiatu łódzkiego woj. łódzkim, lecz już 13 lutego 1946 włączono ją (wieś i folwark) do Łodzi.

</doc>
<doc id="1055610" url="https://pl.wikipedia.org/wiki?curid=1055610" title="Wojciech Górski">
Wojciech Górski



</doc>
<doc id="1055611" url="https://pl.wikipedia.org/wiki?curid=1055611" title="Nekrofag">
Nekrofag

Nekrofagi ("necrophaga"), trupojady, padlinożercy (gr. "nekrós" „trup”, "phágo" „jem, pożeram”) – organizmy (np. owady) odżywiające się martwymi zwierzętami, np. sępy, hieny, niektóre owady, np. larwy chrząszczy z rodziny Silphidae ("zoonecrophaga") lub roślinami, np. larwy Anobiidae ("phytonecrophaga").
Nekrofagi stanowią jedną z grup destruentów, obok saprofitów. saprobiontów, detrytusożerców itd.
Określenia „nekrofagi” używa się głównie w odniesieniu do bezkręgowców. W odniesieniu do dużych zwierząt takich jak kręgowce stosuje się przede wszystkim termin „padlinożercy”.

</doc>
<doc id="1055613" url="https://pl.wikipedia.org/wiki?curid=1055613" title="Egipcjanie Bałkańscy">
Egipcjanie Bałkańscy

Egipcjanie Bałkańscy (nazwa własna w języku albańskim "Egjiptjan", "Egypsy;" inne nazwy: alb. "Evgjit", "Magjup"; bułg. Aгупти / "Agupti", Eгиптяни / "Egiptjani", Гюпти / "Gjupti"; mac. Ѓупци / "Gjupci"; serb. Египћани / "Egipćani", Ђупци / "Đupci") – grupa etniczna wywodząca się z narodu romskiego, często z nim utożsamiana.
Liczebnie trudna do oszacowania społeczność Egipcjan Bałkańskich żyje obecnie na terenie Albanii (według ich własnych rachunków 350–400 tys.), Bośni i Hercegowiny, Bułgarii, Chorwacji, Czarnogóry, Grecji, Kosowa (20 tys. w 2000 r.), Macedonii (3713 osób w 2002 r.) i Serbii (według spisu powszechnego z 2002 roku 814 osób, głównie w Nowym Sadzie i Belgradzie), a także na emigracji, głównie w krajach Europy zachodniej. Tradycyjnie są wyznawcami islamu, zaś używanym przez nich językiem jest często tradycyjny język albański.
Etnogeneza.
Według najbardziej wiarygodnych analiz i badań naukowych, Egipcjanie Bałkańscy, zwani również Cyganami (E-Gypsy), stanowią przesiedlającą się z czasem grupę Romów albo Cyganów i tak są oni na ogół postrzegani zarówno przez inne grupy etniczne, jak i przez resztę tego narodu. Mimo to sami przedstawiciele tej społeczności dowodzą, iż ich przodkowie pochodzą ze starożytnego Egiptu, skąd wywędrowali w czasach Amenemhata III podczas inwazji Hyksosów lub za panowania Ramzesa II, zaś pogląd ten zdają się podzielać niektórzy powszechnie uznani autorzy (np. Marcel Courthiade czy Konstantin Josef Jireček), piszący o Egipcjanach Bałkańskich już w odniesieniu do IV wieku n.e. Historię jednoznacznie zidentyfikowanej grupy etnicznej, określającej się tym mianem, daje się jednak prześledzić zaledwie od lat 50. XX wieku (Bułgaria) lub też 1971 roku (Jugosławia), choć najwcześniejsze przekazy, odnoszące się do Romów i określające ich jako Egipcjan, pochodzą już z czasów bizantyjskich. Również w wielu dokumentach z okresu imperium osmańskiego Romów bałkańskich często określano słowem "Kipt" („Koptowie”), zaś wiele organizacji romskich, powstających w pierwszych latach niepodległości bułgarskiej (po 1878 r.), w swoich nazwach zawierało przymiotniki „koptyjski” lub „egipski”.
Wątek egipskiego pochodzenia Romów od początku ich pobytu w Europie jest silnie zakorzeniony zarówno w ich własnym folklorze, jak i w podaniach innych ludów, czego najlepszym przykładem są nadawane im egzoetnonimy, w wielu językach zawierające rdzeń „egipt”. Aż do czasu naukowego udowodnienia indyjskiej etnogenezy Romów, jako ich praojczyznę postrzegano bowiem starożytny Egipt, w czym niemałą rolę odegrała oparta na Biblii tradycja chrześcijańska oraz datująca się jeszcze z czasów antycznych europejska fascynacja tym krajem.
Egipska tożsamość tej grupy Romów (oraz wielu innych) wywodzi się zatem z ich folkloru, nie zaś z jakichkolwiek przekazów o rzeczywistej praojczyźnie, niemniej jest ona równie uzasadniona, jak wiele innych etniczno-historycznych samoidentyfikacji, opierających się w znacznej mierze na mitologiach narodowych i religijnych (por. np. rastafariański stosunek do Etiopii). Dopiero od niedawna istnieją świadome próby naukowej legitymizacji tego światopoglądu, co również jest w pełni uzasadnionym i historycznie nieodosobnionym elementem budowania tożsamości narodowej. Istotnym czynnikiem w jej rozwoju było także w przeszłości świadome odcięcie się od tożsamości romskiej, silnie naznaczonej różnego rodzaju antycygańskimi uprzedzeniami, a także niemożność pełnej asymilacji z resztą społeczeństwa (w tym przypadku albańskiego czy raczej albańskojęzycznego).
Współczesność.
Do tej pory Egipcjanie Bałkańscy wydali kilka publikacji na temat swojej kultury oraz utworzyli wiele stowarzyszeń i organizacji kulturowo-oświatowych, edukacyjnych i społeczno-politycznych, klubów sportowych, a także partii reprezentujących ich interesy w krajach, gdzie mieszkają. W 1998 roku większość z nich zrzeszyła się dobrowolnie w Bałkańską Unię Egipcjan, której przewodniczącym został dr Rubin Zemon.
Obecnie tożsamość Egipcjan Bałkańskich jest nadal budowana zarówno w formie akcentowania swojej odrębności wobec Romów i innych narodów, jak też nawiązywania do tradycji starożytnego Egiptu. Wysiłki te spotykają się jednak z obojętnością ze strony oficjalnych przedstawicieli Egiptu oraz niechęcią ze strony wielu organizacji romskich, oskarżających Egipcjan Bałkańskich o tworzenie sztucznych podziałów lub też uleganie obcym wpływom, zorientowanym na podzielenie jednej społeczności romskiej. Pojawienie się Egipcjan w mozaice etnicznej Bałkanów oraz rosnący etnocentryzm zarówno tej, jak i wszystkich innych grup etnicznych w regionie, powodują ponadto ciągłą eskalację napięcia oraz coraz bardziej komplikują tamtejszą sytuację polityczno-etniczną.
W związku z niedawnym kryzysem i wojną w Kosowie sytuacja mieszkających tam Egipcjan stała się dramatyczna, lecz również ich istnienie zostało szerzej dostrzeżone przez media międzynarodowe. Szacuje się, iż w 1996 roku Kosowo zamieszkiwało ok. 87 tys. członków tej społeczności, dane dla września 1998 podają już 41 tys. osób, zaś we wrześniu 2000 roku pozostało z nich jedynie 20 tys. Mimo kwestionowanej wiarygodności tych danych, niewątpliwe jest, iż kosowscy Egipcjanie podczas wojny padali ofiarą wielu czystek etnicznych, dokonywanych zarówno przez paramilitarne oddziały serbskie, jak i przez UÇK. Wiele osób zostało wygnanych ze swych domów oraz wyemigrowało do Macedonii, Serbii (w tym Wojwodiny) oraz krajów Europy zachodniej. W tej sytuacji obecnie wiele organizacji Egipcjan pełni dodatkowo funkcje samopomocowe oraz aktywnie przeciwdziała rozbiciu zagrożonej społeczności.
Szczególna sytuacja Egipcjan jest tym trudniejsza, że są oni nie tylko mniejszością etniczną we wszystkich zamieszkiwanych przez siebie rejonach oraz obozach dla uchodźców, lecz również są przez otoczenie traktowani jako mniejszościowa grupa romskiej mniejszości etnicznej, zaś przez wszystkie strony zaangażowane w konflikt są prześladowani, bądź w najlepszym razie nieakceptowani. Starając się zaradzić tej sytuacji, międzynarodowe organizacje humanitarne i pokojowe zwracają szczególną uwagę na rzeczywiste podziały wewnątrz pozornie jednorodnej grupy, określanej przez innych zbiorczym mianem „Cyganów”, do której oprócz Egipcjan Bałkańskich oraz właściwych Romów należą również Aszkali (). Powoduje to jednak wiele lokalnych animozji oraz wzajemnych oskarżeń o tworzenie podziałów, chęci asymilacyjne, korzyści materialne i polityczne jednej grupy kosztem pozostałych itp.

</doc>
<doc id="1055621" url="https://pl.wikipedia.org/wiki?curid=1055621" title="Kanjiža">
Kanjiža

Kanjiža, (cyr. Кањижа, węg. Magyarkanizsa) – miasto w Serbii, w Wojwodinie, w okręgu północnobanackim, siedziba gminy Kanjiža. Leży w regionie Banat. W 2011 roku liczyło 9871 mieszkańców.

</doc>
<doc id="1055622" url="https://pl.wikipedia.org/wiki?curid=1055622" title="Philippe d’Alençon">
Philippe d’Alençon

Philippe d’Alençon de Valois (ur. 1338 w Meaux, zm. 16 sierpnia 1397 w Rzymie) – francuski kardynał okresu wielkiej schizmy zachodniej, reprezentujący (jako jeden z niewielu ówczesnych francuskich duchownych) obediencję rzymską.
Życiorys.
Pochodził z diecezji Meaux i był spokrewniony z francuską rodziną królewską. Jego rodzicami byli Karol II d’Alençon i jego druga żona – Maria de La Cerda Kastylijska (zm. 1375). Jego dziadkami od strony ojca byli Karol de Valois i jego pierwsza żona – Małgorzata Andegaweńska.
W wieku 18 lat został wybrany biskupem Beauvais (1356–59), a następnie arcybiskupem Reims (1359–75), tytularnym patriarchą Jerozolimy (1375–81) i administratorem archidiecezji Auch (1375–79). We wrześniu 1378 papież Urban VI mianował go kardynałem prezbiterem Santa Maria in Trastevere. Służył jako legat Urbana VI we Flandrii w 1379. W 1380 uzyskał promocję do rangi kardynała biskupa Sabiny. Gubernator Spoleto od czerwca do sierpnia 1380 oraz administrator apostolski patriarchatu Akwileja 1381–88. Około 1387 (przed 9 maja 1387) został przeniesiony z diecezji suburbikarnej Sabina do Ostia e Velletri. Nie uczestniczył w konklawe 1389, gdyż przebywał wówczas w Niemczech jako legat papieski (1387–1390). Brał udział w kanonizacji Brygidy Szwedzkiej w 1391. Korespondował z Uniwersytetem Paryskim w sprawie zakończenia schizmy. Sprawował funkcje archiprezbitera bazyliki watykańskiej i dziekana Kolegium Kardynałów. Zmarł w Rzymie w wieku 59 lat; jego śmierci towarzyszył podobno tzw. „zapach świętości”.

</doc>
<doc id="1055624" url="https://pl.wikipedia.org/wiki?curid=1055624" title="Skimboarding">
Skimboarding

Skimboarding (skimboard) – sport wodny polegający na jeździe (ślizgu) na desce po fali lub płytkiej warstwie wody.
Historia.
Pierwsze znane przypadki skimboardingu datuje się na lata 20. XX wieku w Laguna Beach, gdzie sport ten mieli zapoczątkować miejscowi ratownicy ślizgający się na mieliznach przy użyciu sklejek pochodzących często z okolicznych zabudowań. Zabawy ratowników tak bardzo przypadły do gustu bywalcom Laguna Beach, że od tego czasu sport rozprzestrzenił się po całym świecie.
W Polsce skimboarding pojawił się w 2003 roku i z roku na rok zyskuje coraz większą rzeszę pasjonatów. W okresie wakacyjnym jest organizowanych wiele zawodów, a najlepsi zawodnicy są sponsorowani przez lokalne firmy produkujące deski jak i światowej sławy brandy.
Technika.
W przeciwieństwie do surfingu, jazda na skimboardzie zaczyna się na plaży. Skimboarder stoi przy brzegu trzymając w rękach deskę i czeka na falę. W momencie, gdy odpowiednia fala zbliża się, skimboarder biegnie w stronę wody. Następnie rzuca deskę na płytką warstwę wody pozostającą po cofającej się fali lub na głębszą wodę naprzeciw fali. Potem wskakuje na deskę obiema nogami i ślizga się, starając się utrzymać jak najdłużej na wodzie. Skimboarder może skierować się z powrotem do brzegu lub podpłynąć do zbliżającej się fali w celu wykonania różnych tricków.
Na płytkich wodach śródlądowych skimboarder może wykonywać triki podobne do tych, wykorzystywanych w jeździe na deskorolce, również przy zastosowaniu raili. Aczkolwiek istnieje wiele skimboardowych tricków, których nie da się wykonać uprawiając inne sporty deskowe, co pozostawia kreatywnym riderom szerokie pole do popisu.
Deska.
Deski wykorzystywane w skimboardingu są mniejsze i cieńsze od desek surfingowych, gdyż nie wymagają one tak dużej wyporności. Ich kształt przypomina zazwyczaj przekrój jaja lub łzę, lecz niektórzy używają też okrągłych. Nowoczesne deski wykonane są z pianki poliuretanowej lub polistyrenowej i powlekane są tkaniną z włókien szklanych lub węglowych. Wciąż korzysta się również z desek ze sklejki.

</doc>
<doc id="1055625" url="https://pl.wikipedia.org/wiki?curid=1055625" title="Durin I">
Durin I



</doc>
<doc id="1055626" url="https://pl.wikipedia.org/wiki?curid=1055626" title="Durin I Nieśmiertelny">
Durin I Nieśmiertelny



</doc>
<doc id="1055627" url="https://pl.wikipedia.org/wiki?curid=1055627" title="Durin VII Ostatni">
Durin VII Ostatni



</doc>
<doc id="1055629" url="https://pl.wikipedia.org/wiki?curid=1055629" title="Maurice Koechlin">
Maurice Koechlin

Maurice Koechlin (ur. 8 marca 1856, zm. 14 stycznia 1946) – francuski inżynier budownictwa.
Urodził się w Buhl, Haut-Rhin w Alzacji, po ukończeniu liceum w Miluzie studiował na Politechnice Federalnej w Zurychu pod kierunkiem Carla Culmanna.
Większość jego projektów została zrealizowana na zlecenie pracowni Gustawa Eiffela:
W 1886 poślubił Emmę Rossier, z którą miał sześcioro dzieci. Zmarł w Veytaux w Szwajcarii.
Odznaczony orderem oficerskim Legii Honorowej.

</doc>
<doc id="1055633" url="https://pl.wikipedia.org/wiki?curid=1055633" title="Letnie Grand Prix w skokach narciarskich 2001">
Letnie Grand Prix w skokach narciarskich 2001

Letnie Grand Prix w skokach narciarskich 2001 – 8. edycja Letniego Grand Prix, która rozpoczęła się 11 sierpnia 2001 roku w Hinterzarten, a zakończyła 9 września 2001 w Hakubie. Rozegrano 7 konkursów indywidualnych.

</doc>
<doc id="1055634" url="https://pl.wikipedia.org/wiki?curid=1055634" title="Franz Hummel">
Franz Hummel

Franz Hummel (ur. 24 listopada 1949 w Paryżu) – francuski kierowca rajdowy. 
Życiorys.
Dwukrotnie startował w wyścigu 24h Le Mans (1975, 1977), ale go nie ukończył. W 1977 roku wraz ze swoim pilotem Jeanem-François Fauchillem wziął udział w Rallye Automobile de Monte-Carlo, zajmując 44. miejsce. W 1986 zwyciężył razem z Jean-Pierre Malcherem w wyścigu 24 Heures sur Glaces w Chamonix. Na przełomie lat 80. i 90. uczestniczył w kilku rekordowych przejazdach transkontynentalnych. Jego największym osiągnięciem był przejazd z maja 1990, kiedy w samotnej próbie przejechał samochodem Range Rover z Kapsztadu do Algieru w 12 dni, 8 godzin i 45 minut (ze średnią ponad 1100 kilometrów na dzień). W czerwcu 1988 przejechał razem z Jean-Pierre Frizonem i Jo Gaffierem z Algieru do Kapsztadu w 12 dni, 18 godzin i 55 minut (w samochodzie Mitsubishi Pajero), w grudniu tego samego roku razem z Jean-Pierre Frizonem i Stéphane Roux przejechał w samochodzie Range Rover z Paryżu do Dakaru w 5 dni, 20 godzin i 21 minut (czas ten obejmował przeprawę statkiem). W maju 1989 przejechał razem z Jean-Pierre Frizonem i Jacques-Marie Bourgetem z Przylądka Dobrej Nadziei na Przylądek Północny w 13 dni, 22 godziny i 36 minut (samochodem Range Rover). W marcu 1996 w samochodzie Mitsubishi Pajero razem z Bruno Sabym, Jean-Pierre Frizonem i Dominique Serieys przejechał z Ziemi Ognistej na Alaskę w 14 dni, 5 godzin i 53 minuty, poprawiając poprzedni rekord o ponad dziewięć dni.
Zajmował się także organizacją imprez samochodowych. M.in. od 1970 uczestniczył w przygotowaniu Ronde Hivernale, a w kolejnych latach wyścigu 24 Heures sur Glaces w Chamonix, był pomysłodawcą organizowanych od 2001 wyścigów na lodzie (tzw. Ice Race Series International, rozgrywanych we Francji, Kanadzie, Finlandii, Włoszech i Rosji). Od 1986 współorganizował w Chamonix Festival Automobile, był też organizatorem Week-Ends de l'Excellence Automobile w Reims-Gueux (cztery edycje w latach 2007-2010) i pomysłodawcą organizowanego od 2015 Grandes Heures Automobiles na torze wyścigowym Linas-Montlhéry.
W 2006 został kawalerem Legii Honorowej

</doc>
<doc id="1055636" url="https://pl.wikipedia.org/wiki?curid=1055636" title="Nerwiak">
Nerwiak

Nerwiak – rzadki, zwykle niezłośliwy nowotwór obwodowego układu nerwowego, utworzony z wypustek nerwowych lub osłonki łącznotkankowej, umiejscowiony często w kanale kręgowym.
Ma postać drobnych, pojedynczych lub mnogich czerwonobrunatnych guzków. Podobnie przedstawia się utkanie nerwiaka pourazowego, który może być przyczyną bólów fantomowych lub piekących.
Nerwiaki złośliwe prowadzą do przerzutów drogą krwi i chłonki.

</doc>
<doc id="1055638" url="https://pl.wikipedia.org/wiki?curid=1055638" title="Zabierzów Rząska (przystanek kolejowy)">
Zabierzów Rząska (przystanek kolejowy)

Zabierzów Rząska – przystanek kolejowy w Rząsce, w województwie małopolskim, w Polsce.
Przystanek został otwarty 15 lutego 2007. Jego pierwotna nazwa, Kraków Business Park, pochodziła od znajdującego się obok centrum biurowego Kraków Business Park, obecnie Eximius Park. Był to początkowo jedyny przystanek kolejowy w powiecie krakowskim wyposażony w dwie windy dla niepełnosprawnych, jednak zostały one z czasem wyłączone z użytku, a wraz z modernizacją zostały one całkowicie usunięte i zastąpione pochylniami.
Przystanek jest położony na miejscu funkcjonującego do XIX w. kamieniołomu, powstałego w miejscu wapiennego pagórka wyniesionego ponad bagienną dolinę Rudawy. Obiekt obsługuje ruch lokalny z Krakowa w kierunku m.in. Krzeszowic, Oświęcimia, Katowic, Tarnowa oraz Rzeszowa.
W marcu 2011 w budynku centrum biurowego Kraków Business Park została otwarta kasa Przewozów Regionalnych.
W roku 2021 stacja obsługiwała 100–149 pasażerów na dobę.
Wraz z korektą rozkładu jazdy w marcu 2022 roku, przy okazji modernizacji przystanku, zmieniono dotychczasową nazwę przystanku na Zabierzów Rząska, mimo wcześniejszych planów zmiany nazwy na Zabierzów Eximius Park.

</doc>
<doc id="1055641" url="https://pl.wikipedia.org/wiki?curid=1055641" title="Odžaci">
Odžaci

Odžaci (cyr. Оџаци) – miasto w Serbii, w Wojwodinie, w okręgu zachodniobackim, siedziba gminy Odžaci. W 2011 roku liczyło 8811 mieszkańców.

</doc>
<doc id="1055642" url="https://pl.wikipedia.org/wiki?curid=1055642" title="Thráin I Stary">
Thráin I Stary



</doc>
<doc id="1055644" url="https://pl.wikipedia.org/wiki?curid=1055644" title="Kraków Mydlniki">
Kraków Mydlniki

Kraków Mydlniki – stacja kolejowa w Krakowie, w Mydlnikach, w dzielnicy Bronowice. Stacja mieści się na terenie Tenczyńskiego Parku Krajobrazowego. Stacja obsługuje lokalny ruch w kierunku Trzebini oraz Krakowa Głównego.
W roku 2021 stacja obsługiwała 50–99 pasażerów na dobę.

</doc>
<doc id="1055645" url="https://pl.wikipedia.org/wiki?curid=1055645" title="Kostolac">
Kostolac

 
Kostolac (cyr. Костолац) − miasto w Serbii, w okręgu braniczewskim, w mieście Požarevac, siedziba gminy miejskiej Kostolac. W 2006 roku liczyła 9569 mieszkańców.
W pobliżu miasta znajduje się port lotniczy Kostolac.

</doc>
<doc id="1055646" url="https://pl.wikipedia.org/wiki?curid=1055646" title="Antonio Tognana">
Antonio Tognana

Antonio Tognana (ur. 11 maja 1955) – włoski kierowca rajdowy. Jeździł na przełomie lat 70–80. Na swoim koncie ma kilka występów w WRC (cztery starty w Rajdzie San Remo). W 1980 prowadził Fiata 131 Abarth dla zespołu Piave Jolly Club. Pilotował go włoski pilot Sergio Cresto. Wystartował w Rajdzie San Remo, ale zmuszony był się wycofać z powodu przebicia opony w tylnonapędowym Fiacie. Od roku 1982 na prawym fotelu zasiadał Massimo Di Antoni. Dalej bronił barw Jolly Clubu i został wierny tej stajni do końca. Do dyspozycji dostał Ferrari 308 GTB. Samochód pomimo swojej marki nie był najlepszym samochodem i w połowie sezonu Włoch przesiadł się do Lancii 037 Rally. Zdominował Mistrzostwa Włoch, stając się tym samym mistrzem swojego kraju.
Od 1983 roku Togana nadal startował dla Jolly Club Benetton, ale jego występy były coraz to słabsze. W końcu zakończył karierę.

</doc>
<doc id="1055654" url="https://pl.wikipedia.org/wiki?curid=1055654" title="Kladovo">
Kladovo

Kladovo (cyr. Кладово) – miasto w Serbii, w okręgu borskim, siedziba gminy Kladovo. W 2011 roku liczyło 9729 mieszkańców.
Położone jest nad Dunajem, naprzeciw rumuńskiego miasta Drobeta-Turnu Severin. W mieście znajdują się ruiny twierdzy Fetislam, która do 1867 roku była obsadzona przez wojska osmańskie. Miasto jest siedzibą Muzeum Archeologicznego „Đerdap”.

</doc>
<doc id="1055655" url="https://pl.wikipedia.org/wiki?curid=1055655" title="Berło Stanisława Augusta Poniatowskiego">
Berło Stanisława Augusta Poniatowskiego

Berło Stanisława Augusta Poniatowskiego – prywatne berło królewskie Stanisława Augusta Poniatowskiego przechowywane na Zamku Królewskim w Warszawie
Berło zostało wykonane w drugiej połowie XVIII wieku. Składa się z trzech ośmiobocznie szlifowanych lasek akwamarynu, spiętych złotymi oprawami w formie liści akantu. Zwieńczone jest złotym kielichem kwiatowym, a u dołu gałką z akwamarynu, oplecioną sześcioma złotymi kabłąkami.
Historia berła.
Do 1798 roku berło było własnością króla Stanisława Augusta Poniatowskiego. Po jego śmierci car Paweł I Romanow umieścił je w zbiorach Kremla w Moskwie. Po wojnie polsko-bolszewickiej na mocy traktatu ryskiego z 1921 roku berło powróciło do Polski i znalazło się w zbiorach Zamku Królewskiego w Warszawie. W 1939 roku w przededniu wybuchu II wojny światowej zostało zdeponowane w skarbcu Banku Gospodarstwa Krajowego w Warszawie. We wrześniu 1939 roku zostało z niego jednak zabrane i wywiezione do Francji. Początkowo przechowywane w ambasadzie polskiej w Paryżu, później trafiło do Biblioteki Polskiej. W 1940 roku berło królewskie zostało dołączone do kolekcji wawelskiej, która znajdowała się w Aubusson. Stamtąd na wiosnę 1940 roku wraz z innymi skarbami narodowymi zostało wywiezione najpierw do Wielkiej Brytanii, a później do Kanady i ukryte w magazynach rządu kanadyjskiego pod Ottawą. W 1944 roku znalazło się w depozycie filii Bank of Montreal w Ottawie, gdzie znajdowało się do 1959 roku. Później powróciło do Polski i było przechowywane w Muzeum Narodowym w Warszawie. Po odbudowie Zamku Królewskiego w Warszawie stało się ponownie eksponatem tej instytucji.
Berło Stanisława Augusta Poniatowskiego jest przechowywane w Kaplicy Małej Zamku Królewskiego w Warszawie w szklanej gablocie wraz z Klejnotem Rzeczypospolitej

</doc>
<doc id="1055658" url="https://pl.wikipedia.org/wiki?curid=1055658" title="Tutin">
Tutin

 
Tutin (cyr. Тутин) − miasto w Serbii, w okręgu raskim, siedziba gminy Tutin. Leży w Sandżaku. W 2011 roku liczyło 10 094 mieszkańców.

</doc>
<doc id="1055661" url="https://pl.wikipedia.org/wiki?curid=1055661" title="Champs-Élysées – Clemenceau">
Champs-Élysées – Clemenceau

Champs-Élysées - Clemenceau – stacja 1. i 13. linii metra w Paryżu. Stacja znajduje się w 8. dzielnicy Paryża. Na linii 1 została otwarta 17 lipca 1900 r, a na linii 13 - 18 lutego 1975. Perony stacji są położone pod Avenue des Champs-Élysées i placem Georges'a Clemenceau.

</doc>
<doc id="1055664" url="https://pl.wikipedia.org/wiki?curid=1055664" title="Bela Palanka">
Bela Palanka

Bela Palanka (cyr. Бела Паланка) – miasto w Serbii, w okręgu pirockim, siedziba gminy Bela Palanka. Leży nad Niszawą. W 2011 roku liczyło 8143 mieszkańców.
Historia.
Za czasów Imperium rzymskiego przebiegał tędy szlak "Via Militaris" z Singidunum (obecnie w Belgradzie) do Konstantynopola; miejscowość nosiła wtedy nazwę "Romatiana" ("Remesiana").
Gospodarka.
W miejscowości znajduje się przemysł spożywczy oraz włókienniczy.

</doc>
<doc id="1055665" url="https://pl.wikipedia.org/wiki?curid=1055665" title="The Gorge (album)">
The Gorge (album)

The Gorge – album koncertowy zespołu Dave Matthews Band. Materiał na płytę nagrany został podczas 3 koncertów zespołu w The Gorge Amphitheatre odbywających się w dniach 6-8 września 2002 roku. Album The Gorge ukazał się w dwóch wersjach – wersji okrojonej (2CD+DVD), którą można nabyć w sklepach muzycznych oraz w wersji pełnej (6CD + DVD), którą można nabyć poprzez oficjalną stronę internetową zespołu Dave Matthews Band. Album The Gorge można również nabyć poprzez stronę internetową DMB w formacie mp3.
Wersja 2CD + DVD:
Wersja Special Edition – 6CD + DVD
6 września 2002
7 września 2002
8 września 2002
"Płyta DVD j.w. w przypadku wersji 2CD + DVD."
Muzycy
Goście:

</doc>
<doc id="1055666" url="https://pl.wikipedia.org/wiki?curid=1055666" title="2 Pułk Piechoty">
2 Pułk Piechoty

Pułki piechoty (strzelców) noszące numer „2”:
Wojska Polskiego:
Austriackie:
Austro-węgierskie:
Królewsko-węgierskiej Obrony Krajowej:
Francuskie:
Niemieckie:
Rosyjskie:

</doc>
<doc id="1055668" url="https://pl.wikipedia.org/wiki?curid=1055668" title="Sokobanja">
Sokobanja

 
Sokobanja (cyr. Сокобања) − miasto w Serbii, w okręgu zajeczarskim, siedziba gminy Sokobanja. W 2011 roku liczyło 7982 mieszkańców.

</doc>
<doc id="1055669" url="https://pl.wikipedia.org/wiki?curid=1055669" title="Måns Zelmerlöw">
Måns Zelmerlöw

Måns Petter Albert Sahlén Zelmerlöw (, ur. 13 czerwca 1986 w Lund) – szwedzki piosenkarz, kompozytor, autor tekstów piosenek, tancerz, prezenter telewizyjny i aktor musicalowy.
Karierę artystyczną rozpoczął w 2002 jako aktor musicalowy w Szwecji. Wystąpił w musicalach "Józef i cudowny płaszcz snów w technikolorze", "Sklepik z horrorami" i "Grease". Od 2005 kontynuuje karierę muzyczną, którą rozpoczął udziałem w drugiej edycji programu "Idol". Wydał sześć albumów studyjnych: "Stand by for… " (2007), "MZW" (2009), "Barcelona Sessions" (2014), "Perfectly Damaged" (2015), "Chameleon" (2016) i "Time" (2019), a także dwie płyty świąteczne: "Christmas with Friends" (2010) i "Kära vinter" (2011). Trzy wydane przez niego płyty dotarły na szczyt listy najchętniej kupowanych albumów w Szwecji. Za sprzedaż swoich płyt i singli w kraju otrzymał jedną pięciokrotnie platynową płytę, jedną podwójnie platynowe, trzy platynowe i trzy złote.
Trzykrotny uczestnik "Melodifestivalen" (2007, 2009, 2015). Zwycięzca 60. Konkursu Piosenki Eurowizji (2015). Laureat trzech nagród magazynu „QX”, nagrody Rockbjörnen i Nickelodeon Kids’ Choice Award.
Był uczestnikiem lub prowadzącym kilku programów rozrywkowych i użyczył głosu postaciom w kilku filmach animowanych. Prowadzi czynnie działalność charytatywną jako współzałożyciel fundacji „Zelmerlöw &amp; Björkman Foundation”.
Młodość.
Jest synem profesorki akademickiej Birgitty Sahlén i chirurga Svena-Olofa Zelmerlöwa. Ma młodszą siostrę Fanny.
W dzieciństwie uczęszczał na kurs tańca afrykańskiego oraz na lekcje fortepianu. Jako nastolatek uczył się także gry na gitarze. W trakcie nauki w siódmej klasie szkoły podstawowej wygrał konkurs dla młodych talentów. W trakcie nauki w szkole średniej realizował program edukacyjny, stanowiący połączenie zajęć muzycznych z naukami przyrodniczymi, dzięki czemu angażował się w szkolne przedstawienia.
W październiku 2008 rozpoczął studia na wydziale ekonomicznym.
Kariera muzyczna.
W 2002 został obsadzony w głównej roli w musicalu Andrew Lloyda Webbera "Józef i cudowny płaszcz snów w technikolorze" wystawianym na czołowych scenach Malmö. W przesłuchaniach do roli brało udział ponad 2 tys. kandydatów. Wystąpił w 128 wyprzedanych przedstawieniach. Przed ukończeniem ostatniego roku szkoły średniej otrzymał angaż – główną rolę Seymoura – do adaptacji spektaklu "Sklepik z horrorami" wystawianego przez Teatr Miejski w Lund. Następnie wyjechał na trzy miesiące do Grecji w celach zarobkowych, gdzie sprzedawał bilety plażowiczom i występował jako komik w farsach dla turystów. W 2006 wcielił się w rolę Danny’ego Zuko w musicalu "Grease" wystawianym w jednym z teatrów w Malmö. Za rolę otrzymywał za rolę pozytywne recenzje.
W 2005 zajął piąte miejsce w drugiej szwedzkiej wersji programu "Idol". W 2006 podpisał kontrakt z wytwórnią płytową Warner Music Sweden. W 2007 wziął udział z utworem „Cara mia” w "Melodifestivalen", programie wyłaniającym reprezentanta Szwecji w Konkursie Piosenki Eurowizji. W lutym wystąpił w trzecim półfinale selekcji i z pierwszego miejsca awansował do finału, w którym zajął trzecie miejsce. Niedługo po finale selekcji z utworem wygrał Konkurs Drugiej Szansy OGAE, a także dotarł na szczyt szwedzkiej listy przebojów i na czwarte miejsce notowania w Finlandii. Pod koniec maja wydał debiutancki album studyjny pt. "Stand by for…", z którym trafił na pierwsze miejsce listy sprzedaży w Szwecji i za który odebrał status platynowej płyty. Album promował singlami: „Cara mia”, „Work of Art (da Vinci)”, „Brother oh Brother” i „Miss America”. Również w 2007 wykonał w duecie z Carolą piosenkę „Bro över mörka vatten” na koncercie "Victoriadagen", który był organizowany z okazji urodzin księżniczki Victorii, a także zagrał główną rolę w musicalu "Footloose", za co otrzymał nominację do nagrody Guldmasken. W grudniu nagrał w duecie z Agnes Carlsson autorską wersję przeboju Mariah Carey „All I Want for Christmas Is You” na potrzeby spotu reklamowego dla marki odzieżowej MQ, a także otrzymał nominacje do nagród Grammis w kategoriach: "najlepszy artysta szwedzki", "najlepszy utwór roku" (za „Cara mia”) oraz "najlepszy debiut roku" (za "Stand by for…").
W styczniu 2008 odebrał nagrodę dla najlepszego szwedzkiego piosenkarza na festiwalu "Rockbjörnen", a w lutym zgarnął statuetki magazynu „QX” za wygraną w kategoriach: "najlepszy artysta" i "najlepszy utwór" (za „Cara mia”). 25 kwietnia wystąpił gościnnie z utworem „Brother oh Brother” na gali Eska Music Award. Latem wziął udział w trasie koncertowej Diggiloo, a także był zagraniczną gwiazdą podczas kilku koncertów z trasy Radia Eska "Hity Na Czasie". W sierpniu startował z piosenką „Brother oh Brother” w konkursie o Bursztynowego Słowika i Słowika Publiczności podczas 45. festiwalu sopockiego. Do końca roku jeszcze kilkukrotnie wystąpił jako gość muzyczny w Polsce, realizując nagrania dla programów "Taniec z gwiazdami" i "Jaka to melodia?". Był również jednym z kompozytorów piosenki „Shine”, biorącej udział w rumuńskich eliminacjach do 53. Konkursu Piosenki Eurowizji. W listopadzie wystąpił na festiwalu "Stjärnklart". W lutym 2009 opublikował singiel „Impossible”, który został wykorzystany w reklamie firmy telekomunikacyjnej Telia. Wiosną wziął udział z utworem „Hope &amp; Glory” w programie "Melodifestivalen 2009", w którym zajął czwarte miejsce, w tym pierwsze miejsce w głosowaniu jurorów i piąte w rankingu telewidzów. W marcu wydał singiel „Rewind”, który był drugim singlem z płyty pt. "MZW", wydanej pod koniec miesiąca. Tydzień przed premierą uzyskał za album status złotej płyty, a niedługo po premierze trafił z nim na pierwsze miejsce szwedzkiej listy sprzedaży. W maju zaśpiewał singiel „Hold On” na gali Humorgalan, będącej częścią akcji UNICEF na rzecz dzieci z najbiedniejszych zakątków świata. W ramach promocji płyty "MZW" wyruszył w trasę koncertową, obejmującą większość szwedzkich miast, a w tym czasie zaśpiewał też m.in. podczas jednego z koncertów "Allsång på Skansen". W lipcu wystąpił na urodzinach księżniczki Wiktorii. Pod koniec października wystąpił z piosenką „Impossible” podczas szwedzkiej gali Rosa Bandet Galan. W listopadzie wyruszył w trasę koncertową po Szwecji, podczas której w ciągu 22 dni zagrał 32 świąteczne koncerty razem z artystkami, takimi jak Shirley Clamp, Sonja Alden czy Sanna Nielsen.
W kwietniu 2010 zaśpiewał gościnnie w utworze Marii Haukaas Storeng „Precious to Me”. W listopadzie wydał trzeci album studyjny pt. "Christmas with Friends", na którym umieścił 11 aranżacji świątecznych utworów, powstałych w duecie z wieloma szwedzkimi artystami, w tym dwie autorskie piosenki. Płytę promował singlami „December” i „Vit som en snö”, który nagrał z Pernillą Andersson. W listopadzie otrzymał nominacje do nagród magazynu „QX” w kategoriach: "najlepszy szwedzki mężczyzna" i "najlepszy szwedzki utwór" (za „Hope &amp; Glory”). W marcu 2013 wydał utwór „Broken Parts”, którym zapowiadał premierę kolejnego albumu. W międzyczasie nagrał piosenkę „Run for Your Life”, napisaną na zamówienie szwedzkiej telewizji. We wrześniu wydał utwór „Beautiful Life”, będący drugim singlem z albumu pt. "Barcelona Sessions", który ukazał się w 2014. Napisał też piosenkę „Hello Goodbye” dla duetu Erik Segerstedt i Tone Damli, uczestników programu "Melodifestivalen 2013". Pod koniec roku zagrał główną rolę w nowej wersji musicalu "Spök".
Pod koniec grudnia 2014 z piosenką „Heroes” zakwalifikował się do stawki konkursowej "Melodifestivalen 2015". 28 lutego 2015 wystąpił podczas czwartego koncertu półfinałowego i z pierwszego miejsca awansował do finału, rozgrywanego 14 marca. Zdobył w nim największą liczbę 288 punktów od jurorów i telewidzów, dzięki czemu został wybrany na reprezentanta Szwecji w 60. Konkursie Piosenki Eurowizji organizowanym w Wiedniu. 21 maja wystąpił jako 13. w kolejności w drugim półfinale konkursu i awansował do finału rozgrywanego 23 maja. Wystąpił w nim jako dziesiąty w kolejności i zajął pierwsze miejsce po zdobyciu największej liczby 365 punktów, w tym m.in. maksymalnych not (12 punktów) od Austrii, Belgii, Danii, Finlandii, Islandii, Łotwy, Norwegii, Polski, Słowenii, Szwajcarii, Wielkiej Brytanii i Włoch. Po finale otrzymał Nagrodę Artystyczną im. Marcela Bezençona, przyznawaną przez komentatorów konkursu obecnych w eurowizyjnym centrum prasowym w Wiedniu. 5 czerwca wydał czwarty album studyjny pt. "Perfectly Damaged". Wydawnictwo zadebiutowało na pierwszym miejscu szwedzkiej listy sprzedaży.
W maju 2016 współprowadził 61. Konkurs Piosenki Eurowizji w Sztokholmie, a także wystąpił gościnnie w finale konkursu, prezentując singiel „Fire in the Rain”. 23 lipca wystąpił na Open Hair Festival w Sieradzu. 21 sierpnia wystąpił w programie "Sommarkrysset", w którym zaprezentował utwór „Hanging on to Nothing”, będący drugim singlem zapowiadającym jego kolejną płytę. Tydzień później wystąpił na festiwalu "Magiczne zakończenie wakacji" organizowanym w Kielcach przez RMF FM i Telewizję Polsat. 2 grudnia wydał szósty album studyjny pt. "Chameleon", a trzecim singlem go promującym była piosenka „Glorious”. Wiosną 2017 wyruszył w europejską trasę koncertową, obejmującą m.in. koncert w warszawskim klubie Stodoła. Fragmenty występów z koncertu znalazły się w oficjalnym teledysku do singla „Hanging on to Nothing”, który wydał w czerwcu. W marcu 2018 wystąpił gościnnie podczas polskich eliminacji do 63. Konkursu Piosenki Eurowizji.
W maju 2019 wystąpił gościnnie w finale 64. Konursu Piosenki Eurowizji w Tel Awiwie, gdzie wykonał cover piosenki Eleni Fureiry „Fuego”, którą następnie wydał w wersji cyfrowej. 18 października zaprezentował szósty album studyjny pt. "Time", który promował singlami: „Walk with Me” (z gościnnym udziałem Dotter), „Grow Up to Be You” i „Better Now”.
16 maja 2020 wystąpił w koncercie Światło dla Europy, który był transmitowany z Hilversum i został zorganizowany w zastępstwie 65. Konkursu Piosenki Eurowizji. Wykonał tam akustycznie swój eurowizyjny utwór "Heroes".
Działalność pozamuzyczna.
Zwyciężył w parze z Marią Karlsson w pierwszej edycji programu rozrywkowego TV4 "Let’s Dance" (2006). Wcześniej trzykrotnie odrzucał zaproszenie do udziału w programie.
Współprowadził finał szwedzkich eliminacji do 5. Konkursu Piosenki Eurowizji dla Dzieci (2007), finał "Melodifestivalen 2010", program "Allsång på Skansen" (2013), trzy koncerty letniej trasy koncertowej "Sommarkrysset" (2009), koncerty 61. Konkursu Piosenki Eurowizji w Sztokholmie (2016) i brytyjskie eliminacje eurowizyjne "Eurovision: You Decide" (2018–2019).
W 2013 wraz z Jonasem Björkmanem założył fundację „Zelmerlöw &amp; Björkman Foundation”, za pośrednictwem której zbiera fundusze na pomoc materialno-naukową mieszkańcom Afryki Południwej.
W 2007 zostały okrzyknięty najseksowniejszym Szwedem według redakcji magazynu „QX” powiązanego ze środowiskiem LGBT. W styczniu 2009 został uznany za szóstego najbardziej wpływowego Szweda w plebiscycie szwedzkiego magazynu „Se &amp; Hör”. W 2015 wystąpił w sesji zdjęciowej dla gejowskiego magazynu „Gay Times”, która została zrealizowana na potrzeby akcji charytatywnej "Prostate Cancer UK", mającej zachęcić mężczyzn do badań profilaktycznych prostaty.
Życie prywatne.
W latach 2008-2011 spotykał się ze szwedzką piosenkarką Marie Serneholt. 5 września 2019 poślubił angielską aktorkę Ciarę Janson, z którą zaręczył się 30 lipca 2017. Mają razem dwóch synów: Alberta Ossiana (ur. 25 maja 2018) i Ossiana Matteusa (ur. 9 sierpnia 2022). Na stałe mieszka w Wielkiej Brytanii.

</doc>
<doc id="1055670" url="https://pl.wikipedia.org/wiki?curid=1055670" title="Ammophiletea">
Ammophiletea

Ammophiletea – syntakson w randze klasy grupujący pionierskie zbiorowiska wydm nadmorskich, tworzące charakterystyczną psammofityczną roślinność białej wydmy. W Polsce reprezentowany przede wszystkim przez zespół "Elymo-Ammophiletum arenariae". Zbiorowiska ważne ze względu na dużą rolę w procesie utrwalania ruchomych piasków na wydmach nadmorskich (w systemie Natura 2000 – siedlisko przyrodnicze nr 2110 i 2120).
Charakterystyka.
Siedlisko.
Nadmorskie tereny piaszczyste, ze słoną wodą podskórną na niewielkiej głębokości, białe wydmy.
O. (rząd zespołów) "Ammophiletalia"

</doc>
<doc id="1055676" url="https://pl.wikipedia.org/wiki?curid=1055676" title="Fundacja Ronalda S. Laudera">
Fundacja Ronalda S. Laudera

Fundacja Ronalda S. Laudera (ang. "Ronald S. Lauder Fundation") – żydowska fundacja, założona w 1987 roku przez amerykańskiego biznesmena i filantropa Ronalda Laudera.
Historia.
Fundacja powstała w 1987 roku. Głównym jej zadaniem jest wspieranie odrodzenia życia żydowskiego w krajach Europy Środkowej i wschodniej poprzez edukację. Fundacja zakłada żydowskie szkoły, przedszkola, kluby, wspiera finansowo gminy żydowskie i stowarzyszenia.
Działalność w Polsce.
W Polsce Fundacja Ronalda S. Laudera posiada Centra Edukacyjne w Warszawie, Krakowie, Wrocławiu oraz Biuro i Centrum Młodzieżowe w Gdańsku. Fundacja działalność w Polsce rozpoczęła w 1991 roku po uzyskaniu zezwolenia Ministerstwa Kultury i Sztuki. 

</doc>
<doc id="1055679" url="https://pl.wikipedia.org/wiki?curid=1055679" title="High School Musical 2 (ścieżka dźwiękowa)">
High School Musical 2 (ścieżka dźwiękowa)

High School Musical 2 – składanka utworów z "High School Musical 2".
Polska wersja płyty uzyskała certyfikat platynowej. Od premiery, ścieżka dźwiękowa (w wersji polskiej) otrzymuje się na "Top Liście" w sklepach Empik. Dostępna jest też wersja z teledyskami.
Wydania ścieżki dźwiękowej.
Pozostałe wydania ścieżki dźwiękowej.
Prócz podstawowych edycji płyty, wydano również:

</doc>
<doc id="1055684" url="https://pl.wikipedia.org/wiki?curid=1055684" title="Kornica (przystanek kolejowy)">
Kornica (przystanek kolejowy)

Kornica – przystanek kolejowy w Kornicy, w województwie świętokrzyskim, w Polsce. Na przystanku zatrzymują się pociągi jeżdżące na trasie ze Skarżyska-Kamiennej do Opoczna i Tomaszowa Mazowieckiego. Od 1 sierpnia 2009 do 12 grudnia 2021 roku ruch na tej trasie był zawieszony.

</doc>
<doc id="1055686" url="https://pl.wikipedia.org/wiki?curid=1055686" title="Mercedes-Benz W204">
Mercedes-Benz W204



</doc>
<doc id="1055691" url="https://pl.wikipedia.org/wiki?curid=1055691" title="Bagshot Park">
Bagshot Park

Bagshot Park – rezydencja królewska położona w hrabstwie Surrey, 11 mil na południe od Windsoru, w pobliżu wioski Bagshot. Obecnie stanowi siedzibę najmłodszego z synów Elżbiety II, księcia Edwarda, oraz jego rodziny.
Pierwszy budynek wzniesiono na terenie posiadłości w latach 1631–1633 na polecenie Karola I. Później przebudowywano go w latach 1766–1772 oraz w 1798. Przez wiele lat na przełomie XVIII i XIX wieku posiadłość była siedzibą księcia Clarence, późniejszego króla Wilhelma IV. Następnie mieszkała tu księżniczka Maria, córka Jerzego III, początkowo z mężem, księciem Gloucester, a po jego śmierci sama. W latach 1877–1878 przeprowadzono rozbiórkę pierwotnego gmachu, a na jego miejsce zbudowany nowy obiekt, oddany do użytku w 1879. „Nowy” Bagshot Park był główną siedzibą księcia Artura, syna królowej Wiktorii, od 1880 aż do jego śmierci w 1942. Później budynek został przekazany armii, a konkretnie służbie kapelanów wojskowych, którzy mieli tu swoją bazę. Z tego okresu pochodzi anegdota, iż przy parkowym stawie umieszczono rzekomo tabliczkę "Nie chodzić po wodzie". 
W latach 90. XX wieku rezydencja została przekazana księciu Edwardowi, który poddał ją gruntownej renowacji i uczynił z niej nie tylko swój dom, ale również siedzibę swojej firmy zajmującej się produkcją programów telewizyjnych. Musiał jednak zrezygnować z jej prowadzenia pod naporem oskarżeń, że wykorzystuje w biznesie swoje królewskie powiązania, dzięki czemu m.in. filmowcy realizujący produkowane przez niego filmy dokumentalne mają dostęp do normalnie zamkniętych archiwów królewskich. Od tego czasu Bagshot Park ma charakter czysto mieszkalny.

</doc>
<doc id="1055695" url="https://pl.wikipedia.org/wiki?curid=1055695" title="Zespół palusznika nitkowatego">
Zespół palusznika nitkowatego

Zespół palusznika nitkowatego ("Digitarietum ischaemi" R.Tx. et Prsg (1942) 1950) – jeden z zespołów roślinności występujących na glebach ubogich lub średnio żyznych.
Charakterystyka.
Siedlisko.
Najuboższe, lekko kwaśne, stosunkowo ciepłe i suche gleby. Siedliska borów mieszanych (Ass. "Querco robori-Pinetum") i zubożałych dąbrów kserotermicznych ("Potentillo albae-Quercetum"). Głównie w uprawach okopowych.
Zasięg występowania.
To suboceaniczne zbiorowisko osiąga w Polsce swoją południowo-wschodnią granicę zasięgu.
Gatunki towarzyszące.
Charakterystyczna kombinacja gatunków zbiorowiska ma znaczenie dla diagnostyki syntaksonomicznej, jednak nie wszystkie składające się na nią gatunki występują często. Częściej występujące, poza wyraźnie dominującym palusznikiem, a także włośnicami, gatunki to: miotła zbożowa ("Apera spica-venti"), sporek polny typowy ("Spergula arvensis "subsp." arvensis"), szczaw polny ("Rumex acetosella") i rzodkiew świrzepa ("Raphanus raphanistrum").

</doc>
<doc id="1055701" url="https://pl.wikipedia.org/wiki?curid=1055701" title="Live at Luther College">
Live at Luther College

Live at Luther College – album koncertowy Dave'a Matthewsa i Tima Reynoldsa. Album ten dokumentuje koncert akustyczny, który miał miejsce w Luther College – 6 lutego 1996 roku. Obaj artyści koncertują razem od wielu lat jednak dopiero w roku 2007 zdecydowali się na wydanie kolejnego albumu koncertowego Live at Radio City. Wszystkie koncerty lidera Dave Matthews Band oraz Tima Reynoldsa mają charakter akustyczny (2 gitary akustyczne + śpiew Matthewsa).

</doc>
<doc id="1055703" url="https://pl.wikipedia.org/wiki?curid=1055703" title="RON Radom">
RON Radom

RON Radom (Radiofoniczny Ośrodek Nadawczy Radom) – Jeden (dawniej cztery) maszt w radomskiej dzielnicy Wacyn, zlokalizowane pomiędzy ulicami Uniwersytecką, Przytycką, Listopadową, Langiewicza, Radiową. Dawniej na Ośrodek składały się maszt o wysokości 150 metrów oraz trzy maszty o wysokości 100 metrów, które powstały w 1928, jednak w grudniu 2013 roku dokonano rozbiórki dwóch stumetrowych masztów. Właścicielem obiektu jest spółka EmiTel.
Nadawane programy.
Programy telewizyjne.
Sygnał analogowy został wyłączony 17 czerwca 2013 roku.

</doc>
<doc id="1055704" url="https://pl.wikipedia.org/wiki?curid=1055704" title="James McTeigue">
James McTeigue

James McTeigue (ur. 29 grudnia 1967 w Sydney) – australijski reżyser filmowy. Uczęszczał do Cromer High School (Nowa Południowa Walia) na północnych przedmieściach Sydney. Pracował nad wieloma australijskimi filmami, ale sławę przyniósł mu udział w produkcji filmów trylogii "Matrix" jak również "" oraz reżyserski debiut w 2006 roku filmem "V jak vendetta".
Kariera.
McTeigue po raz pierwszy zetknął się z przemysłem filmowym w późnych latach ' 80, pełniąc funkcję kierownika produkcji lub asystenta producenta w kilku drobnych filmach australijskich.
Obecnie trwają rozmowy nad propozycją reżyserii "Osiris Release"

</doc>
<doc id="1055708" url="https://pl.wikipedia.org/wiki?curid=1055708" title="Pieprzyca polna">
Pieprzyca polna

Pieprzyca polna ("Lepidium campestre" (L.) W. T. Aiton) – gatunek rośliny z rodziny kapustowatych. Rodzimy obszar występowania to duża część Europy oraz Kaukaz i Turcja. Rozprzestrzenił się także w pozostałych rejonach Europy, w Afryce Północnej, Ameryce Północnej i niektórych rejonach Ameryki Południowej. We florze Polski jest archeofitem, występuje niezbyt pospolicie. 
Biologia i ekologia.
Roślina jednoroczna. Zasiedla pola, wzruszone gleby i pobocza dróg, rozpowszechniony chwast terenów uprawnych. Najlepiej widoczny, gdy pojawiają się owoce tworzące długie kolumny łuszczynek nasiennych.

</doc>
<doc id="1055711" url="https://pl.wikipedia.org/wiki?curid=1055711" title="Letnie Grand Prix w skokach narciarskich 2002">
Letnie Grand Prix w skokach narciarskich 2002

Letnie Grand Prix w skokach narciarskich 2002 – 9. edycja Letniego Grand Prix, która rozpoczęła się 10 sierpnia 2002 roku w Hinterzarten, a zakończyła 14 września 2002 w Innsbrucku. Rozegrano 6 konkursów indywidualnych.

</doc>
<doc id="1055712" url="https://pl.wikipedia.org/wiki?curid=1055712" title="Zamek Hillsborough">
Zamek Hillsborough

Zamek Hillsborough (irl. "Caisleán Chromghlinne") – zamek położony w hrabstwie Down i stanowiący oficjalną rezydencję monarchów brytyjskich w Irlandii Północnej. Na co dzień stanowi także siedzibę brytyjskiego Ministerstwa ds. Irlandii Północnej.
Choć budowla tytułowana jest oficjalnie zamkiem, z punktu widzenia architektury jest przykładem dworu szlacheckiego, wzniesionym w XVIII wieku przez ród markizów Downshire, którzy rezydowali tu aż do 1922. Wtedy dwór wraz z otaczającą go posiadłością został zakupiony przez brytyjski rząd, zaś w 1925 stał się oficjalną siedzibą gubernatorów nowo utworzonego terytorium Irlandii Północnej. Jednocześnie uzyskał status rezydencji królewskiej i stanowi miejsce noclegu członków rodziny panującej w czasie ich pobytu w tej części kraju. Bywa również udostępniany w podobnym charakterze czołowym politykom, m.in. w 2003 noc spędzał tu George W. Bush. W 1998 zamek był miejscem znacznej części negocjacji które doprowadziły do porozumienia wielkopiątkowego. Stał się także siedzibą ministerstwa zajmującego się brytyjską częścią Irlandii.

</doc>
<doc id="1055715" url="https://pl.wikipedia.org/wiki?curid=1055715" title="Maryla Wereszczakówna">
Maryla Wereszczakówna

Maryla Wereszczakówna, właśc. Marianna Ewa Puttkamerowa z domu Wereszczaka, herbu Kościesza (ur. 24 grudnia 1799 w Tuhanowiczach, zm. 28 grudnia 1863 w Brażelcach) – szlachcianka, hrabina, ukochana Adama Mickiewicza, cioteczna siostra Ignacego Domeyki.
Urodzona w dworze w Tuhanowiczach jako 3. dziecko Antoniego Wereszczaki, marszałka szlachty powiatu nowogródzkiego i Franciszki (z domu Ancuta), córki sędziego brzeskiego. Ochrzczona 1 stycznia 1800 roku w kościele w Worończy. Rodzicami chrzestnymi byli Hipolit Domeyko, rejent ziemski nowogródzki i Anna Wereszczakowa, podkomorzyna nowogródzka, a asystowali Stefan Wereszczaka (mąż Anny) i Karolina Domeykowa (żona Hipolita).
Latem 1818 lub 1819 roku Adam Mickiewicz przyjechał wraz z Tomaszem Zanem do Tuhanowicz, co zapoczątkowało wzajemną, niespełnioną i nieszczęśliwą miłość do Maryli Wereszczakówny. Wereszczakówna była wówczas już zaręczona z hrabią Wawrzyńcem Puttkamerem herbu Bradacice (wł. Wawrzyniec Stanisław Jan hr. Puttkamer z Wersowiczów Siekierka), z którym wzięła ślub w 1821 i zamieszkała w majątku w Bolcienikach. Sąsiednim majątkiem w Płużynach zarządzał Michał Wereszczaka, przyjaciel Adama Mickiewicza; po ślubie Maryli zamieszkała tu jej matka, Michał zaś przejął Tuhanowicze. 1 sierpnia 1821 w Cyrynie Mickiewicz, wówczas nauczyciel szkół kowieńskich, z hrabiną Puttkamerową trzymali do chrztu Franciszka Sakowicza.
Zarówno w Płużynach, Tuhanowiczach i Bolcienikach bywał Adam Mickiewicz, w Płużynach w sierpniu 1821 przy okazji imienin ukochanej Mickiewicza powstawała "Świtezianka". Wereszczakówna była ponadto adresatką wiersza "Do M***", upamiętniona w "Balladach i romansach" (w wierszu "Do przyjaciół" poprzedzającym balladę "To lubię" i tejże) i w IV części Dziadów.
W czerwcu 1833 roku Puttkamerowie Maryla z Wereszczaków z mężem Wawrzyńcem byli tymczasowo aresztowani za pomoc udzieloną emisariuszowi Marcelemu Szymańskiemu.
Po śmierci męża w 1850 Maryla przeprowadziła się do sąsiedniego majątku Brażelce, gdzie zmarła w 1863.
Pochowana została 29 grudnia 1863 na cmentarzu donatorskim przy katolickim kościele św. Jana Chrzciciela w Bieniakoniach.

</doc>
<doc id="1055722" url="https://pl.wikipedia.org/wiki?curid=1055722" title="Ashford International">
Ashford International

Ashford International – stacja kolejowa w Ashford, w Anglii. Zatrzymują się na niej niektóre (4 dziennie w każdą stronę) pociągi międzynarodowe firmy Eurostar, a także składy dwóch przewoźników realizujących połączenia krajowe. Pociągi Southern jeżdżą stąd do Brighton. Z kolei Southeastern oferuje kursy do Londynu, Dover, Ramsgate, Canterbury i Margate. Ta ostatnia firma jest także zarządcą stacji.

</doc>
<doc id="1055723" url="https://pl.wikipedia.org/wiki?curid=1055723" title="Fineas Nigellus">
Fineas Nigellus



</doc>
<doc id="1055727" url="https://pl.wikipedia.org/wiki?curid=1055727" title="Dzielny pies Rusty">
Dzielny pies Rusty

Dzielny pies Rusty lub Nigdy nie zadzieraj z Rustym (ang. "Rusty: A Dog’s Tale" lub "Rusty: The Great Rescue", 1998) – amerykański film familijny opisujący przygody psa o imieniu Rusty.
Film jest emitowany w Polsce w telewizji Jetix/Disney XD. Wcześniej emitowany był w telewizji Jetix Play.
Opis fabuły.
Dwa dorosłe psy rasy Beagle są uszczęśliwione, gdy na świat przychodzi im szczeniaczek, Rusty. Już od pierwszych dni swojego życia Rusty okazuje się być rezolutny i dziarski. Gdy Rusty kończy cztery lata, dowiaduje się, że będzie mieć rodzeństwo – wkrótce rodzi się pięć małych piesków. Małe Beagle mieszkają na farmie dwójki starszych ludzi – babci i dziadka, którzy opiekują się dwójką rodzeństwa, którym rodzice zginęli w wypadku samochodowym. Dziadkowie coraz bardziej się smucą, gdy przyjeżdża do nich dwójka dalekich kuzynów, którzy domagają się pieniędzy. Babcia i dziadek są na nich wściekli – od zjedzenia tortu na urodziny wnuków, do szantażu w postaci sprzedania farmy, ponieważ kuzyni są prawowitymi właścicielami ziemi. Ku rozpaczy rodzeństwa, dziadkowie są zmuszeni sprzedać małe szczeniaczki. Zamieszczają ogłoszenie w gazecie, i wkrótce ma pojawić się pierwszy klient. Klient, bogaty biznesmen, niespodziewanie, gubiąc się w mieście, spotyka kuzynów, i prosi ich o wskazówkę, gdzie jest. Mówi im o szczeniakach. Biznesmen nie zauważa, że kuzyni go okradają. Oni tymczasem jadą na farmę, i po kryjomu kradną szczeniaki. Kuzynka w samochodzie zauważa, że jeden Beagle jest mały i markotny. Kuzynka podejrzewa u niego chorobę, i zakłada, że nikt go nie kupi. Wyrzucają go więc w paskudny sposób z worka, i jadąc samochodem, wyrzucają szczeniątko przez okno, zostawiając je same w gąszczu puszczy. Tymczasem rodzeństwo wraz z kolegą zauważa brak szczeniaczków, i razem z Rustym, jego rodzicami i dziadkami oraz wszystkimi zwierzakami wyruszają na poszukiwania. Tu zaczyna się przygoda. Szczeniaczki zostają jednak uratowane przez Rusty’ego i zwierzęta, a kuzyni aresztowani. Dziadkowie znowu zostają spadkobiercami majątku, który ukrywali przed nimi kuzyni. Szczeniaczki nie są na sprzedaż. 
Wersja polska.
Opracowanie i udźwiękowienie wersji polskiej: na zlecenie Jetix – Studio Eurocom
Reżyseria: Dorota Prus-Małecka
Dialogi: Berenika Wyrobek
Dźwięk i montaż: Jacek Kacperek
Kierownictwo produkcji: Marzena Wiśniewska
Udział wzięli:
Tekst piosenki: Andrzej Gmitrzuk
Śpiewali: Anna Sroka, Jarosław Boberek i Marta Smok
Kierownictwo muzyczne: Piotr Gogol

</doc>
<doc id="1055729" url="https://pl.wikipedia.org/wiki?curid=1055729" title="Twierdza Artyleryjska Hanicka">
Twierdza Artyleryjska Hanicka



</doc>
<doc id="1055734" url="https://pl.wikipedia.org/wiki?curid=1055734" title="Sivac">
Sivac

Sivac (cyr. Сивац) – wieś w Serbii, w Wojwodinie, w okręgu zachodniobackim, w gminie Kula. W 2011 roku liczyła 7895 mieszkańców.

</doc>
<doc id="1055738" url="https://pl.wikipedia.org/wiki?curid=1055738" title="Letnie Grand Prix w skokach narciarskich 2003">
Letnie Grand Prix w skokach narciarskich 2003

Letnie Grand Prix w skokach narciarskich 2003 – 10. edycja Letniego Grand Prix, która rozpoczęła się 9 sierpnia 2003 roku w Hinterzarten, a zakończyła 31 sierpnia 2003 w Innsbrucku. Rozegrano 5 konkursów - 4 indywidualne oraz 1 drużynowy.

</doc>
<doc id="1055740" url="https://pl.wikipedia.org/wiki?curid=1055740" title="Burnett Guffey">
Burnett Guffey

Burnett Guffey (ur. 26 maja 1905 w Del Rio w Tennessee, zm. 30 maja 1983 w Golecie w Kalifornii) – amerykański operator filmowy. Laureat Oscara. 
Kariera.
Karierę zaczynał na początku lat 20. XX wieku – był asystentem bardziej doświadczonych kamerzystów. Samodzielnie zaczął pracować dla wytwórni Columbia Pictures w 1944 r. Sześciokrotnie był nominowany do Oscara. Statuetkę otrzymał dwukrotnie: w 1954 za czarno-białe zdjęcia do "Stąd do wieczności" Freda Zinnemanna oraz w 1968 za "Bonnie i Clyde" Arthura Penna.
Filmografia.
W trakcie swej prawie 50-letniej pracy zawodowej współpracował przy realizacji 102 filmów długo- i krótkometrażowych oraz seriali i programów telewizyjnych.

</doc>
<doc id="1055741" url="https://pl.wikipedia.org/wiki?curid=1055741" title="Bajmok">
Bajmok

Bajmok (cyr. Бајмок) – wieś w Serbii, w Wojwodinie, w okręgu północnobackim, w mieście Subotica. W 2011 roku liczyła 7414 mieszkańców.

</doc>
<doc id="1055745" url="https://pl.wikipedia.org/wiki?curid=1055745" title="Beočin">
Beočin

Beočin (cyr. Беочин) – miasto w Serbii, w Wojwodinie, w okręgu południowobackim, siedziba gminy Beočin. W 2011 roku liczyło 7839 mieszkańców.

</doc>
<doc id="1055748" url="https://pl.wikipedia.org/wiki?curid=1055748" title="William Greenwell">
William Greenwell

William Greenwell (ur. 23 marca 1820, zm. 27 stycznia 1918) – angielski archeolog. W roku 1867 pracował podczas wykopalisk kurhanów w Yorkshire Wolds razem z Augustusem Pitt-Riversem.

</doc>
<doc id="1055751" url="https://pl.wikipedia.org/wiki?curid=1055751" title="Grocka">
Grocka

Grocka (cyr. Гроцка) – miasto w Serbii, w mieście Belgrad, siedziba gminy miejskiej Grocka. W 2011 roku liczyło 8441 mieszkańców.

</doc>
<doc id="1055752" url="https://pl.wikipedia.org/wiki?curid=1055752" title="Elda">
Elda

Elda – miasto w południowo-wschodniej Hiszpanii, w prowincji Alicante.
W mieście rozwinął się przemysł skórzany oraz papierniczy.

</doc>
<doc id="1055759" url="https://pl.wikipedia.org/wiki?curid=1055759" title="Vladičin Han">
Vladičin Han

Vladičin Han (cyr. Владичин Хан) − miasto w Serbii, w okręgu pczyńskim, siedziba gminy Vladičin Han. W 2011 roku liczyło 8030 mieszkańców.

</doc>
<doc id="1055763" url="https://pl.wikipedia.org/wiki?curid=1055763" title="Marek Okólski">
Marek Okólski

Marek Stanisław Okólski (ur. w 1944 w Częstochowie) – polski demograf i ekonomista, profesor zwyczajny w Ośrodku Badań nad Migracjami Uniwersytetu Warszawskiego, w latach 1993–2016 dyrektor Ośrodka Badań nad Migracjami Uniwersytetu Warszawskiego, do 2019 r. kierownik Katedry Międzynarodowych Stosunków Gospodarczych w Uczelni Łazarskiego w Warszawie, w latach 2010–2018 przewodniczący Komitetu Badań nad Migracjami Polskiej Akademii Nauk, od 2018 r. honorowy przewodniczący Komitetu Badań nad Migracjami Polskiej Akademii Nauk, wcześniej profesor w SWPS Uniwersytecie Humanistycznospołecznym w Warszawie.
Życiorys.
W 1966 ukończył studia na Wydziale Ekonomii Politycznej Uniwersytetu Warszawskiego, a w 1970 na Wydziale Ekonomiczno-Socjologicznym Uniwersytetu Łódzkiego uzyskał stopień naukowy doktora ekonomii. Habilitował się w 1978 na Wydziale Nauk Ekonomicznych Uniwersytetu Warszawskiego, na którym w latach 1966–2011 przeszedł wszystkie szczeble kariery naukowej – od asystenta do profesora zwyczajnego, kierując m.in. Katedrą Demografii oraz międzykatedralnym zespołem "the Polish Policy Research Group". Specjalizuje się w problematyce wielkich transformacji społecznych oraz badaniach demograficznych i tematyce migracyjnej. Wykładał w wielu renomowanych placówkach akademickich w Europie, USA i Australii. Pracował w Europejskiej Komisji Gospodarczej ONZ oraz był ekspertem polskiego rządu i kilku organizacji międzynarodowych. Członek Rządowej Rady Ludnościowej. Za osiągnięcia naukowe wielokrotnie wyróżniany nagrodami Ministra Nauki (w 2012 za całokształt dorobku) i Polskiej Akademii Nauk.
Był członkiem PZPR i instruktorem ZHP. 
W 2003 odznaczony Krzyżem Oficerskim Orderu Odrodzenia Polski.

</doc>
<doc id="1055765" url="https://pl.wikipedia.org/wiki?curid=1055765" title="Dobanovci">
Dobanovci

Dobanovci (serb. Добановци) – przedmieście Belgradu, stolicy Serbii. Zamieszkuje je 8100 osób (2006). Jest ośrodkiem przemysłu spożywczego.

</doc>
<doc id="1055767" url="https://pl.wikipedia.org/wiki?curid=1055767" title="Estelle Parsons">
Estelle Parsons

Estelle Margaret Parsons (ur. 20 listopada 1927 w Lynn) – amerykańska aktorka filmowa, telewizyjna i teatralna. Laureatka Oscara dla najlepszej aktorki drugoplanowej. 
Życiorys.
Parsons urodziła się w Lynn, w stanie Massachusetts, jako córka Elinor Ingebore (z domu Mattson), która urodziła się w Szwecji, i Ebena Parsonsa. Uczęszczała do Oak Grove School for Girls w stanie Maine. Po ukończeniu Connecticut College w 1949 roku, Parsons początkowo studiowała prawo w Boston University, a następnie pracowała jako piosenkarka.
Na początku lat 50. wyjechała do Nowego Jorku. Pracowała przy produkcji programu telewizyjnego "The Today Show". W tym okresie rozpoczęła karierę sceniczną. Wielokrotnie była nominowana do teatralnej nagrody Tony. W 1968 zdobyła Oscara za drugoplanową rolę Blanche w "Bonnie i Clyde" Arthura Penna. W następnym roku była ponownie nominowana do tej nagrody za kreację w "Rachelo, Rachelo" Paula Newmana. Inne znaczące pozycje filmowe w których wystąpiła to "Watermelon Man" (1970), "Dla dobra Pete’a" ("For Pete's Sake" 1974), "Dick Tracy" Warrena Beatty (1990) oraz "Sposób na Szekspira" ("Looking for Richard" 1996) Ala Pacino.

</doc>
<doc id="1055771" url="https://pl.wikipedia.org/wiki?curid=1055771" title="Jacek Wasilewski (socjolog)">
Jacek Wasilewski (socjolog)

Jacek Wasilewski – polski socjolog, profesor nauk humanistycznych, nauczyciel akademicki Instytutu Socjologii SWPS Uniwersytetu Humanistycznospołecznego.
Życiorys.
W 1977 roku doktoryzował się na Uniwersytecie Warszawskim. W 1990 roku uzyskał habilitację (Uniwersytet Jagielloński), a w 2000 profesurę. Został pracownikiem Instytutu Studiów Politycznych PAN.
Pod jego kierunkiem w 2003 stopień naukowy doktora uzyskał Mikołaj Cześnik.
Członek Polskiego Towarzystwa Socjologicznego i Międzynarodowego Towarzystwa Socjologicznego.
Publikacje.
Prace zwarte:
Artykuły:

</doc>
<doc id="1055772" url="https://pl.wikipedia.org/wiki?curid=1055772" title="Henry Petty-Fitzmaurice (5. markiz Lansdowne)">
Henry Petty-Fitzmaurice (5. markiz Lansdowne)

Henry Charles Keith Petty-Fitzmaurice, 5. markiz Lansdowne KG, GCSI, GCMG, GCIE (ur. 14 stycznia 1845 w Londynie, zm. 3 czerwca 1927 w Clonmel w Irlandii) – brytyjski administrator kolonialny i polityk, pełniący m.in. urzędy gubernatora generalnego Kanady oraz wicekróla Indii, a także zasiadający w gabinetach lorda Salisbury’ego, Arthura Balfoura i H.H. Asquitha.
Był najstarszym synem Henry’ego Petty’ego-Fitzmaurice’a, 4. markiza Lansdowne, i hrabiny Emily de Flahaut, córki francuskiego polityka Charles’a Josepha, hrabiego de Flahaut. Wykształcenie odebrał w Eton College oraz na Uniwersytecie Oksfordzkim. 8 listopada 1869 w Opactwie Westminsterskim poślubił lady Maud Hamilton (17 grudnia 1850 – 21 października 1932), córkę Jamesa Hamiltona, 1. księcia Abercorn, i lady Louisy Russell, córki 6. księcia Bedford. Henry i Maud mieli razem dwóch synów i dwie córki:
Od urodzenia do 1863 r. Henry korzystał z tytułu grzecznościowego wicehrabiego Clanmaurice, a potem przez trzy lata hrabiego Kerry. W 1866 r. odziedziczył po zmarłym ojcu tytuł 5. markiza Lansdowne i zasiadł w Izbie Lordów w ławach Partii Liberalnej. Mimo swego wieku (członkiem parlamentu stał się jako zaledwie 21-letni młodzieniec) szybko zaczął zajmować eksponowane stanowiska. W latach 1869–1872 był jednym z Lordów Skarbu, a następnie do 1874 r. podsekretarzem stanu w Ministerstwie Wojny.
W 1880 r. wrócił do rządu jako podsekretarz stanu w Ministerstwie ds. Indii, zaś w 1883 r. powierzono mu funkcję gubernatora generalnego Kanady. Dał się tam poznać jako człowiek, któremu mimo błękitnej krwi niestraszne były niewygody – podczas jego wizyty w zachodnich regionach kraju kolej transkontynentalna była wciąż w budowie, wobec czego gubernator docierał do niektórych miejsc w końskim siodle lub na łodzi. Szeroko opisywał także piękno kanadyjskiej przyrody i okazał się być zapalonym wędkarzem. Bezpośrednio po zakończeniu jego kadencji w Ottawie (w 1888 r.) został wysłany do Indii, gdzie jako wicekról stanął na czele całej administracji kolonialnej na tym ogromnym obszarze. Ostatecznie powrócił do Anglii w 1894 r. i przyłączył się do powstałego w wyniku rozłamu w łonie Liberałów stronnictwa Liberalnych Unionistów, które ściśle współdziałało z Partią Konserwatywną, a w 1912 r. stało się jego częścią.
W 1895 r. został ministrem wojny. Jego urzędowanie przypadło na czas wybuchu II wojny burskiej, zaś on sam był wskazywany przez opozycję jako osoba winna fatalnemu stanowi przygotowania brytyjskiej armii do tego konfliktu. Mimo to pozostał w rządzie, przenosząc się w 1900 r. na stanowisko ministra spraw zagranicznych. Jako szef dyplomacji doprowadził do podpisania sojuszy obronnych z Japonią (1902) i Francją (1905).
Po przegranych wyborach w styczniu 1906 r., Lansdowne został liderem opozycji w Izbie Lordów. Korzystając z posiadanej wówczas przez konserwatystów przewagi w tej izbie oraz z jej prawa weta wobec decyzji Izby Gmin, skutecznie blokował wiele inicjatyw liberalnego rządu. W 1915 r. wszedł do wojennego, ponadpartyjnego gabinetu H.H. Asquitha jako minister bez teki i zasiadał w nim do 1916 r. Zmarł w 1927 r. w swoich dobrach rodowych w Irlandii.

</doc>
<doc id="1055775" url="https://pl.wikipedia.org/wiki?curid=1055775" title="Leštane">
Leštane

Leštane (cyr. serb.: "Лештане") - przedmieście Belgradu, stolicy Serbii liczące w 2006 roku 9 300 mieszkańców. Jest tam rozwinięty przemysł spożywczy i włókienniczy.
Etymologia.
Nazwa przedmieście jest jednym z wariantów dla nazwy leszczyny w języku serbskim.

</doc>
<doc id="1055777" url="https://pl.wikipedia.org/wiki?curid=1055777" title="ELSO">
ELSO

European Life Scientist Organisation (ELSO, czyli "Europejska Organizacja Naukowców Przyrodniczych") - organizacja założona w 1999 roku w celu zintegrowania środowisk naukowych różnych dziedzin nauki, w ramach ogólnie pojętych nauk biologiczno-przyrodniczych. Głównymi celami ELSO jest organizacja zjazdów naukowych o zasięgu ogólnoświatowym, a także lobbowanie nauki w UE. W roku 2008 ELSO połączyło się z , działającą od 1964 roku. Jej pierwszym przewodniczącym został Max Perutz, a sekretarzem generalnym John Kendrew, dwaj laureaci Nagrody Nobla w dziedzinie chemii w 1962 roku za ich badania struktury białek („for their studies of the structures of globular proteins”, zob. struktura czwartorzędowa białka, globuliny).
Pierwszym celem EMBO było stworzenie warunków, zachęcających do współpracy między europejskimi laboratoriami (w tym organizacja konferencji, fundowanie nagród i stypendiów). Drugim celem było stworzenie centralnego europejskiego laboratorium biologii molekularnej. powstało w 1974 roku.
Po utworzeniu ELSO funkcjonowało ono równolegle do istniejących państwowych i międzynarodowych struktur naukowych. Między innymi każdego roku w jednym z miast europejskich była organizowana w ramach ELSO konferencja, służąca jako międzynarodowa platforma komunikacyjna, w celu integracji i promocji nauki oraz naukowców, niezależnie od interesów danych państw. W zamierzeniu organizacja miała stymulować rozwój nauki, także poprzez promowanie społecznego zrozumienia celów i zagadnień naukowych. Ważnym elementem było umożliwienie krytycznego spojrzenia na wkład nauki i jego implikacje dla społeczeństwa. Na każdej konferencji odbywały się panele dyskusyjne i serie wykładów oraz referatów tematycznych oraz sesja posterowa.
Struktura władz.
Przewodniczącego organizacji wybierał komitet nominujący. W skład ostatniego komitetu weszli:
Komitet wybrał Kaia Simonsa na Przewodniczącego ELSO, a także wyłonił radę reprezentująca różne dziedziny nauk biologicznych. Rada ta była odpowiedzialna za organizację i koordynację działań organizacji.
Konferencje ELSO.
Pierwsza konferencja ELSO 2000 odbyła się w Genewie, w Szwajcarii. Kolejne spotkania odbywały się:

</doc>
<doc id="1055780" url="https://pl.wikipedia.org/wiki?curid=1055780" title="European Life Scientist Organisation">
European Life Scientist Organisation



</doc>
<doc id="1055781" url="https://pl.wikipedia.org/wiki?curid=1055781" title="European Life Science Organisation">
European Life Science Organisation



</doc>
<doc id="1055782" url="https://pl.wikipedia.org/wiki?curid=1055782" title="Elektroceramika">
Elektroceramika

Elektroceramika – rodzaj materiału, który jest stosowany w elektrotechnice jako dielektryki bądź półprzewodniki. Materiał ten wykazuje dużą wytrzymałość, rezystywność elektryczną, odporność na wysokie temperatury oraz małą stratność elektryczną. Do elektroceramiki zalicza się porcelany.
Elektroceramika jest stosowana w: 

</doc>
<doc id="1055783" url="https://pl.wikipedia.org/wiki?curid=1055783" title="Barajevo">
Barajevo

Barajevo (cyr. Барајево) – wieś w Serbii, w mieście Belgrad, siedziba gminy miejskiej Barajevo. W 2011 roku liczyła 9158 mieszkańców.

</doc>
<doc id="1055786" url="https://pl.wikipedia.org/wiki?curid=1055786" title="Umpa-Pa Czerwonoskóry">
Umpa-Pa Czerwonoskóry

Umpa-Pa Czerwonoskóry (tytuł oryginału: "Oumpah-Pah") – francuska seria komiksowa autorstwa scenarzysty René Goscinnego i rysownika Alberta Uderzo (znanych też jako twórcy komiksów o Asteriksie), publikowana pierwotnie od 1958 do 1961 w formie krótkich historyjek na łamach czasopisma "Journal de Tintin". W latach 1961–1967 seria została zebrana w trzech indywidualnych albumach wydanych przez wydawnictwa Le Lombard i Dargaud. W latach 1986–1988 Le Lombard wznowiło serię, dzieląc ją na pięć tomów. W 2007 wydawnictwo Egmont Polska opublikowało je po polsku w jednym zbiorze pt. "Umpa-pa Czerwonoskóry". 
Fabuła.
Seria opowiada w humorystyczny sposób o przygodach Indianina imieniem Umpa-Pa i francuskich kolonizatorów w Ameryce Północnej w XVIII wieku.
Powiązania.
Postać Umpa-Py pojawia się w filmie animowanym "Dwanaście prac Asteriksa".

</doc>
<doc id="1055787" url="https://pl.wikipedia.org/wiki?curid=1055787" title="Padinska Skela">
Padinska Skela

 
Padinska Skela (serb. Падинска Скела) - przedmieście Belgradu (Serbia), w dzielnicy Palilula, liczące 9200 mieszkańców (2006). Przemysł spożywczy. W dzielnicy funkcjonuje klub piłkarski PKB Padinska Skela.

</doc>
<doc id="1055788" url="https://pl.wikipedia.org/wiki?curid=1055788" title="Małgorzata z Connaught">
Małgorzata z Connaught

Małgorzata z Connaught (ang. Margaret Victoria Charlotte Augusta Norah; ur. 15 stycznia 1882 w Bagshot Park w Surrey, zm. 1 maja 1920 w Sztokholmie) – księżniczka Zjednoczonego Królestwa. Była najstarszym dzieckiem księcia Connaught i Strathearn, Artura Koburga, oraz jego żony, Luizy Małgorzaty Hohenzollern, a jej babką ze strony ojca była królowa brytyjska, Wiktoria.
W 1905 roku wyszła za mąż za przyszłego króla Szwecji, Gustawa VI Adolfa. Miała z nim pięcioro dzieci – Gustawa Adolfa (1906-1947), Sigvarda (1907-2002), Ingrydę (1910-2000), Bertila (1912-1997) i Karola Jana (1916-2012).
Życiorys.
Urodziła się 15 stycznia 1882 roku w Bagshot Park w Surrey jako najstarsze dziecko księcia Connaught i Strathearn, Artura Koburga, oraz jego żony, Luizy Małgorzaty Hohenzollern. Jego babcią ze strony ojca była królowa brytyjska, Wiktoria. Nazywana była „Daisy”.
Księżniczka Małgorzata została ochrzczona 11 marca 1882 w prywatnej kaplicy zamku Windsor. Jej rodzicami chrzestnymi zostali: królowa Wiktoria, cesarz Niemiec Wilhelm, niemiecka cesarzowa Augusta, ciotka Małgorzaty Wiktoria, przyszła cesarzowa Niemiec, książę i księżna Prus oraz książę Walii Edward. Bierzmowana została w tej samej kaplicy w marcu 1898 w wieku 16 lat. Przed ślubem nosiła tytuł "Jej Królewskiej Wysokości Księżniczki Małgorzaty Connaught".
15 czerwca 1905 wyszła za mąż za księcia szwedzkiego Gustawa. Kiedy ojciec Gustawa, Gustaw V, w 1907 został królem Szwecji, mąż Małgorzaty otrzymał tytuł następcy tronu.
W czasie I wojny światowej Małgorzata wspierała Czerwony Krzyż.
Małgorzata zmarła wskutek infekcji, jaka wdała się w czasie jej operacji. W chwili śmierci była w ósmym miesiącu ciąży i oczekiwała swojego szóstego dziecka.

</doc>
<doc id="1055793" url="https://pl.wikipedia.org/wiki?curid=1055793" title="Vrčin">
Vrčin

Vrčin (serb. Врчин) - przedmieście Belgradu (Serbia); 9 100 mieszkańców (2006). Przemysł spożywczy.

</doc>
<doc id="1055796" url="https://pl.wikipedia.org/wiki?curid=1055796" title="Letnie Grand Prix w skokach narciarskich 2004">
Letnie Grand Prix w skokach narciarskich 2004

Letnie Grand Prix w skokach narciarskich 2004 – 11. edycja Letniego Grand Prix, która rozpoczęła się 31 lipca 2004 roku w Hinterzarten, a zakończyła 26 września 2004 w Hakubie. Rozegrano 9 konkursów - 7 indywidualnych oraz 2 drużynowe.

</doc>
<doc id="1055800" url="https://pl.wikipedia.org/wiki?curid=1055800" title="Przybysław (książę meklemburski)">
Przybysław (książę meklemburski)

Przybysław (zm. 30 grudnia 1178 r. w Lüneburgu) – pierwszy książę Meklemburgii w latach 1160-1178.
Przybysław był jednym z trzech synów księcia Obodrytów Niklota. Po śmierci ojca wraz z bratem Warcisławem otrzymał w 1161 r. od księcia saskiego Henryka Lwa wschodnią część państwa obodryckiego. Bracia mieli w niej panować jako lennicy. Wkrótce jednak wybuchła wojna. Podczas tych walk Warcisław został wzięty do niewoli w 1164 r. i publicznie stracony w Malechowie z rozkazu księcia saskiego. W 1166 r. Henryk Lew mając kłopoty w Saksonii zwrócił Przybysławowi jego ziemie jako lenno, jednak bez grodu Zwierzyn (ewentualnie "Swarzyn").
Był wiernym sługą Henryka Lwa. Za jego czasów ziemia obodrzycka zaczęła powoli tracić słowiański charakter. W wyniku licznych wojen i powstań Słowian przeciw Sasom, tereny Obodrzyców zaczęły pustoszeć. W związku z tym rozpoczęła się kolonizacja niemiecka, a tym samym posuwała się germanizacja w wyniku zakładania klasztorów i przez osiedlanie się kolonistów. Rozpoczął się okres przeistaczania się księstwa słowiańskiego w terytorialne państwo niemieckie. W 1171 r. Przybysław ufundował klasztor cystersów w Doberanie i wspierał biskupstwo w Schwerinie. Rok później towarzyszył Henrykowi Lwu w pielgrzymce do Jerozolimy.
Przybysław zmarł w wyniku ran odniesionych podczas turnieju w Lüneburgu. Pochowany został początkowo w Lüneburgu. Ok. 1219 r. jego szczątki przeniesiono do kościoła w Doberanie.
Żoną Przybysława była Wojsława, prawdopodobna córka księcia pomorskiego Warcisława I.
Jego następcą został syn Henryk Borwin I, ożeniony z Mechtyldą, córką Henryka Lwa.

</doc>
<doc id="1055803" url="https://pl.wikipedia.org/wiki?curid=1055803" title="KTM-30">
KTM-30

KTM-30 (inne oznaczenie: 71-630) – dwukierunkowy, obustronny, trójczłonowy tramwaj wyprodukowany przez zakłady UKWZ w Ust'-Katawiu w 2006 roku. Ten sześcioosiowy pojazd szynowy został wyposażony w udogodnienia dla niepełnosprawnych. 70% wagonu ma niską podłogę. W wagonie przewidziano 54 miejsca siedzące.
Historia.
Geneza.
W 1999 roku powstał w Rosji pierwszy tramwaj z niskopodłogową częścią, zbudowany przez firmę PTMZ. W 2003 fabryka w Ust-Katawiu rozpoczęła pracę nad tramwajami niskopodłogowymi, chociaż ta fabryka nie produkowała wcześniej wagonów przegubowych, tym niemniej już w latach 80. inżynierowie pracujących w UKWZ wzięli udział w projekcie tego typu. W 2005 roku firma Pionier zbudowała pierwszy w Rosji tramwaj niskopodłogowy. UKWZ opracowała swoje prototypy jako trzecia. Były to dwa modele: KTM-23 i KTM-30. Oba tramwaje powstały z modułów, przy czym KTM-23 był konstrukcją bezprzegubową.
Eksploatacja.
Jedyny zbudowany w 2006 prototyp został oznaczony numerem fabrycznym 0. W dniu 20 sierpnia 2006 został przywieziony koleją do Moskwy, gdzie otrzymał numer boczny 3100. W Moskwie stacjonował w zajezdni Krasnopresnenskoye i obsługiwał linię 21.
Konstrukcja.
KTM-30 był pierwszym niskopodłogowym tramwajem przegubowym produkowanym przez UKWZ. Tramwaj ten jest obustronny i obukierunkowy.
Pudło.
Wagon KTM-30 składa się z trzech modułów. Człony zewnętrzne są identyczne i mają po 11 metrów długości oraz jeden wózek napędowy. Człony skrajne mają po dwie pary podwójnych drzwi oraz jedne pojedyncze na każdym boku. W tych częściach znajduje się po 20 siedzeń ustawionych w systemie 2+2 oraz 2 ustawione bokiem. Pudło jest uzupełnione przez moduł środkowy o długości 4,45m, pod którym znajduje się wózek toczny. W członie środkowym zamontowanych jest 10 siedzeń ustawionych bokiem. Wagon został fabrycznie pomalowany na pomarańczowo.
Instalacja elektryczna.
Wagon jest zasilany z sieci napowietrznej o napięciu 550V. Energię elektryczną pobiera za pomocą jednego z dwóch pantografów, w czasie jazdy podniesiony jest tylko pantograf z przodu wagonu. Wszystkie urządzenia elektryczne, których ustawienie nie jest wymuszone, znajdują się na dachu.
Układ napędowy.
W wagonie zostało zamontowanych 6 silników TAD-21 o mocy 50kW każdy. Silniki są asynchroniczne. Znajdują się w pierwszym i ostatnim wózku.
Oświetlenie i ogrzewanie.
Wagon jest oświetlony za pomocą świetlówek umieszczonych w dwóch rzędach wzdłuż wagonu. Tego typu oświetlenie zastosowano już w poprzednich wagonach tej firmy. Wagon jest ogrzewany elektrycznie za pomocą grzejników oporowych umieszczonych wzdłuż boków wagonów.

</doc>
<doc id="1055804" url="https://pl.wikipedia.org/wiki?curid=1055804" title="DVD Player">
DVD Player

DVD Player "(formalnie Apple DVD Player)" - domyślny odtwarzacz filmów DVD systemu OS X.

</doc>
<doc id="1055806" url="https://pl.wikipedia.org/wiki?curid=1055806" title="Ronin (komiks)">
Ronin (komiks)

Ronin – amerykańska seria komiksowa, której twórcą jest Frank Miller. Pierwotnie opublikowana była w formie zeszytów w latach 1983-1984 przez wydawnictwo DC Comics, a następnie dwukrotnie doczekała się wydania zbiorczego. W tej postaci ukazała się po polsku w 2007 roku nakładem Egmont Polska.
"Ronin" to opowieść o dwóch przeciwnikach: japońskim wojowniku (rōninie) i demonie, których walka przenosi się z XIII-wiecznej Japonii do Nowego Jorku w XXI wieku.
Komiks pokazuje wpływ stylu mangi i japońskiej kultury na twórczość Franka Millera.

</doc>
<doc id="1055807" url="https://pl.wikipedia.org/wiki?curid=1055807" title="Petrovac na Mlavi">
Petrovac na Mlavi

Petrovac na Mlavi (cyr. Петровац на Млави) – miasto w Serbii, w okręgu braniczewskim, siedziba gminy Petrovac na Mlavi. W 2011 roku liczyło 7447 mieszkańców.

</doc>
<doc id="1055808" url="https://pl.wikipedia.org/wiki?curid=1055808" title="Konstanty Korniakt">
Konstanty Korniakt

Konstanty Korniakt (Kornak, Korniak, Korniat, Korneadi, Korneades, Carneadi, Coretho, Carinacto) herbu Krucina (ur. pomiędzy 1517 a 1543, zm. 1 sierpnia 1603) – grecki kupiec związany ze Lwowem, dzierżawca ceł ruskich na terenie województwa ruskiego Rzeczypospolitej, hurtowy handlarz bawełny i małmazji, założyciel rodu Korniakt.
Pochodził z Krety z Kandii. Najpierw mieszkał w Konstantynopolu, później na Wołoszczyźnie, a w końcu osiadł we Lwowie, gdzie przejął spadek po starszym bracie Michale. Królowie polscy przyznali mu szereg przywilejów oraz szlachectwo m.in. w 1569 Korniakt otrzymał prawo swobodnego pobytu w Polsce, w 1570 został obywatelem miasta Lwowa.
Konstanty Korniakt zajmował się handlem międzynarodowym, zwłaszcza z Turcją i krajami niemieckimi. Handlował winami, suknem, bawełną, miodem, skórami i futrami. Trudnił się także lichwą, pożyczając pieniądze nawet królom, np. Zygmuntowi Augustowi, Mniszchom. W latach 1571–1583 dzierżawił ponadto cła na terenie województwa ruskiego Rzeczypospolitej.
Korniakt był zasłużonym mecenasem architektury. Rozpoczął budowę wspaniałej kamienicy przy rynku we Lwowie, która później została przebudowana przez Jana III Sobieskiego i jest dziś znana jako kamienica królewska. Rozbudował też cerkiew wołoską, stawiając między innymi słynną wieżę. Był gorliwym wyznawcą prawosławia i bronił jego interesów, ale utrzymywał też przyjazne stosunki z jezuitami.
Około 1575 roku ożenił się z Anną Dzieduszycką, która zmarła w roku 1616. Miał trzech synów: Aleksandra, Konstantego (ojciec rotmistrza Karola Franciszka) i Michała, oraz córki: Annę (żona Jana Tarnowskiego), Zofię (żona Abrahama Huberta) i Katarzynę (żonę Aleksandra Chodkiewicza, wojewody trockiego, a po jego śmierci księcia Konstantego Wiśniowieckiego – wojewody bełskiego).

</doc>
<doc id="1055813" url="https://pl.wikipedia.org/wiki?curid=1055813" title="US Open 2005 (gra pojedyncza kobiet)">
US Open 2005 (gra pojedyncza kobiet)



</doc>
<doc id="1055814" url="https://pl.wikipedia.org/wiki?curid=1055814" title="Letnie Grand Prix w skokach narciarskich 2005">
Letnie Grand Prix w skokach narciarskich 2005

Letnie Grand Prix w skokach narciarskich 2005 – 12. edycja Letniego Grand Prix, która rozpoczęła się 6 sierpnia 2005 roku w Hinterzarten, a zakończyła 11 września 2005 w Hakubie. Rozegrano 9 konkursów - 8 indywidualnych oraz 1 drużynowy.

</doc>
<doc id="1055815" url="https://pl.wikipedia.org/wiki?curid=1055815" title="Jerzy Nikitorowicz">
Jerzy Nikitorowicz

Jerzy Nikitorowicz (ur. 19 sierpnia 1951 w Mielniku) – polski pedagog, profesor nauk humanistycznych, w latach 2005–2012 rektor Uniwersytetu w Białymstoku.
Życiorys.
W 1975 ukończył studia pedagogiczne na Wydziale Filozoficzno-Historycznym Uniwersytetu im. Adama Mickiewicza w Poznaniu. Doktoryzował się w 1983 na Wydziale Pedagogicznym Uniwersytetu Warszawskiego. Habilitował się na UAM w 1993 w oparciu o dorobek naukowy i rozprawę zatytułowaną "Socjalizacja i wychowanie w zróżnicowanych wyznaniowo i etycznie rodzinach Białostocczyzny". W 2001 otrzymał tytuł profesora nauk humanistycznych.
Od 1987 zawodowo związany z Filią Uniwersytetu Warszawskiego w Białymstoku, od 1997 na UwB, na którym w 2005 doszedł do stanowiska profesora zwyczajnego. Był kierownikiem Zakładu Edukacji Międzykulturowej, następnie objął funkcję kierownika Katedry Edukacji Międzykulturowej. Zajmował stanowisko dziekana Wydziału Pedagogiki i Psychologii, a w latach 2005–2012 rektora uniwersytetu. Związany był również z Katedrą Podstawowych Problemów Wychowania Wydziału Teologicznego Chrześcijańskiej Akademii Teologicznej w Warszawie.
Członek Polskiego Towarzystwa Pedagogicznego, International Academy of National Minorites Research, sekretarz Komitetu Nauk Pedagogicznych Polskiej Akademii Nauk, członek ciał redakcyjnych i programowych periodyków „The Educational Review”, „Pogranicze. Studia Społeczne”, „Europejczycy”, a także rady Fundacji Uniwersytetu w Białymstoku.
Odznaczenia.
W 2009, "za wybitne zasługi w propagowaniu wiedzy o wspólnym dziedzictwie historycznym narodów tworzących Rzeczpospolitą Obojga Narodów", został odznaczony Krzyżem Oficerskim Orderu Odrodzenia Polski. Wyróżniony również Srebrnym (1997) i Złotym (2004) Krzyżem Zasługi.

</doc>
<doc id="1055816" url="https://pl.wikipedia.org/wiki?curid=1055816" title="Ajaz Mutalibow">
Ajaz Mutalibow



</doc>
<doc id="1055818" url="https://pl.wikipedia.org/wiki?curid=1055818" title="Sławomira Wronkowska">
Sławomira Wronkowska



</doc>
<doc id="1055826" url="https://pl.wikipedia.org/wiki?curid=1055826" title="Konklawe 1774–1775">
Konklawe 1774–1775

Konklawe 5 października 1774 – 15 lutego 1775 – konklawe, które wybrało Piusa VI na następcę Klemensa XIV.
Śmierć Klemensa XIV.
Klemens XIV zmarł 22 września 1774. Najważniejszym wydarzeniem jego pontyfikatu była kasata zakonu jezuitów, którą pod naciskiem katolickich mocarstw zatwierdził w brewe "Dominus ad Redemptor Noster" z 21 lipca 1773 roku. Jezuici pracujący w administracji papieskiej utracili stanowiska, a ich generał Lorenzo Ricci został uwięziony w zamku S. Angelo. Mimo to zwolennicy skasowanego zakonu wciąż mieli silną pozycję w Kurii Rzymskiej, toteż stosunek poszczególnych kardynałów do jezuitów pozostał najistotniejszym kryterium branym pod uwagę na konklawe po śmierci Klemensa XIV.
Wielu współczesnych (nie wyłączając niektórych kardynałów) podejrzewało, że Klemens XIV został otruty przez jezuitów lub ich zwolenników. W celu zweryfikowania tych podejrzeń kardynał kamerling Carlo Rezzonico zarządził przeprowadzenie sekcji zwłok zmarłego papieża, a jej wyniki, zaprzysiężone przez uczestniczących w niej lekarzy, opublikowano i wydano drukiem. Lekarze stwierdzili jednoznacznie, że zgon Klemensa XIV nastąpił z przyczyn naturalnych.
Lista uczestników.
W chwili śmierci Klemensa XIV Kolegium Kardynałów liczyło 55 kardynałów, jednak dwóch z nich zmarło w trakcie sediswakancji, a dziewięciu nie przybyło do Rzymu. W konklawe wzięło więc udział 44 kardynałów
Trzydziestu dziewięciu elektorów było Włochami, dwóch Francuzami, jeden Hiszpanem, jeden Anglikiem i jeden Niemcem. Trzynastu mianował Klemens XIV (1769–1774), dwudziestu Klemens XIII (1758–1769), dziesięciu papież Benedykt XIV (1740–1758), a jednego (Alessandro Albaniego) jeszcze Innocenty XIII (1721–1724).
Nieobecni.
Jedenastu kardynałów było nieobecnych, z czego dwóch zmarło w czasie sediswakancji:
Czterech mianował Benedykt XIV, czterech Klemens XIII i trzech Klemens XIV.
Frakcje w Świętym Kolegium.
Podobnie jak na poprzednim konklawe Święte Kolegium dzieliło się na dwa główne stronnictwa:
Kardynałowie Zelada, Giraud, Caracciolo, Sersale, Branciforte, Acquaviva i Casali zajmowali pozycje pośrednie i nie zaliczali się do żadnej z tych dwóch frakcji, a Giraud i Zelada podejmowali się nawet roli mediatorów. Bez wątpienia jednak całej tej grupie bliżej było do „partii koron”. Z drugiej jednak strony, mimo że Austria oficjalnie weszła w sojusz z monarchiami burbońskimi, jej przedstawiciele, Alessandro Albani i Christoph Migazzi, sympatyzowali z frakcją projezuicką. Ponadto każda z partii dzieliła się na mniejsze grupy. Kardynałowie Koron niejako w naturalny sposób dzielili się na zwolenników Austrii oraz zwolenników Burbonów, a ci ostatni na Hiszpanów, Francuzów i Neapolitańczyków. Wśród Gorliwych z kolei wyróżniano radykałów (na czele bracia Rezzonico i Luigi Torregiani) oraz umiarkowanych (liderami byli Gianfrancesco Albani i Marcantonio Colonna, należeli do tej grupy także Carafa i Borghese, którzy mieli liczne beneficja w królestwie Neapolu).
Kardynałowie będący oficjalnymi reprezentantami mocarstw, zgodnie z utartym, choć niezgodnym z prawem zwyczajem, przez cały czas konklawe utrzymywali regularny kontakt korespondencyjny z ambasadorami i ministrami swych królów. Hiszpanię reprezentował w Rzymie José Moñino, hrabia Floridablanca, Portugalię Almada, a Austrię książę Bartolomeo Corsini.
Kandydaci na papieża.
Nie było wyraźnego faworyta konklawe. Z obozu Zelantów za papabile uchodzili kardynałowie Boschi, Marcantonio Colonna, Pamphili Colonna, Bufalini, Braschi, Gianfrancesco Albani i Fantuzzi. Z kolei za kandydatów „partii koron” uważani byli Visconti, Pallavicini, Negroni, Simone, Casali, Marefoschi, Malvezzi, Zelada, Corsini i Caracciolo.
Przebieg konklawe.
Konklawe rozpoczęło się 5 października 1774 mszą do Ducha Świętego celebrowaną przez dziekana Świętego Kolegium Gianfrancesco Albaniego. W pierwszym głosowaniu 6 października uczestniczyło zaledwie 28 kardynałów. 11 października dotarł kardynał Lanze, 19 października dotarł Torregiani, 24 października Bufalini, a 26 października Borromeo. 27 października kardynał Castelli opuścił obrady z powodu choroby, ale 30 października dotarli kardynałowie Acquaviva i Borghese, a 31 października Paracciani i Caracciolo. Z końcem października było więc 35 elektorów. 1 listopada dotarli Branciforte i Giraud, 7 listopada Luynes, 19 listopada Marcantonio Colonna i Visconti, 23 listopada Migazzi, a 26 listopada Sersale, co dało liczbę 42 elektorów na koniec listopada. 8 grudnia powrócił kardynał Castelli, a jako ostatni 21 grudnia przybył Solis de Cardona, ustalając liczbę uczestników konklawe na 44. Wprawdzie 9 stycznia 1775 Marcantonio Colonna opuścił obrady ze względu na stan zdrowia, ale 14 lutego powrócił i wziął udział w decydującym głosowaniu następnego dnia. Dwóch kardynałów zmarło w Rzymie w trakcie sediswakancji (Stoppani 18 listopada 1774, Rossi 4 lutego 1775), jednak żaden z nich nie wziął udziału w konklawe.
Przedstawiciele katolickich mocarstw w Rzymie obawiali się, że Gorliwi, wykorzystując swą przewagę liczebną w pierwszych dniach obrad, mogą doprowadzić do wyboru nowego papieża jeszcze przed przybyciem kardynałów zagranicznych. Istotnie, w pierwszych turach Gorliwi masowo głosowali na nieobecnego jeszcze wówczas Marcantonio Colonnę, jednak nie byli w stanie zapewnić mu wymaganych do wyboru 2/3, prawdopodobne zresztą, że wcale nie chcieli go wybrać, a jedynie zmusić w ten sposób któreś z mocarstw do wykorzystania ekskluzywy. Głosy oddawane na Colonnę na tyle zaniepokoiły kardynałów Orsiniego i Bernisa, że wystosowali oni oficjalny protest do dziekana Świętego Kolegium, domagając się zawieszenia obrad do czasu przybycia kardynałów zagranicznych. Żądanie to, choć formalnie odrzucone, faktycznie zostało spełnione. Wprawdzie głosowania odbywały się, ale nie proponowano żadnych poważnych kandydatów.
Konklawe pozostawało w stanie faktycznego zawieszenia aż do przybycia kardynała Solis de Cardona 21 grudnia 1774. Dopiero wtedy zaczęto na poważnie obrady. Austria wysunęła wówczas kandydaturę kardynała Viscontiego, a Hiszpania kardynała Pallaviciniego, podczas gdy Gorliwi zaproponowali kardynała Braschiego. Tego ostatniego kandydata bardzo aktywnie poparł kardynał Bernardino Giraud i usiłował przekonać do niej Francuzów i Hiszpanów. W okolicach Bożego Narodzenia wydawało się, że Braschi ma już 26 pewnych głosów, a brakujące cztery jego zwolennicy mieli nadzieję uzyskać w fazie akcesu. Stanowczy sprzeciw wobec Braschiego zgłosiły jednak Austria i Portugalia. Austria nie zaakceptowała także kandydata Hiszpanów, Pallaviciniego.
W styczniu 1775 oba stronnictwa podjęły próbę porozumienia. Mediatorem został kardynał Zelada, który zaproponował, by wpierw każda z partii nominowała po trzech kandydatów, a następnie przeprowadzić tajną ankietę wśród elektorów, by ustalić, który z nich ma największe szanse. Kardynałowie mogli wskazywać więcej niż jedną osobę, jednak wyniki ankiety rozczarowały. Najwięcej wskazań otrzymał Colonna – 22, dalej Pamphili (21), Torregiani (19), Negroni (16), Simone (15) i Casali (14). Żaden z zaproponowanej szóstki nie zbliżył się nawet do wymaganych 30 głosów. W tej sytuacji ułożono drugą listę kandydatów, na której znaleźli się Serbelloni, Malvezzi, Bufalini, Marefoschi, Conti i Fantuzzi, jednak i tym razem żaden z nich nie uzyskał zadowalającego wyniku. Najwięcej wskazań zebrali Bufalini (20) i Fantuzzi (16). Po tej powtórnej próbie zarzucono tę metodę.
Fiasko negocjacji kompromisowych spowodowało powrót wszystkich stronnictw na pierwotne pozycje. Gorliwi popierali Braschiego, Austria Viscontiego, a Hiszpania wraz z Francją Pallaviciniego. Niezgoda między mocarstwami oraz zręczna agitacja zwolenników Braschiego (m.in. Girauda) przesądziła o zwycięstwie tego właśnie kandydata. Nie mogąc przeforsować własnych faworytów, przedstawiciele mocarstw stopniowo dochodzili do wniosku, że 57-letni Braschi jest dla nich najlepszym papabile z frakcji Gorliwych. Na początku lutego na stronę Braschiego przeszli Francuzi i Hiszpanie, porzucając kandydaturę Pallaviciniego, a krótko potem poparł go także ambasador Portugalii Almada. Wpierw jednak kardynałowie koron zażądali od Braschiego deklaracji, że nie będzie dążył do odwołania kasaty jezuitów. Braschi zgodził się na ten warunek i zadeklarował, że będzie starał się utrzymywać dobre stosunki z katolickimi mocarstwami. Po tej deklaracji już tylko Wiedeń odmawiał zgody na kandydaturę Braschiego, jednak wobec powszechnego poparcia dla niej wśród kardynałów przedstawiciele Wiednia w Rzymie zdecydowali się postąpić wbrew tym instrukcjom.
Wybór Piusa VI.
Rankiem 15 lutego 1775, po 134 dniach obrad, w dwieście sześćdziesiątym piątym głosowaniu, Giovanni Angelo Braschi został wybrany na papieża, uzyskując 43 głosy na 44. Jedynym głosem przeciwko był jego własny, który zgodnie z obyczajem oddał na dziekana Albaniego. Elekt przyjął imię Pius VI, dla upamiętnienia św. Piusa V). 21 lutego nowy papież przyjął sakrę biskupią z rąk Giovanniego Francesco Albaniego, a następnego dnia został uroczyście koronowany na schodach bazyliki watykańskiej przez protodiakona Alessandro Albaniego.

</doc>
<doc id="1055831" url="https://pl.wikipedia.org/wiki?curid=1055831" title="Suva Reka">
Suva Reka

Suva Reka (serb. cyrylicą Сува Река, alb. "Suharekë" lub "Suhareka") – miasto w południowym Kosowie; w regionie Prizren; 18 tys. mieszkańców (2005). Burmistrzem miasta jest Sali Asllanaj.

</doc>
<doc id="1055833" url="https://pl.wikipedia.org/wiki?curid=1055833" title="Kościół św. Piotra i Pawła w Niederzell">
Kościół św. Piotra i Pawła w Niederzell

Kościół św. Piotra i Pawła w Niederzell (niem. "Stiftskirche St. Peter und Paul") – romańska bazylika, jeden z trzech kościołów na wyspie Reichenau na Jeziorze Bodeńskim wpisanej w 2000 roku na listę światowego dziedzictwa kultury UNESCO.
Historia.
Pierwszy kościół pod wezwaniem św. Piotra wzniesiono z inicjatywy biskupa Werony Egino pod koniec VIII w., wkrótce po założeniu na wyspie opactwa benedyktyńskiego (724). Była to trójnawowa bazylika bez transeptu, z dwoma chórami – forma typowa dla architektury okresu Merowingów, która przetrwała do czasów Karolingów.
Kościół był dwukrotnie przebudowywany w IX-X w., powiększono apsydę a do nawy dodano westybul. Zabudowania klasztorne zlokalizowano na północ od kościoła, nad brzegiem jeziora. Pod koniec XI w. i na początku XII w. kościół ponownie przebudowano. Dwie wieże wschodnie ukończono w XV w. W latach 1750-60 dokonano gruntownej zmiany wystroju wnętrz, które udekorowano w stylu rokoko. W 1738 kościół otrzymał organy zbudowane przez mistrza Johanna Baptistę Langa.
Wystrój wnętrz.
Na szczególną uwagę zasługuje znajdujący się w apsydzie fresk "Ostatnia Wieczerza" z końca XI w. – jedno z ostatnich dzieł szkoły malarskiej w Reichenau (klasztor Reichenau). W górnej części malowidło ukazuje Chrystusa otoczonego symbolami ewangelistów, z boku widać postaci św. Piotra i Pawła oraz dwóch cherubinów. W dolnej części fresku przedstawiono 12 apostołów i proroków. Malowidło odkryto podczas prac restauracyjnych w 1900.

</doc>
<doc id="1055837" url="https://pl.wikipedia.org/wiki?curid=1055837" title="Aleksander Hilary Potulicki">
Aleksander Hilary Potulicki

Aleksander Hilary Potulicki herbu Grzymała (ur. 1722 w Więcborku, zm. po 1783 tamże) – starosta borzechowski od 1748 i nowosielski od 1760, pułkownik wojsk JKM od 1752, generał major wojska koronnego JKM od 1757, dziedziczny hrabia od 1753, kawaler Orderu Orła Białego od 1763.
Syn Józefa Remigiana i Zofii z Działyńskich, z małżeństwa z Eleonorą Teresą z Potockich miał syna Michała Bonawenturę. Z drugą żoną, Teofilą z Działyńskich, potomstwa nie miał.
Właściciel Więcborka i dóbr więcborskich, gdzie miał swój zamek, a także dóbr: Sępólno, Ślesin, Samsieczno, Potulice, Mrocza (Nakło), Głęboczek, Żurczyn, Rogalin (Bydgoszcz), Raczyn, Drausnitz, Ogorzeliny (Chojnice).
Pochowany jest w Więcborku w wybudowanym przez siebie kościele rzymskokatolickim, gdzie znajduje się jego epitafium z podobizną.

</doc>
<doc id="1055839" url="https://pl.wikipedia.org/wiki?curid=1055839" title="Franciszek Kukla">
Franciszek Kukla

Franciszek Kukla (ur. 16 lipca 1953 w Bytomiu) – polski hokeista, bramkarz bytomskiej Polonii, mistrz (3 razy) i reprezentant Polski (51 razy), olimpijczyk z Calgary (1988).
Był bramkarzem Polonii Bytom 1966-1988 (wychowanek trenerów Emila i Tadeusza Nikodemowiczów) i Crvenej Zvezdy Belgrad (1988-1989). Trzykrotny mistrz (1984, 1986, 1988) i wicemistrz Polski (1983, 1985, 1987)
Rozegrał w polskiej lidze 223 mecze i zdobył Złoty Kij redakcji "Sportu" dla najlepszego hokeisty w kraju (1985).
51-krotny reprezentant Polski (1984-1988), olimpijczyk (1988) i uczestnik 3 turniejów o MŚ: 1985 Fryburg - 9 m. (gr. B-1), 1986 Moskwa - 8 m. (m.in. bronił w wygranym 2-1 meczu z ówczesnymi mistrzami świata Czechosłowacją), 1987 Canazei - 9 m. (gr. B-1).
Po wygraniu przez Polskę turnieju mistrzostw świata Grupy B w 1985 i uzyskanym awansie do Grupy A został odznaczony Brązowym Medalem za Wybitne Osiągnięcia Sportowe.
Syn Aleksandra i Józefy Poniewierskiej. Żonaty (Barbara Górska), mieszka w Radzionkowie, gdzie prowadzi wraz z siostrą firmę wytwarzającą obrusy, poduszki i nakrycia na fotele.
Od 2012 do 2014 asystent trenera Polonii Bytom.

</doc>
<doc id="1055842" url="https://pl.wikipedia.org/wiki?curid=1055842" title="Test ciążowy">
Test ciążowy

Test ciążowy – test pozwalający wykryć (najczęściej w moczu) produkowaną przez trofoblast gonadotropinę kosmówkową (hCG), której pojawienie się świadczy o zagnieżdżeniu się jaja płodowego (Blastocysty) w błonie śluzowej macicy. Do zagnieżdżenia trofoblastu dochodzi w 7 dniu od zapłodnienia i od tego momentu poziom hCG wzrasta aż do 2–3 miesiąca ciąży po czym zaczyna spadać, aż do momentu porodu.
Istnieją trzy rodzaje testów:
Wykonując powtarzalne codzienne wykonywanie testu ciążowego, można w sposób dokładny wyznaczyć datę zapłodnienia i tym samym termin porodu. W przypadku testów ultraczułych (o czułości poniżej 500 IU/l), od pierwszego dnia w którym test wyszedł dodatnio, należy odjąć 7 dni co wyznaczy datę zapłodnienia. Od tego momentu ciąża trwa 280 dni czyli dziesięć miesięcy księżycowych. 
Jeżeli test wypadł ujemnie należy go powtórzyć po 1–2 tygodniach, uzyskanie po raz drugi wyniku ujemnego praktycznie wyklucza ciążę.
Urządzeniami które mają wbudowaną funkcję informowania użytkowniczki o ciąży, na podstawie pomiarów PTC, są komputery cyklu.
Kobieta podejrzewająca ciążę, ma możliwość jej potwierdzenia od 7 dnia od zapłodnienia, kiedy nie występują żadne inne objawy, wykonując ultraczuły test domowy, bądź laboratoryjny test moczu lub krwi. Należy jednak pamiętać o bezwzględnym i rygorystycznym postępowaniu zgodnie z instrukcją lub skorzystaniu z metod laboratoryjnych.
Historia testów ciążowych.
Pierwsze testy ciążowe pojawiły się już w egipskich papirusach. Kobiety, które podejrzewały, że
mogą być w ciąży, skrapiały swoim moczem ziarna jęczmienia i pszenicy. Jeśli ziarna kiełkowały
oznaczało to „pozytywny wynik testu”. Dodatkowo dany „test” określał płeć przyszłego dziecka. Gdy
kiełkował jęczmień oznaczało to, że urodzi się chłopiec, a gdy pszenica to dziewczynka. W XX wieku
sprawdzono, że metoda ta była poprawna w 70%.

</doc>
<doc id="1055844" url="https://pl.wikipedia.org/wiki?curid=1055844" title="Port lotniczy Addis Abeba">
Port lotniczy Addis Abeba

Port Lotniczy Addis Abeba - Bole (ang.: "Bole International Airport", kod IATA: ADD, kod ICAO: HAAB) – największy port lotniczy Etiopii i trzeci w Afryce po Johannesburgu i Kairze. Lotnisko znajduje się w okolicy Bole, 6 km na południowy wschód od centrum Addis Abeby i 65 km na północ od Debre Zeit. Wcześniej znany był jako Haile Selassie I International Airport i jest głównym węzłem Ethiopian Airlines, narodowych etiopskich linii lotniczych, które obsługują połączenia po Etiopii i na całym kontynencie afrykańskim, a także połączenia bezpośrednie do Azji, Europy i Ameryki Północnej. Port lotniczy Bole jest również obsługiwany przez linie: BMI, Daallo Airlines, Djibouti Airlines, EgyptAir, Emirates, Fly Dubai, Gulf Air, Kenya Airways, KLM, Lufthansa, Saudi Arabian Airlines, Sudan Airways, Turkish Airlines i Yemenia. Qatar Airways i Oman Air ogłosiły plany rozpoczęcia usług w Addis Abebie w najbliższej przyszłości. Bole International Airport był widziany przez wielu przewoźników jako brama do Afryki, co czyni go potencjalnym łącznikiem z innymi częściami Afryki. Jest to hub dla wielu lokalnych lotów czarterowych. Jest również jednym z głównych ośrodków szkolenia pilotów i obsługi technicznej statków powietrznych w Afryce.
Port lotniczy Bole jest jednym z najbardziej ruchliwych lotnisk w Afryce z 3,4 mln pasażerów w 2009 roku. Aby zaspokoić rosnące natężenie ruchu, port lotniczy stał się trzecim co do wielkości lotniskiem w Afryce pod względem powierzchni. Do 2009 roku lotnisko stało się 5. portem lotniczym w Afryce pod względem ilości ładunku (1,4 mln ton). Taksówki z lotniska do Addis Abeby są dostępne. Lotnisko jest dobrze znane z surowych kontroli bezpieczeństwa przed wejściem na jego teren. Lotnisko jest w stanie pomieścić Airbusa A380-800.
W 2003 r. otwarto nowy międzynarodowy terminal pasażerski, jeden z największych na kontynencie. Odbyło to się wraz z zakończeniem budowy nowego pasa startowego o długości 3800. Lotnisko obsługuje około 100 startów i lądowań w ciągu jednego dnia i jest jednym z najszybciej rozwijających się portów lotniczych Afryki.

</doc>
<doc id="1055847" url="https://pl.wikipedia.org/wiki?curid=1055847" title="Klina (miasto)">
Klina (miasto)

Klina (serb. - cyrylica Клина, alb. Klinë) – miasto w środkowym Kosowie; w regionie Peć; nad rzeką Drenicą, 12,1 tys. mieszkańców (2005). Burmistrzem miasta jest Prekë Gjeta.

</doc>
<doc id="1055848" url="https://pl.wikipedia.org/wiki?curid=1055848" title="Zatoka esowata">
Zatoka esowata

Zatoka esowata (łac. "sinus sigmoideus") jest jedną z zatok żylnych opony twardej. Jest przedłużeniem zatoki poprzecznej (łac. "sinus transversus"). 
Przebieg.
Zatoka esowata biegnie po wewnętrznej powierzchni części skalistej kości skroniowej. Jej bruzda (łac. "sulcus sinus sigmoidei") znajduje się na części skalistej kości skroniowej w tylnym dole czaszki. Następnie w okolicy szczytu wyrostka zagina się prawie pod kątem prostym ku dołowi. Rzutuje się ona na 1/3 tylną część wyrostka sutkowatego, gdzie pokryta jest warstwą kostną z komórkami sutkowatymi. Czasami wpukla się ona w kość, redukując komórki wyrostka sutkowatego i pokryta jest wtedy tylko cienką blaszką kostną. Następnie przebiega ona znów nieco ku górze, by ostatecznie skręcić ku dołowi uchodząc w opuszce żyły szyjnej wewnętrznej.
Zmienność przebiegu.
W swoim przebiegu zatoka esowata wykazywać może liczne odchylenia ważne podczas operacji otochirurgicznych. Prawidłowa odległość w dobrze spneumatyzowanym (upowietrznionym) wyrostku sutkowatym, od jej przedniego brzegu do tylnej powierzchni przewodu słuchowego zewnętrznego wynosi 14,56 mm, przy wyrostku sklerotycznym - 10,55 mm.
Przodowanie zatoki esowatej (łac. "antepositio sinus sigmoidei" lub "sinus procumbens") - występuje wtedy, gdy jej ściana przednia zachodzi na boczną powierzchnię jamy sutkowej. Przodowanie zatoki częściej obserwuje się po stronie prawej. W czaszkach brachycefalicznych, przodowanie może być tak duże, że ściana zatoki esowatej przylega do przewodu słuchowego zewnętrznego. Zwykle przodowanie zatoki występuje przy małym, niewydatnym kolcu nadprzewodowym kości skroniowej.
Inne anomalie zatoki esowatej
Otolaryngolog operując w tym obszarze musi mieć świadomość istniejących anomalii związanych z przebiegiem zatoki esowatej. 
Zatoki esowate zwykle są asymetryczne. Po stronie prawej zatoka jest lepiej rozwinięta. Słabsze wykształcenie lewej zatoki tłumaczy się zanikiem w rozwoju lewej żyły głównej górnej.
Do zatoki esowatej wpada występująca niestale żyła wypustowa sutkowa (łac. "vena emissaria mastoidea"). Łączy ona zatokę esowatą z żyłami czaszki. W przypadku zakrzepowego zapalenia zatoki esowatej ulega ona obrzękowi (objaw Griesingera).
Piśmiennictwo.
Otolaryngologia kliniczna. red. A. Zakrzewski. PZWL. Warszawa 1981. 

</doc>
<doc id="1055852" url="https://pl.wikipedia.org/wiki?curid=1055852" title="Bitwa w kraju Senonów">
Bitwa w kraju Senonów

Bitwa nad rzeką Saoną – bitwa stoczona w 52 r. p.n.e. przez armię rzymską dowodzoną przez prokonsula Gajusza Juliusza Cezara z powstańczą armią galijską dowodzoną przez wodza z galijskiego plemienia Arwernów – Wercyngetoryksa.
Po niepomyślnej kampanii w kraju Arwernów zakończonej porażką legionów pod Gergowią Cezar znalazł się w trudnym położeniu geostrategicznym. Wypróbowane dotąd w swej wierności potężne plemię Eduów przystąpiło do powstania pod wodzą Wercyngetoryksa. Jego przywództwo zatwierdzono na ogólnogalijskim zgromadzeniu w stolicy Eduów, Bibracte. 
Wódz powstania nakazał zebrać się całej konnicy galijskiej w sile 15 tys. wojowników. Uważał jednocześnie, że ta ilość piechoty, którą już dysponował całkowicie mu wystarczy, bowiem nie zamierzał stawać do otwartej walki z Rzymianami. Jazda miała posłużyć do blokowania przejść i przeszkadzania w zaopatrywaniu się legionom rzymskim w żywność i paszę. Wobec przewagi taktycznej w polu rzymskich legionów Wercyngetoryks nadal zamierzał stosować taktykę spalonej ziemi i tym zmusić Cezara do opuszczenia Galii. 
Prokonsul orientował się doskonale, że Galowie dysponują znacznie liczniejszą jazdą, która po zablokowaniu wszystkich dróg do rzymskiej Prowincji (Galia Zaalpejska) uniemożliwiała dotarcie jakichkolwiek posiłków dla Rzymian stacjonujących na terenach plemienia Lingonów, w okolicach dziś Langres. Wódz rzymski zdołał jednak wysłać gońców do Germanii i sprowadzić stamtąd jeźdźców i lekko zbrojnych piechurów, którzy walczyli między jezdnymi trzymając się podczas ataku końskich grzyw. Widząc ich nędzne konie Gajusz Juliusz Cezar nakazał zebrać wszystkie konie trybunów wojskowych, ekwitów rzymskich i wysłużonych ochotników i rozdzielił je między Germanów. 
Kiedy Wercyngetoryks otrzymał żądane posiłki ruszył w ślad za Cezarem, który chcąc nieść pomoc zagrożonej przez powstańców Prowincji rozkazał legionom marsz ku ziemiom Sekwanów. Po doścignięciu maszerujących Rzymian wódz galijski rozłożył swą armię trzema obozami w odległości ok. dziesięciu tysięcy kroków (15 km) od obozu Rzymian. Na zwołanej naradzie ujawnił naczelnikom plemiennym swój plan. Upojony zwycięstwem pod Gergowią Wercyngetoryks uważał, że należy uderzyć na Rzymian w trakcie marszu, gdyż w przeciwnym razie kiedy dotrą oni do Prowincji, to po uzupełnieniu swych sił powrócą do Galii i w ten sposób wojna się nie zakończy. Według niego należało zaatakować legiony w trakcie marszu, kiedy zaskoczone nieoczekiwanym atakiem nie będą mogły sformować szyku bitewnego. To pozwoliłoby na zdobycie i zniszczenie taborów. W żadnym wypadku Wercyngetoryks nie przewidywał wciągnięcia swych oddziałów w regularną bitwę z Rzymianami. Plan został przyjęty jednogłośnie i już następnego dnia Galowie w trzech kolumnach złożonych z samej jazdy ruszyli w kierunku rzymskiego obozu, zaś oddziały piechoty zostały rozmieszczone przed obozem jako jego ubezpieczenie. Wódz galijski umieściwszy dwa oddziały na skrzydłach, nakazał, by oddział jazdy znajdujący się w centrum powstrzymał gwałtownym atakiem marsz rzymskiej kolumny od czoła. Widząc zbliżających się Galów Gajusz Juliusz Cezar również podzielił swe siły na trzy części i rozkazał uderzyć na nieprzyjaciela. 
Według dzisiejszych ustaleń bitwa rozegrana została ok. 6 km od Dijon. Zaczęła się jednocześnie w trzech miejscach starciem jazdy Galów z Rzymianami. Tylko, że ci ostatni wbrew przewidywaniom Wercyngetoryksa zamiast się bronić przeszli do frontalnych ataków na zagrożonych odcinkach kolumny marszowej. Okazało się, że legiony szły w ubezpieczeniu i były gotowe do natychmiastowego odparcia ataku. Wydaje się więc, że Galowie zaniedbali nie tylko sprawy związane z rozpoznaniem sił przeciwnika, ale upojeni triumfem pod Gergowią zlekceważyli samego Gajusza Juliusza Cezara i jego dziesięć legionów. Ten zaś potrafił przewidzieć zamiary Galów i odpowiednio się przygotować. 
Na rozkaz Cezara kolumna marszowa Rzymian została zatrzymana, a legiony maszerujące w ubezpieczeniu natychmiast były gotowe do walki, otaczając ze wszystkich stron swe tabory. W przypadkach kiedy legionistom na poszczególnych odcinkach przychodziło z trudem odpierać ataki Galów natychmiast posyłano tam pomoc. Z przebiegu walki jednoznacznie wynika, że Cezar był przygotowany na stoczenie bitwy i nie pozostawił żadnej decyzji przypadkowi. Będąc przygotowanym na odparcie ataku Galów sam przeszedł natychmiast do działań ofensywnych. Zarządzony przez niego atak jazdy germańskiej zakończył się opanowaniem najwyższego wzgórza na prawo od głównego szyku Rzymian. Germanie po wyparciu ze wzgórza Galów rozpoczęli pościg aż do rzeki (prawdopodobnie była to rzeka Suzon, wpadająca ok. 5 km do rzeki Suche, jednego z prawych dopływów Saony – star. Arar lub Sauconna). Pościg zakończony został atakiem jazdy germańskiej na piechotę Wercyngetoryksa stojącą w ubezpieczeniu obozów, która poniosła duże straty. Obawiając się okrążenia reszta sił galijskich rzuciła się do ucieczki. Rzymianie przystąpili do energicznego pościgu zakończonego rzezią oddziałów galijskiej jazdy. O skali pościgu świadczy fakt, że do niewoli trafili trzej znakomici wodzowie z plemienia Eduów – Kotus, Kawaryllus oraz Eporedoryks. 
Wercyngetoryks widząc pierzchające oddziały jazdy zarządził odwrót piechoty oraz taborów i ruszył pośpiesznym marszem w kierunku Alezji, miasta plemienia Mandubiów. 

</doc>
<doc id="1055855" url="https://pl.wikipedia.org/wiki?curid=1055855" title="Kosovska Kamenica">
Kosovska Kamenica

Kosovska Kamenica (serb. - cyrylica Косовска Каменица, alb. Kamenicë albo Dardana) – miasto we wschodnim Kosowie; w regionie Gnjilane; 10,5 tys. mieszkańców (2005). Burmistrzem miasta jest Shaip Surdulli.

</doc>
<doc id="1055862" url="https://pl.wikipedia.org/wiki?curid=1055862" title="Luiza Małgorzata">
Luiza Małgorzata

Luiza Małgorzata Aleksandra Wiktoria Agnieszka (ur. 25 lipca 1860 w Poczdamie, zm. 14 lipca 1917 w Londynie) – księżniczka pruska, księżna Connaught.
Życiorys.
Luiza Małgorzata była córką księcia Fryderyka Karola (1828–1888), syna Karola Pruskiego (1801–1883) i jego żony Marii Sachsen-Weimar-Eisenach (1808–1877). Jej matką była księżniczka Maria Anna Anhalt-Dessau (1837–1906), córka Leopolda IV Anhalt-Dessau. Jej ojciec był bratankiem cesarza Wilhelma I.
13 marca 1879 wyszła za mąż za księcia Connaught i Strathearn, Artura. Uroczystość zaślubin odbyła się w windsorskiej kaplicy świętego Jerzego. Mąż Luizy był siódmym dzieckiem i trzecim synem królowej Wiktorii Hanowerskiej i jej męża, księcia Alberta. Królowej Wiktorii nie podobała się wybranka swojego syna – jej zęby określiła jako „szkaradne”. Nie lubiła też ojca Luizy, uważała go za zbyt autorytarnego.
Luiza zmarła wskutek grypy i wywołanego przez nią zapalenia oskrzeli. Była ofiarą epidemii grypy, panującej w latach 1917–1918. Została pochowana w królewskim mauzoleum w Frogmore. Jej mąż zmarł 25 lat później.

</doc>
<doc id="1055863" url="https://pl.wikipedia.org/wiki?curid=1055863" title="Opcja binarna">
Opcja binarna

Opcja binarna (ang. "binary option", "digital option", "bet option", "all-or-nothing option") – jeden z rodzajów opcji: pochodnych instrumentów finansowych. Elementem konstrukcyjnym wykorzystanym w opcji binarnej jest stała wysokość świadczenia dla nabywcy opcji (zakładając, że wygasa ona in-the-money). Nie jest przy tym istotne, o ile cena instrumentu bazowego różni się od kursu wykonania w dniu realizacji. Handel opcjami binarnymi polega na spekulowaniu, czy cena danego aktywa wzrośnie, czy spadnie w danym przedziale czasowym.
Historia.
Na początku handlu binarnego dostęp do niego mieli tylko bogaci biznesmeni i duże banki. Dopiero w 2008 r. Komisja Papierów Wartościowych i Giełd Stanów Zjednoczonych udostępniła handel opcjami binarnymi.
Przykład tradingu opcjami binarnymi.
O godzinie 14:00 cena EUR/USD wynosi 1,2490. Trader liczy, że cena wzrośnie, dlatego kupuje 10 opcji call dla EUR/USD na kwotę lub powyżej 1,2500 na godzinę 15:00, w cenie 160 złotych za opcję. Ryzyko związane z tą transakcją jest znane. Przychód/stratę tradera warunkuje zasada „wszystko albo nic”. Może on stracić wszystkie zainwestowane pieniądze, które w tym przypadku to 160 PLN × 10 = 1600 PLN lub uzyskać przychód równy 400 PLN × 10 = 4000 PLN. Jeżeli cena EUR/USD zamknie się lub przekroczy 1,2500 o 15:00, to zysk tradera będzie wynosił kwotę równą wypłacie, pomniejszonej o koszt opcji: 4000 PLN − 1600 PLN = 2400 PLN.
Trader może również wybrać likwidację (kupno lub sprzedaż w celu zamknięcia) jego pozycji przed wygaśnięciem, przy czym wartość opcji nie musi być równa 400 PLN. Im większa różnica pomiędzy ceną bieżącą a wykonania, wartość opcji spada, gdyż prawdopodobieństwo wygaśnięcia „in the money” jest niższe.
Regulacja brokerów.
Rynek opcji binarnych nie jest jeszcze w pełni regulowanym rynkiem, czego powodem jest jego duży dynamizm oraz kontrowersje związane z zaliczeniem tego rodzaju działalności jako instrument finansowy. Pierwszym urzędem regulacyjnym na terenie Unii Europejskiej, który uznał opcje binarne za instrument finansowy, jest Cypryjska Komisja Papierów Wartościowych i Giełd (CySEC). Rynek ten więc zaczął być regulowany na terenie UE od 3 maja 2012 roku. Jednakże nie wszystkie organy regulacyjne traktują opcje binarne jako instrument finansowy. Dla przykładu brytyjski organ regulacyjny Financial Conduct Authority (FCA) traktuje opcje binarne jako hazard i też wymaga uzyskania odpowiedniej regulacji wydawanej przez Komisję Hazardową.
Sytuacja prawna w Polsce.
Trading opcjami binarnymi w Polsce, jak i na terenie państw członkowskich Unii Europejskiej został zakazany z dniem 2 lipca 2018 roku.
Krytyka.
Te platformy mogą być uważane bardziej za platformy do gier niż platformy inwestycyjne, z uwagi na ujemną łączną wygraną (mają przewagę nad inwestorem) i z powodu wymagania znikomego poziomu lub całkowitego braku wiedzy o rynkach finansowych. Według Gordona Pape, publicysty Forbesa, „zabawa ta może szybko przerodzić się w uzależnienie. Nikt, nie ważne jaką wiedzę posiada, nie może stale przewidywać zachowania akcji lub towarów w krótkim okresie”. Przeciwnicy tego podejścia powołują się zaś na orzeczenie holenderskiego sądu Rechtbank Rotterdam z 16 stycznia 2015 roku, wydane w sprawie o sygnaturze ROT 14-6550 na wniosek Biura Kontroli Gier Hazardowych. Po przeprowadzeniu procesu, sąd stwierdził, że wyniki transakcji opcji binarnych nie są przypadkowe, a co za tym idzie, opcje binarne należy rozpatrywać w kontekście narzędzi finansowych, a nie hazardu.
Oszustwa.
Na opcjach binarnych dochodzi do oszustw, najczęściej są to wyłudzenia pieniędzy przez nielicencjonowanych brokerów. Przeważnie dzieje się to na zasadzie programów, które automatycznie dokonują transakcji za gracza. Jest to o tyle niebezpieczne, gdyż nie wygląda jak oszustwo (i faktycznie w świetle prawa nie jest to oszustwo), jednak inwestor w ten sposób traci swoje oszczędności.

</doc>
<doc id="1055864" url="https://pl.wikipedia.org/wiki?curid=1055864" title="Opcja o uwarunkowanej premii">
Opcja o uwarunkowanej premii

Opcja o uwarunkowanej premii (ang. "contingent premium option, cash-on-delivery option, COD-option, pay-later option, when-in-the-money option, zero-premium option") różni się od opcji standardowej tym, że nabywca płaci premię dopiero w dniu rozliczenia opcji, o ile wygasa ona at-the-money lub in-the-money. Jeśli opcja wygasa out-of-the-money, inwestor nie płaci premii w ogóle, ani na początku życia opcji, ani na końcu. Ponieważ nabywca opcji nie jest zobowiązany do płatności premii, gdy opcja jest out-of-the-money, opcja o uwarunkowanej premii jest droższa od analogicznej opcji standardowej.

</doc>
<doc id="1055866" url="https://pl.wikipedia.org/wiki?curid=1055866" title="Opcja z odstępem">
Opcja z odstępem

Opcja z odstępem (ang. "gap options") należy do grupy opcji egzotycznych. Powstaje ona w drodze modyfikacji funkcji wartości końcowej opcji standardowych poprzez wprowadzenie tzw. parametru odstępu (ang. gap parameter). Jeśli opcja z odstępem wygasa in-the-money, wartość wypłaty należnej nabywcy opcji otrzymujemy dodając parametr odstępu do wartości wypłaty z opcji standardowej. Ponieważ parametr odstępu może przyjmować wartości dodatnie lub ujemne, wypłata z opcji z odstępem może być wyższa lub niższa od wypłaty z opcji standardowej.

</doc>
<doc id="1055870" url="https://pl.wikipedia.org/wiki?curid=1055870" title="Opcja bermudzka">
Opcja bermudzka

Opcja bermudzka (ang. "Bermuda option", "quasi-American option", "Midatlantic option"), zwana także opcja quasi-amerykańską lub środkowo-atlantycką – konstrukcja pośrednia między opcjami europejskimi i amerykańskimi. Daje ona nabywcy prawo realizacji opcji przed terminem wygaśnięcia, lecz nie przez cały okres życia opcji, jak to jest w przypadku opcji amerykańskich. Terminy, w których opcja może zostać przedterminowo wykonana, są ściśle określone w kontrakcie opcyjnym. W zależności od długości okresu, w którym można przedstawić opcję do realizacji, opcje bermudzkie w swojej charakterystyce i wycenie bardziej upodabniają się do opcji amerykańskich lub też do europejskich.

</doc>
<doc id="1055871" url="https://pl.wikipedia.org/wiki?curid=1055871" title="Štimlje">
Štimlje

Štimlje (serb.-cyrylica Штимље, alb. Shtime) – miasto w środkowym Kosowie; w regionie Prisztina; 10 tys. mieszkańców (2006). Burmistrzem miasta jest Fatmir Rashiti.

</doc>
<doc id="1055877" url="https://pl.wikipedia.org/wiki?curid=1055877" title="Sorkaktani-beki">
Sorkaktani-beki

Sorkaktani-beki (ur. ?, zm. 1252) – księżniczka mongolska, żona Tołuja, matka Mongkego, Kubilaja, Hulagu i Aryka Böge.
Młodość.
Była córką chana Kereitów – To'oriła – po jego upadku i podbiciu Kereitów przez Czyngis-chana została żoną jego najmłodszego syna, Tołuja. Po jego śmierci w 1232 roku odmówiła poślubienia księcia z rodu Ugedeja, uzasadniając to obowiązkiem obrony interesów swoich dzieci i przez wiele lat sprawowała samodzielną władzę nad ułusem męża.
Rządy.
Sorkaktani, jak większość Kereitów, była nestorianką. Jeszcze za życia Tołuja na ich dworze funkcjonował Kościół nestoriański, a ich dzieci uczestniczyły w nabożeństwach. Po objęciu rządów otaczała się doradcami nestoriańskimi, a także przedstawicielami innych podbitych przez Mongołów narodów. Lew Gumilow uznaje ją za liderkę stronnictwa dążącego do przejęcia władzy w imperium przez narody podbite. Poza ziemiami odziedziczonymi po mężu rządziła także znaczną częścią terenów podbitych za rządów Ugedeja w Chinach. Od śmierci męża pozostawała w umiarkowanej opozycji do rządu Ugedeja, a następnie jego żony Toregene, jednak dopiero za panowania ich syna Gujuka podjęła przeciw niemu stanowcze działania. Wiadomo, że poinformowała Batu-chana o tajnych przygotowaniach Gujuka do wojny przeciwko niemu. Niektórzy historycy przypuszczają też, że przyczyniła się do tajemniczej śmierci tego ostatniego. Wobec niepowodzeń wdowy po Gujuku, Oguł Kajmysz, w zdobyciu poparcia dla kolejnych kandydatur na chana z rodu Ugedeja wysunęła w porozumieniu z Batu-chanem kandydaturę swego syna Mongkego. Gdy pierwszy popierający go kurułtaj, zorganizowany przez Batu, został uznany za nielegalny – jako odbywający się poza Mongolią, zwołała kolejny kurułtaj na własnych ziemiach, ochraniany przez wojska brata Batu – Berke. Umarła rok później w lutym 1252 roku, przed śmiercią przestrzegając synów przed sporami i podkreślając wagę jedności rodu. Swoje dzieci starała się wychowywać w duchu chrześcijańskim, choć zgodnie z Jasą synowie nie mogli porzucić religii przodków. Największe powodzenie uzyskała tu w przypadku Aryk Böge, niemniej wszyscy wykazywali sympatie prochrześcijańskie. Trzech z jej synów – Mongke, Kubilaj i Aryk Böge – zostało wielkimi chanami (choć ten ostatni został po wojnie z Kubilajem pozbawiony tytułu). Czwarty syn Hulagu-chan podbił Iran i założył własną dynastię Ilchanidów.

</doc>
<doc id="1055885" url="https://pl.wikipedia.org/wiki?curid=1055885" title="Burza na Mazurach w 2007">
Burza na Mazurach w 2007

Burza na Mazurach 21 sierpnia 2007 – silna wielokomórkowa burza nad Mazurami, związana z frontem szkwałowym, w czasie której zmierzono największą prędkość wiatru w Mikołajkach w historii pomiarów.
Meteorologia.
Chmura burzowa, która spustoszyła 21 sierpnia 2007 r. jeziora mazurskie, powstała rankiem nad Bieszczadami, następnie przesunęła się na północ, przechodząc przez Roztocze i Polesie Lubelskie. Nad Niziną Podlaską chmura napotkała na silne prądy wznoszące, dzięki czemu gwałtownie się rozwinęła i przybrała na sile. Około godziny 15 lokalnego czasu CEST chmura burzowa znajdowała się nad obszarem Mazur. Temperatura w krótkim czasie spadła o około 10°C. W obszarze prądów zstępujących (linia szkwału) prędkość wiatru osiągała 120 km/h. W Mikołajkach mierzona prędkość wiatru osiągnęła największą wartość w historii pomiarów (35 m/s, czyli 126 km/h). Komórka przesunęła się następnie nad Zatokę Gdańską. Obserwatorzy na ziemi notowali kowadło burzowe. Na zdjęciu satelitarnym z satelity NOAA 18 o godzinie 11.49UTC widać zimne wierzchołki chmur (ok. 212 K) na Mazurach, co wskazuje na aktywną konwekcję. Widać też strefę frontalną w północnej Polsce.
Na stacji meteorologicznej Mikołajki obserwowano znaczną zmianę prędkości wiatru o godzinie 13 UTC (15 CEST) z kierunku prawie południowego, obserwowano też chmury cumulonimbus oraz wyładowania atmosferyczne. Przy przejściu frontu burzowego temperatura powietrza spadła z 28°C do 16°C. Na dwie godziny przed przyjściem gwałtownego wiatru obserwacje wskazywały na rozbudowujące się niskie chmury cumulus congestus. Pomiędzy 6UTC i 12UTC obserwacje wskazywały na wysokie chmury cirrus.
O godzinie 15:07 czasu lokalnego (13:07 UTC) Biuro Prognoz Meteorologicznych Białystok wydało ostrzeżenie o aktywnych burzach i burzach z gradem dla województwa podlaskiego i warmińsko-mazurskiego.
Burza mazurska 2007 była jedną z kilku komórek burzowych, które tego dnia rozwinęły się na obszarze Polski.
Dyskusja w prasie.
Burza spowodowała śmierć 12 żeglarzy. Wywołała też dyskusję na temat prognozowania gwałtownych zjawisk meteorologicznych oraz metod ostrzegania. Dziennikarka Izabela Kacprzak opublikowała w gazecie Rzeczpospolita artykuł, w którym ustaliła, że dane z radaru meteorologicznego w Legionowie nie były dostępne w tym dniu ze względu na przerwaną łączność.
Media używały do opisu wydarzenia pojęcia biały szkwał występującego w literaturze marynistycznej. Nie jest to nazewnictwo prawidłowe, gdyż takie zjawisko występuje przy bezchmurnym niebie. Relacje naocznych świadków i obserwacje meteorologiczne wskazują, że przyjście burzy dało się łatwo przewidzieć.

</doc>
<doc id="1055886" url="https://pl.wikipedia.org/wiki?curid=1055886" title="Kocurów-Koleby">
Kocurów-Koleby

Kocurów-Koleby – dzielnica Żywca położona w południowo-wschodniej części miasta. Dzieli się na dwie części: Kocurów oraz Koleby, dawny przysiółek Kocurowa. 
Od 1 sierpnia 1934 r. do 1 stycznia 1950 r. Kocurów administracyjnie przynależał do gminy Sporysz.
Jako samodzielna jednostka administracyjna (gromada w gminie Sporysz) Kocurów funkcjonował zaledwie 8,5 miesiąca – od 15 marca 1949 do 31 grudnia 1949, kiedy to razem z przysiółkiem Koleby został włączony do Żywca 1 stycznia 1950 r.
Według "Dziejopisu Żywieckiego" Andrzeja Komonieckiego nazwa "Kocurów" pochodzi od mieszkającego tam chłopa nazywanego Koczurem.
Położenie.
Dzielnica znajduje się w południowo-wschodniej części miasta u podnóży wzgórza Łyska. Kocurów-Koleby sąsiaduje z:
Za centrum dzielnicy uznaje się rejon skrzyżowania ulic Kocurowskiej, Partyzantów i Wichrowej oraz okolice Kaplicy Matki Boskiej Nieustającej Pomocy.
Komunikacja.
Główne ciągi komunikacyjne.
Dzielnica Kocurów-Koleby leży poza głównymi traktami komunikacyjnymi. Do najważniejszych ulic przebiegających przez dzielnicę można zaliczyć:
Komunikacja miejska.
Do Kocurowa-Koleb dojechać można następującymi autobusami Komunikacji miejskiej:

</doc>
<doc id="1055891" url="https://pl.wikipedia.org/wiki?curid=1055891" title="Ogulin">
Ogulin

Ogulin – miasto w północno-zachodniej Chorwacji, w żupanii karlowackiej, siedziba miasta Ogulin. W 2011 roku liczył 8216 mieszkańców.
Jest położony u podnóża góry Klek, w przybliżeniu w połowie drogi pomiędzy Zagrzebiem a Rijeką. Znajduje się pobliżu jezior Plitvickich (od wschodu), Gorskiego Kotaru (od zachodu) i północnego Adriatyku (na południowy zachód). Przez miasto przepływa rzeka Dobra. W pobliżu znajduje się najdłuższy w Chorwacji system jaskiń krasowych ("Đulin ponor", 16 396 m).
Transport.
Miasto jest ważnym węzłem kolejowym – przebiegają przez niego linie Zagrzeb – Rijeka i Rijeka – Split. Jest także węzłem autostrady A1, która krzyżuje się z drogą nr 42 (biegnącą przez Ogulin na północ do autostrady A6, a na południe – w stronę jezior Plitvickich). W pobliżu przebiega również droga nr 23 do Karlovaca.
Demografia.
Zgodnie ze spisem ludności z 2001 roku Ogulin zamieszkuje 8712 mieszkańców, 15054 łącznie z przyległymi osadami. Z tego 75,7% to Chorwaci, a 20,8% Serbowie. W niektórych osadach (m.in.: Drežnica, Jasenak, Potok Musulinski) Serbowie stanowią nawet większość mieszkańców.
Historia.
Pierwsze wzmianki o miejscowości pochodzą z XV wieku. W 1493 Bernardin Frankopan wybudował nad rzeką zamek, który był jednym z punktów obrony przeciwko Imperium Osmańskiemu.
Zabytki i kultura.
W mieście znajduje się pomnik ofiar komunizmu z II wojny światowej i lat tuż po wojnie, poświęcony głównie domobranom pomordowanym (masakra w Bleiburgu) w 1945 roku.
Inne zabytki i pomniki to m.in.:

</doc>
<doc id="1055892" url="https://pl.wikipedia.org/wiki?curid=1055892" title="Animator emitenta">
Animator emitenta

Animator emitenta – członek giełdy lub podmiot działający za pośrednictwem członka giełdy, który na podstawie umowy z emitentem zobowiązuje się do podtrzymywania płynności obrotu danego instrumentu finansowego poprzez wystawianie na własny rachunek odpowiednich zleceń kupna i sprzedaży (a w pewnych sytuacjach wyłącznie kupna lub wyłącznie sprzedaży).
Rozpoczęcie działalności animatora.
Animator emitenta działa na podstawie umowy z emitentem instrumentu finansowego.
Umowa ta określa szczegółowe zasady działania animatora:
Giełda może zobowiązać emitentado podpisania umowy z animatorem.
Zasady działania animatora.
Zwolnienie z funkcji.
Giełda może zawiesić lub wypowiedzieć umowę z animatorem w przypadku naruszenia przez niego warunków umowy lub przepisów giełdy, jak również gdy wymaga tego bezpieczeństwo obrotu giełdowego.
Obowiązki animatora są także zawieszane w razie przekroczenia limitów:
Animator rynku może też zostać zwolniony z funkcji na okres jednej sesji przez jej przewodniczącego oraz na czas określony przez członka zarządu giełdy lub upoważnionego pracownika giełdy.

</doc>
<doc id="1055893" url="https://pl.wikipedia.org/wiki?curid=1055893" title="Kraków Mydlniki Wapiennik">
Kraków Mydlniki Wapiennik

Kraków Mydlniki Wapiennik – przystanek kolejowy w Krakowie. Przystanek obsługuje lokalny ruch w kierunku Katowic, Oświęcimia oraz Częstochowy.
W roku 2021 przystanek obsługiwał 50–99 pasażerów na dobę.

</doc>
<doc id="1055896" url="https://pl.wikipedia.org/wiki?curid=1055896" title="Korwety rakietowe typu 130">
Korwety rakietowe typu 130

Korwety rakietowe typu 130 – niemieckie korwety rakietowe, które zaczęły wchodzić do służby w Marine w 2008. Od nazwy pierwszej jednostki serii znane są także jako typ "Braunschweig".
Historia.
Na początku XXI wieku w Niemczech planowano budowę 15 okrętów przeznaczonych do wykonywania oceanicznych misji patrolowych. Z powodu ograniczeń budżetowych liczbę okrętów ostatecznie ograniczono do 5. Nowe jednostki miały wypełnić lukę pomiędzy małymi okrętami rakietowymi a fregatami rakietowymi. W ich konstrukcji zastosowano najnowsze rozwiązania w zakresie technologii stealth, które znacznie ograniczyły echo radiolokacyjne okrętu i jego emisję w podczerwieni. Przy budowie jednostek korzystano z doświadczeń zdobytych przy budowie fregat rakietowych typu "Sachsen".
Każdy z budowanych okrętów miał być wyposażony w bezzałogowe śmigłowce rozpoznawcze, jednak z powodu znacznego opóźnienia w ich opracowaniu nie wejdą one na wyposażenie okrętów w pierwszych latach ich służby. Specjalnie zaprojektowany hangar jest za mały dla śmigłowców konwencjonalnych, jednak samo lądowisko jest wystarczająco duże, aby na korwetach mogły lądować maszyny załogowe. 
Planowane pociski przeciwokrętowe naprowadzane za pomocą sygnału przesyłanego światłowodem z powodu anulowania tego programu zostały zastąpione przez szwedzkie pociski RBS-15.
Budowa pierwszej jednostki serii F260 "Braunschweig" rozpoczęła się 1 grudnia 2004 w hamburskiej stoczni Blohm &amp; Voss. Wodowanie okrętu nastąpiło 19 kwietnia 2006, wejście do służby 16 kwietnia 2008.

</doc>
<doc id="1055898" url="https://pl.wikipedia.org/wiki?curid=1055898" title="Waltraud Nowarra">
Waltraud Nowarra

Waltraud Nowarra (z domu Schameitat, ur. 14 listopada 1940 w Koszalinie, zm. 27 października 2007 w Dreźnie) – niemiecka szachistka, mistrzyni międzynarodowa od roku 1966.
Kariera szachowa.
W latach 60. XX wieku należała do ścisłej czołówki szachistek Niemieckiej Republiki Demokratycznej, czterokrotnie zdobywając tytuły mistrzyni kraju (1963 - Aschersleben, 1967 wraz z Ursulą Liebert - Colditz, 1968 - Weimar i 1969 - Schwerin). Poza tym w roku 1973 wywalczyła w Erfurcie medal brązowy. Pomiędzy 1963 a 1972 rokiem czterokrotnie uczestniczyła w szachowych olimpiadach (w tym 2 razy na I szachownicy), zdobywając trzy brązowe medale: dwukrotnie z drużyną (1963, 1966) oraz za indywidualny wynik na II szachownicy w roku 1963.
Największy indywidualny sukces odniosła w roku 1966, zwyciężając w turnieju strefowym (eliminacji mistrzostw świata) w Złotych Piaskach. Dzięki temu sukcesowi rok później wystąpiła w Suboticy w turnieju pretendentek, zajmując X miejsce (wynik ten odpowiadał wówczas jedenastej pozycji na świecie). Do innych jej sukcesów należą dzielone I miejsca w Halle (1970, wraz z Walentiną Borisienko) oraz w Piotrkowie Trybunalskim (1972, wraz z Ireną Kasprzyk).

</doc>
<doc id="1055899" url="https://pl.wikipedia.org/wiki?curid=1055899" title="Gigantour">
Gigantour

Gigantour – coroczna trasa koncertowa zespołów metalowych zaproszonych przez gitarzystę zespołu Megadeth Dave'a Mustaine'a. Każda taka trasa trwa około 6 tygodni. Gigantour po raz pierwszy odbył się w 2005 roku w Północnej Ameryce, a następny w 2006 był wycieczką po Australii. Zespoły grające na Gigantour są wybierane przez Dave'a Mustaine'a. Gigantour jest organizowany na podobnej zasadzie co Ozzfest.
Nazwa "Gigantour" wzięła się z nazwy Anime z lat 60. "Gigantor".
Pierwszy Gigantour (2005).
Daty koncertów.
Lipiec
21 Fresno, CA - Selland Arena
22 Las Vegas, NV - Thomas and Mack Center
23 Phoenix, AZ - Cricket Amphitheater
24 Irvine, CA - Verizon Wireless Amphitheater
26 Sacramento, CA - The Cove
28 San Diego, CA - SDSU Open Air Theater
29 Tucson, AZ - Casino Anselmo
30 Albuquerque, NM - Journal Amphitheater
Sierpień
01 San Antonio, TX - Lonestar Pavilion
02 Dallas, TX - Nokia Live
03 Corpus Christi, TX - Concrete Street Amphitheater
05 Atlanta, GA - Gwinett
06 Orlando, FL - Hard Rock Live (see picture on right)
07 West Palm Beach, FL - Sound Advice Amphitheater
08 Tampa, FL - St. Pete Times Forum
10 Detroit, MI - DTE Energy Music Center
11 Ft. Wayne, IN - Coliseum Expo
12 Chicago, IL - Tweeter Center
13 Milwaukee, WI - Eagles Ballroom Complex
14 Cleveland, OH - Tower City Amphitheater
16 Cincinnati, OH - Annie's Outdoor Pavilion
17 Pittsburgh, PA - Chevrolet Amphitheater
19 Portland, ME - Civic Center
20 Manchester, NH - Verizon Wireless Amphitheater
21 Poughkeepsie, NY - Mid-Hudson Civic Center
23 Wantagh, NY - Jones Beach Amphitheater
24 Holmdel, NJ - PNC Bank Arts Center
26 Boston, MA - Bank Of America Pavilion
27 Reading, PA - Sovereign Center
28 Atlantic City, NJ - House Of Blues
30 Buffalo, NY - Darien Lake Amphitheater
31 Huntington, WV - Big Sandy Superstore Arena
Wrzesień
02 Montreal, QC - Bell Centre
03 Toronto, ON - Molson Amphitheater
06 Edmonton, AB - Shaw Conference Center
07 Calgary, AB - Stampede Corral
09 Vancouver, BC - PNE Coliseum
10 Seattle, WA - White River Amphitheater
11 Portland, OR - Clark County Amphitheater
CD i DVD.
Gigantour został uwieczniony w postaci dźwięku i filmu. Nagrane zostały koncerty z Montrealu (2 września) i z Vancouveru (9 września). DVD i CD zostały wydane przez Image Entertainment. Gigantour CD ukazało się 22 sierpnia 2006 a Gigantour DVD 5 września 2006 roku.
CD1 (50:10)
Disc Two (42:32)
Gigantour 2.
Zespoły.
Daty koncertów.
Wrzesień
06 Boise, ID - Idaho Center
08 Oakland, CA - Oakland Coliseum
09 San Diego, CA - Cox Arena
10 San Bernardino, CA - Hyundai Pavilion
12 Las Vegas, NV - House Of Blues
13 Phoenix, AZ - Dodge Theatre
15 Salt Lake City, UT - E Center
16 Denver, CO - Coors Amphitheater
17 Albuquerque, NM - Journal Pavilion
19 Oklahoma City, OK - Zoo Amphitheater
21 Milwaukee, WI - Eagles Ballroom
22 Chicago, IL - Congress Theatre
23 Columbus, OH - Nationwide Arena
24 Detroit, MI - DTE Energy Amphitheater
25 Toronto, ON - Molson Amphitheater
27 Montreal, QC - Bell Centre
28 Uniondale, NY - Nassau Coliseum
29 Boston, MA - Bank Of America Pavilion (no second stage, Overkill opening)
30 Holmdel, NJ - PNC Bank Arts Center
Październik
01 Atlantic City, NJ - House Of Blues
03 Portsmouth, VA - Ntelos Pavilion Harbor Center
04 Charleston, SC - The Plex
06 Tampa, FL - St. Pete Times Forum
07 Sunrise, FL - Bank Atlantic Center
08 Orlando, FL - Hard Rock Live
Australia (2006).
Daty koncertów.
Październik
21 Brisbane - Riverstage
22 Sydney - Hordern Pavilion
24 Melbourne - Festival Hall
Gigantour 3: Australia (2007).
Zespoły.
Listopad
10 - Perth - Metro City
12 - Adelaide - Thebarton Theatre 
13 - Melbourne - Festival Hall
15 - Sydney - Luna Park Big Top
18 - Brisbane - Riverstage

</doc>
<doc id="1055906" url="https://pl.wikipedia.org/wiki?curid=1055906" title="Reprezentacja Majotty w piłce nożnej mężczyzn">
Reprezentacja Majotty w piłce nożnej mężczyzn

Reprezentacja Majotty w piłce nożnej – reprezentacja Francuskiej wspólnoty terytorialnej w meczach międzynarodowych. Reprezentacja Majotty nie jest członkiem ani Międzynarodowej Federacji Piłki Nożnej (FIFA), ani Afrykańskiej Konfederacji Piłkarskiej (CAF), dlatego nie występuje w kwalifikacjach do ważnych imprez. Pierwszy swój mecz reprezentacja Majotty rozegrała 16 sierpnia 2003 roku w Reunionie z tamtejszą reprezentacją, remisując 1–1. Drużyna z Majotty rozegrała jeszcze dwa inne spotkania towarzyskie: z reprezentacjami Madagaskaru i Reunionu. W 2007roku reprezentacja Majotty wystąpiła w międzynarodowym turnieju: Pucharze Oceanu Indyjskiego, w którym wystąpiło 6 reprezentacji: reprezentacja Seszeli, reprezentacja Madagaskaru, reprezentacja Komorów, reprezentacja Mauritiusa, reprezentacja Reunionu i reprezentacja Majotty, która trafiła do grupy z reprezentacjami Madagaskaru i Mauritiusa.

</doc>
<doc id="1055913" url="https://pl.wikipedia.org/wiki?curid=1055913" title="Heinz Schneider">
Heinz Schneider

Heinz Schneider (ur. 12 października 1932 w Mühlhausen/Thüringen, zm. 20 sierpnia 2007 tamże) – niemiecki tenisista stołowy. 
Karierę zaczynał już jako 19-latek zdobywając trzy złote medale na mistrzostwach Niemiec (wspólnie RFN i NRD). W 1957 r. Schneider wywalczył brązowy medal w singlu na Mistrzostwach Świata w 1957 w Sztokholmie.

</doc>
<doc id="1055914" url="https://pl.wikipedia.org/wiki?curid=1055914" title="Objaw Chadwicka">
Objaw Chadwicka

Objaw Chadwicka (ang. "Chadwick's sign") – objaw widoczny we wczesnej ciąży (5.-6. tydzień) polegający na sino-purpurowym zabarwieniu błony śluzowej pochwy i części pochwowej szyjki macicy. Jest zależny od działania progesteronu, który powoduje zwiększone ukrwienie i rozpulchnienie tych okolic, a także pojawienie się zastoju żylnego.
Jest zaliczany do, tak zwanych, prawdopodobnych objawów ciąży (czyli objawów sugerujących ciążę, niepozwalających jednak na jej rozpoznanie) i jest stwierdzany podczas badania ginekologicznego.
Po raz pierwszy został opisany około 1836 przez francuskiego lekarza Etienne'a Josepha Jacquemina (1796-1872), jednakże rozpowszechniony został dopiero przez Jamesa Read Chadwicka (1844-1905), amerykańskiego ginekologa, który opublikował jego opis w 1887.

</doc>
<doc id="1055915" url="https://pl.wikipedia.org/wiki?curid=1055915" title="Kotik karłowaty">
Kotik karłowaty

Kotik karłowaty, uchatka karłowata ("Arctocephalus pusillus") – gatunek ssaka z rodziny uchatkowatych (Otariidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1775 roku niemiecki przyrodnik Johann Christian Daniel von Schreber, nadając mu nazwę "Phoca pusilla". Nie wiadomo skąd pochodził holotyp. Podgatunek "doriferus" po raz pierwszy zgodnie z zasadami nazewnictwa binominalnego opisał w 1925 roku brytyjski przyrodnik Frederic Wood Jones nadając mu nazwę "Arctocephalus doriferus". Holotyp pochodził z Lady Julia Percy Island, w stanie Wiktoria, w Australii. 
Autorzy "Illustrated Checklist of the Mammals of the World" rozpoznają dwa podgatunki; są do siebie genetycznie podobne, co wskazuje, że populacja podzieliła się stosunkowo niedawno na dwie grupy. Podgatunek australijski był wcześniej uważany za dwa gatunki, "A. doriferus" i "A. tasmanicus".
Zasięg występowania.
Kotik karłowaty występuje w zależności od podgatunku:
Morfologia.
Kotik afrykański: długość ciała samic 120–160 cm, samców 200–230 cm; masa ciała samic 57 kg (d0 107 kg), samców przeciętnie 274 kg (do 353 kg); kotik australijski: długość ciała samic 136–171 cm, samców 200–230 cm; masa ciała samic 78 kg (do 110 kg), samców przeciętne 279 kg (do 360 kg). Noworodki kotika australijskiego osiągają długość 60–80 cm i ciężar 5–12 kg. Występuje dymorfizm płciowy – dorosłe samce są 3,5 do 4,5 razy cięższe i 1,3–1,9 dłuższe od dorosłych samic. Ubarwienie samców kotika afrykańskiego jest szare lub czarne, jaśniejsze pod spodem; samice mają brązowe futro z jaśniejszym cieniowaniem części brzusznej. Samce kotika australijskiego różnią się od afrykańskich szarobrązową barwą futra; u samic futro przyjmuje barwę srebrnoszarą z żółtym podgardlem i jasnym spodem. O jakości futra kotików decyduje poszycie składające się z cienkich włosów puchowych. Sierść składa się z długich, sztywnych, włosów które pokrywają warstwę miękkich włosów poszycia w kolorze orzechowym. Są one stosunkowo rzadkie u większości fok, gęste u kotików. Wzór zębowy: I formula_1 C formula_2 PM formula_3 = 36.
Ekologia.
Tryb życia.
Uchatka karłowata spędza większość czasu w wodzie, zwykle nieopodal brzegu. Rzadko oddala się (maksymalnie do 160 km) od brzegu. Poruszając się na lądzie opierają się na tylnych kończynach, które mogą zginać pod tułów. Umożliwia im to chodzenie. 
Żywią się głównie rybami, uzupełniając dietę krabami i kałamarnicami.
Rozród.
Okres godowy dla obu podgatunków "A. pusillus" rozpoczyna się w połowie października. W tym czasie samce toczą walki pomiędzy sobą o terytorium. Samice docierają na ląd później od nich i również walczą ze sobą o teren, na którym urodzą swoje potomstwo. Tereny samic są zawsze mniejsze od terenów samców i wchodzą w ich skład – to powoduje przyporządkowanie samicy do haremu danego samca. Średnia ilość samic w haremie "A. pusillus pusillus "wynosi 28 a u podgatunku "A. pusillus doriferus "10. Samiec kopuluje z każdą samicą swojego haremu. Implantacja blastocysty zachodzi z pewnym opóźnieniem: u podgatunku "A. pusillus pusillus" 4 miesiące, a u podgatunku "A. pusillus doriferus "3 miesiące. Ciąża u tego gatunku trwa około 12 miesięcy.
Młode z podgatunku "A. pusillus. pusillus" po narodzeniu ważą 4,5 – 7 kg i mierzą 60 – 70 cm. Przychodzą one na świat w późnym listopadzie lub wczesnym grudniu. Samice karmią piersią swoje potomstwo od razu po ich urodzeniu przez 6 dni. Później samice z jednego haremu zaczynają naprzemiennie żerować w morzu, aby zdobyć pożywienie. Młode wcześnie zaczynają pływać i wraz z wiekiem coraz więcej czasu spędzają w wodzie. Samice osiągają dojrzałość płciową w wieku 3 lat. Samce podobnie, ale wtedy jeszcze nie mogą zajmować własnego terytorium. Dzieje się to dopiero parę lat później. 
Młode z podgatunku "A. pusillus doriferus" po narodzeniu ważą 4.5 – 12.5 kg i mierzą 62 - 80 cm. Przychodzą one na świat w pierwszej połowie grudnia. Podobnie jak u "A. pusillus pusillus" młode są karmione piersią od razu po narodzeniu aż do momentu, gdy samica rozpocznie żer. W tym okresie wraca ona na ląd raz w tygodniu by nakarmić swoje potomstwo. Młode w ósmym miesiącu życia zaczynają pływać. Samice osiągają dojrzałość płciową w wielu 3 – 6 lat. U samców następuje to w wieku 4 - 5 lat, ale nie są jeszcze zdolni do założenia własnego haremu. Następuje to dopiero w wieku 7 – 8 lat.
Znaczenie.
Do naturalnych wrogów uchatek należą rekiny, zębowce i drapieżniki lądowe.
Status zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”). Jest odławiany w liczbie ok. 30 000 rocznie. Uchatki są poławiane dla skór, tranu i mięsa. Genitalia samców są sprzedawane jako afrodyzjak. Podgatunek australijski, który ucierpiał w wyniku niekontrolowanych odłowów w XIX wieku został objęty ochroną.

</doc>
<doc id="1055916" url="https://pl.wikipedia.org/wiki?curid=1055916" title="Subotniki">
Subotniki



</doc>
<doc id="1055918" url="https://pl.wikipedia.org/wiki?curid=1055918" title="Kotik afrykański">
Kotik afrykański



</doc>
<doc id="1055919" url="https://pl.wikipedia.org/wiki?curid=1055919" title="Zastępca pierwszego ministra Szkocji">
Zastępca pierwszego ministra Szkocji

Zastępca pierwszego ministra Szkocji (ang. "Deputy First Minister of Scotland", gael. "Leas-Phrìomh Mhinistear na h-Alba", scots "Heid Meinister Depute o Scotland") – zastępuje pierwszego ministra na uroczystościach i obradach egzekutywy. W razie śmierci lub niespodziewanej dymisji swego zwierzchnika zostaje p.o. pierwszego ministra (dwa razy był nim Jim Wallace).

</doc>
<doc id="1055921" url="https://pl.wikipedia.org/wiki?curid=1055921" title="Arctocephalus pusillus">
Arctocephalus pusillus



</doc>
<doc id="1055923" url="https://pl.wikipedia.org/wiki?curid=1055923" title="Afterburner">
Afterburner

Afterburner – dziewiąty album studyjny amerykańskiej grupy ZZ Top osadzony w stylistyce synth-rockowej, wydany w 1985 roku. Album odniósł duży sukces komercyjny, podobnie jak pochodzące z niego single; jednak część fanów zespołu bardzo rozczarował przesyt syntezatorów, jak i automat perkusyjny.
Piosenkę „Can't Stop Rockin'” można usłyszeć w filmie „Wojownicze Żółwie Ninja III” z 1993 roku.

</doc>
<doc id="1055930" url="https://pl.wikipedia.org/wiki?curid=1055930" title="Coffs Harbour">
Coffs Harbour

Coffs Harbour – miasto w Australii, w stanie Nowa Południowa Walia na wybrzeżu Oceanu Spokojnego. Jest ośrodkiem turystycznym i jednym z centrów uprawiania surfingu.
Miasto otaczają uprawy bananów.

</doc>
<doc id="1055931" url="https://pl.wikipedia.org/wiki?curid=1055931" title="Zygmunt Tempka">
Zygmunt Tempka



</doc>
<doc id="1055932" url="https://pl.wikipedia.org/wiki?curid=1055932" title="2 Pułk Piechoty (Księstwo Warszawskie)">
2 Pułk Piechoty (Księstwo Warszawskie)

2 Pułk Piechoty – oddział piechoty Armii Księstwa Warszawskiego.
Formowanie i zmiany organizacyjne.
Powstał w 1806 w Warszawie jako 2 pułk piechoty Legii Warszawskiej. Kadrę stanowili legioniści i grupa oficerów i podoficerów wojska I Rzeczypospolitej. Wszedł w skład 1 Legii Warszawskiej. Do wiosny 1807 gotowy do walk był I batalion. 3 maja 1807 roku delegacja pułku otrzymała od mieszkańców stolicy sztandar pułkowy. 
W 1808 stacjonował w Modlinie. Według etatu z 1810 roku, pułk składał się ze 27 osobowego sztabu i trzech batalionów piechoty po 6 kompanii. Sztaby batalionów liczyć miały 4 osoby, a kompanie 136 żołnierzy. W sumie w pułku powinno służyć 2487 żołnierzy. Faktycznie stan osobowy oddziału był nieco mniejszy. 
Po kampanii 1809 roku pułk skierowany został do Modlina, gdzie prowadził intensywne prace fortyfikacyjne.
Zgodnie z zarządzeniem Napoleona z 17 maja 1811 roku, na terenie Księstwa Warszawskiego utworzono trzy dywizje. Pułk wszedł w skład 3 Dywizji.
W czasie przygotowań do inwazji na Rosję 1812 roku pułk włączony został w strukturę 18 Dywizji Ludwika Kamienieckiego z V Korpusu Wielkiej Armii ks. Józefa Poniatowskiego.
Odtworzony, po przegranej kampanii rosyjskiej, w Wielkopolsce wszedł w skład Dywizji Jana Henryka Dąbrowskiego. 14 lutego 1813 roku, pod komendą płk. Szymańskiego przekroczył granice kraju i udał się do Niemiec.
Po klęsce wojsk napoleońskich w Saksonii 2 pułk piechoty 18 grudnia w Sedanie został rozwiązany.
Po abdykacji Napoleona, car Aleksander I wyraził zgodę na odesłanie oddziałów polskich do kraju. Miały one stanowić bazę do tworzenia Wojska Polskiego pod dowództwem wielkiego księcia Konstantego. 13 czerwca 1814 roku pułkowi wyznaczono miejsce koncentracji w Poznaniu.
Działania bojowe pułku.
Pułk brał udział w walkach w okresie pierwszej wojny polskiej 1807 roku, wojny polsko austriackiej, inwazji na Rosję 1812 roku i kampanii 1813 roku.
Kilka miesięcy po swoim powstaniu, jego I batalion wziął udział w walkach nad Narwią, w oblężeniu Grudziądza i w walkach na Mazurach. 
W czasie wojny w 1809 pułk bronił przed Austriakami Raszyna, wypierając Austriaków atakiem na bagnety ze wsi Puchały i blokując ogniem groblę falencką w ostatniej fazie bitwy. Walczył pod Jedlińskiem i Wrzawami. Największą sławę zyskał jednak zdobywając nocnym szturmem Zamość. Książę Józef Poniatowski docenił te zasługi, czyniąc zeń od tego czasu swój "pułk przyboczny". Bił się też pod Jankowicami i pod Wrzawami. Pod koniec 1809 roku liczył 3030 żołnierzy.
W kampanii 1812 regiment szturmował Smoleńsk. Tam poniósł krwawe straty. Potem walczył pod Możajskiem, wreszcie wkroczył do Moskwy. Podczas bitwy nad Berezyną ofiarnie osłaniał odwrót sił napoleońskich. Mimo ogromnych strat nie utracił jednak swego sztandaru i powrócił z Rosji jako zwarta jednostka.
Z ocalałych resztek, kadr pozostałych w zakładzie pułkowym i nowych rekrutów w Warszawie i Kaliszu w 1813 odtworzono 2 pułk piechoty. W lutym 1813 roku, po bitwie pod Kaliszem (13 lutego) wycofał się z Polski do Saksonii, gdzie walczył pod Wittenbergą, Raguhun, Rosslau, Kosswig i Duben, Juterborg i Dennwitz. W składzie Dywizji gen. Dąbrowskiego wziął udział w "bitwie narodów" pod Lipskiem. Był jednym z ostatnich pułków pieszych, jakie ocalały z klęski i jego resztki walczyły nadal. 30 października bił się pod Hanau. 
Razem z Wielką Armią wycofał się do Francji, gdzie jego żołnierze weszli w skład Pułku Nadwiślańskiego i 1 Pułku Szwoleżerów-Lansjerów Gwardii Cesarskiej, walcząc w ich szeregach do chwili abdykacji Napoleona.
Bitwy i potyczki:
Mundur.
w 1807 żołnierze 2 pułku nosili mundury granatowe z żółtymi kołnierzami i takimiż lampasami na spodniach.
Przepis ubiorczy z 3 września 1810 roku nie doprowadził jednak do całkowitego ujednolicenia munduru piechoty. Niektóre pułki dość znacznie różniły się od ustaleń regulaminowych.
W 2 pułku piechoty były to lejbiki podoficerskie granatowe z kołnierzami pąsowymi i takąż wypustką na rękawach; galon nad wyłogiem rękawa lejbika.
Chorągiew.
Bławat z tkaniny jedwabnej karmazynowej o wymiarach 48 cm x 50 cm. Pośrodku aplikowany orzeł biały sukienny, haftowany jedwabiem. Korona, berło i jabłko oraz łańcuszek wkoło orła — srebrne. Napis u góry włóczką białą: "LEGIA I". Pod orłem: „PUŁK 2-gi PIEHOTY". Z trzech stron frędzla srebrna. Strona odwrotna podobna, lecz niebieska. Orzeł ma głowę zwróconą odwrotnie.
Bławat podwójny z tkaniny jedwabnej o wymiarach 50 cm x 45 cm. Po stronie prawej od drzewca na tle ośmiokątnym niebieskim orzeł polski, haftowany srebrem z koroną, dziobem, nogami, berłem i jabłkiem haftowanym niemi złotymi. Wokoło orła gałązki, haftowane jedwabiami zielonymi różnych odcieni. Napisy na rogach chorągwi haftowane nićmi złotymi na tle białym: "1) za Dowódz/twa 2) Pułkowni/ka, 3) Jana Kru/kowieckiego". Wkoło części białej obramowanie haftowane złotem. Wkoło chorągwi obramowanie z tkaniny jedwabnej, karmazynowej, oraz frędzla srebrna z grubymi torsadami.
Po stronie odwrotnej, pośrodku krąg karmazynowy z napisem: "Ojczyzna", haftowany nićmi srebrnymi, wkoło wieniec wawrzynowy, haftowany złotem. Tło niebieskie ośmiokątne. Nad kręgiem napis haftowany srebrem: "Woysko Polskie", pod kręgiem: "Pułk 2-gi Piechoty Roku 1811". Tło niebieskie przyszyte do tkaniny jedwabnej białej. Na jej czterech rogach napisy haftowane złotem takie, jak na odwrocie. Wkoło bławatu obramowanie z tkaniny jedwabnej karmazynowej. Do chorągwi przyszyta jest skórzana tuleja celem przymocowania jej do drzewca. 
Wykonanie chorągwi dość kosztowne, nosi cechy roboty domowej. 
Muzeum Wojska w Warszawie.

</doc>
<doc id="1055934" url="https://pl.wikipedia.org/wiki?curid=1055934" title="Ulica Ignacego Paderewskiego w Wodzisławiu Śląskim">
Ulica Ignacego Paderewskiego w Wodzisławiu Śląskim

Ulica Ignacego Paderewskiego w Wodzisławiu Śląskim – historyczna ulica łącząca osiedle Zawada z Pszowem. Już na mapach Śląska z początku XX w. widnieje ślad tej ulicy.
Jeszcze przed II wojną światową ulica była nieutwardzona. W okresie PRL-u drogę wyasfaltowano. W tym czasie była drogą wojewódzką. Do 1973 roku nosiła nazwę Pszowska. Po włączeniu Zawady do Pszowa nazwę zmieniono na obecną. Rozpoczyna się od skrzyżowania z ulicą Młodzieżową i biegnie obok zakładów wyrobu wód mineralnych „Zawadzianka”, następnie zabytkowego kościoła Podwyższenia Krzyża Świętego, Zabytkowej kaplicy z końca XVIII w. aż do granicy miasta z Pszowem.
Chociaż nie ma znaczenia tranzytowego, łączy dwa ważne ciągi komunikacyjne: drogę wojewódzką nr 936 z drogą wojewódzką nr 933. Do 1995 roku była jedną z dłuższych ulic w Wodzisławiu i mierzyła 3,2 km, jednak po odłączeniu się Pszowa ulica ta ma tylko 798 m, dlatego jest dosyć charakterystyczna, gdyż numeracja tej ulicy zaczyna się w Pszowie, a kończy w Wodzisławiu. 
Jest drogą powiatową i łączy dzielnicę Wodzisławia – Zawadę z Pszowem.
Przy ulicy tej dominuje zabudowa jednorodzinna.

</doc>
<doc id="1055935" url="https://pl.wikipedia.org/wiki?curid=1055935" title="Max Pechstein">
Max Pechstein

Max Pechstein (ur. 31 grudnia 1881 w Zwickau, zm. 29 czerwca 1955 w Berlinie) – niemiecki malarz ekspresjonista; był także grafikiem, rzeźbiarzem i projektantem witraży. Należał do ważnych niemieckich twórców 1. połowy XX wieku, który wchodził w skład grupy "Die Brücke".
Życiorys.
W latach 1896-1900 uczył się jako malarz dekoracyjny na Staatlichen Gewerbeschule w Zwickau. Od 1900 roku uczęszczał do Szkoły Sztuki Przemysłowej. W latach 1903-1906 kontynuował studia na Akademii Sztuk Pięknych w Dreźnie (Kunstakademie in Dresden), u Otto Gußmanna. Tam też pobierał lekcje malarstwa ściennego i na szkle oraz układał kompozycje mozaikowe. Pod koniec studiów poznał Ericha Heckela, który wprowadził go do ekspresjonistycznej grupy "Die Brücke". Po studiach wiele podróżował po Europie, co zaowocowało całym szeregiem prac, głównie malarskich. W 1911 roku poślubił Charlottę Kaprolat, a rok później rozpadła się grupa ekspresjonistów.
W czasie jednej ze swych podróży po koloniach japońskich, Pechstein dowiedział się o wybuchu I wojny światowej. Uciekł do Manili po czym powrócił do ojczyzny i został wcielony do armii. Po zakończeniu się wojny, wyruszył z Berlina w dalszą podróż. Malował we wsi Nidden, a w 1921 roku, po raz pierwszy znalazł się w Łebie, gdzie stworzył liczne obrazy i grafiki oraz poznał córkę miejscowego restauratora, Martę Möller. Jego stosunki z żoną pogarszały się. Rok później został powołany na profesora Preußische Akademie der Künste w Berlinie, a także rozwiódł się z Charlottą. Z pierwszego związku miał jednego syna, Franka. W 1923 roku jest ponownie w Łebie, gdzie poślubia Martę Möller. Z drugiego związku rodzi się syn Max Konrad.
W 1937 roku, wskutek hitlerowskiego programu oczyszczania kultury niemieckiej ze sztuki zwyrodniałej (Entartete Kunst), Pechstein zostaje wydalony z uczelni. W wyniku prześladowania awangardowych artystów w Niemczech, ucieka z Berlina do Łeby, gdzie przeżywa II wojnę światową. Są to najcięższe chwile w życiu artysty. By nie umrzeć z głodu, Pechstein namalował jedyny w swoim życiu religijny obraz, przedstawiający Matkę Boską (obecnie znajduje się w kościele pod wezwaniem Wniebowzięcia Najświętszej Marii Panny w Łebie). Wskutek wojny, dzieła ekspresjonisty w większej części ulegają spaleniu. W 1945 roku wraca wraz z rodziną do Berlina, gdzie dostaje posadę profesora w Hochschule für Bildende Künste. W 1951 roku zostaje honorowym senatorem swojej uczelni, a rok później otrzymuje odznakę państwową – Wielki Krzyż Zasługi.
Pomorskie plenery Pechsteina powstałe w latach 1921-1945.
Max Pechstein mieszkał w Berlinie i tam też miał pracownię. Przez około 25 lat, w okresie letnim, wybierał się na pomorskie wybrzeże aby wypoczywać i regenerować swoje zdrowie. U podnóża Rowokołu powstawały obrazy, akwarele, rysunki oraz grafiki o motywach związanych z morzem, rybakami czy w ogóle z otaczającym krajobrazem i roślinnością.
Od 1921 roku jeździł i tworzył w Łebie, a od wiosny 1927 urzekła go miejscowość Rowy. Ta fascynacja trwała całe sześć lat. Na wystawie w 1933 roku w Słupsku uznanie znalazły akwarele: "Widok na Rowokół", "Wydmy w Rowach" i "Cmentarz w Rowach". Jego żona, Gertruda Hardt, też maluje, z uznaniem: m.in. "Sitowie nad Łupawą".
Miłośnik Pechsteina tak charakteryzuje twórczość z Rowów: [...] "U źródeł jego dzieł leży silne przeżycie. Występuje w nich jednak- przynajmniej jeśli chodzi o obrazy z Rowów – bliski związek między artystą a ludźmi, ich codzienną pracą, choć krajobrazy są dalekie od akademickości. Instynkt prowadzi artystę do motywów, które kryją w sobie ładunek emocjonalny, a silne przeżycie w procesie twórczym jeszcze bardziej dramatyzuje tę atmosferę i realia codziennego bytowania." [...]
Ważniejsze prace Maxa Pechsteina, które powstały w powiecie słupskim:
dzieła z motywem pracy:
dzieła z motywami pejzażowymi:
dzieła z motywami martwej natury:
Materiał ilustracyjny do listów i pocztówek jest również niezwykłym opracowaniem artysty. Ten aspekt twórczości znalazł uznanie w Atonauer Museum w Hamburgu, zorganizowano wystawę w 1962 roku: „Bemalte Postkarten und Briefe deutscher Künstler” i drugą w 1996 roku „Mein lieber Ede...”, prezentowano 76 listów i pocztówek Pechsteina do Plietscha.

</doc>
<doc id="1055936" url="https://pl.wikipedia.org/wiki?curid=1055936" title="Dzierżynsk (miasto na Białorusi)">
Dzierżynsk (miasto na Białorusi)



</doc>
<doc id="1055940" url="https://pl.wikipedia.org/wiki?curid=1055940" title="Stages (singel)">
Stages (singel)

Stages - to drugi singel amerykańskiego zespołu ZZ Top, pochodzący z albumu "Afterburner". Piosenka ta ma inny styl muzyczny niż pozostałe utwory na tym albumie i przypomina rockową power balladę.
Teledysk.
Teledysk wyreżyserował Jerry Kramer. W wideoklipie widzimy uszkodzonego satelitę, dryfującego w przestrzeni kosmicznej. Na ekranie, który jest umieszczony na nim, widać transmisję z koncertu zespołu. Na końcu pojawia lecący prom Eliminator oraz napis „Stay tuned...”.

</doc>
<doc id="1055941" url="https://pl.wikipedia.org/wiki?curid=1055941" title="Plac Łokietka w Lublinie">
Plac Łokietka w Lublinie

Plac Łokietka w Lublinie – centralne miejsce Lublina, łączące Stare Miasto z ulicami: Królewską, Krakowskim Przedmieściem i Lubartowską. Na jego obrzeżu stoi Brama Krakowska i Nowy Ratusz. Plac powstał w 1611 roku po zasypaniu fos i rozplantowaniu wałów obronnych. Na pozyskanym w ten sposób placu utworzyło się dogodne miejsce targowe, na którym handlowano głównie zbożem, stosując ówczesną miarę – korzec; plac nazywano wówczas Korce. Obecna nazwa, nawiązuje do 600-lecia nadania Lublinowi praw miejskich przez króla Władysława Łokietka w 1317 roku.

</doc>
<doc id="1055944" url="https://pl.wikipedia.org/wiki?curid=1055944" title="Butterflies and Hurricanes">
Butterflies and Hurricanes

Butterflies and Hurricanes – singel angielskiego zespołu rockowego Muse z ich trzeciego albumu, "Absolution". Został wydany 20 września 2004 roku, osiągając 14. miejsce na liście UK Singles Chart. Jest to jedna z dwóch piosenek nagranych z sekcją smyczkową; uwagę zwraca przede wszystkim fortepianowy motyw w stylu Rachmaninowa, pojawiający się w dalszej części kompozycji.
Utwór odnosi się do tzw. efektu motyla, będącego częścią teorii chaosu; opisuje on, w jaki sposób pojedynczy ludzie potrafią zmieniać świat, tak jak motyl odwracający bieg huraganu.
„Butterflies and Hurricanes” zadedykowany był zmarłemu krótko po koncercie Muse na Glastonbury Festival ojcu perkusisty Dominica Howarda.
Utwór ten występuje w kilku wersjach. Oryginalnie wstęp, zwrotka i refren zagrane były na keyboardzie, jednak w czasie trasy koncertowej promującej "Absolution" zespół zaaranżował je w wersji gitarowej, dodając rozbudowaną solówkę przed motywem fortepianowym oraz solo na gitarze basowej, dające Matthew Bellamy’emu czas na zmianę instrumentu z gitary na keyboard. Wersja singlowa grana jest zarówno na gitarze, jak i na keyboardzie, jednak pozbawiona jest solówki gitarowej i fragmentu fortepianowego przejścia, co zmniejszyło długość utworu z 5:01 do 4:48. Wreszcie wersja radiowa całkowicie omija to przejście, skracając całość do 4:10.
Wideoklip zawiera fragmenty „Butterflies and Hurricanes” grane podczas różnych koncertów trasy "Absolution", wzbogacone o kolorowe efekty oraz zdjęcia rzymskiego Koloseum.
Pierwsze wykonanie utworu na żywo miało miejsce na Melkweg w Amsterdamie 3 września 2003 roku, podczas gdy solo fortepianowe miało swoją koncertową premierę na Montreux Jazz Festival 8 lipca 2002 roku.
Cover „Butterflies and Hurricanes”, nagrany przez pianistę Williama Josepha z akompaniamentem orkiestry, znalazł się na jego albumie "Within" z 2004 roku.
Utwór został również wykorzystany jako główna piosenka wydanej w 2005 roku przez Sony Computer Entertainment gry "Formula One".

</doc>
<doc id="1055948" url="https://pl.wikipedia.org/wiki?curid=1055948" title="Elżbieta Franciszka Maria Austriacka">
Elżbieta Franciszka Maria Austriacka

Elżbieta Franciszka Maria Habsburg-Lotaryńska (ur. 17 stycznia 1831 w Budzie, Węgry; zm. 14 lutego 1903 w Wiedniu) – księżniczka Węgier i Czech, arcyksiężniczka Austrii.
Elżbieta Franciszka urodziła się jako córka palatyna Węgier Józefa Habsburga (1776-1847) i jego trzeciej żony Marii Doroty Wirtemberskiej (1797-1855). Jej dziadkami ze strony ojca byli cesarz Leopold II i księżniczka hiszpańska Maria Ludwika Burbon. Jej dziadkami ze strony matki byli Ludwik Wirtemberski, książę Wirtembergii (1756-1817) i Henrietta, księżniczka Nassau-Weilburg.
Maria Ludwika była córką króla Karola II Hiszpańskiego i polskiej księżniczki Marii Amalii Wettyn. Ludwik Wirtemberski był synem Fryderyka Eugeniusza, księcia Wirtembergii i Zofii Doroty Brandenburg-Schwedt oraz młodszym bratem Fryderyka I, pierwszego króla Wirtembergii, a starszym – Marii Fiodorownej, żony cara Rosji Pawła I.
4 października 1847 roku w Wiedniu, Elżbieta wyszła za mąż za arcyksięcia Ferdynanda Karola Wiktora z linii modeńskiej (1821-1849), syna Franciszka IV i Marii Beatrycze Sabaudzkiej, z którym miała jedną córkę Marię Teresę (1849-1919), ostatnią królową Bawarii.
Arcyksiężniczka Elżbieta uważana była przez współczesnych za bardzo piękną kobietę. Była poważną kandydatką na przyszłą cesarzową austriacką, aprobowaną przez Franciszka Józefa, jednakże arcyksiężnej Zofii udało się storpedować jej kandydaturę, pod pretekstem wzrostu wpływów węgierskich na dworze. Po raz drugi wyszła za mąż 18 kwietnia 1854 roku w Wiedniu, dokładnie tydzień przed uroczystościami ślubnymi cesarza. Jej drugim mężem został arcyksiążę Karol Ferdynand (1818-1874). Para miała szóstkę dzieci:
Elżbieta zmarła w Wiedniu. Została pochowana w Baden, gdzie znajduje się ulica jej imienia.

</doc>
<doc id="1055952" url="https://pl.wikipedia.org/wiki?curid=1055952" title="Maria Saxe-Weimar">
Maria Saxe-Weimar



</doc>
<doc id="1055953" url="https://pl.wikipedia.org/wiki?curid=1055953" title="Hit - to - kill">
Hit - to - kill



</doc>
<doc id="1055954" url="https://pl.wikipedia.org/wiki?curid=1055954" title="Kari Bremnes">
Kari Bremnes

Kari Bremnes (ur. 9 grudnia 1956 w Svolvær w archipelagu Lofoty) - norweska piosenkarka i autorka tekstów.

</doc>
<doc id="1055956" url="https://pl.wikipedia.org/wiki?curid=1055956" title="Carlo Gambino">
Carlo Gambino

Carlo Gambino znany również jako Don Carlo (ur. 24 sierpnia 1902 w Caccamo, zm. 15 października 1976 w Nowym Jorku) – amerykański gangster pochodzenia sycylijskiego, jeden z najpotężniejszych przywódców w historii amerykańskiej mafii. Był założycielem rodziny Gambino i został „szefem szefów”, przejmując przewodnictwo amerykańskiej Cosa Nostrze.
Sycylia.
Carlo Gambino urodził się w Caccamo na Sycylii i już od młodzieńczych lat był związany z tamtejszą mafią. Jako nastolatek zabijał na zlecenie przywódców i w wieku 19 lat został oficjalnym członkiem Cosa Nostry. Wkrótce jednak działania rosnącego w siłę Benita Mussoliniego, zmusiły Gambinę oraz innych mafiosów do ucieczki z wyspy. Gambino wyemigrował więc do Nowego Jorku.
Początki w USA.
Po przybyciu do Stanów Zjednoczonych, Gambino związał się z grupą przestępczą dowodzoną przez Charliego „Szczęściarza” Lucianę; w jej skład wchodziło wielu gangsterów, którzy później stworzyli siłę amerykańskiej mafii (m.in. Vito Genovese, Joe Adonis, Frank Costello czy Meyer Lansky). Jak wielu nielegalnych imigrantów z Sycylii nie znał innego życia i działalność przestępcza była dla niego naturalnym rozwiązaniem. Razem z grupą Luciany organizowali napady, kradzieże, wymuszenia oraz przemyt alkoholu, na który nałożono prohibicję w latach dwudziestych XX wieku.
Na przełomie lat dwudziestych i trzydziestych doszło do poważnego konfliktu między zwierzchnikiem Luciany, Giuseppem Masserią a Salvatorem Maranzaną, gangsterem, który przybył w 1925 roku do Stanów z polecenia mafiosów sycylijskich. Siłą rzeczy Gambino został włączony w wojnę dwóch frakcji mafijnych, której korzenie sięgały jeszcze Sycylii oraz Neapolu. Konflikt okazał się być bardzo wyniszczającym starciem dla obu stron, w wyniku którego zginęło wiele osób. Młodzi mafiozi doprowadzili do śmierci Masserii, który został zastrzelony 15 kwietnia 1931 roku podczas obiadu w jednej z nowojorskich restauracji. Maranzano wygrał więc wojnę i został mianowany "capo di tutti capi", „szefem wszystkich szefów”. Jego kariera nie trwała długo, gdyż 10 września tego samego roku został zamordowany w swoim biurze na Manhattanie. Za zabójstwem stał Luciano i spółka, którzy po wyeliminowaniu obu szefów, przejęli kontrolę nad mafią w USA, dając w ten sposób początek amerykańskiej Cosa Nostrze. Gambino pozostał w ekipie Luciany, dzięki czemu zyskał znaczącą pozycję oraz doskonałe perspektywy na przyszłość.
Komisja, bracia Mangano oraz Alberto Anastasia.
W roku 1931 została utworzona tzw. Komisja, składająca się z szefów „Pięciu Rodzin”. Jej przewodniczącym został Luciano. Miała służyć jako zabezpieczenie przed wybuchem kolejnych zbrojnych konfliktów między gangsterami na tak dużą skalę. Po nowym podziale Gambino został kapitanem w rodzinie Mangano, służąc również pod Albertem Anastasią, który miał opinię bezlitosnego egzekutora. Jako capo rodziny Mangano, Gambino przyjmował zlecenia zabójstw i był odpowiedzialny za szereg przestępczych procederów, charakterystycznych dla mafii. Jego przedsięwzięcia przynosiły spore profity, dzięki czemu zyskiwał sobie coraz większą reputację i szacunek.
Na początku lat 50. doszło do kolejnych zmian. W 1951 roku zabito Phillipa Manganę, a jego brat Vincent zniknął bez śladu. Na forum Cosa Nostry, Albert Anastasia zaprzeczył, jakoby miał jakikolwiek związek z tymi wypadkami, wszakże wydaje się być oczywistym, iż to on był zleceniodawcą. Te wydarzenia oznaczały zmiany dla Gambiny, gdyż Anastasia został nowym szefem rodziny, a Gambino jego zastępcą. Awansował więc na bardzo wysoki szczebel w hierarchii mafijnej. Umożliwiło mu to wprowadzenie do rodziny, swojego szwagra Paula Castellanę, którego uczynił kapitanem.
Anastasia bezkompromisowo prowadził rodzinę, szczycąc się bezwzględnością i okrucieństwem. Przemoc była narzędziem, które lubił najbardziej i najczęściej je wykorzystywał. Metoda ta coraz mniej jednak podobała się pozostałym szefom Komisji. Szczególnie, iż działania Anastasii coraz częściej skupiały uwagę mediów oraz służb rządowych. Pozostali szefowie czuli się więc zagrożeni i po kilku latach doszło do porozumienia, które miało na celu wyeliminowanie Anastasii. Luciano, Lansky oraz Frank Costello potrzebowali jednak kogoś zaufanego, kto będzie w stanie doprowadzić sprawę do końca. Z pomocą przyszedł im Gambino, który również dostrzegał zagrożenie ze strony swojego szefa. Gambino przekazał wyrok śmierci Joe`emu Profaciemu, który miał zająć się organizacją. 25 października 1957 roku Anatasia został zastrzelony na krześle u fryzjera w Park Sheraton Hotel. Prawdopodobnie zamachu dokonała ekipa Josepha Galli. Po tych wydarzeniach, Gambino został nowym szefem organizacji, którą przemianowano na rodzinę Gambino.
Rodzina Gambino.
Poczynając od roku 1957 aż do śmierci Gambiny w 1976, rodzina stale się rozrastała, poszerzając swoje wpływy. Już w 1962 roku posiadała około 30 załóg oraz 1000 żołnierzy. Jej zyski stale się zwiększały, osiągając pułap 500 000 000$ rocznie. Trzeba tu dodać, iż w większości przypadków dochód ten był dokonywany bez sprzedaży narkotyków, których handel był surowo zakazany przez szefa; ci, którzy złamali zakaz byli karani śmiercią. Władza Gambiny charakteryzowała się poszanowaniem zasad Cosa Nostry, ale również brakiem litości, tak dla wrogów, jak i przyjaciół. Rodzina włączała się praktycznie we wszystkie nielegalne przedsięwzięcia, inwestując również pieniądze w legalne źródła dochodów. Gambino prowadził swoją działalność także w pozostałych miastach USA – Los Angeles, Las Vegas, Chicago czy Miami. Stał się przewodniczącym Komisji i ostatecznie awansował na najpotężniejszego przywódcę mafijnego w Stanach Zjednoczonych. Szczęśliwie udawało mu się wydostawać z konfliktów, w które był zaangażowany. Zazwyczaj wychodził z nich jako zwycięzca (np. zatarg z Joem Colombą czy wojna bananowa).
Zmierzch dona Carla.
W 1971 roku na raka umarła żona Gambiny, Catherine, co doprowadziło do stopniowego załamywania się dona Carla. Coraz rzadziej pokazywał się publicznie, unikał kontaktów z innymi ludźmi. Depresja, w którą popadał powodowała również osłabienie rodziny. Ostatecznie Carlo Gambino zmarł na atak serca 15 października 1976 roku w swoim domu na Staten Island. Na jego pogrzebie zjawiło się około 2000 osób, włączając w to przedstawicieli policji czy świata polityki. Osierocił czworo dzieci: Thomasa, Josepha, Carla i córkę Phyllis Sinatrę. Pozostawił też potężną rodzinę Gambino, która miała zmierzyć się teraz z wyzwaniami nowych czasów.
Rodzina Gambino po śmierci dona Carla.
Wiernym towarzyszem Gambiny, był Aniello Dellacroce, który wzbudzał respekt na ulicach, szczególnie wśród żołnierzy rodziny. Prognozowano, iż to właśnie Dellacroce zostanie kolejnym donem. Niemniej u schyłku życia, Gambino wybrał na swojego następcę Paula Castellanę, co jak się później okazało miało fatalne skutki. Większość ekip nie akceptowała tego wyboru. Po śmierci Dellacrocego, ekipa Johna Gottiego – kapitana rodziny – zorganizowała zamach na życie Castellany, który został zastrzelony w 1985 roku. Nową głową rodziny został John Gotti, a jego zastępcą Sammy Gravano. Gotti jednakże obrał szlak, którego Gambino zawsze starał się unikać – znalazł się bowiem na pierwszych stronach gazet, kpiąc z wymiaru sprawiedliwości oraz agentów FBI. Jego nonszalancki sposób bycia doprowadził do aresztowania w 1990 roku. Na skutek zdrady Gravany (który zgodził się zeznawać w zamian za status świadka koronnego), w 1992 roku Gotti został skazany na dożywocie, bez możliwości przedterminowego zwolnienia. Zmarł na raka 10 czerwca 2002 w United States Medical Center for Federal Prisoners w Springfield. Po śmierci Gottiego, rodzina Gambino nigdy już nie odzyskała dawnej potęgi, słabnąc z każdym rokiem.

</doc>
<doc id="1055962" url="https://pl.wikipedia.org/wiki?curid=1055962" title="Tiffany Evans">
Tiffany Evans

Tiffany Evans (ur. 4 sierpnia 1992 w Bronksie) – amerykańska piosenkarka i autorka tekstów.

</doc>
<doc id="1055964" url="https://pl.wikipedia.org/wiki?curid=1055964" title="Niebezpieczne wizje">
Niebezpieczne wizje

Niebezpieczne wizje (tyt. oryg. ang. "Dangerous Visions") – antologia krótkich form science fiction, zredagowana przez Harlana Ellisona i wydana w 1967 r. przez wydawnictwo „Doubleday”. Polską edycję w 2002 r. wydało wydawnictwo „Solaris”. Wznowienie tej pozycji w wersji limitowanej w twardej oprawie w 2010 r. również przez Solaris.
"Niebezpieczne wizje" to chyba najsłynniejsza antologia w historii fantastyki. Ellison poprosił autorów o napisanie tekstów, które nie mogłyby się ukazać w normalnym obiegu. Zebrał w ten sposób teksty niepokorne, szokujące, ale przełomowe – teksty, które zdefiniowały Nową Falę w fantastyce światowej. Sam Ellison nazwał ją „"największą antologią literatury spekulatywnej, jaką opublikowano. (...) Jej celem było wywołanie wstrząsu. Powstała z potrzeby przedstawienia nowych horyzontów, nowych form, nowych stylów, nowych wyzwań literatury naszych czasów."”
Spośród 33 tekstów, napisanych przez 32 autorów, 3 zdobyły najpoważniejsze nagrody w literaturze s-f: 2 Hugo i 2 Nebule (1 tekst, "Porzucam kośćmi" Fritza Leibera, zdobył obydwie nagrody). Sam redaktor zdobył za antologię specjalną nagrodę Hugo w 1968 r.
W 1972 r. wydano kontynuację antologii, pod tytułem "Again, Dangerous Visions". Trzeci zbiór o tym tytule – "The Last Dangerous Visions", nigdy się nie ukazał, choć był zapowiadany, a teksty zebrane. Jest to do dziś najsłynniejsza książka fantastyczna, która się nie ukazała.

</doc>
<doc id="1055967" url="https://pl.wikipedia.org/wiki?curid=1055967" title="Dzierżynsk">
Dzierżynsk



</doc>
<doc id="1055973" url="https://pl.wikipedia.org/wiki?curid=1055973" title="16 Pułk Ułanów (Księstwo Warszawskie)">
16 Pułk Ułanów (Księstwo Warszawskie)

16 Pułk Ułanów – oddział jazdy polskiej Armii Księstwa Warszawskiego. 
28 grudnia 1809 oddział jazdy sformowany na Podolu przez płk. hr. Marcina Tarnowskiego (dowodził od 1 października 1809). Pierwotnie nosił nazwę "7 Pułku Jazdy Galicyjsko-Francuskiej", a następnie przemianowany na 16 pułk ułanów. Na miasto garnizonowe dla tego pułku wyznaczono Lublin. Pod koniec 1809 roku pułk liczył 661 żołnierzy.
Mundur.
Od 1810 roku obowiązywała następująca barwa munduru: 
 Kołnierz karmazynowy; rabaty granatowe z karmazynową wypustką
 Lampasy spodni karmazynowe
Walki.
W wojnie z Austrią uczestniczył w bitwach pod: Tarnopolem (3 lipca 1809), Grzymałowem, Chorostkowem (13 lipca), Zaleszczykami i Mariampolem za Dniestrem. W kampanii rosyjskiej (Wielka Wojna 1812 roku) stoczył boje m.in. pod Mirem (9 i 10 lipca 1812), Rochaczewem (10 sierpnia), Smoleńskiem (17 sierpnia), Dubrownem, Możajskiem (7 września), Kaługą, pod Borodino (7 września 1812), Borysowem (21 listopada) oraz nad Berezyną (27 listopada 1812).
Po uzupełnieniu składu osobowego w rejonie Krakowa i Żytawy uczestniczył w marszu odwrotowym korpusu księcia Józefa Poniatowskiego. W składzie 20 Brygady Jazdy gen. Jerzego Weyssenhoffa bił się pod Hellensdorfem (14 września 1813), Peterswaldem (16 września 1813), Sere (18 września 1813), Dreznem (9,10 i 22 września 1813), Pirną (17 września 1813) oraz w Bitwie Narodów pod Lipskiem:
16 pułku ułanów nie odtworzono w ramach armii wojska Królestwa Kongresowego.

</doc>
<doc id="1055976" url="https://pl.wikipedia.org/wiki?curid=1055976" title="Merv Griffin">
Merv Griffin

Mervyn Edward „Merv” Griffin, Jr. (ur. 6 lipca 1925 w San Mateo w stanie Kalifornia, zm. 12 sierpnia 2007 w Los Angeles) – amerykański aktor, piosenkarz, pianista, impresario, osobowość telewizyjna, milioner.
Debiutował jako piosenkarz w programie „The Merv Griffin Show”. Szybko zyskał popularność i zaczął zarabiać ogromne sumy pieniędzy. Współpracował z zespołem Freddy'ego Martina. Wystąpił między innymi w takich produkcjach jak "W świetle księżyca" z Doris Day i Gordonem MacRae, oraz w 1953 r., w "So This is Love" z Kathryn Grayson. Był przyjacielem późniejszego prezydenta USA – Ronalda Reagana.
W latach 60. XX wieku był pomysłodawcą quizu „Jeopardy!” (polska edycja nosiła tytuł „Va banque”), który pojawił się na ekranach amerykańskich telewizorów po raz pierwszy w 1964 r., przynosząc twórcom 27 nagród Emmy. Kolejnym przebojowym pomysłem Griffina był teleturniej „Koło Fortuny”, nadawany w latach 70. XX wieku. Oba programy biły rekordy popularności w USA, a prawa do nich Griffin sprzedał za 250 mln dolarów Columbia Pictures Television w 1986 r., zastrzegając sobie udział w zyskach.

</doc>
<doc id="1055984" url="https://pl.wikipedia.org/wiki?curid=1055984" title="Dzierżynsk (miasto w Rosji)">
Dzierżynsk (miasto w Rosji)



</doc>
<doc id="1055990" url="https://pl.wikipedia.org/wiki?curid=1055990" title="Sony Computer Entertainment Europe">
Sony Computer Entertainment Europe



</doc>
<doc id="1055991" url="https://pl.wikipedia.org/wiki?curid=1055991" title="Żerbuń">
Żerbuń



</doc>
<doc id="1055992" url="https://pl.wikipedia.org/wiki?curid=1055992" title="Rada Narodowa Rzeczypospolitej Polskiej">
Rada Narodowa Rzeczypospolitej Polskiej

Rada Narodowa Rzeczypospolitej Polskiej – organ konsultacyjny i opiniodawczy prezydenta i rządu RP na uchodźstwie, funkcjonujący w latach 1939–1991.
Okres II wojny światowej.
Rada została ustanowiona dekretem Prezydenta RP Władysława Raczkiewicza z 9 grudnia 1939 r. we Francji. 
Członkowie Rady zostali powołani przez prezydenta 21 grudnia 1939 r. Byli to: Ignacy Jan Paderewski, Tadeusz Bielecki, Jan Brandys, Arka Bożek, Tytus Filipowicz, Józef Gawlina, Jan Jaworski, Stanisław Jóźwiak, Herman Lieberman, Stanisław Mackiewicz, Stanisław Mikołajczyk, Zygmunt Nowakowski, Ignacy Schwarzbart, Tadeusz Tomaszewski, Zofia Zaleska i Lucjan Żeligowski.
Przewodniczącym Rady został Ignacy Jan Paderewski, a wiceprzewodniczącymi: Tadeusz Bielecki (Stronnictwo Narodowe), Stanisław Mikołajczyk (Stronnictwo Ludowe) i Herman Lieberman (Polska Partia Socjalistyczna). 
W skład rady powołano m.in. przedstawicieli partii, które przed wojną znajdowały się w opozycji do sanacji a na emigracji poparły rząd Władysława Sikorskiego: SN, SL, PPS i Stronnictwa Pracy.
W sumie z dwudziestu powołanych ostatecznie do Rady członków wchodziło po trzech ze stronnictw politycznych, siedmiu bezpartyjnych i jeden przedstawiciel ludności żydowskiej. Została rozwiązana po zawarciu 30 lipca 1941 układu Sikorski–Majski, którego podpisanie spotkało się z ostrym sprzeciwem rady. Reaktywowana została w lutym 1942 pod przewodnictwem Stanisława Grabskiego. Tym razem prezydent powołał w jej skład 31 osób: po 5 przedstawicieli stronnictw, 9 bezpartyjnych i 2 reprezentujących ludność żydowską.
Po niekorzystnych dla Polski ustaleniach mocarstw na konferencji jałtańskiej w lutym 1945 roku, co wywołało przewlekły kryzys w pracach rady, prezydent zmuszony był ją rozwiązać 21 marca.
Po II wojnie światowej.
W 1949 roku trzecią radę powołał Prezydent RP na uchodźstwie August Zaleski. Jej kolejnymi przewodniczącymi byli: Tytus Filipowicz, Zygmunt Podhorski i Franciszek Wilk. Z dniem 15 grudnia 1953 zmieniona została nazwa na Rada Rzeczypospolitej Polskiej.
17 grudnia 1957 Prezydent RP zarządził rozwiązanie, otwartej 18 grudnia 1954, Rady RP wobec upływu jej trzyletniej kadencji. Następnego dnia wydłużył okres trwania kadencji Rady z trzech do pięciu lat, a 20 grudnia tego roku przedłużył ważność wyborów członków Rady RP dokonanych 7 listopada 1954, na okres kadencji następnej Rady. 7 listopada 1970 rozwiązał Radę RP.
5 listopada 1971 powołał, na okres przejściowy, Radę Stanu Rzeczypospolitej Polskiej, a 24 marca 1972 powołał 26 jej członków. 12 lipca 1972 Stanisław Ostrowski rozwiązał Radę Stanu RP, która „spełniła swoje zadanie zjednoczenia emigracji politycznej”. 1 sierpnia tego roku Stanisław Ostrowski utworzył Komisję Tymczasową okresu przejściowego, „działającą w oparciu o zasady porozumienia aż do chwili ukonstytuowania się przedstawicielstwa narodowego”.
29 maja 1973 powołał Radę Narodową RP „na czas aż do odzyskania przez Polskę niepodległości”. 10 kwietnia 1978 rozwiązał Radę Narodową RP z dniem 28 maja 1978 z uwagi na upływ kadencji oraz zwołał Radę Narodową RP w dniu 30 maja 1978 na nową kadencję. 17 maja 1978 zwołał Radę Narodową RP na dzień 17 czerwca 1978, na pierwsze posiedzenie w nowej kadencji.
21 czerwca 1979 Prezydent RP Edward Raczyński utworzył Oddział Rady Narodowej RP na obszarze Republiki Federalnej Niemiec. 18 października 1982 utworzył Oddział Rady Narodowej RP na obszarze Kanady. 30 listopada 1983 zwołał Radę Narodową RP na dzień 17 grudnia 1983, na pierwsze posiedzenie w nowej kadencji. 3 grudnia 1988 Kazimierz Sabbat rozwiązał z dniem 17 grudnia 1988 Radę Narodową RP wobec upływu kadencji.
22 maja 1989 Prezydent RP Kazimierz Sabbat zwołał Radę Narodową RP na dzień 10 czerwca 1989 na pierwsze posiedzenie w nowej kadencji. Ostatecznie Rada rozwiązała się w 1991 roku, w obliczu przeprowadzenia w Polsce pierwszych po wojnie całkowicie wolnych wyborów do Sejmu i Senatu.

</doc>
<doc id="1055993" url="https://pl.wikipedia.org/wiki?curid=1055993" title="Łęgajny (stacja kolejowa)">
Łęgajny (stacja kolejowa)

Łęgajny – stacja kolejowa w Łęgajnach na linii kolejowej nr 353, w województwie warmińsko-mazurskim, w powiecie olsztyńskim, w Polsce.
W roku 2017 stacja obsługiwała 50–99 pasażerów na dobę.
13 marca 2016 roku dotychczasową nazwę "Lęgajny" zastąpiono obecną – "Łęgajny".

</doc>
<doc id="1055994" url="https://pl.wikipedia.org/wiki?curid=1055994" title="Parejazaur">
Parejazaur

Parejazaur ("Pareiasaurus") – gad, który żył w środkowym permie (270 do 265 mln lat temu) i mierzył około 2,5 metra. 
Na plecach parejazaur miał do ochrony grube płyty kostne, jego kończyny były grube, silne i zabezpieczone przy tułowiu. Jego kręgosłup był nadzwyczaj silnie wzmocniony, czaszka posiadała cierniste wyrostki i również była wzmocniona. Zęby były małe i liściokształtne. Ich piłkowane brzegi nadawały się do rozdrabniania materiału roślinnego. Żył w Ameryce Południowej, Afryce Wschodniej i Europie Wschodniej.
Dane: Czas: Perm, 250 mln lat temu Występowanie: Ameryka Południowa, Europa (Rosja) i Afryka Wschodnia Długość ok. 2,5 m

</doc>
<doc id="1055996" url="https://pl.wikipedia.org/wiki?curid=1055996" title="Kościesza">
Kościesza



</doc>
<doc id="1056003" url="https://pl.wikipedia.org/wiki?curid=1056003" title="Stań przy mnie">
Stań przy mnie

Stań przy mnie (ang. "Stand by me") – amerykański film obyczajowy z 1986 roku, na podstawie opowiadania Stephena Kinga "Ciało".
Treść filmu.
W barze zostaje zamordowany adwokat Christopher Chambers. Jego przyjaciel Gordon Lachance wraca wspomnieniami do wakacji 1959 roku, kiedy jako 12-latek mieszkał w niewielkim prowincjonalnym miasteczku Castle Rock w stanie Oregon. Miał trójkę przyjaciół: Teddy’ego Duchampsa, Verna Tessio i właśnie Chrisa. Każdy z nich pochodził z innej rodziny i miał inny charakter: Gordie był bardzo wrażliwy, Chris zgrywał twardziela, Teddy był ekscentrykiem, a Vern strasznym tchórzem. Pewnego dnia ich rówieśnik Ray Brower poszedł do lasu i słuch o nim zaginął. Po kilku dniach chłopcy dowiadują się, że Ray zginął potrącony przez pociąg, a jego ciało leży porzucone gdzieś w lesie. Wtedy wpadają na szalony pomysł. Postanawiają wyruszyć do lasu, by je odnaleźć. Są przekonani, że jak to zrobią zostaną okrzyknięci bohaterami, staną się bogaci i wszyscy będą im zazdrościli.
W tym samym czasie grupa chuliganów, na czele z Acem Merrillem, podąża tym samym szlakiem. Podczas wędrówki chłopcy napotykają wiele trudności i przychodzi im, każdemu z osobna, zmagać się ze swoimi problemami i lękami. W końcu dochodzi też do konfrontacji z chuliganami, która kończy się zwycięstwem 12-latków. Wszystko to sprawia, że chłopcy wychodzą z lasu odmienieni i bardziej dojrzali, bogatsi o bagaż nowych doświadczeń. Konsekwencją tej niezwykłej przemiany jest wykonany przez chłopców anonimowy telefon na policję i przekazanie informacji o znalezionym ciele. Później okazuje się, że była to ich ostatnia wspólna wyprawa, gdyż po niedługim czasie ich drogi definitywnie się rozchodzą. Jednak po latach narrator stwierdza, że mimo tego, ich przyjaźń przetrwała i na zawsze pozostaną oni w jego sercu. Na końcu filmu wystukuje on na komputerze następujące słowa: " „Nigdy później nie miałem takich przyjaciół, jak w wieku 12 lat. Jezu, a czy ktokolwiek ma?” " ("I never had any friends later on like the ones I had when I was twelve. Jesus, does anyone?")
Nagrody.
Film otrzymał następujące nagrody:
Ponadto był nominowany m.in. do Oscara w kategorii najlepszy scenariusz adaptowany oraz do Złotego Globu w 2 kategoriach: najlepszy film dramatyczny i najlepszy reżyser (Rob Reiner) w 1987 roku.

</doc>
<doc id="1056004" url="https://pl.wikipedia.org/wiki?curid=1056004" title="Włodzimierz Bogusławski">
Włodzimierz Bogusławski

Włodzimierz Czesław Bogusławski (ur. 29 listopada 1947 w Nowej Soli) – polski polityk, historyk, samorządowiec, poseł na Sejm II kadencji.
Życiorys.
W 1973 ukończył studia magisterskie na Wydziale Filozoficzno-Historycznym Uniwersytetu im. Adama Mickiewicza. Prowadzi indywidualne gospodarstwo rolne.
W latach 1990–1998 przez dwie kadencje pełnił funkcję radnego i burmistrza Pogorzeli. W 1991 bez powodzenia kandydował do Senatu. Od 1993 do 1997 był posłem II kadencji wybranym w okręgu leszczyńskim z listy Polskiego Stronnictwa Ludowego. Przewodniczył władzom wojewódzkim oraz zasiadał we władzach krajowych PSL. Zasiadał w Komisji Spraw Zagranicznych, Komisji Mniejszości Narodowych i Etnicznych, Komisji Ustawodawczej oraz ośmiu podkomisjach. Nie ubiegał się o reelekcję. W wyborach samorządowych w 2002 bez powodzenia kandydował na burmistrza Pogorzeli z ramienia Pogorzelskiego Porozumienia Samorządowego. Otrzymał 29,05% głosów.
W 2005 wstąpił do Samoobrony RP, z ramienia której w wyborach w 2006 bezskutecznie ubiegał się o mandat radnego powiatu gostyńskiego. W tym samym roku został prezesem zarządu spółki z o.o. 
Odznaczenia.
W 2001, "za wybitne zasługi w kultywowaniu tradycji ruchu ludowego", został odznaczony przez prezydenta Aleksandra Kwaśniewskiego Krzyżem Kawalerskim Orderu Odrodzenia Polski.
Życie prywatne.
Jest żonaty i ma sześcioro dzieci.

</doc>
<doc id="1056008" url="https://pl.wikipedia.org/wiki?curid=1056008" title="Mistrzostwa Europy kobiet w biegach górskich">
Mistrzostwa Europy kobiet w biegach górskich



</doc>
<doc id="1056009" url="https://pl.wikipedia.org/wiki?curid=1056009" title="Katedra Świętego Michała i Świętej Guduli">
Katedra Świętego Michała i Świętej Guduli

Katedra Świętego Michała i Świętej Guduli (, ) – gotycki kościół w Brukseli położony na wzgórzu Treurenberg, konkatedra archidiecezji Mechelen-Bruksela.
Historia.
Pierwszy kościół na wzgórzu Treurenberg powstał w połowie XI w. z inicjatywy księcia Lowanium Lamberta II w stylu romańskim. Przebudowę kościoła w duchu gotyku brabanckiego zainicjował na początku XIII wieku książę brabancki Henryk I, zaś ostateczny kształt projektowi nadał jego syn Henryk II w 1226. Przedsięwzięcie to zakończono w XVI wieku, co wiąże się z obecnością elementów renesansowych w architekturze świątyni. Z pocz. XVI wieku pochodzi też dwuwieżowa fasada według projektu powstałego w wieku XV.
Wnętrze jest pozbawione większości dawnego wystroju na skutek splądrowania świątyni podczas zamieszek w latach 1579-1580 i podczas rewolucji w 1793 roku. 
W 1962 wskutek reformy administracyjnej Kościoła katolickiego w Belgii i utworzenia archidiecezji Mechelen-Bruksela dotychczasowa kolegiata uzyskała miano katedry, zaś w Brukseli zaczął rezydować prymas Belgii. W latach 1983-1989 przeprowadzona została renowacja świątyni, dzięki której nawa główna i transept wróciły do dobrego stanu.
W 1993 w katedrze odbył się uroczysty pogrzeb króla Belgów Baudouina, na którym obecne były koronowane głowy z całego świata. W 1999 w katedrze odbył się ślub następcy tronu – Filipa, księcia Brabancji z hrabianką Matyldą d'Udekem d'Acoz.

</doc>
<doc id="1056013" url="https://pl.wikipedia.org/wiki?curid=1056013" title="A.D.I.D.A.S.">
A.D.I.D.A.S.

A.D.I.D.A.S. – singel nu-metalowego zespołu Korn, który pojawił się na ich drugim albumie – "Life Is Peachy". "A.D.I.D.A.S". to akronim słów „Przez Cały Dzień Marzę O Seksie” ("All Day I Dream About Sex"). Utwór ten został zagrany podczas występu Korna na Woodstock 1999 przed 275-tysięcznym tłumem.
Teledysk.
Do utworu A.D.I.D.A.S. nakręcono teledysk w reżyserii Josepha Kahna – jedyny do utworu z albumu "Life Is Peachy". Wątek teledysku kręci się wokół wypadku samochodowego, który spowodował śmierć wszystkich członków Korna z powodu alfonsa i jego prostytutki. Policjanci i strażacy zabezpieczają miejsce wypadku, a następnie ciała zostają przetransportowane do groteskowej kostnicy, w której dziwni naukowcy dokonują oględzin. Jonathan Davis ubrany jest w dres Adidasa z cekinami i w damską bieliznę, co jest odniesieniem do doświadczeń Davisa, który sam pracował kiedyś w kostnicy – pewnego dnia przywieziono martwego alfonsa – okazało się, że nosił on właśnie damską bieliznę. Davis uznał, że nigdy nie widział nic śmieszniejszego i postanowił użyć jej w tym teledysku.
Wyrazy uznania.
Nie jest przypadkiem, że tytuł piosenki stanowi swego rodzaju wyrazy uznania dla niemieckiego producenta ubrań, firmy Adidas, która była jedną z ulubionych marek zespołu w jego początkowych latach. Również gatunek muzyczny prezentowany przez Korna nazywano wtedy często Adidas-rock. Jak na ironię, w 1998 roku Korn podpisał kontrakt z rywalem Adidasa – firmą Puma.
Związek z odejściem Heada.
Utwór „A.D.I.D.A.S.” ma również związek z odejściem Briana „Heada” Welcha z zespołu. Pewnego dnia Head usłyszał przypadkiem, jak jego pięcioletnia córka śpiewa słowa piosenki „Przez Cały Dzień Marzę O Seksie” i zdecydował, że nie chce, aby dorastała myśląc o takich rzeczach.

</doc>
<doc id="1056015" url="https://pl.wikipedia.org/wiki?curid=1056015" title="Tuhanowicze">
Tuhanowicze



</doc>
<doc id="1056019" url="https://pl.wikipedia.org/wiki?curid=1056019" title="Hronec (wieś)">
Hronec (wieś)

Hronec – wieś (obec) o charakterze osady przemysłowej w środkowej Słowacji, w powiecie breźnieńskim, w kraju bańskobystrzyckim, w historycznym regionie Horehronie.
Hronec leży niespełna 5 km na zachód od Brezna, na pograniczu Kotliny Brezneńskiej i Rudaw Weporskich, w dolnej części doliny Czarnego Hronu, u ujścia do niego potoku Osrblianka. Centrum miejscowości znajduje się na wysokości ok. 490 m n.p.m. Powierzchnia: 35,15 km². Liczba ludności: 1220 mieszkańców (2011).
Historia miejscowości.
Hronec jest jedną z najstarszych wsi w dolinie Hronu. Wspominany był już w 1357 r. jako osada założona przez Pawła, strażnika królewskiego rewiru łowieckiego (słow. Zvolenský les). W roku 1361 król Ludwik I Wielki uczynił go dziedzicznym sołtysem nowej wsi. W XV w. jej teren został jednak włączony w granice i pod jurysdykcję sołtysa sąsiedniej pasterskiej wsi Valaská. Należała ona do tzw. „Państwa Lupczańskiego” z siedzibą na zamku w Slovenskiej Ľupčy. W 1527 r. rozpoczęto tu wydobycie rud żelaza i od tego czasu dzieje wsi na stałe już związały się z hutnictwem. Miejscowa produkcja hutnicza promieniowała w następnych wiekach na okoliczne miejscowości, a tutejsza huta stała się zalążkiem przemysłu hutniczego w tej części doliny Hronu.
W 1895 r. uruchomiona została linia kolejowa z Bańskiej Bystrzycy do Brezna. W tym samym czasie powstało jej krótkie odgałęzienie od stacji Chvatimech do hroneckiej odlewni. W 1908 r. rozpoczęto budowę pierwszego odcinka tzw. Czarnohrońskiej Kolei Leśnej (ČHŽ) z Hronca do Čiernego Balogu. Po wybudowaniu całej sieci wspomnianej wąskotorowej kolei leśnej miejscowość stała się punktem przeładunkowym, w którym na wagony o normalnym rozstawie kół przeładowywano rocznie do 300 tys. m³ drewna. Działały tu również parowozownia i warsztaty naprawcze ČHŽ. Kolej leśna przestała przewozić towary definitywnie w 1982 r.
W okresie słowackiego powstania narodowego w 1944 r. w odlewni i warsztatach kolejowych produkowano elementy do powstańczego uzbrojenia. Działał tu też powstańczy szpital.
Obecnie obok podupadającej odlewni działa we wsi duży tartak, przerabiający drewno dostarczane z lasów w dolinie Czarnego Hronu. Mieszkańcy pracują również w hucie w sąsiedniej Podbrezovej lub w Breźnie.
Hronec jest punktem wyjściowym znakowanych szlaków turystycznych: na pobliski szczyt Chvatimech (880 m n.p.m.) oraz na Štromp (958 m n.p.m.) w Rudawach Weporskich. Uznaną atrakcją turystyczną jest Czarnohrońska Kolej Leśna kursująca ponownie od 1992 r. na odcinku Hronec – Čierny Balog (obecnie: Chvatimech – Hronec – Čierny Balog – Vydrová dolina).
Historia hutnictwa w Hroncu.
Równolegle z rozpoczęciem wydobycia rudy żelaza powstała w Hroncu prymitywna huta i kuźnice, przetwarzające jej produkcję na gotowe wyroby. Funkcjonowały one nieprzerwanie do końca XVIII w. W latach 1795–1808 wzniesiono tu dwa pierwsze w regionie wielkie piece, co zdecydowanie zwiększyło produkcję huty i jej jakość. Ponieważ miejscowa ruda nadawała się dobrze do produkcji żeliwa, szybko rozwinęło się odlewnictwo. Zakład wyspecjalizował się w wykonywaniu dużych odlewów, a w I połowie XIX w. był największą odlewnią na terenie ówczesnych Węgier.
W 1853 r. hronecka huta uruchomiła w Podbrezovej walcownię, która w krótkim czasie stała się zaczątkiem nowej, dużej huty, istniejącej do dziś. Po kryzysie gospodarczym w II połowie XIX w. zakład w Hroncu podupadł. W 1883 r. wygaszono ostatni wielki piec, pozostawiając jedynie odlewnię, do której surowiec zaczęto dowozić od 1895 r. koleją m.in. z niedalekiej Podbrezovej. W 1919 r. zakład został wykupiony przez nowo powstałe państwo czechosłowackie, a następnie znacznie zmodernizowany. Po II wojnie światowej odlewnię, częściowo zniszczoną, w 1946 r. odbudowano. W znacznie ograniczonym zakresie funkcjonuje ona do chwili obecnej.

</doc>
<doc id="1056022" url="https://pl.wikipedia.org/wiki?curid=1056022" title="Jerzy Panek (polityk)">
Jerzy Panek (polityk)

Jerzy Antoni Panek (ur. 14 grudnia 1946 w Oleśnie, zm. 20 grudnia 2019 w Częstochowie) – polski polityk, lekarz, poseł na Sejm II kadencji.
Życiorys.
Syn Antoniego i Marii. Ukończył w 1970 studia na Wydziale Lekarskim Śląskiej Akademii Medycznej. Z zawodu był lekarzem ginekologiem i położnikiem. Prowadził prywatną praktykę, kierował też przychodnią w Częstochowie.
Od 1993 do 1997 sprawował mandat posła II kadencji, wybranego w okręgu częstochowskim z listy Sojuszu Lewicy Demokratycznej. Pod koniec lat 90. wstąpił do Polskiej Partii Socjalistycznej, zasiadał we władzach krajowych tej partii. W 2006 bezskutecznie ubiegał się o mandat radnego miasta z komitetu wyborczego Lewica i Demokraci.
W 1997 otrzymał Srebrny Krzyż Zasługi.
Pochowany na cmentarzu komunalnym w Częstochowie.

</doc>
<doc id="1056029" url="https://pl.wikipedia.org/wiki?curid=1056029" title="5 Pułk Piechoty (Księstwo Warszawskie)">
5 Pułk Piechoty (Księstwo Warszawskie)

5 Pułk Piechoty – oddział piechoty Armii Księstwa Warszawskiego. 
Formowanie i zmiany organizacyjne.
Nosił pierwotnie nazwę 1 pułku piechoty Legii Kaliskiej.
Zalązkiem był powstały wiosną 1806 w Płocku batalionu strzelców leśnych departamentu płockiego, pod dowództwem płk. Ignacego Zielińskiego. 
Po przybyciu do kraju Legii Północnej w kwietniu 1807 roku nastąpiła reorganizacja piechoty, w wyniku której do 5 pułku wcielono żołnierzy 1 i 2 batalionu Legii.
Po 25 czerwca 1807 wyszedł z Płocka i zakwaterowany został w Częstochowie. W tym czasie otrzymał nazwę 5 pułku piechoty. W 1809 roku zapoczątkowano prace nad reorganizacją piechoty. Pułki miały się składać z trzech batalionów. W momencie wybuchu wojny pułk nie osiągnął jeszcze pełnych stanów.
Po zakończeniu działań bojowych, zgodnie z rozkazem z 10 sierpnia 1807, 5 pułk piechoty płk. Dziewanowskiego stanął garnizonem w Łabiszynie. Według etatu z 1810 roku, pułk składał się ze 27 osobowego sztabu i trzech batalionów piechoty po 6 kompanii. Sztaby batalionów liczyć miały 4 osoby, a kompanie 136 żołnierzy. W sumie w pułku powinno służyć 2487 żołnierzy. Faktycznie stan osobowy oddziału był nieco mniejszy.
Na początku 1810 roku pułk przeszedł na żołd francuski i jego dwa bataliony zostały skierowane jako załoga do Gdańska. Zakład pułkowy pozostał w Łęczycy. W tym czasie utworzono 4 batalion, a pułk czasowo przeniesiono do Kostrzyna. 
W czasie przygotowań do inwazji na Rosję 1812 roku pułk włączony został w struktury 7 Dywizji gen. Grandjean.
Po abdykacji Napoleona, car Aleksander I wyraził zgodę na odesłanie oddziałów polskich do kraju. Miały one stanowić bazę do tworzenia Wojska Polskiego pod dowództwem wielkiego księcia Konstantego. 13 czerwca 1814 roku pułkowi wyznaczono miejsce koncentracji w Lublinie.
Żołnierze pułku.
Pułkiem dowodzili:
Walki pułku.
W wojnie z Austrią III batalion wyróżnił się w obronie Częstochowy i bitwie pod Grzybowem. W uznaaniu męstwa okazanego w bitwach kampanii 1809 roku żołnierzom oddziału nadano: 4 krzyże kawalerskie, 9 złotych i 19 srebrnych Orderu Wojennego Virtuti Militari.
Podczas wyprawy Napoleona na Rosję 1812 roku pułk wchodził w skład brygady gen. Michała Radziwiłła w 7 Dywizji gen. Grandjena. W czerwcu 1812 roku pułk wraz z brygadą przeszedł pod rozkazy marszałka Macdonalda. Walczył między innymi pod Tylżą i Dyneburgiem. 
W kampanii 1813 roku 5 pp wszedł w skład załogi broniącej Gdańska. Wobec klęski Napoleona pod Lipskiem i braku możliwości odsieczy, w styczniu 1814 roku obrońcy miasta skapitulowali.
Bitwy i potyczki:
Mundur.
Przepis ubiorczy z 3 września 1810 roku nie doprowadził jednak do całkowitego ujednolicenia munduru piechoty. Niektóre pułki dość znacznie różniły się od ustaleń regulaminowych.
W 5 pułku piechoty były to bermyce grenadierów bez daszka i blachy; pośrodku z przodu granat mosiężny; kordony pąsowe.

</doc>
<doc id="1056030" url="https://pl.wikipedia.org/wiki?curid=1056030" title="Anna Skowrońska-Łuczyńska">
Anna Skowrońska-Łuczyńska

Anna Martyna Skowrońska-Łuczyńska (ur. 30 stycznia 1942 w Dębicy) – polska polityk, prawniczka i dyplomata, posłanka na Sejm II kadencji.
Ukończyła w 1964 studia na Wydziale Prawa Uniwersytetu Jagiellońskiego. Praktykowała jako radca prawny. Była posłanką II kadencji z listy Unii Demokratycznej, wybranym w okręgu gliwickim. W rządzie Jerzego Buzka z rekomendacji Unii Wolności objęła stanowisko wiceministra gospodarki. W 2001 została powołana na funkcję radcy handlowego i ministra pełnomocnego na Ukrainie.
W 2000 otrzymała Krzyż Kawalerski Orderu Odrodzenia Polski.

</doc>
<doc id="1056035" url="https://pl.wikipedia.org/wiki?curid=1056035" title="Daniel Sedin">
Daniel Sedin

Daniel Sedin (ur. 26 września 1980 w Örnsköldsvik) – szwedzki hokeista, reprezentant Szwecji, trzykrotny olimpijczyk.
Kariera.
Wychowanek klubu Järveds IF. Przez kilka lat występował w szwedzkim klubie MODO (razem z bratem Henrikiem). W drafcie NHL z 1999 został wybrany przez Vancouver Canucks w pierwszej rundzie z drugiego miejsca (jego brat Henrik z trzeciego). Od 2000 zawodnik tego klubu (ponownie z bratem Henrikiem). W lipcu 2009 przedłużył kontrakt z klubem o pięć lat. 1 listopada 2013 przedłużył umowę o cztery lata.
Uczestniczył w turniejach mistrzostw świata w 1999, 2000, 2001, 2005, 2013, Pucharu Świata 2004, 2016, zimowych igrzysk olimpijskich 2006, 2010, 2014.
Jego brat bliźniak Henrik także został hokeistą. Obaj prowadzą wspólnie karierę sportową. W wieku juniorskim występowali w drużynie Ångermanland, następnie w MODO, a od 2000 roku w Vancouver Canucks. Razem podpisują umowy wiążące ich z klubem. Bez wyjątku wspólnie występowali także w tych samych turniejach międzynarodowych w reprezentacji Szwecji. Ponadto otrzymywali te same wyróżnienia Guldpucken (nagrodzeni wspólnie) czy Årets Junior i Art Ross Memorial Trophy (zdobywali wzajemnie rok po sobie). Ich brat Peter (ur. 1978) także uprawiał hokej na lodzie.

</doc>
<doc id="1056038" url="https://pl.wikipedia.org/wiki?curid=1056038" title="Władysław Tomaszewski">
Władysław Tomaszewski

Władysław Marian Tomaszewski (ur. 21 listopada 1939 w Ulejowie) – polski polityk, samorządowiec, poseł na Sejm II kadencji
Ukończył technikum rolnicze w 1970 oraz Studium Ekonomiki Rolnictwa i Polityki Rolnej w 1973. Był posłem II kadencji wybranym w okręgu sieradzkim z listy Polskiego Stronnictwa Ludowego. W latach 1998–2006 sprawował mandat radnego powiatu łaskiego, w 2006 nie został ponownie wybrany. W 2010 i 2014 także nie uzyskiwał mandatu, kandydując z listy konkurencyjnego wobec PSL komitetu „Strażacy-Wspólna Sprawa”. Prowadzi indywidualne gospodarstwo rolne, działa we władzach Ochotniczej Straży Pożarnej. Odznaczony Krzyżem Kawalerskim Orderu Odrodzenia Polski (1999).

</doc>
<doc id="1056039" url="https://pl.wikipedia.org/wiki?curid=1056039" title="Marco Benassi Geneser">
Marco Benassi Geneser



</doc>
<doc id="1056040" url="https://pl.wikipedia.org/wiki?curid=1056040" title="Marco Benassi">
Marco Benassi

Marco Benassi (ur. 8 września 1994 w Modenie) – włoski piłkarz występujący na pozycji pomocnika we włoskim klubie Empoli FC do którego jest wypożyczony z ACF Fiorentiny. Wychowanek Interu Mediolan, w swojej karierze grał także w Livorno.

</doc>
<doc id="1056043" url="https://pl.wikipedia.org/wiki?curid=1056043" title="Skala depresji Becka">
Skala depresji Becka

Skala depresji Becka () – skala stosowana w diagnostyce depresji, autorstwa Aarona Becka.
Skala składa się z 21 pytań, na które pacjent samodzielnie udziela odpowiedzi. Możliwe są 4 warianty odpowiedzi, które są inaczej oceniane. Kolejne warianty odpowiedzi odpowiadają zwiększonej intensywności objawów, są więc odpowiednio również wzrastająco punktowane od 0 do 3 punktów.
Poziom depresji obliczany jest z uzyskanej po zsumowaniu liczby punktów. Istnieją różne normy, jednak ogólnie przyjmuje się następującą punktację:
Przyjmuje się, że istotnym uzupełnieniem BDI jest zbadanie pacjenta przez klinicystę przy wykorzystaniu skali depresji Hamiltona.

</doc>
<doc id="1056047" url="https://pl.wikipedia.org/wiki?curid=1056047" title="Wiesław Stasiak">
Wiesław Stasiak

Wiesław Wojciech Stasiak (ur. 15 października 1945 w Żytowicach) – polski polityk, rolnik, samorządowiec, poseł na Sejm II kadencji.
Życiorys.
Ukończył w 1982 studia na Wydziale Rolnym Szkoły Głównej Gospodarstwa Wiejskiego. Prowadzi indywidualne gospodarstwo rolne. Do początku lat 90. kierował zarządem spółdzielni. Wstąpił do Polskiego Stronnictwa Ludowego, zasiadł w radzie naczelnej tej partii. Był posłem II kadencji, wybranym w okręgu łódzkim. W latach 1998–2006 sprawował mandat radnego sejmiku łódzkiego, obejmując też stanowiska w zarządzie województwa. W 2006 nie został ponownie wybrany. Bez powodzenia kandydował w międzyczasie w 2001 do Senatu.
W 2010 ponownie został radnym województwa, mandat utrzymał także w 2014. Nie został ponownie wybrany w 2018.
Odznaczony Krzyżem Kawalerskim Orderu Odrodzenia Polski (1999) oraz Odznaką Honorową za Zasługi dla Samorządu Terytorialnego (2015).

</doc>
<doc id="1056052" url="https://pl.wikipedia.org/wiki?curid=1056052" title="Angel (singel Madonny)">
Angel (singel Madonny)

Angel – utwór muzyczny amerykańskiej piosenkarki Madonny pochodzący z jej drugiego albumu studyjnego "Like a Virgin" (1984) i zarazem trzeci promujący go singel. Początkowo nagranie miało zostać wydane na pierwszym singlu. Zmieniło się to gdy artystka nagrała tytułowy "Like a Virgin".
„Angel” stał się piątym z rzędu singlem Madonny na amerykańskim Billboard Hot 100 dostając się do pierwszej piątki notowań. Zajął także pierwsze miejsce w Australii i dostał się do pierwszej piątki w Kanadzie, Irlandii, Japonii, Nowej Zelandii, Hiszpanii i Wielkiej Brytanii. Madonna wykonała piosenkę tylko raz podczas trasy "The Virgin Tour" w 1985 roku, jako piątą z setlisty, zaraz po „Everybody”. Nagranie nie pojawiło się na wideo "".
Do piosenki nie zrealizowano oficjalnego wideoklipu. Zamiast tego nakręcono promocyjne wideo zawierające ujęcia z innych teledysków Madonny m.in. „Burning Up”, „Borderline”, „Lucky Star”, „Like a Virgin” oraz „Material Girl”. Materiał został wyprodukowany przez Warner Bros. Records i wyemitowano go w Stanach Zjednoczonych.

</doc>
<doc id="1056053" url="https://pl.wikipedia.org/wiki?curid=1056053" title="Henrik Sedin">
Henrik Sedin

Henrik Sedin (ur. 26 września 1980 w Örnsköldsvik) – szwedzki hokeista, reprezentant Szwecji, dwukrotny olimpijczyk.
Kariera.
Wychowanek klubu Järveds IF. Przez kilka lat występował w szwedzkim klubie MODO (razem z bratem Danielem). W drafcie NHL z 1999 został wybrany przez Vancouver Canucks w pierwszej rundzie z trzeciego miejsca (jego brat Daniel z drugiego). Od 2000 zawodnik tego klubu (ponownie z bratem Danielem). W lipcu 2009 przedłużył kontrakt z klubem o pięć lat. Od 2010 kapitan drużyny. 1 listopada 2013 przedłużył umowę o cztery lata.
Uczestniczył w turniejach mistrzostw świata w 1999, 2000, 2001, 2005, 2013, Pucharu Świata 2004, 2016, zimowych igrzysk olimpijskich 2006, 2010. W 2014 kontuzja wykluczyła jego udział w igrzyskach olimpijskich 2014 w Soczi.
Jego brat bliźniak Daniel także jest hokeistą. Obaj prowadzą wspólnie karierę sportową. W wieku juniorskim występowali w drużynie Ångermanland, następnie w MODO, a od 2000 roku w Vancouver Canucks. Razem podpisują umowy wiążące ich z klubem. Bez wyjątku wspólnie występowali także w tych samych turniejach międzynarodowych w reprezentacji Szwecji. Ponadto otrzymywali te same wyróżnienia Guldpucken (nagrodzeni wspólnie) czy Årets Junior i Art Ross Memorial Trophy (zdobywali wzajemnie rok po sobie). Ich brat Peter (ur. 1978) także uprawiał hokej na lodzie.

</doc>
<doc id="1056056" url="https://pl.wikipedia.org/wiki?curid=1056056" title="Korczowa (Białoruś)">
Korczowa (Białoruś)

Korczowa, Karczowa, dawniej "Tuhanowicze" (biał. "Карчова (Тугановічы)") – agromiasteczko na Białorusi w rejonie baranowickim obwodu brzeskiego położona nad rzeką Serwecz przy odnodze drogi z Baranowicz i Horodyszczy do Cyryna i Korelicz. Tuhanowicze stanowiły kiedyś oddzielny majątek, obecnie jest to część wsi Korczowa.
W okresie II Rzeczypospolitej w województwie nowogródzkim, w powiecie baranowickim.
Miejscowość jest siedzibą parafii prawosławnej; znajduje się tu cerkiew pw. św. Serafina z Sarowa.
Historia.
Według legendy, znajdowała się tu siedziba książęcego rodu Tuhanów, pochodzenia tatarskiego. Od XVI wieku własność rodu Massalskich, którzy przyjęli nazwisko Tuhanowskich. W końcu XVIII wieku majątek należał do Wereszczaków herbu Kościesza, tu urodziła się niespełniona miłość Adama Mickiewicza - Maryla Wereszczakówna. Mickiewicz bywał tu w latach 1818-1821 i ostatecznie po ślubie Wereszczakówny z hrabią Wawrzyńcem Puttkamerem rozstał się z nią jesienią 1821 roku w Wilnie. Po śmierci matki Maryli - Franciszki z Ancutów - majątkiem zarządzał Józef Wereszczaka, młodszy brat Maryli. W 1840 roku Tuhanowicze wróciły do Tuhanowskich przez ślub córki Józefa Zofii z Konstantym Tuhanowskim. Jego córka, Józefa Tuhanowska, zapisała majątek Mińskiemu Towarzystwu Rolniczemu z zastrzeżeniem utrzymywania tu szkoły rolniczej, odznaczona Orderem Polonia Restituta.
W czasie I wojny światowej przebiegała tu linia frontu - w czasie ostrzału artyleryjskiego w 1915 roku zniszczeniu uległ dwór z zabudowaniami - została tylko altana ze zrośniętych drzew w parku.

</doc>
<doc id="1056058" url="https://pl.wikipedia.org/wiki?curid=1056058" title="Stanisław Jakub Wójcik">
Stanisław Jakub Wójcik

Stanisław Jakub Wójcik (ur. 26 lipca 1947 w Warszawie) – polski polityk, urzędnik samorządowy, poseł na Sejm II kadencji.
Życiorys.
Ukończył policealne studium zawodowe w Sochaczewie. Był posłem II kadencji, wybranym w okręgu Warszawa z listy ogólnopolskiej Polskiego Stronnictwa Ludowego. Od końca lat 90. zatrudniony w urzędzie marszałkowskim województwa mazowieckiego. Został przewodniczącym warszawskich struktur PSL. Od 1997 kilkakrotnie bez powodzenia kandydował do parlamentu.

</doc>
<doc id="1056061" url="https://pl.wikipedia.org/wiki?curid=1056061" title="Kazimierz Dębicki">
Kazimierz Dębicki



</doc>
<doc id="1056062" url="https://pl.wikipedia.org/wiki?curid=1056062" title="Arba Myncz">
Arba Myncz

Arba Myncz ("Arba Minch") – miasto w Etiopii; w regionie Region Narodów, Narodowości i Ludów Południa; Ok. 500 km na południe od Addis Abeby. 72,5 tys. mieszkańców (2005).

</doc>
<doc id="1056069" url="https://pl.wikipedia.org/wiki?curid=1056069" title="Kazimierz Dębicki (aktor)">
Kazimierz Dębicki (aktor)

Kazimierz Dębicki-Wojtek (ur. 4 marca 1925 w Poznaniu, zm. 15 sierpnia 2007 w Warszawie) – polski aktor teatralny i filmowy.
Życiorys.
Był wychowankiem „Szkoły Orląt” w Dęblinie. W czasie II wojny światowej uczestniczył w walkach o Berlin.
Współpracował między innymi z Teatrem im. Stefana Jaracza w Łodzi w latach 1952–1953, Teatrem Powszechnym w Łodzi w latach 1953–1958, Teatrem Klasycznym w Warszawie w latach 1958–1970 oraz Teatrem Polskim w Warszawie w latach 1970–1986. Został pochowany na Cmentarzu Wojskowym na Powązkach w Warszawie (kwatera: AII-IX-16).

</doc>
<doc id="1056070" url="https://pl.wikipedia.org/wiki?curid=1056070" title="Reprezentacja Bretanii w piłce nożnej mężczyzn">
Reprezentacja Bretanii w piłce nożnej mężczyzn

Reprezentacja Bretanii w piłce nożnej (br. Skipailh Breizh) to oficjalna reprezentacja Bretanii. 
Bretania posiada 170 zawodników w Ligue 1 i Ligue 2. Ma również lige regionalną podzieloną na 4 szczeble, który każdy jest od VI do X w hierarchii krajowej.
Reprezentacja nie należy ani do FIFA ani do NF-Board.
Zobacz też.
Reprezentacje w piłce nożnej mężczyzn niezrzeszone w FIFA

</doc>
<doc id="1056071" url="https://pl.wikipedia.org/wiki?curid=1056071" title="Marcus Hahnemann">
Marcus Hahnemann

Marcus Hahnemann (ur. 15 czerwca 1972 roku w Seattle) – amerykański piłkarz grający na pozycji bramkarza. Występował w Fulham, Rochdale, Colorado Rapids, Wolverhampton Wanderers, Evertonie i Seattle Sounders FC.
W reprezentacji USA zadebiutował 19 listopada 1994 roku w zremisowanym 1:1 meczu z Trynidadu i Tobago. W 2006 roku był członkiem kadry na Mistrzostwa Świata w Niemczech.

</doc>
<doc id="1056072" url="https://pl.wikipedia.org/wiki?curid=1056072" title="Dress You Up">
Dress You Up

Dress You Up – utwór muzyczny amerykańskiej piosenkarki Madonny pochodzący z jej drugiego albumu studyjnego "Like a Virgin" (1984) i zarazem piąty ostatni promujący go singel.
Utwór był ostatnim nagranym na album. Madonna naciskała na dodanie utworu do "Like a Virgin", ponieważ szczególnie spodobał jej się tekst. Muzycznie jest utworem opartym na perkusji oraz chórkach i gitarowym solo granym przez Nile’a Rodgersa, który również wyprodukował piosenkę.
Krytycy zareagowali pozytywnie na taneczno-popową naturę utworu. „Dress You Up” stał się szóstym z kolei singlem Madonny w Stanach Zjednoczonych, docierając do pierwszej piątki. Osiągnął również najwyższe miejsca w Australii, Belgii, Kanadzie, Irlandii, Nowej Zelandii i Wielkiej Brytanii. Piosenka została wykonana na czterech trasach koncertowych Madonny, ostatnio na "Rebel Heart Tour" (2015–2016). Utwór został zamieszczony na liście „Filthy Fifteen” magazynu "Parents Music Resource Center" ze względu na seksualny charakter tekstu. Piosenka została coverowana przez wielu artystów.
Artystka wykonała utwór na czterech swoich światowych trasach, mianowicie "The Virgin Tour" w 1985 roku, "Who’s That Girl World Tour" w 1987 roku, "Sticky &amp; Sweet Tour" w 2009 roku oraz "Rebel Heart Tour" w 2015–2016. W "The Virgin Tour" piosenka była grana pierwsza.
W wideoklipie wykorzystano występ na żywo z trasy "The Virgin Tour".

</doc>
<doc id="1056078" url="https://pl.wikipedia.org/wiki?curid=1056078" title="Turar Ryskułow">
Turar Ryskułow

Turar Ryskułow (kaz. Тұрар Рысқұлов) – wieś w Kazachstanie, w obwodzie południowokazachstańskim; 18 800 mieszkańców (2006). Przemysł spożywczy, odzieżowy.

</doc>
<doc id="1056081" url="https://pl.wikipedia.org/wiki?curid=1056081" title="Józef Zegar">
Józef Zegar

Józef Stanisław Zegar (ur. 30 października 1940 w Szynwałdzie) – polski agronom, nauczyciel akademicki i polityk, profesor nauk rolniczych, poseł na Sejm X i II kadencji.
Życiorys.
Ukończył w 1964 studia na leningradzkim uniwersytecie. W 1974 uzyskał stopień doktora nauk ekonomicznych w Szkole Głównej Planowania i Statystyki, w 1979 doktora habilitowanego. W 1987 otrzymał tytuł profesorski. W pierwszej połowie lat 80. był zastępcą dyrektora Instytutu Ekonomiki Rolnictwa i Gospodarki Żywnościowej. Następnie do 1998 pełnił różne funkcje w administracji rządowej, w tym wiceministra w Centralnym Urzędzie Planowania oraz w Ministerstwie Ochrony Środowiska i Zasobów Naturalnych.
Był posłem na Sejm X kadencji z ramienia Zjednoczonego Stronnictwa Ludowego z okręgu tarnowskiego oraz II kadencji z listy Polskiego Stronnictwa Ludowego z okręgu tarnowskiego.
Był pracownikiem naukowym w Katedrze Ekonomii Środowiska i Zasobów Naturalnych. Objął stanowisko profesora zwyczajnego w Instytcie Ekonomiki Rolnictwa i Gospodarki Żywnościowej, pełnił w nim funkcję dyrektora. Zasiadł w radzie naukowej IERiGŻ, został także wykładowcą Wyższej Szkoły Bankowości i Finansów w Bielsku-Białej i Wyższej Szkoły Rozwoju Lokalnego w Żyrardowie. Opublikował liczne prace naukowe z zakresu ekonomiki rolnictwa.
W 2010 prezydent RP Lech Kaczyński powołał go na członka Narodowej Rady Rozwoju.
Odznaczenia.
Odznaczony Krzyżem Oficerskim Orderu Odrodzenia Polski (2001), Złotym Krzyżem Zasługi i Medalem 40-lecia Polski Ludowej.

</doc>
<doc id="1056085" url="https://pl.wikipedia.org/wiki?curid=1056085" title="Lentiwirus">
Lentiwirus



</doc>
<doc id="1056093" url="https://pl.wikipedia.org/wiki?curid=1056093" title="True Blue (singel)">
True Blue (singel)

True Blue – trzeci singel Madonny pochodzący z jej albumu o tym samym tytule. Tytuł wziął się od ulubionego powiedzonka Seana Penna – pierwszego męża Madonny.

</doc>
<doc id="1056095" url="https://pl.wikipedia.org/wiki?curid=1056095" title="Latarka taktyczna">
Latarka taktyczna

Latarka taktyczna – rodzaj latarki elektrycznej emitującej skupione światło punktowe. Latarki taktyczne używane są jako wyposażenie broni palnej - używa się ich do oświetlania celu lub jego oślepiania (taktyka "oślep i zabij"). Mogą być przymocowane do szkieletu lub lufy broni albo trzymane przez strzelca. 
Źródłem światła w latarce taktycznej jest zwykle żarówka ksenonowa lub dioda LED zasilana bateriami. Do skupiania światła używa się reflektora parabolicznego o gładkiej lub fakturowanej powierzchni wewnętrznej - gdy źródłem zasilania jest żarówka lub kolimatora z tworzywa sztucznego o całkowitym wewnętrznym odbiciu (TIR - Total Internal Reflection) - gdy źródłem światła jest dioda LED. Wszystkie części latarki wraz z odpowiednimi obwodami elektrycznymi są montowane w obudowie o niewielkich rozmiarach i masie, zapewniającej niezbędną ochronę źródła światła. Obudowa wykonywana jest często z anodyzowanego duraluminium typ 6061 T6 (zwanego aluminium lotniczym) lub materiałów kompozytowych jak Surefire G2 wykonana z kompozytu aramidowego Nitrolon® zbrojonego włóknem szklanym. Często stosowane są zdalne wyłączniki na kablu, które można przymocować w wygodnym dla strzelca miejscu broni.
Przeciętny czas pracy latarki taktycznej na jednym komplecie baterii wynosi od 30 minut do 2 godzin i zależy od ilości ogniw, rodzaju źródła światła (żarówka czy LED) i poboru mocy źródła światła.
Budowa latarek taktycznych.
Zasilanie.
Najpopularniejsze są latarki o zasilaniu:
Do zasilania latarek taktycznych stosowane są głównie litowe baterie CR123, gdyż magazynują dużo energii w niewielkiej objętości i masie (jedna bateria CR123 o wymiarach 16,5 x 35 mm ma w sobie więcej energii niż bateria R20). Niektóre typy latarek LED mogą być zasilane alternatywnie z kilku (zwykle 2) baterii LR6 ale nie osiągają wtedy pełnej mocy strumienia światła.
Źródło światła.
Żarówka.
W latarkach taktycznych zazwyczaj stosuje się żarówki ksenonowe. Żarówki zwykle nazywa się żarnikami. Emitują one strumień światła od 60 do 250 lumenów. Nowoczesne żarówki ksenonowe dają białe, równomiernie rozłożone (dzięki zwierciadłu) światło, inne niż znane z większości nawet halogenowych żarówek.
Dioda LED.
Coraz częściej stosowane są w latarkach taktycznych diody LED – ich światło jest już obecnie niemal koloru białego (zimno-białe) a moc pobierana przez diodę to od 1W do 7W. Stosowane są diody firm CREE, firmy Seoul Semiconductors (SSC-P4), diody Luxeon (produkcji "Philips Lumileds Lighting Company") lub diody firmy Nichia. W większości latarek taktycznych stosuje się tylko jedną diodę jako źródło światła.
Z uwagi na specyficzne wymogi dotyczące sposobu zasilania, diod LED nie zasila się bezpośrednio z baterii, lecz za pośrednictwem wyspecjalizowanych układów elektronicznych, nazywanych driverami. Rolą drivera jest stabilizacja prądu płynącego przez diodę, w szerokim przedziale napięcia, którego spadek na diodzie zależy od temperatury. Dzięki zastosowaniu odpowiednich driverów, możliwe jest użycie źródeł napięcia o dość szerokim przedziale napięć – różnego typu baterii oraz akumulatorów.
Lampa wyładowcza.
W latarkach taktycznych montowanych na broni ciężkiej (jak karabin maszynowy M2 kalibru 12,7 mm) montuje się lampy wyładowcze (HID – High-Intensity Discharge). Te wykazują się niezwykle (10 razy lepszą niż żarówki ksenonowe) wysoką sprawnością świetlną, ale wymagają specjalnego układu zapłonowego tzw. balastu (który w momencie włączenia pobiera nawet 20A prądu) i wyspecjalizowanego układu zasilającego wysokiego napięcia. Ze względu na duży pobór prądu lampy te montowane są na śmigłowcach, bojowych wozach piechoty, jeepach i czołgach, gdyż środki transportu posiadają źródła zasilania wystarczająco dużej mocy. W latarkach taktycznych, przystosowanych do noszenia w ręku lub na broni nie znajdują obecnie (sierpień 2007) zastosowania, ze względu na duże wymiary. Innym czynnikiem hamującym ich rozpowszechnienie są ceny rzędu 2 do 6 tysięcy złotych. Uważa się, że wraz z postępem miniaturyzacji staną się powszechniejsze.
Reflektor.
Reflektor używany jest głównie w latarkach z żarnikiem żarówkowym. Wykonywany jest z materiału o dużym współczynniku odbicia światła i dobrym przewodnictwie cieplnym (np glin). Powierzchnia wewnętrzna reflektora może być również napylona próżniowo metalem odbijającym światło. Reflektor ma powierzchnię wewnętrzną gładką lub fakturowaną w postaci zwielokrotnionych zwierciadeł lub powierzchnię "skórki pomarańczy" ("orange peel"), zwaną też stochastyczną.
Kolimator.
Kolimatory są stosowane do skupiania światła z diody LED. Są zwykle wykonywane z przeźroczystych tworzyw sztucznych takich jak polimetakrylan metylu (PMMA) lub cykliczne poliolefiny. Często wykorzystuje się w nich zjawisko całkowitego odbicia wewnętrznego (TIR - Total Internal Reflection). Są niezwykle wydajne ale mogą powodować przegrzewanie diody. Wymagają metalowego korpusu odprowadzającego ciepło.
Szyba ochronna.
Szyba ochronna zabezpiecza reflektor lub kolimator przed czynnikami zewnętrznymi. W latarkach z żarnikiem wykonana jest zwykle ze szkła borowo-krzemowego odpornego na zmiany temperatury (typu Pyrex) z powłokami antyodblaskowymi a w latarkach diodowych z tworzyw poliwęglanowych typu Lexan.
Montaż na broni.
Latarki przystosowane do montażu na broni.
Latarki taktyczne produkowane jako ręczne latarki "klasyczne" i przystosowywane do montażu na broni przez użytkowników poprzez zastosowanie obejm mocujących i zamontowaniu na szynie Picatinny, Weaver lub RIS. Obejmy mają wewnętrzną średnicę 1 cala (1 cal średnicy to standard w latarkach taktycznych i celownikach optycznych). Większość latarek taktycznych ma w części środkowej średnicę 1 cala. Przykładem takiej konstrukcji może być latarka Tactical Strion firmy StreamLight, fabrycznie przystosowana do broni przez założenie montażu na latarkę ręczną. Ten system montażu sprawdza się zwykle w broni długiej (karabinki automatyczne, gładkolufowe strzelby policyjne, itp.)
Latarki produkowane z myślą o zastosowaniu na broń.
Latarki przystosowane do montażu na broni krótkiej (głównie na pistoletach) mają zwartą konstrukcję – aby nie wystawały poza obrys broni. Ogniwa są zwykle montowane obok siebie, nie jedno za drugim – aby skrócić całą latarkę. Uchwyt na szynę montażową Picatinny jest również integralnym elementem konstrukcji. Przykładem takich konstrukcji mogą być modele Surefire X200A (i X200B). X300, lub Streamlight M3 (i M3 LED) oraz TLR-1.
Produkowane są również modele z wbudowanym laserowym wskaźnikiem celu. Przykładami takich konstrukcji mogą być modele firmy Streamlight M6X (i M6 LED) oraz TLR-2, czy Surefire X400. 
Latarki przystosowane do montażu na broni długiej są często projektowane jako pionowy uchwyt przedni (Vertical Foregrip) i montowane są na przedniej szynie akcesoryjnej. Włącznik jest wtedy zintegrowany z rękojeścią i stanowi integralną całość. Ten typ latarek taktycznych jest często wyposażany w dodatkowe diody LED o niewielkiej mocy, zwykle białe, czerwone lub podczerwone służące jako światła "nawigacyjne" – białe i czerwone lub ułatwiające poruszania się bez zdradzania swojej pozycji - diody IR. Przykładami mogą być latarki SureFire M900A i M910A oraz ich klony.
Należy tu przypomnieć, że stosowanie laserowych wskaźników celu, montowanych na broni palnej, przez osoby prywatne, było Polsce zabronione, gdyż czyni to broń "bronią szczególnie niebezpieczną". Jednak w znowelizowanej ustawie o broni i amunicji z 2011r. nie ma przepisu o celownikach laserowych. Osoby prywatne nie mogą także zarejestrować broni palnej przystosowanej do montażu tłumików oraz używania jej z urządzeniami noktowizyjnymi.
Broń przystosowana do montażu latarki.
Przykładem takiej koncepcji jest pistolet maszynowy MP5 w wersji produkowanej na rynek USA, który ma w chwycie przednim broni miejsce na zamocowanie latarki o tubusie calowym.
Obrona z użyciem latarki taktycznej.
Niektóre typy latarek mogą służyć do obrony fizycznej przed napastnikiem, jako kubotan.

</doc>
<doc id="1056097" url="https://pl.wikipedia.org/wiki?curid=1056097" title="Jan Wołek (polityk)">
Jan Wołek (polityk)

Jan Wołek (ur. 29 stycznia 1928 w Królówce, zm. 15 grudnia 2010 w Wołczkowie) – polski polityk, rolnik, samorządowiec, poseł na Sejm II kadencji.
Życiorys.
Syn Józefa i Anny. Osiedlił się w gminie Dobra, w 1951 zawarł związek małżeński z Ireną Iwanowicz. Ukończył liceum ogólnokształcące, zajmował się rolnictwem. Działał w kółkach rolniczych, w 1981 został wiceprzewodniczącym Krajowego Związku Rolników, Kółek i Organizacji Rolniczych. Uczestniczył w obradach Okrągłego Stołu. Był posłem II kadencji wybranym w okręgu szczecińskim z listy Polskiego Stronnictwa Ludowego. W latach 1998–2006 sprawował mandat radnego powiatu polickiego (był wiceprzewodniczącym rady), w 2006 nie został ponownie wybrany. Prowadził indywidualne gospodarstwo rolne, zasiadał też we władzach krajowych związku kółek rolniczych. Później przeszedł na emeryturę. Został pochowany w Wołczkowie.
Otrzymał Krzyż Oficerski Orderu Odrodzenia Polski (1999).

</doc>
<doc id="1056098" url="https://pl.wikipedia.org/wiki?curid=1056098" title="Łęgnowo">
Łęgnowo

Łęgnowo – osiedle położone w granicach miasta Bydgoszczy, w dzielnicy Górny (Łęgnowo I) i Dolny Taras (Łęgnowo II). Liczba mieszkańców nie przekracza 3 tys. osób. Nazwa Łęgnowo pochodzi od Łęg. Osiedle dzieli się na dwa obszary: Łęgnowo I włączone do miasta w 1954 r. i Łęgnowo II włączone w 1977 r. Na terenie Łęgnowa I znajdują się rozległe tereny przemysłowe, odseparowane dla osób postronnych oraz Bydgoski Park Przemysłowo-Technologiczny. Relikty funkcjonującej tu w latach 1939–1945 DAG Fabrik Bromberg wyeksponowano w Eksploseum. Duże połacie terenu zajmuje również bór sosnowy Puszczy Bydgoskiej. Łęgnowo II to dawna wieś, chroniona wałami przeciwpowodziowymi przed wylewami Wisły. Znajduje się tu m.in. oczyszczalnia ścieków „Kapuściska” oraz tereny użytkowane rolniczo.
Historia.
Tereny dzisiejszego Łęgnowa od XIII w. należały do grodu Wyszogród, do którego również przynależne było Otorowo, Solec Kujawski i Łęgnowo-Wieś. Opisy walk o te ziemie już w 1113 r. opisywał Gall Anonim. Przez Wisłę w okolicy Łęgnowa przeprawiał się Bolesław Krzywousty. Na pamiątkę jego pobytu narożne wzgórze Zbocza Bydgoskiego otoczone Brdą, torem regatowym, portem drzewnym nosi od 1932 r. nazwę „Wzgórza Krzywoustego”. Przed I wojną światową ludność niemiecka zamieszkująca wówczas ten teren nazwała je wzgórzem „Albrechta”, ponieważ tu zatrzymał się cesarz Wilhelm II Hohenzollern wraz z synem Albrechtem. Przed II wojną światową organizacje niepodległościowe postawiły krzyż. Dokument spisany mówi:
Istnieje hipoteza, że podwaliny pod krzyż to dawna średniowieczna warownia. Wzgórze wznosi się 40 m n.p.m. Panorama obejmuje swoim zasięgiem: tor regatowy w Brdyujściu, Fordon – dzielnicę Bydgoszczy, most nad Wisłą (1000 m dł.) oraz Solec Kujawski z największym masztem radiowym w Europie (1998 r.). Ze wzgórza rozpościera się widok zakola Wisły. W 1964 r. na pamiątkę budowy osiedla domków jednorodzinnych został posadzony na skarpie dąb Stanisław. Nazwa upamiętnia Stanisława Tołysza, który go posadził oraz 7 Stanisławów i 2 Stanisławy zamieszkujące w tym miejscu.
Do 1939 r. u podnóża skarpy funkcjonowały dwie cegielnie i jedna piekarnia.
"Łęgnowo-Wieś (Łęgnowo II, wcześniejsze nazwy: Czersk Niemiecki, Grünbach, Langenau)" – położone w dolinie Wisły. Jej początek określa: tor regatowy o dł. 2 km oraz grobla usypana ok. 1905 r. w celu pobudowania drogi do Solca Kujawskiego. Tu znajduje się Jaz Czersko Polskie wraz z przepławkami, zbudowany w 1904-1906 r. jako budowla hydrotechniczna mająca duże znaczenie dla podpiętrzenia Brdy wpadającej na tym odcinku do Wisły. Na terenach zalewowych znajdują się lasy łęgowe.
Podczas prac polowych znajdowano tu groby skrzynkowe, charakterystyczne dla kultury pomorskiej. W końcu XVI wieku była to wieś królewska Łąg starostwa bydgoskiego, położona w powiecie bydgoskim województwa inowrocławskiego. Od 1596 r. zaznacza swoją obecność osadnictwo olęderskie. Wieś Łęgnowo założono w 1603 r. na prawie olęderskim. Reliktem dawnej zabudowy jest chata pomennonicka z 1768 r. w Otorowie. W XVIII i XIX wieku mieszkańcami tego terenu byli w większości osadnicy niemieccy wyznania ewangelicko-unijnego. W latach 1910–1911 zbudowano kościół ewangelicki oraz cmentarz w centralnym punkcie wsi (nieczynny). Po 1945 r. wysiedlonych Niemców zastąpili polscy osadnicy. Kościół poewangelicki przekazano katolikom, a w 1968 roku erygowano parafię pod wezwaniem Matki Boskiej Królowej Polski. Pierwszym proboszczem został ks. kan. Marian Marchowski.
Stacja kolejowa Bydgoszcz Łęgnowo powstała w 1910 roku – przy dawnym porcie drzewnym. Most kolejowy powstał natomiast w 1861 roku w ciągu Kolei Warszawsko-Bydgoskiej.
Łęgnowo-Wieś (Łęgnowo II) do terytorium miasta Bydgoszczy włączono w 1977 roku.
"Osiedle Łęgnowo (Łęgnowo I, wcześniejsze nazwy: Czersk Polski, Brahnau)" – powstało w czasie II wojny światowej, przy budowie fabryki materiałów wybuchowych DAG Fabrik Bromberg, na terenie założonej na początku XVII w. kolonii olęderskiej. Osiedle miało służyć jako dzielnica mieszkalna: 6 domów dwurodzinnych, kasyno oficerskie, baraki dla służby, stajnia dla koni – dla wyższych rangą oficerów niemieckich pracujących w "„Dynamit Nobel AG Bromberg”" – fabrykę tę budowało 30 tys. robotników przymusowych.
6 września 1939 r. w pobliskich lasach, na skraju Puszczy Bydgoskiej, toczyły się ciężkie walki pomiędzy 15 Dywizją Piechoty pod dowództwem gen. bryg. Zdzisława Przyjałkowskiego, a niemiecką 50 Dywizją Piechoty, wchodzącą w skład 4 Armii. Walki prowadzono wzdłuż torów kolejowych i szosy Bydgoszcz – Toruń. Brały w niej udział ze strony polskiej 59 pułk piechoty oraz 121. pułk piechoty niemieckiej. 15 lipca 1940 r. powstał tu podobóz "Außenarbeitslager Bromberg-Brahnau". Na terenie osiedla i fabryki znajdowało się 16 obozów pracy przymusowej, a w nich 2,5 tys. jeńców: radzieckich, jugosłowiańskich, włoskich i francuskich oraz 2,5 tys. kobiet żydowskich z obozu Stutthof. 14 lipca 1944 powołano tu np. filię obozu Stutthof o nazwie „Bromberg – Brahnau D.A.G. Lager 15”, przeznaczoną dla tysiąca kobiet pochodzenia żydowskiego. Filia ta znajdowała się przy obecnej ul. Hutniczej, nieopodal szkoły podstawowej.
Do czerwca 1945 r. była tu filia obozu COP Potulice z ok. 1500 osobami, w tym 128 dziećmi do lat 13 i starcami. Budynki fabryczne w chwili obecnej uznane są jako unikatowy w Europie przykład fabryki zbrojeniowej z okresu II wojny światowej. Tu znajdują się jeszcze autentyczne bunkry.
W 1954 r. teren dawnej fabryki DAG Bromberg włączono do Bydgoszczy. Na terenie tym, który generalnie zachował charakter leśny sprzyjający maskowaniu, prowadzono produkcję materiałów wybuchowych (Nitrochem) oraz produktów chemicznych dla celów cywilnych (Zakłady Chemiczne Zachem). W 1977 r. odłączono na rzecz gminy Nowa Wieś Wielka tereny leśne w okolicy stacji kolejowej Bydgoszcz Emilianowo. 28 września 2005 r. uchwałą Rady Miasta Bydgoszczy na części terenu utworzono Bydgoski Park Przemysłowo-Technologiczny. 
Od lat 50. XX w. na terenie Łęgnowa zbudowano m.in.:

</doc>
<doc id="1056100" url="https://pl.wikipedia.org/wiki?curid=1056100" title="Open Your Heart (singel Madonny)">
Open Your Heart (singel Madonny)

Open Your Heart – czwarty singel Madonny z albumu pt. "True Blue" (1986).
Piosenka ukazała się na singlu pod koniec 1986 roku i stała się dużym przebojem. Dotarła do 1. miejsca na amerykańskiej liście Billboard Hot 100
Utwór posłużył jako podkład muzyczny do identu reklamowego w animowanym programie "Pod gradobiciem pytań" Bartosza Walaszka.

</doc>
<doc id="1056106" url="https://pl.wikipedia.org/wiki?curid=1056106" title="Piotr Kozłowski (leśnik)">
Piotr Kozłowski (leśnik)

Piotr Kozłowski (ur. 10 stycznia 1955 w Puszczykowie) – polski leśnik, poseł na Sejm II kadencji, długoletni przewodniczący Związku Leśników Polskich Parków Narodowych.
Życiorys.
Uzyskał wykształcenie wyższe w zakresie ochrony przyrody i zasobów leśnych. Podjął pracę w Wielkopolskim Parku Narodowym. W 1992 zainicjował powołanie Związku Leśników Polskich Parków Narodowych. Przez 25 lat pełnił funkcję przewodniczącego tej organizacji. Był też wiceprzewodniczącym Związku Leśników Polskich w Rzeczypospolitej Polskiej.
W latach 1993–1997 był posłem II kadencji wybranym w okręgu Poznań jako bezpartyjny kandydat z listy Polskiego Stronnictwa Ludowego. W 1997 nie uzyskał ponownie mandatu. W 2006 z ramienia PSL bezskutecznie ubiegał się o mandat radnego powiatu poznańskiego.
Odznaczenia i wyróżnienia.
W 2012, "za wybitne zasługi w działalności na rzecz rozwoju leśnictwa i ochrony środowiska naturalnego, za działalność związkową", został odznaczony Krzyżem Kawalerskim Orderu Odrodzenia Polski. Wyróżniony też m.in. Złotym Znakiem Związku Leśników Polskich w RP.

</doc>
<doc id="1056107" url="https://pl.wikipedia.org/wiki?curid=1056107" title="Labin">
Labin

Labin () – miasto w Chorwacji, w żupanii istryjskiej, siedziba miasta Labin. Leży na południowym wschodzie Istrii, około 5 kilometrów od wybrzeża Adriatyku i portu Rabac. W 2011 roku liczył 6893 mieszkańców.
Stare miasto położone jest na wzniesieniu i góruje nad nowszymi częściami miasta. Na terenie miasta można zwiedzić lapidarium. Funkcjonuje tu przemysł spożywczy i odzieżowy.

</doc>
<doc id="1056108" url="https://pl.wikipedia.org/wiki?curid=1056108" title="Ivanić-Grad">
Ivanić-Grad

Ivanić-Grad – miasto uzdrowiskowe w Chorwacji, w żupanii zagrzebskiej, siedziba miasta Ivanić-Grad. W 2011 roku liczył 9379 mieszkańców.
Urodził się tu arcybiskup zagrzebski Juraj Posilović.

</doc>
<doc id="1056110" url="https://pl.wikipedia.org/wiki?curid=1056110" title="Alojzy Gąsiorczyk">
Alojzy Gąsiorczyk

Alojzy Stanisław Gąsiorczyk (ur. 12 maja 1945 w Kosztowach) – polski polityk, poseł na Sejm II kadencji.
Ukończył w 1969 studia na Wydziale Weterynarii Wyższej Szkoły Rolniczej w Lublinie, zajął się działalnością zawodową jako lekarzem weterynarii. Od 1993 do 1997 sprawował mandat posła II kadencji. Został wybrany w okręgu Katowice z listy Polskiego Stronnictwa Ludowego. W 1997 nie ubiegał się o reelekcję. Kandydował później do Sejmu w 2011 i do Senatu w 2015. Działacz Ochotniczej Straży Pożarnej, stanął na czele zarządu OSP w województwie śląskim.

</doc>
<doc id="1056111" url="https://pl.wikipedia.org/wiki?curid=1056111" title="Podstrana">
Podstrana

Gmina Podstrana () – wieś i gmina w Chorwacji, w żupanii splicko-dalmatyńskiej. Położona jest 9 kilometrów od centrum Splitu. W 2011 roku liczyła 9129 mieszkańców.
Z uwagi na nadmorskie położenie, a także lokalizację bezpośrednio przy Magistrali Adriatyckiej, Podstrana jest znanym kurortem wakacyjnym. W miasteczku znajduje się duży, 5-gwiazdkowy hotel oraz mniejsze hotele i liczne apartamenty. Plaże są kamieniste oraz żwirowe. Poza turystyką istotną gałęzią gospodarki miasta jest rolnictwo i produkcja wina.

</doc>
<doc id="1056112" url="https://pl.wikipedia.org/wiki?curid=1056112" title="Spotlight (singel Madonny)">
Spotlight (singel Madonny)

Spotlight – singel amerykańskiej piosenkarki Madonny. Został wydany jedynie w Japonii w celu promocji albumu "You Can Dance" 25 kwietnia 1988 r.
Piosenka powstała podczas sesji nagraniowych do krążka "True Blue". Została napisana przez Madonnę, Stephena Braya i Curtisa Hudsona. Inspiracją przy tworzeniu tego utworu była piosenka amerykańskiego zespołu Sly and the Family Stone "Everybody Is A Star".
Utwór otrzymał mieszane recenzje od krytyków. Osiągnął 68 miejsce na japońskiej tygodniowej liście "Oricon". Została wykorzystany w reklamie Mitsubishi, gdzie Madonna występowała.
Geneza.
W połowie lat osiemdziesiątych muzyka taneczna była bardzo popularna i koncepcja remixu była powszechnie uznawana za nowy kierunek muzyki. Madonna, która była najpopularniejszą piosenkarką tamtej epoki, postanowiła stworzyć remix-album. Powstała kompilacja remiksów najpopularniejszych piosenek zatytułowana "You Can Dance". Bonusem był singiel pt. "Spotlight". Madonna powiedziała, że inspiracją była dla niej piosenka "Everybody Is A Star" z 1970 roku. Napisana przez artystkę, Stephena Braya i Curtisa Hudsona piosenka "Spotlight" została nagrana podczas sesji nagraniowych do trzeciego studyjnego albumu "True Blue", lecz Madonna odrzuciła ją ze względu na podobieństwo do jej singla "Holiday".
Podczas powstawania "You Can Dance" piosenkarka zapytała Shepa Pettibone, którą piosenkę z jej albumu " True Blue" chciałby zremiksować. Wybrał "Where's the Party". Pomagał mu w tym John "Jellybean" Benitez (nagrał on demo piosenki "Spotlight" podczas nagrywania płyty "True Blue").
Odbiór.
Krytyczny.
Mark Bego napisał, że "Spotlight" brzmi płasko oprócz remixów wydanych jako bonusy do albumu "You Can Dance". Stephen Thomas Erlewine z Allmusic powiedział, że jest to wyraźnie rozszerzony miks i jest to częścią uroku. Greg Kot podczas słuchania powiedział, że jest dobrym tanecznym utworem w jego kolekcji. Dave Barry z Miami Herald powiedział, że brzmi zaskakująco świeżo. Jan DeKnock, pisząc recenzję dla Orlando Sentinel, powiedział, że "Spotlight" jest jedynym paskudztwem na płycie.
Listy przebojów.
"Spotlight" nie został wydany oficjalnie jako singiel w Stanach Zjednoczonych, dlatego nie kwalifikuje się do listy Billboard Hot 100. Mimo to, stacje radiowe zaczęły grać piosenkę. Piosenka zadebiutowała na 37 miejscu na liście Airplay i była najwyższym debiutem w tygodniu. Po trzech tygodniach utwór był na 32 miejscu, ale w przyszłym tygodniu spadł na pozycję 40. Zadebiutował na 68 miejscu w tygodniowym zestawieniu "Oricon". Pozostał na liście przez 5 następnych tygodni.

</doc>
<doc id="1056114" url="https://pl.wikipedia.org/wiki?curid=1056114" title="Novska">
Novska

Novska – miasto w Chorwacji, w żupanii sisacko-moslawińskiej, siedziba miasta Novska. W 2011 roku liczyła 7028 mieszkańców.

</doc>
<doc id="1056115" url="https://pl.wikipedia.org/wiki?curid=1056115" title="Zbigniew Mączka">
Zbigniew Mączka

Zbigniew Mączka (ur. 10 września 1954 w Dębicy) – polski polityk, urzędnik państwowy, poseł na Sejm II kadencji.
Życiorys.
Ukończył w 1978 studia na Wydziale Elektrotechniki-Automatyki-Elektromechaniki Akademii Górniczo-Hutniczej. Pracował jako konstruktor lotniczy zakładach lotniczych w Mielcu. Był posłem II kadencji z listy Unii Demokratycznej, wybranym w okręgu rzeszowskim.
W rządzie Jerzego Buzka z rekomendacji Unii Wolności objął stanowisko głównego inspektora lotnictwa cywilnego, funkcję tę pełnił do 2002. Od 2002 zatrudniony w Urzędzie Lotnictwa Cywilnego, początkowo jako naczelnik delegatury. 20 października 2006 został powołany na stanowisko wiceprezesa. 16 października 2012 został zdymisjonowany z tej funkcji.

</doc>
<doc id="1056121" url="https://pl.wikipedia.org/wiki?curid=1056121" title="Who’s That Girl (singel Madonny)">
Who’s That Girl (singel Madonny)

Who's That Girl – singel Madonny z soundtracku do filmu "Who's That Girl". Piosenka odniosła ogromny sukces na całym świecie (była szóstym numerem 1 Madonny w USA). Zrealizowano również teledysk, który promował singiel.
Stylistycznie piosenka nazwiązuje do „La Isla Bonita” z albumu "True Blue", w której wykorzystane zostały motywy latynoskie. W 1988 roku została nominowana do nagrody Grammy w kategorii piosenki filmowej.

</doc>
<doc id="1056123" url="https://pl.wikipedia.org/wiki?curid=1056123" title="Albrecht Wirtemberski">
Albrecht Wirtemberski

Albrecht Maria Aleksander Filip Józef Wirtemberski, niem. "Albrecht Maria Alexander Philipp Joseph von Württemberg" (ur. 23 grudnia 1865 w Wiedniu, zm. 31 października 1939 w Altshausen) – książę wirtemberski, głowa rodziny Wirtembergów, feldmarszałek niemiecki.
Życiorys.
Syn księcia Filipa Wirtemberskiego i Marii Teresy Habsburg. Jego dziadkami byli Aleksander Fryderyk Wirtemberski i Maria Orleańska oraz arcyksiążę Albrecht Fryderyk Habsburg i księżniczka Hildegarda Bawarska. Ponieważ król Wirtembergii Wilhelm II Wirtemberski nie miał syna, poszukiwano kandydata spośród członków rodziny w celu przejęcia tronu. Pierwszym kandydatem został prawnuk księcia Fryderyka Eugeniusza Filip Wirtemberski, był jednak tylko trochę starszy od króla Wilhelma II, dlatego przekazał tytuł następcy tronu swojemu najstarszemu synowi Albrechtowi.
Książę Albrecht przeszedł staranną i wszechstronną edukację. Studiował na Uniwersytecie w Tybindze. W wieku 20 lat rozpoczął służbę wojskową. W 1885 roku wstąpił do kawalerii służąc w 19 Wirtemberskim Pułku Ułanów króla Karola w Ulm. Po 5 latach od 1890 do 1893 roku, służył jako kapitan w 119 Wirtemberskim Pułku Grenadierów królowej Olgi w Stuttgarcie. Następnie w okresie od 1893 do 1898 roku, już w stopniu pułkownika, ponownie w 19 Pułku Ułanów w Ulm. Uchodził już wówczas, wśród kół wojskowych za wybitnego i utalentowanego oficera i dowódcę. W latach 1898-1918 był szefem cesarskiego Czeskiego Pułku Piechoty nr 73.
W okresie 1898-1901, awansowany do stopnia generała majora służył w armii pruskiej, jako dowódca 4 Konnej Brygady Gwardii stacjonującej w Poczdamie. Później przez kolejne 7 lat do 1908 roku, po kolejnym awansie, tym razem na generała porucznika, pełnił funkcję dowódcy 26 Dywizji Piechoty. W 1908 roku otrzymał stanowisko dowódcy XIII Okręgu Wojskowego i XIII Korpusu Armii, stanowiącego trzon armii wirtemberskiej. Stanowisko te pełnił przez 5 lat do 1913 roku, aby na rok przed wybuchem wojny i po mianowaniu do stopnia generała pułkownika, objąć funkcję Generalnego Inspektora armii wirtemberskiej.
Na początku I wojny światowej dowodził IV armią, którą poprowadził do zwycięstwa w bitwie w Ardenach. Następnie wziął w udział w I bitwie nad Marną. Dowodził wojskami w czasie I i II bitwie pod Ypres. W 1915 roku został odznaczony orderem Pour le Mérite oraz mianowany feldmarszałkiem. Został również dowódcą grupy armii Albrechta, która do czasu zawieszenia broni broniła jeden z sektorów frontu zachodniego. Po wojnie w 1918 roku król Wilhelm II abdykował. Po jego śmierci Albrecht został głową rodziny.
Małżeństwo i rodzina.
24 stycznia 1893 roku ożenił się z Małgorzatą Zofią, córką arcyksięcia Karola Ludwika i Marii Annunziaty Burbon. Albrecht i Małgorzata mieli 6 dzieci:

</doc>
<doc id="1056124" url="https://pl.wikipedia.org/wiki?curid=1056124" title="Mumlava">
Mumlava

Mumlava (niem. "Mummel") - górska rzeka w czeskiej części Karkonoszy, lewy dopływ Izery. 
Przepływa przez Harrachov.
Długość - 12,2 km, powierzchnia zlewni - 51,6 km². Średni przepływ przy ujściu - 1,82 m³/s.
Źródła Mumlavy znajdują się na Mumlavskiej louce pomiędzy wierzchołkami Okolík, Kotel i Lysá hora. W górnym biegu zwana jest Velką Mumlavą. Po opuszczeniu zrównania grzbietowego płynie głęboką doliną o nazwie Mumlavský důl. W miejscu zwanym "Krakonošova snídaně" wpada do niej Malá Mumlava, a nieco niżej Smrková strouha i Vosecká strouha. W dolnej części Mumlavskiego dolu znajduje się Mumlavský vodopád o wysokości 10 m. Po opuszczeniu Mumlavskiego dolu płynie przez Harrachov. W dolnym biegu tworzy granicę między Karkonoszami a Górami Izerskimi. Od Harrachova do ujścia jest wykorzystywana do spływów kajakowych. Mumlava wpada do Izery pod Kořenovem.
Mumlava posiada wiele dopływów. Są to: Velká Mumlava (lewy), Malá Mumlava (prawy), Smrková strouha (prawy), Vosecká strouha (prawy), Lubošská bystříce (prawy), Orlí bystřína (prawy), Ryzí potok (lewy), Bílá voda (prawy), Mielnica i inne, bezimienne.

</doc>
<doc id="1056125" url="https://pl.wikipedia.org/wiki?curid=1056125" title="Albrecht Eugeniusz Wirtemberski">
Albrecht Eugeniusz Wirtemberski

Albrecht Eugeniusz Maria Filip Karol Józef Fortunat Wirtemberski (ur. 8 stycznia 1895 Stuttgart – zm. 24 czerwca 1954 Schwäbisch Gmünd) – książę wirtemberski.
Życiorys.
Syn księcia Albrechta Wirtemberskiego i Małgorzaty Zofii Habsburg. Był młodszym bratem Filipa II Wirtemberskiego.
W połowie lutego 1918 roku został wysunięty przez stronę niemiecką jako kandydat na króla Polski, jednak kandydatura nie zyskała aprobaty strony austriackiej.
24 stycznia 1924 roku ożenił się z księżniczką Nadeżdą Koburg, córką cara Bułgarii Ferdynanda i Marii Luizy Burbon-Parmeńskiej. Po śmierci króla Wilhelma II w 1921 roku został właścicielem majątku w Pokoju. Zamieszkiwał tam wraz z rodziną w latach 1926–1928.
W czasie II wojny światowej książę Albrecht wraz z żoną byli nieustannie nękani przez nazistów. Pod koniec II wojny światowej, carem Bułgarii został Symeon II, bratanek księżniczki Nadeżdy. W 1946 został on obalony przez komunistów. Bułgarska rodzina królewska znalazła schronienie w Egipcie. Książę Albrecht i księżna Nadeżda wspomagali finansowo swych bułgarskich krewnych.
Po wojnie mieszkał w Niemczech. Zmarł 22 czerwca 1954 roku. Do dziś żyje jego syn Ferdynand Eugeniusz (ur. 1925), który przyjeżdża do Pokoju na festiwale Weberowskie.
Potomstwo.
Albrecht Eugeniusz i Nadeżda mieli 5 dzieci:

</doc>
<doc id="1056126" url="https://pl.wikipedia.org/wiki?curid=1056126" title="Causing a Commotion">
Causing a Commotion

Causing a Commotion – singel Madonny wydany w 1987.
Była to druga piosenka promująca ścieżkę dźwiękową "Who's That Girl". Piosenka dotarła do drugiego miejsca w USA. Madonna śpiewała ją podczas trasy Who's That Girl World Tour (1987) i Blond Ambition World Tour (1990).

</doc>
<doc id="1056127" url="https://pl.wikipedia.org/wiki?curid=1056127" title="Filip II Wirtemberski">
Filip II Wirtemberski

Filip Albert Karol Maria Józef Ludwik Hubert Stanisław Leopold Wirtemberski (ur. 14 listopada 1893 w Stuttgarcie, zm. 15 kwietnia 1975 w Ravensburgu) – książę wirtemberski, głowa rodziny Wirtembergów w latach 1939–1975.
Życiorys.
Syn księcia Albrechta Wirtemberskiego (1865-1939) i Małgorzaty Zofii Habsburg (1870-1902). Uczęszczał do Stuttgarckiej szkoły im. Eberharda Ludwika, następnie studiował na Uniwersytecie w Tybindze. Od 1912 roku służył w wojsku. Brał udział w I wojnie światowej. Po wojnie wrócił na studia gdzie w 1925 roku uzyskał tytuł doktora nauk prawnych (Dr. iur.).
W 1921 roku umarła głowa rodziny, były król Wirtembergii Wilhelm II Wirtemberski, Albrecht został głową rodziny a Filip jego następcą.
W czasach dyktatury NSDAP.
Książę Filip zdecydowanie sprzeciwił się reżimowi narodowosocjalistycznemu. Odmówił wywieszenia swastyki na fasadzie swojego domu i pałacu książęcego w Stuttgarcie. Po tym wydarzeniu wraz z rodziną musiał opuścić miasto. Rodzina zamieszkała w pałacu w Altshausen, gdzie w 1939 roku umarł ojciec Filipa – Albert. Brat Filipa Karol Aleksander z tego samego powodu także opuścił Wirtembergię i w roku 1934 wstąpił do niewiele wcześniej założonego badeńskiego opactwa świętego Bartłomieja w Neuburgu, a następnie w roku 1940 zdecydował się na emigrację do Stanów Zjednoczonych.
Małżeństwa i rodzina.
W 1923 roku ożenił się z księżniczką Heleną Habsburg (1903-1924), córką arcyksięcia Piotra Ferdynanda Habsburga i Marii Krystyny Burbon. Helena umarła rok później, kilka dni po narodzinach jedynej córki Marii Krystyny (1924), która w 1948 roku wyszła za Jerzego Hartmanna Liechtenstein (1911-1998), młodszego brata księcia Liechtensteinu Franciszka Józefa II. Filip ożenił się ponownie w 1928 roku z siostrą Heleny – Różą Habsburg-Lotaryńską (1906-1983). Para miała 6 dzieci:

</doc>
<doc id="1056129" url="https://pl.wikipedia.org/wiki?curid=1056129" title="Maria Teresa Wirtemberska">
Maria Teresa Wirtemberska

Maria Teresa Nadejda Albertyna Róża Filipina Małgorzata Krystyna Helena Józefina Martyna Wirtemberska (ur. 12 listopada 1934) – księżniczka wirtemberska, hrabina Clermont, księżna Montpensier.
Życiorys.
Córka księcia Filipa Wirtemberskiego i jego drugiej żony Róży Habsburg-Lotaryńskiej. W 1957 roku wyszła za księcia Henryka Burbona, najstarszego syna Orleańskiego pretendenta do tronu Francji – Henryka Orleańskiego, hrabiego Paryża, i Izabelli Orleańskiej-Bragança, córki Piotra de Alcântara Brazylijskiego. 
Maria i Henryk są rodzicami: 
Małżeństwo to było nieszczęśliwe, dlatego małżonkowie postanowili się rozwieść. W 1984 roku zakończyła się procedura cywilna, jednak kościół nie wyraził zgody na unieważnienie. Henryk pomimo tego ożenił się po raz drugi, stracił przez to na krótko prawo sukcesji po ojcu.

</doc>
<doc id="1056137" url="https://pl.wikipedia.org/wiki?curid=1056137" title="Karol Maria Wirtemberski">
Karol Maria Wirtemberski

Karol Maria Wirtemberg, właśc. Karol Maria Piotr Ferdynand Filip Albert Józef Michał Pius Konrad Robert Ulryk (ur. 1 sierpnia 1936 w Friedrichshafen, zm. 7 czerwca 2022 w Ravensburgu) – książę wirtemberski z dynastii Wirtembergów, głowa wirtemberskiej rodziny królewskiej i pretendent do tronu Wirtembergii używający tytułu "Księcia Wirtembergii" ("Herzog von Württemberg"), przedsiębiorca.
Życiorys.
Syn księcia Filipa Albrechta Wirtemberskiego i jego drugiej żony Róży Habsburg. Jego dziadkami byli: Albrecht Wirtemberski i Małgorzata Zofia Habsburg oraz Piotr Ferdynand Habsburg-Lotaryński i Maria Krystyna Burbon-Sycylijska.
Uczęszczał do szkoły w Riedlingen, następnie ukończył prawo na Uniwersytecie w Tybindze. W 1959 roku jego starszy brat Ludwik Albert Wirtemberski zrezygnował z tytułu i praw sukcesji, aby poślubić Adelajdę von Bodman.
18 czerwca 1960 ożenił się z Dianą Burbon-Orleańską, córką orleańskiego pretendenta do tronu Francji Henryka Orleańskiego i Izabelli Orleańskiej-Bragança, córki Piotra de Alcântara Brazylijskiego. Trzy lata wcześniej siostra Karola – Maria Teresa Wirtemberska wyszła za starszego brata Diany – Henryka Burbona.
Po śmierci ojca w 1975 roku został głową rodziny Wirtembergów oraz prezesem Kamery Dworskiej rodziny Wirtembergów, do której należą: lasy, winnice, nieruchomości i ziemia w Niemczech, Kanadzie, Austrii i Hiszpanii, manufaktura porcelany, biuro projektowe. Oprócz zarządzania majątkiem rodziny, książę wspiera akcje charytatywne i programy socjalne. Wspiera Niemiecki Czerwony Krzyż, jest honorowym senatorem uniwersytetów Eberharda Karola w Tybindze i w Hohenheim.
Za swoje zasługi dla katolickiej diecezji Rottenburg-Stuttgart otrzymał w 2001 roku od papieża Jana Pawła II Order św. Grzegorza Wielkiego, który wręczył mu biskup Gebhard Fürst.
Został też odznaczony m.in. włoskim Orderem Annuncjaty.
Potomstwo.
Karol i Diana mają sześcioro dzieci:

</doc>
<doc id="1056140" url="https://pl.wikipedia.org/wiki?curid=1056140" title="The Look of Love (singel Madonny)">
The Look of Love (singel Madonny)

The Look of Love – singel Madonny wydany w 1987.
Teledysk do utworu był montażem scen z filmu "Kim jest ta dziewczyna?". Singel nie ukazał się w Stanach Zjednoczonych. Piosenka była wykonywana jedynie podczas światowej trasy piosenkarki Who's That Girl World Tour w 1987. Na stronie B wytwórnia zamieściła utwór „I Know It” pochodzący z debiutu artystki "Madonna" z 1983. Z kolei w 1989 „The Look of Love” został wydany na b-side singla „Express Yourself” promującego czwartą studyjną płytę Madonny „Like a Prayer”.

</doc>
<doc id="1056144" url="https://pl.wikipedia.org/wiki?curid=1056144" title="Fryderyk Filip Wirtemberski">
Fryderyk Filip Wirtemberski

Fryderyk Filip Wirtemberg (niem. "Friedrich Philipp Carl Franz Maria Herzog von Württemberg"; ur. 1 sierpnia 1961 we Friedrichshafen, zm. 9 maja 2018 w Ebenweiler) – książę wirtemberski z dynastii Wirtembergów, członek wirtemberskiej rodziny królewskiej używający tytułu "Księcia Wirtembergii" ("Herzog von Württemberg"), przedsiębiorca.
Życiorys.
Pierwsze dziecko księcia Karola Wirtemberskiego i księżniczki Diany Orleańskiej. Jego dziadkami są Filip II Wirtemberski i Róża Habsburg oraz Henryk Orleański i Izabella Orleańska-Bragança. Miał pięcioro rodzeństwa.
Fryderyk uczęszczał do szkoły we Friedrichshafen, następnie wraz z rodziną przeniósł się do pałacu w Altshausen. Uczęszczał do gimnazjum w Bad Saulgau, następnie służył w Bundeswehrze, gdzie został oficerem. Biegle posługiwał się językiem angielskim, hiszpańskim i francuskim.
Od 1992 roku pracował w Kamerze Dworskiej Rodziny Wirtembergów, a od 1997 r. był szefem jej administracji. Zarządzał majątkiem, na który składa się: 5,5 tys. hektarów lasu, około 2 tys. hektarów łąk i pól oraz 700 działek innego przeznaczenia w kraju i za granicą. Książę był członkiem Uniwersytetu w Hohenheim, Tybindze oraz prywatnego Zeppelin University we Friedrichshafen. Działał w organizacjach zajmujących się pomocą dzieciom z cukrzycą.
Zginął 9 maja 2018 w wypadku samochodowym na drodze między Ebenweiler i Fronhofen.
Małżeństwo i rodzina.
11 listopada 1993 roku ożenił się z ewangeliczką Wilhelminą Marią zu Wied (1973), prawnuczką księżniczki Pauliny Wirtemberskiej, córki ostatniego króla Wirtembergii Wilhelma II. Mieli trójkę dzieci:

</doc>
<doc id="1056146" url="https://pl.wikipedia.org/wiki?curid=1056146" title="Diane d’Orléans">
Diane d’Orléans

Diane d’Orléans (ur. 24 marca 1940, w Petrópolis) – artystka i pisarka francuska i niemiecka. 
Córka orleańskiego pretendenta do tronu Francji Henriego de Orléans i Isabelle d’Orléans-Bragance, córki Piotra de Alcântara Brazylijskiego. 
Jej kariera artystyczna rozpoczęła się w 1954 roku zaczęła tworzyć rzeźby w drewnie, witraże. 18 czerwca 1960 roku wyszła za mąż za księcia Karola Wirtemberskiego. Para ma 6 dzieci:
Po przerwie spowodowanej chorobą od 1971 roku namalowała około 80 obrazów. Z wystawami swoich prac podróżowała po całym świecie. Promuje również młode talenty, organizując wystawy prac młodych artystów na terenie pałacu Altshausen. Założyła również dwie fundacje: niemiecką wspierającą młodzież oraz francuską zajmującą się opieką nad dziećmi z krajów trzeciego świata. W 1999 roku odbyła pielgrzymkę drogą św. Jakuba do Santiago de Compostela. Od tego czasu jest patronką projektu opieki nad infrastrukturą drogi św. Jakuba. Artystami jest również kilkoro z jej rodzeństwa np. siostra Anne.

</doc>
<doc id="1056150" url="https://pl.wikipedia.org/wiki?curid=1056150" title="Maria Krystyna Wirtemberska">
Maria Krystyna Wirtemberska

Maria Krystyna Wirtemberska (ur. 2 września 1924 Tybinga) – księżniczka wirtemberska, księżna Liechtensteinu.
Córka księcia Filipa II Wirtemberskiego i jego pierwszej żony Heleny Habsburg. 23 września 1948 roku wyszła za księcia Jerzego Hartmanna Lichtenstein (1911-1998), syna księcia Alojzego Lichtenstein i Elżbiety Amalii Habsburg. Para miała 7 dzieci:

</doc>
<doc id="1056152" url="https://pl.wikipedia.org/wiki?curid=1056152" title="Elżbieta Amalia Habsburg">
Elżbieta Amalia Habsburg

Elżbieta Amalia Eugenia Maria Teresa Karolina Luiza Józefina Habsburg (ur. 7 czerwca 1878 w Reichenau an der Rax, zm. 13 marca 1960 w Liechtensteinie) – arcyksiężniczka austriacka, księżną von und zu Liechtenstein.
Córka arcyksięcia Karola Ludwika i Marii Teresy Bragança. Jej dziadkami byli arcyksiążę Franciszek Karol i arcyksiężna Zofia oraz król Portugalii Michał i Adelajda Löwenstein-Wertheim-Rosenberg.
20 kwietnia 1903 roku wyszła za księcia von und zu Liechtenstein Alojzego, syna Alfreda Liechtenstein i Henrietty Liechtenstein. Para miała 8 dzieci:

</doc>
<doc id="1056154" url="https://pl.wikipedia.org/wiki?curid=1056154" title="Myslovitz (singel)">
Myslovitz (singel)

Myslovitz – pierwszy singel wydany przez grupę Myslovitz.

</doc>
<doc id="1056156" url="https://pl.wikipedia.org/wiki?curid=1056156" title="Absolutnie">
Absolutnie

Absolutnie – solowy album muzyczny polskiego gitarzysty i wokalisty Tadeusza Nalepy.
Nagrania na LP zarejestrowano w Studiu "Tonpress" w Warszawie. Muzykę do wszystkich utworów napisał Tadeusz Nalepa, teksty piosenek – Bogdan Loebl. Winylowy LP i CD zostały wydane przez Polskie Nagrania „Muza” w 1991. Na płycie winylowej jest tylko dziesięć nagrań, wydanie kompaktowe poszerzono o utwory "Co tam jest" i "Ucisz lęki". 
W 1991 roku Polskie Nagrania zleciły tłoczenie próbne szwedzkiej firmie CD PLANT MFG (najwyżej 100 szt.), po uzyskaniu lepszej ceny na wyprodukowanie całego nakładu, kontrakt przypadł Węgrom.
Oba wydania różnią się szczegółami na tylnej okładce, i drukiem na samej cd (szwedzkie posiada tylko czarne napisy, węgierskie ma pomarańczowe obwódki), różnią się także numerami tzw. matrixa.
W 2008, po remasteryzacji nagrań, ukazał się digipak wydany przez Metal Mind Productions.
Lista utworów LP.
Strona A
Strona B

</doc>
<doc id="1056157" url="https://pl.wikipedia.org/wiki?curid=1056157" title="Alojzy Liechtenstein">
Alojzy Liechtenstein

Alojzy Maria Adolf Liechtenstein (ur. 17 czerwca 1869, zm. 16 marca 1955) – książę von und zu Liechtenstein.
Syn księcia Alfreda Liechtenstein i Henrietty Liechtenstein. Jego dziadkami byli: Franciszek de Paula Liechtenstein i Julia Potocka (córka Alfreda Potockiego) oraz książę Alojzy II i Franciszka Kinsky.
20 kwietnia 1903 roku ożenił się z Elżbietą Amalią Habsburg, córką arcyksięcia Karola Ludwika i Marii Teresy Bragança. Para miała 8 dzieci:

</doc>
<doc id="1056158" url="https://pl.wikipedia.org/wiki?curid=1056158" title="Benjamin Keene">
Benjamin Keene

Sir Benjamin Keene (ur. 1697 w King’s Lynn, zm. 1757 w Madrycie) – brytyjski dyplomata, dwukrotny (1729-1739 i 1748-1757) ambasador brytyjski w Madrycie.
Podczas pierwszej misji realizował pokojową politykę zagraniczną jaką zalecał premier brytyjski Robert Walpole. Jego pierwsza misję dyplomatyczna przerwała wojna o ucho Jenkinsa (1739), która z czasem przerodziła się w część większego konfliktu znanego jako wojna o sukcesję austriacką (1741-1748). Zaraz po jej zakończeniu Keene wrócił do Madrytu dalej pełnić swą misję. Można więc powiedzieć, że był on ambasadorem przez 28 lat, co stanowi jeden z rekordów XVIII stulecia pod tym względem.
Keene wywierał znaczny wpływ na politykę zagraniczną królestwa Hiszpanii. Za jego min. wpływem doszedł do władzy w Hiszpanii Ricardo Wall, zaś wojowniczy i antybrytyjski Zenón de Somodevilla y Bengoechea, markiz Ensenada musiał odejść z urzędów. W ostatnich latach proponował Hiszpanii wspólny brytyjsko-hiszpański sojusz przeciwko Francji, za co Hiszpania miała odzyskać Gibraltar jednak przez ostatnie dwa lata (1762-1763) wojny siedmioletniej toczonej w latach 1756-1763 Hiszpania przyszła Francji z pomocą, co pokrzyżowało wieloletnie wysiłki Keene'a, lecz można przypuszczać, że gdyby nie brytyjskie embargo handlowe wobec Hiszpanów, pozostaliby oni przynajmniej neutralni.
Keene był wielkim znawcą i miłośnikiem hiszpańskiego teatru i muzyki.

</doc>
<doc id="1056159" url="https://pl.wikipedia.org/wiki?curid=1056159" title="Małgorzata Zofia Habsburg">
Małgorzata Zofia Habsburg

Małgorzata Zofia Maria Anuncjata Teresa Karolina Józefina Joanna Habsburg (ur. 13 maja 1870 Artstetten – zm. 24 sierpnia 1902 Gmunden) – arcyksiężna austriacka, księżniczka wirtemberska.
Życiorys.
Córka arcyksięcia Karola Ludwika i Marii Anuncjaty Burbon. Jej dziadkami byli arcyksiążę Franciszek Karol Habsburg i arcyksiężna Zofia Wittelsbach oraz król Ferdynand II Burbon i Maria Teresa Habsburg. Była siostrą arcyksięcia Franciszka Ferdynanda. 24 stycznia 1893 roku wyszła za księcia Albrechta Wirtemberskiego, syna księcia Filipa Wirtemberskiego i innej Marii Teresy Habsburg.
Albrecht i Małgorzata mieli 6 dzieci:
Małgorzata zmarła w wieku 32 lat, mąż nie ożenił się ponownie.

</doc>
<doc id="1056160" url="https://pl.wikipedia.org/wiki?curid=1056160" title="Wirtembergowie">
Wirtembergowie

Wirtembergowie – dynastia niemiecka ("Haus Württemberg"), która rządziła od XI w. krainą geograficzną Wirtembergią. Nazwę wzięła od zamku Wirtemberg, w którym pierwszy władca Konrad I Wirtemberski miał swoją siedzibę.
Dzieje rodziny.
Konrad I Wirtemberski był pierwszym panem na zamku Wirtemberg. Kolejni członkowie dynastii używali od XII wieku tytułu hrabiowskiego. W 1495 roku Eberhard V Wirtemberski otrzymał od cesarza Maksymiliana I tytuł książęcy. Eberhard zmarł rok po otrzymaniu tytułu, jego kuzyn Eberhard II został jego następcą, jednak nie spodobało się to mieszkańcom Wirtembergii. Po interwencji cesarza tytuł książęcy przypadł Ulrykowi.
W 1519 roku rodzina została pozbawiona władzy i wygnana z Wirtembergii. Po powrocie książę przyjął protestantyzm.
Książę Jan Fryderyk Wirtemberski podzielił tereny Wirtembergii pomiędzy swoich braci:
Wirtmebergowie brali udział w wojnie trzydziestoletniej. Książę Eberhard III nadał swoim braciom Fryderykowi i Ulrykowi tytuł książęcy wraz z terenami Neuenstadt i Neuenbürg. Po bezpotomnej śmierci Ulryka jego ziemia wróciła do księcia Eberharda III. Zaś potomkowie Fryderyka rządzili w Neuenstadt do 1742, gdy umiera syn Fryderyka Karol Wirtemberski-Neuenstadt.
Syn Eberharda III – Wilhelm Ludwik Wirtemberski nadał swojemu bratu Fryderykowi tytuł księcia Wirtembergii-Winnental.
W 1677 roku na tron wstąpił książę Eberhard Ludwik Wirtemberski, który jednak nie miał synów, dlatego tytuł przejęła katolicka linia Wirtembergów z księciem Karolem Aleksandrem na czele. Książę brał udział w wojnie o sukcesję hiszpańską i polską. Jego trzech synów było kolejnymi książętami Wirtembergii.
Najmłodszy z nich Fryderyk Eugeniusz Wirtemberski był księciem w latach 1795–1797, dzięki jego polityce rodzina uzyskała znaczne wpływy w Europie, książę prowadził również politykę przez związki małżeńskie swoich dzieci (znowu wyznania luterańskiego):
Syn pierwszego króla Wirtembergii Fryderyka I – Wilhelm I Wirtemberski stworzył uniwersytet oraz dbał o rozwój państwa. Jego córka wyszła za króla Holandii Wilhelma II, zaś następcą został syn Karol Wirtemberski, jednak nie doczekał on dzieci, więc tron przeszedł na wnuka Wilhelma I – Wilhelma II, który po klęsce wojennej abdykował w 1918 roku. Po jego śmierci trzy lata później głową rodziny został Albrecht Wirtemberski, potomek Aleksandra.
Obecnie głową rodziny jest Karol Maria Wirtemberski, który oprócz tego zarządza również Kamerą Dworską Rodziny Wirtembergów, czyli przedsiębiorstwa do którego należą lasy, winnice, nieruchomości i ziemia w Niemczech, Kanadzie, Austrii i Hiszpanii, manufaktura porcelany, biuro projektowe, biuro nieruchomości.

</doc>
<doc id="1056161" url="https://pl.wikipedia.org/wiki?curid=1056161" title="Schiphol">
Schiphol



</doc>
<doc id="1056162" url="https://pl.wikipedia.org/wiki?curid=1056162" title="Zgon (singel)">
Zgon (singel)

Zgon – drugi singel zespołu Myslovitz, promujący ich debiutancki album "Myslovitz".

</doc>
<doc id="1056168" url="https://pl.wikipedia.org/wiki?curid=1056168" title="Artur Kościuk">
Artur Kościuk

Artur Kościuk (ur. 22 czerwca 1974 w Łodzi) – polski piłkarz grający na pozycji obrońcy. Grał m.in. w Odrze Wodzisław Śląski, ŁKS Łódź, KSZO Ostrowiec Świętokrzyski i Górniku Łęczna. Na najwyższym szczeblu rozgrywkowym wystąpił w 197 meczach i zdobył 2 bramki. Z Polonią Warszawa zdobył Superpuchar Polski.

</doc>
<doc id="1056169" url="https://pl.wikipedia.org/wiki?curid=1056169" title="Trójkąt Chipaulta">
Trójkąt Chipaulta

Trójkąt Chipaulta – to jeden z trójkątów, elementów topograficznych na kości skroniowej. W otochirurgii wyznacza on położenie jamy sutkowej na bocznej powierzchni kości skroniowej. 
Ograniczenia:

</doc>
<doc id="1056171" url="https://pl.wikipedia.org/wiki?curid=1056171" title="Hana Goldszajd">
Hana Goldszajd

Hana Goldszajd (ur. 1922, zm. 1942 w Treblince) – polska Żydówka, której listy z czasów okupacji niemieckiej zostały wydane w 2007, w książce pt. "Listy z getta".
Urodziła się jako najmłodsze dziecko Jakuba i Rywki Goldszajdów, z którymi mieszkała w Kielcach przy ulicy Focha. Jakub Goldszajd był właścicielem pierwszej w Kielcach firmy autobusowej (posiadał dwa autobusy kursujące do Łodzi).
W czasie II wojny światowej Hana trafiła do kieleckiego getta. Była autorką większości listów wysłanych przez rodzinę Goldszajdów do zesłanego na Syberię rodzeństwa Hany, brata Aby i siostry Sury, oraz szwagra Herszela. Została zamordowana wraz z rodzicami i bratem Chaimem po deportacji do obozu zagłady w Treblince w 1942.
Zachowane przez pracujące w syberyjskich kopalniach rodzeństwo Hany listy oraz zdjęcia, zostały wydane w 2007, nakładem „Charakterów” w książce-cegiełce pt "Listy z getta". Książka jest dwujęzyczna, polsko-angielska. Pieniądze zebrane z jej sprzedaży zasiliły fundusz Stowarzyszenia im. Jana Karskiego, zbierającego środki na odsłonięcie pomnika Menory, upamiętniającego ofiary kieleckiego getta.

</doc>
<doc id="1056173" url="https://pl.wikipedia.org/wiki?curid=1056173" title="Maj (singel)">
Maj (singel)

Maj – czwarty singel zespołu Myslovitz, oprócz tytułowego utworu zawiera ""Good Day My Angel" z wokalem Iana Harrisa i cover utworu "Drive Blind"" grupy Ride.

</doc>
<doc id="1056174" url="https://pl.wikipedia.org/wiki?curid=1056174" title="Mirosław Staniek">
Mirosław Staniek

Mirosław Staniek (ur. 30 sierpnia 1968 w Mnichu, zm. 28 lipca 2009 w Wodzisławiu Śl.) – polski piłkarz, grający na pozycji obrońcy. Były wychowanek Cukrownika Chybie. Znany głównie z występów w Odrze Wodzisław Śląski i Górniku Zabrze. Przez wiele lat występował w Odrze razem ze swym bratem, Ryszardem. W ekstraklasie rozegrał blisko 200 spotkań. 28 lipca 2009 popełnił samobójstwo. Pogrzeb Mirosława Stańka odbył się 31 lipca 2009 w kościele parafii św. Herberta w Wodzisławiu Śląskim.

</doc>
<doc id="1056176" url="https://pl.wikipedia.org/wiki?curid=1056176" title="Z twarzą Marilyn Monroe">
Z twarzą Marilyn Monroe

Z twarzą Marilyn Monroe – pierwszy singel promujący album "Sun Machine", wydany w maju 1996.

</doc>
<doc id="1056177" url="https://pl.wikipedia.org/wiki?curid=1056177" title="Alle Benassi">
Alle Benassi

Alle Benassi, właściwie Allessandro Benassi – włoski producent muzyczny, kuzyn Benny’ego Benassiego, z którym współtworzy grupę muzyczną Benassi Bros.
Wspólnie z Bennym Benassim wyprodukował również utwory „Beautiful People” oraz „Don't Wake Me Up” dla amerykańskiego piosenkarza Chrisa Browna, a także piosenkę „Girl Gone Wild” Madonny.

</doc>
<doc id="1056178" url="https://pl.wikipedia.org/wiki?curid=1056178" title="Historia jednej znajomości">
Historia jednej znajomości

Historia jednej znajomości – szósty singel Myslovitz (drugi z albumu "Sun Machine"), na którym znajduje się cover utworu Czerwonych Gitar o tym samym tytule.

</doc>
<doc id="1056180" url="https://pl.wikipedia.org/wiki?curid=1056180" title="Allessandro Benassi">
Allessandro Benassi



</doc>
<doc id="1056181" url="https://pl.wikipedia.org/wiki?curid=1056181" title="Final Fantasy XI">
Final Fantasy XI

 – gra komputerowa z gatunku MMORPG, wyprodukowana i wydana przez Square Co., Ltd. (później Square Enix) jako część serii "Final Fantasy".

</doc>
<doc id="1056184" url="https://pl.wikipedia.org/wiki?curid=1056184" title="BHP Group">
BHP Group

BHP Group (wcześniej "BHP Billiton") – największy na świecie koncern wydobywczy.
Przedsiębiorstwo powstało dzięki fuzji w 2001 roku australijskiej Broken Hill Proprietary Company z brytyjską Billiton. Kapitalizacja rynkowa spółki 23 sierpnia 2007 wyniosła 180 miliardów dolarów. Wydobywa m.in. żelazo, diamenty, węgiel, mangan, złoto, ropę naftową, aluminium, miedź, nikiel, uran i srebro.

</doc>
<doc id="1056186" url="https://pl.wikipedia.org/wiki?curid=1056186" title="Tętnica szczękowa">
Tętnica szczękowa

Tętnica szczękowa (łac. "arteria maxillaris"), dawniej zwana tętnicą szczękową wewnętrzną - główny pień tętniczy doprowadzający krew do twarzoczaszki. Jest to jedna z gałęzi końcowych t. szyjnej zewnętrznej.
Przebieg.
Rozpoczyna się na przyśrodkowej powierzchni szyjki wyrostka kłykciowego żuchwy odchodząc przyśrodkowo od pnia t. szyjnej zewnętrznej. Następnie biegnie ona przyśrodkowo przez dół podskroniowy przechodząc w szczelinie między mięśniami skrzydłowymi bocznymi a mięśniem skroniowym. Układa się tam bocznie do nerwu żuchwowego i nerwu zębodołowego dolnego. Następnie dalej w kierunku przyśrodkowym zmierza do dołu skrzydłowo-podniebiennego, gdzie rozpada się na gałęzie końcowe. W jej przebiegu wyróżnia się trzy odcinki:
Gałęzie.
W odcinku pierwszym:
Poza unaczynieniem opony twardej oddaje także
W odcinku drugim tętnica szczękowa oddaje gałęzie zaopatrujące mięśnie żwaczowe:
W odcinku trzecim:
Przechodząc przez kanał podoczodołowy t. podoczodołowa oddaje gałęzie unaczyniające zęby szczęki
Gałęzie końcowe tętnicy szczękowej:
Piśmiennictwo.
W. Łasiński. Anatomia głowy dla stomatologów. PZWL Warszawa 1993. 

</doc>
<doc id="1056190" url="https://pl.wikipedia.org/wiki?curid=1056190" title="Ukraińskie przejścia graniczne">
Ukraińskie przejścia graniczne

Ukraińskie przejścia graniczne.
Granice Ukrainy.
Łączna długość granic Ukrainy wynosi 5909,83 km, z czego długość granic lądowych wynosi 5638,63 km, a morskich 1355 km (na Morzu Czarnym – 1056,5 km, na Morzu Azowskim – 249,5 km, w Cieśninie Kerczeńskiej – 49 km).
Na granice lądowe składa się granica z Polską – 542,39 km (w tym rzeczna 187,3 km), ze Słowacją – 98,5 km (w tym rzeczna – 2,3 km), z Węgrami – 136,7 km (w tym rzeczna – 85,1 km), z Rumunią – 531 km (odcinek zachodni granicy z Rumunią – 362 km, południowy odcinek granicy z Rumunią – 169 km, w tym granica rzeczna 292,2 km, a morska 33 km), granica z Mołdawią – 1222 km (w tym granica rzeczna 267 km), granica z Rosją – 2295,04 km (w tym morska 321 km), i z Białorusią – 1084,2 km (w tym rzeczna 325,9 km).
Na granicy z Polską.
Drogowe.
Budomierz-Hruszew, Dołhobyczów-Uhrynów, Dorohusk-Jahodyn, Hrebenne-Rawa Ruska, Korczowa-Krakowiec, Krościenko-Smolnica, Medyka-Szeginie, Zosin-Uściług (międzypaństwowe, do 3,5 t)
Kolejowe.
Dorohusk-Jahodyn, Hrebenne-Rawa Ruska, Hrubieszów-Włodzimierz Wołyński, Krościenko-Chyrów, Przemyśl-Mościska, Werchrata-Rawa Ruska
Planowane.
Malhowice-Niżankowice (termin rozpoczęcia budowy - 2020), Bystre-Mszaniec (termin rozpoczęcia budowy nieustalony) Smolnik-Boberka (termin rozpoczęcia budowy nieznany), Wołosate-Łubnia (termin rozpoczęcia budowy nieznany)
Na granicy ze Słowacją.
Drogowe.
przejście graniczne Małyj Bereznyj-Ubľa, przejście graniczne Użhorod-Vyšné Nemecké
Kolejowe.
przejście graniczne Pawłowe, przejście graniczne Użhorod-Maťovce, przejście graniczne Czop-Čierna nad Tisou
Piesze.
przejście graniczne Mali Selmency, Ubla
Na granicy z Węgrami.
Drogowe.
przejście graniczne Czop-Záhony, przejście graniczne Dzwinkowe-Lónya, przejście graniczne Kosyno-Barabás, przejście graniczne Łużanka-Beregsurány, przejście graniczne Wyłok-Tiszabecs
Kolejowe.
przejście graniczne Czop-Záhony, przejście graniczne Sołowka-Eperjeske
Rzeczne.
przejście graniczne Tiszabesc (ruch osobowy tylko na specjalny wniosek)
Na granicy z Rumunią.
Drogowe.
przejście graniczne Porubne-Siret, przejście graniczne Djakiwcy-Halmeu (drogowe), Sołotwino, Chyża, Kranojilsk, Ruśka
Kolejowe.
Rachiw, Diłowe, Tereswa, przejście graniczne Djakiwcy-Halmeu (kolejowe), Waduł-Siret
Piesze.
Sołotwyno, Chyża, przejście graniczne Porubne-Siret (piesze), Biłyj Kolodiaź, Krasnojilsk, Ruśka, Szepit
Rzeczne.
Orlivka (Orłowka, Орлівка)-Isaccea, Kilia
Na granicy z Mołdawią.
Uwaga ! Lista przejść granicznych ukraińsko-mołdawskich dotyczy również Naddniestrza.
Drogowe.
Boronnycia, Hrabariwka, Bołhan, Studena, Domnycia, Majaki-Udobne, Starokozacze, Lisne, Serpnewe, Małojarosławec, Nowi Trojany, Zaliznyczne, Tabaky, Wynohradiwka, Dołynśke, Reni, Ołeksyjiwka, Tymkowe, Stanisławka, Dubowe, Płatonowe, Josypiwka, Wełykopłośke, Słowianoserbka, Hrebenyky, Rozaliwka, Kuczurhan, Hradynci, Podwiriwka, Zełena, Kelmieńce, Rossoszany, Waszkiwci, Nowoołeksijiwka, Hwozdiwci, Wołoszkowe
Kolejowe.
Mohyliw Podolskyj, Karabuceny, Frikacej, Bołgrad, Tymkowe, Słobidka, Mamałyha, Podwiriwka, Łarha, Sokiriany
Rzeczne.
Oksaniwka, Jaruha, Mychajliwka, Jampil, Cekyniwka
Na granicy z Rosją.
Drogowe.
przejście graniczne Dowżanskyj, przejście graniczne Czerwono-Partyzansk, przejście graniczne Izwaryne, przejście graniczne Krasna Taliwka, przejście graniczne Prosjane, przejście graniczne Miłowe, przejście graniczne Nowobiła, przejście graniczne Taniusziwka, przejście graniczne Domino-Ołeksandriwka, przejście graniczne Nowoazowsk, przejście graniczne Uspienka, przejście graniczne Maryniwka, przejście graniczne Wełyka Pysariwka, przejście graniczne Pokrowka, przejście graniczne Junakiwka, przejście graniczne Ryżiwka, przejście graniczne Kateryniwka, przejście graniczne Bacziwśk, przejście graniczne Pisky, przejście graniczne Czuhuniwka, przejście graniczne Budarki, przejście graniczne Pletyniwka, przejście graniczne Hoptiwka-Niechotiejewka, przejście graniczne Striłecze, przejście graniczne Hremjacz, przejście graniczne Mykołajiwka, przejście graniczne Seńkiwka
Kolejowe.
Czerwona Mohyła, Kopalnia „Sewerna”-Izwaryne, Miłowe, Łantratiwka, Kwaszyne, Iłowajsk-Pasażyrskyj Park, Iłowajsk-Piwdennyj Park, Puszkarne, Wolfine, Zernowe, Konotop, Chutir-Mychajliwskyj, Borożba, Czyhynok, Topoli, Wowczańsk, Kupiańsk, Kozacza Łopań, Charkiw-Pasażyrskyj, Charkiw-Sortuwalnyj, Odnorobiwka
Piesze.
Seredyna Buda
Promowe.
Krym
Na granicy z Białorusią.
Drogowe.
Dolsk-Machro, Samary, Domanowe, Tur-Makrany, Huta, Piszcza-Oltus, Chrypśk, Pułemec, Wystupowyczi-Nowa Rudna, Majdan, Wilcza, Perebrody, Horodyszcze, Prykładnyky, Wycziwka, Seńkiwkaja, Nowi Jaryłowyczi-Sarpilauka, Sławutycz, Derewyny, Ilmiwka, Dobrianka-Markawicy
Kolejowe.
Zabołottja-Małaryta, Bereżest, Kowel, Wystupowyczi, Korosteń, Owrucz, Udryćk, Sarny, Snowśk, Chorobyczi, Hornostajiwka, Czernihiw, Nidanczyczi, Semychody
Rzeczne.
Kamianka
Lotnicze przejścia graniczne.
Port lotniczy Równe, Port lotniczy Zaporoże, Port lotniczy Ługańsk, Port lotniczy Donieck, Port lotniczy Czerniowce, Port lotniczy Użhorod, Port lotniczy Kijów-Boryspol, Port lotniczy Kijów-Hostomel, Port lotniczy Mariupol, Port lotniczy Chmielnicki, Port lotniczy Izmaił, Port lotniczy Kijów-Żulany, Port lotniczy Iwano-Frankowsk, Port lotniczy Lwów, Port lotniczy Mikołajów, Port lotniczy Odessa, Port lotniczy Symferopol, Port lotniczy Dniepr, Port lotniczy Krzywy Róg, Port lotniczy Charków-Osnowa, Port lotniczy Kercz, Port lotniczy Tarnopol
Morskie przejścia graniczne.
Port handlowy w Berdiańsku, Port w Renijsku, Port handlowy w Izmaile, Port handlowy w Ust-Dunajsku, Port handlowy w Mariupolu, Port kombinatu „Azowstal” w Mariupolu, Port specjalny „Oktiabrsk” w Oczakiwie, Mikołajewski Terminal Potasowy, Port handlowy w Mikołajowie, Port handlowy w Dniepro-Busku, Port firmowy „Nibułon” w Dniepro-Busku, Port handlowy w Biłhorodzie, Port rybacki w Illiczewsku, Port handlowy w Illiczewsku, Port handlowy w Odessie, Port handlowy „Jużnyj” w Odessie, Port handlowy w Chersoniu, Port handlowy w Skadowsku, Port „Czornomorsk” (przeznaczony do prac związanych z wydobyciem ropy i gazu), Port w Eupatorii, Port handlowy w Jałcie, Stocznia w Teodozji, Port handlowy w Teodozji, Port „Kamysz-Burun” w Kerczu, Stocznia „Zaliw” w Kerczu, Port rybacki w Kerczu, Port handlowy w Kerczu, Port rybacki w Sewastopolu, Port handlowy w Sewastopolu,

</doc>
<doc id="1056193" url="https://pl.wikipedia.org/wiki?curid=1056193" title="Zygmunt Szweykowski (historyk literatury)">
Zygmunt Szweykowski (historyk literatury)

Zygmunt Szweykowski (ur. 7 kwietnia 1894 w Krośniewicach, zm. 11 lutego 1978 w Poznaniu) – polski historyk literatury. 
Życiorys.
Urodził się 7 kwietnia 1894 w Krośniewicach, w rodzinie Ildefonsa i Zofii z Chmielewskich. W 1903 rozpoczął naukę w gimnazjum rządowym w Pułtusku, z którego został wydalony za udział w strajku szkolnym w 1905. Ukończył gimnazjum realne Witolda Wróblewskiego w Warszawie (1912), maturę zdał eksternistycznie w 1913. Studiował na Wydziale Humanistycznym Uniwersytetu Warszawskiego (doktorat z filozofii w 1920). W latach 1918–1920 ochotniczo służył w Wojsku Polskim. Następnie w Warszawie pracował jako nauczyciel języka polskiego w prywatnej szkole średniej Marty Łojkówny i Gimnazjum Żeńskim im. Juliusza Słowackiego. W 1928 habilitował się we Lwowie na podstawie rozprawy „"Lalka” Bolesława Prusa". W 1929 przebywał na studiach w Paryżu. W latach 1933–1934 był redaktorem „Rocznika Literackiego”. W latach 1934–1939 profesor nadzwyczajny Wolnej Wszechnicy Polskiej w Warszawie i w Łodzi, od 1937 zastępca profesora Uniwersytetu Warszawskiego. W 1939 został mianowany profesorem zwyczajnym Uniwersytetu Poznańskiego.
Był członkiem przybranym Towarzystwa Naukowego we Lwowie, członkiem korespondentem Towarzystwa Naukowego Warszawskiego.
W okresie II wojny światowej wykładowca tajnego Uniwersytetu Ziem Zachodnich w Warszawie i Częstochowie. W latach 1946–1964 profesor UAM w Poznaniu, od 1949 członek PAU.
Specjalizował się w XIX-wiecznej prozie polskiej.
Był żonaty z Antoniną Janiszewską, z którą miał trzech synów: Jerzego, Zygmunta Mariana i Piotra.
Został pochowany na cmentarzu Miłostowo w Poznaniu (pole 31, kwatera A-3-9). 
Upamiętnienie.
Jego imieniem nazwana jest ulica na poznańskim Piątkowie.

</doc>
<doc id="1056195" url="https://pl.wikipedia.org/wiki?curid=1056195" title="Final Fantasy X-2">
Final Fantasy X-2

 – komputerowa gra fabularna stworzona i wydana przez Square Co., Ltd. (później Square Enix) na konsolę PlayStation 2. Została wydana w 2003 roku i jest sequelem gry "Final Fantasy X" z 2001 roku. Fabuła gry jest oparta na konflikcie politycznym w fikcyjnym świecie Spira.

</doc>
<doc id="1056197" url="https://pl.wikipedia.org/wiki?curid=1056197" title="Terytorium autonomiczne">
Terytorium autonomiczne

Terytorium autonomiczne – fragment obszaru państwa dysponujący autonomią, czyli znaczną swobodą w kształtowaniu swojej polityki wewnętrznej, niekiedy również zagranicznej, zwłaszcza w kontraście do standardowych nieautonomicznych prowincji stanowiących dane państwo. Wiele oficjalnie lub nieoficjalnie zdecentralizowanych państw (jak np. Hiszpania) przyznaje swoim terytorialnym podmiotom tak szeroki zakres suwerenności wewnętrznej (zwłaszcza w obszarze szkolnictwa ze szczególnym naciskiem na korzystanie z regionalnego języka), że przypominają one autonomie; jednocześnie zaś deklarowana przez władze krajów takich jak Chiny czy Rosja autonomia niektórych regionów czy republik składowych przez krytyków uważana jest w praktyce za fikcję i przejaw politycznej manipulacji.
Poniższa lista terytoriów autonomicznych uwzględnia jedynie obszary będące integralnymi częściami państw, do których przynależą – brak zatem posiadających autonomię nieinkorporowanych terytoriów zależnych.

</doc>
<doc id="1056204" url="https://pl.wikipedia.org/wiki?curid=1056204" title="Sixteen Tons">
Sixteen Tons

Sixteen Tons – popularna amerykańska piosenka country.
Piosenkę napisał w 1946 roku amerykański muzyk country Merle Travis. Oryginalną wersję utworu nagrał w 1946 roku, którą wydano rok później. Międzynarodową popularność piosenka zdobyła pod koniec 1955 roku, gdy wydana została wersja Tennesse Erniego Forda, która trafiła na stronę B singla „You Don’t Have to Be a Baby to Cry”. Wydawnictwo osiągnęło 1. miejsce na liście przebojów country (10 tygodni), a także w głównym amerykańskim zestawieniu przebojów pop (8 tygodni) czasopisma „Billboard”. Sukces utworu uczynił z piosenkarza gwiazdę. Dzięki przebojowi „Sixteen Tons” album Forda rozszedł się w rekordowym nakładzie dwóch milionów egzemplarzy w ciągu niespełna dwóch miesięcy. Tytuł "Sixteen Tons" noszą również albumy Erniego Forda wydane w 1960 roku oraz wydana w 2007 roku składanka największych przebojów artysty.
W późniejszym okresie piosenkę wielokrotnie wykonywali, z powodzeniem, inni artyści, m.in. Frankie Laine (1956), Tom Jones (1967), Collective Consciousness Society (1972), Johnny Cash (1995), Stan Ridgway (1999) oraz zespoły The Golden Gate Quartet (2001) oraz Eels (2005). Utwór, tym razem w interpretacji Erica Burdona, pojawił się na ścieżce dźwiękowej do filmu "Joe kontra wulkan" z Tomem Hanksem i Meg Ryan w rolach głównych. Fragmenty utworu wykorzystane zostały w serialach South Park (odcinek "Stupid Spoiled Whore Video Playset") i Simpsonowie (odcinek "Bart Gets an Elephant") oraz w kampanii prezydenckiej demokraty Dennisa Kucinicha. Piosence swoją nazwę zawdzięcza również moskiewski klub 16 ton.
Tekst.
W wersji oryginalnej, anglojęzycznej wersji piosenki, autor położył większy nacisk na uwypuklenie wyzysku jakiemu poddawani byli górnicy pracujący w amerykańskich kopalniach w pierwszej połowie XX wieku. Autor piosenki, Merle Travis, dobrze znał ciężki żywot tej grupy zawodowej – jego ojciec, stanowiący pierwowzór mężczyzny z piosenki, przez lata pracował w tym zawodzie. Według słów piosenkarza, to właśnie on jako pierwszy użył wykorzystanych w refrenie zwrotów "Another day older and deeper in debt" (tłum. Tym więcej mam długów, im więcej mam lat) i "I owe my soul to the company store" (tłum. Bo duszę swoją oddałem za dług).
Polska wersja.
W Polsce błędnie zaliczana do klasyki pieśni szantowych.
W Polsce piosenka wykonywana jest przeważnie przez wykonawców wywodzących się z kręgów muzyki szantowej (m.in. zespoły Zejman &amp; Garkumpel, Ryczące dwudziestki, Przejazdem, Pearl Harbor) bądź folkowej (najpopularniejsza polska wersja w wykonaniu Orkiestry Dni Naszych), stąd też prawdopodobnie bierze się, błędne, przekonanie o jej „morskim” rodowodzie.
Tekst.
Podmiotem polskiej wersji utworu (nieco odbiegającej od oryginału) jest górnik skarżący się na swój ciężki los: chcąc zarobić na chleb codziennie musi on, pracując w kopalni, przerzucić tytułowych szesnaście ton węgla. Mimo nadludzkiego wysiłku jaki wkłada w pracę wciąż nie ma on środków do życia, w związku z czym popada w coraz większe długi. Stwierdza nawet, zwracając się do Świętego Piotra, iż oddał pod zastaw swoją duszę, w związku z czym nie może umrzeć – jego przeznaczeniem jest codzienna praca. Rozgoryczony mężczyzna wspomina pochmurny dzień w którym przyszedł na świat – chmury miały być zapowiedzią ciężkiego życia, jakie go czeka. W ostatniej zwrotce zwraca się do słuchacza grożąc mu, by ten, jeśli go kiedyś spotka, zszedł mu z drogi, nie przeszkadzając w wykonywaniu codziennej powinności.

</doc>
<doc id="1056219" url="https://pl.wikipedia.org/wiki?curid=1056219" title="Tsonga">
Tsonga

Tsonga ("Szangana") – grupa ludów afrykańskich, zamieszkujących głównie tereny Mozambiku na południe od rzeki Sabi oraz pograniczne tereny Zimbabwe, Południowej Afryki i Eswatini. Posługują się blisko spokrewnionymi językami grupy tswa-ronga z rodziny bantu. W 1987 roku liczba ludności Tsonga sięgała 2 milionów osób. Na początku XIX wieku ulegli plemionom Nguni z terenów dzisiejszego RPA, a ich ziemie zostały włączene w skład królestwa Gaza. Po przejęciu ziem dzisiejszego Mozambiku przez Portugalię rozpoczęły się migracje zarobkowe ludów Tsonga najpierw do kolonii burskich, następnie do Związku Południowej Afryki (obecnie RPA). We współczesnym Mozambiku jest to najbardziej dynamiczna grupa ludności.

</doc>
<doc id="1056220" url="https://pl.wikipedia.org/wiki?curid=1056220" title="Szangana">
Szangana



</doc>
<doc id="1056221" url="https://pl.wikipedia.org/wiki?curid=1056221" title="Tswa">
Tswa



</doc>
<doc id="1056222" url="https://pl.wikipedia.org/wiki?curid=1056222" title="Ronga">
Ronga



</doc>
<doc id="1056224" url="https://pl.wikipedia.org/wiki?curid=1056224" title="Język isindebele">
Język isindebele



</doc>
<doc id="1056227" url="https://pl.wikipedia.org/wiki?curid=1056227" title="Język chichewa">
Język chichewa



</doc>
<doc id="1056228" url="https://pl.wikipedia.org/wiki?curid=1056228" title="Państwa międzynarodowo nieuznawane">
Państwa międzynarodowo nieuznawane



</doc>
<doc id="1056238" url="https://pl.wikipedia.org/wiki?curid=1056238" title="Thonga">
Thonga



</doc>
<doc id="1056243" url="https://pl.wikipedia.org/wiki?curid=1056243" title="Pedro Rodríguez">
Pedro Rodríguez



</doc>
<doc id="1056244" url="https://pl.wikipedia.org/wiki?curid=1056244" title="Mbundu">
Mbundu

Mbundu – grupa etniczna w Angoli, licząca w 1992 roku 2,3 miliona osób. Lud ten posługuje się językiem mbundu z rodziny bantu H 20. Nie należy go mylić z ludem Owimbundu, mówiącym językiem umbundu z rodziny bantu R 10. Między XIV a XVII wiekiem Mbundu tworzyli potężne państwo Ndongo w obszarze dorzecza rzek: Kuanza, Dande i Kuango. Tradycyjnie wyznają religie animistyczne, obecnie także chrześcijaństwo. Zajmują się rolnictwem, chowem zwierząt i handlem. W ich strukturze społecznej przeważają rody matrylokalne i matrylinearne.

</doc>
<doc id="1056245" url="https://pl.wikipedia.org/wiki?curid=1056245" title="Owimbundu">
Owimbundu

Ocimbundu (l. poj., język umbundu), Owimbundu (l. mn., umbundu; transkrypcja port. "Ovimbundo", ang. "Ovimbundu"; inne nazwy: "Mbundu Benguella", "Mbundu południowi") – największa grupa etniczna w Angoli (patrz: rozdział „Liczebność”). Często są myleni z drugą co do wielkości grupą Mbundu (port. "Mbundo", kimbundu "Ambundu", kikongo "Bambundu"; inne nazwy: "Mbundu północni"), jednak różnią się od nich zarówno historią, jak i w konsekwencji kulturą.
Ziemie.
Zamieszkują tereny środkowo-zachodnie Angoli, ściślej dzisiejsze prowincje Benguela, Huambo, Huíla (zwłaszcza miejscowości: Kakonda, Caluquembe, Lubango), Kwanza Południowa, Moxico, Cuando-Cubango, Bié. W tej ostatniej, w obszarze administracyjnym Kuito, znajduje się ich stanowisko archeologiczne Caninguir (Kaninguiri, Kañilili). Po odzyskaniu niepodległości, oraz po wojnie domowej, liczna diaspora Owimbundu znalazła się w Namibii, w Zambii (tu migracja pod koniec lat 80.) i w Mozambiku.
Pochodzenie.
Zaliczani do ludów Bantu, wyróżnianych jako tych, pośród których "ntu" (plus ewentualny przedrostek, np. w j. kimbundu "muntu") znaczy "człowiek", a liczbę mnogą tworzy się w tym przypadku dodając przedrostek "ba" lub "va" (stąd "bantu" w kimbundu znaczy "ludzie"). Wiodący naukowcy twierdzą, że przodkowie Bantu mogli przybyć z Azji (Historia migracji ludów bantu, migracja wsteczna do Afryki, mtDNA), zatrzymać się w Bahr al-Ghazal w Sudanie, by następnie osiedlić się w okolicy Wielkich Jezior Afrykańskich. Stamtąd przewędrowaliby do obszaru określanego mianem Bauczi w Nigerii lub do Kamerunu. Wiele wskazuje jakoby ich domem była dolina Benué w północno-zachodnich lasach równikowych. Widoczne są też podobieństwa językowe Owimbundu z ludem Igbo z Nigerii: kiedy wśród Mbundu (j. kimbundu), Bakongo (j. kikongo) i Baluba (j. cziluba) "Bóg" oraz "duch" (duch zmarłej osoby, duch przodka) to "Nzambi" lub "Nzúmbe" (zaś "zumbi" w kikongo znaczy "życzliwy fetysz"), to wśród Owimbundu jest to "Suku" ("omunu" zaś to "osoba", a "twendi" znaczy "idziemy"). Poszczególne ludy Bantu na tereny dzisiejszej Angoli trafiały od strony Dolnego Konga i siedzib ludu Luba, w następującej kolejności: w XI wieku Bakongo, w XVI VaNyaneka, w XVII Ngangela, w XVIII Owambo i Czokwe, w XIX OvaKwangali. OviMbundu mogli być mieszanką grupy Bakongo z grupą Lundu (obecnie klaster etniczny Lundu-Czokwe). Gdy osiedlili się na płaskowyżu Bié, zostali sąsiadami ludów Ambundu (Mbundu północni, którzy prawdopodobnie wyodrębnili się od Bakongo), oraz wspomnianych ludów Czokwe i Lundu.
Królestwa.
W XVIII wieku Owimbundu tworzyli już 22 królestwa, spośród których 13 było niezależnych: Bailundu (Bailundo), Viye (Bié, Bihe), Wambu (Huambo, Huamba, Hambo), Ciyaka (Quiyaca, Quiaca), Ngalangi (Galangue), Civula (Quibula), Ndulu (Andulu, Ondulo, Ondura), Cingolo (Kingolo, Quingolo), Kalukembe (Caluquembe, Caluguembe, Caluqueme), Sambu (Sambo, Sambos), Ekekete (Quiquete), Kakonda (Caconda, Cilombo-coñoma, Quilombo), Citata (Quitata). Pozostałe 9 zachowywało pewną autonomię i pewną zależność od królestw Bailundu, Wambu i Ciyaka.
Szczepy.
Główne podgrupy etniczne i szczepy OviMbundu to: VaMbalundu, VaVihé, VaWambu, VaNgalangui, VaKimbulu, VaNdulu, VaKingolo, VaKaluquembe, VaSambu, VaEkekete, VaKakonda, VaKitatu, VaSele, VaMbui, VaHanha, VaNganda, VaChikuma, VaDombe, VaLumbu. Przedrostek "va-" wyznacza liczbę mnogą (w przypadku rzeczowników nie odnoszących się do ludzi stosuje się przedrostek "ova-").
Język.
Język tradycyjnie umbundu (port. "Umbundo", inne nazwy: "Nano", "Mbali" lub "Mbari"), używany szeroko w prowincjach południowych jako język handlowy. Jako „pierwszy język mówiony” wypierany jest przez język portugalski (język urzędowy Angoli). Poszczególnym szczepom oraz dawnym królestwom Owimbundu odpowiadają dialekty lokalne wewnątrz języka umbundu: KiMbailundu, KiBié, KiUambo, KiNgalangui, KiNdulu, KiNgolo, KiKalukembe, KiSambu, KiKekete, Kaconda, KiTatu, KiSele, KiMbui, KiHanha, KiNganda, Chicuma, KiDombe, KiLumbu, KiMbulu. Dialekty różniące język względem języka umbundu, ale zaliczane do tej samej grupy to: Umbundu-Ndombe, Umbundu-Nkhumbi, Umbundu-Nyaneka, zbliżone do języków odpowiednio ndombe (Bantu R.10, Mbundu południowe, Dombe), nkhumbi i nyaneka (Bantu R.10, Mbundu południowe, Nyaneka-Nkhumbi). Języka umbundu nie należy mylić z kimbundu, którego używają (choć również coraz rzadziej) ludy Mbundu północne.
Liczebność.
 W tym:
 Dokładniej 4109600, w tym:
 Dokładniej 5673046, w tym:
 W tym uchodźców za granicę (452000) i uchodźców z zagranicy do Angoli (93200), w sumie 545200 uchodźców:
 Dokładniej 9483300, w tym uchodźcy za granicę.
 Mówiących językiem umbundu i dialektami Umbundu.
 Dokładniej 10978552.
 Dokładniej 12799293.
 Pominięto m.in. Lunda-Chokwe, Nganguela, Nyaneka-Humbe, Ovambo, mestiço i Europejczyków.
 W tym 5846000 (74%) Owimbundu+Mbundu+Bakongo:
 Dokładniej 16,095,000.

</doc>
<doc id="1056246" url="https://pl.wikipedia.org/wiki?curid=1056246" title="Szaba">
Szaba



</doc>
<doc id="1056248" url="https://pl.wikipedia.org/wiki?curid=1056248" title="Język wemba">
Język wemba



</doc>
<doc id="1056249" url="https://pl.wikipedia.org/wiki?curid=1056249" title="Język iciwemba">
Język iciwemba



</doc>
<doc id="1056250" url="https://pl.wikipedia.org/wiki?curid=1056250" title="(15820) 1994 TB">
(15820) 1994 TB

(15820) 1994 TB – planetoida z pasa Kuipera.
Odkrycie.
Planetoida została odkryta 2 października 1994 roku w obserwatorium astronomicznym na Mauna Kea (Hawaje) przez D. Jewitta i Jun Chena. Nazwa planetoidy jest oznaczeniem tymczasowym.
Orbita.
Trajektoria (15820) 1994 TB nachylona jest do płaszczyzny ekliptyki pod kątem 12,13°. Na jeden obieg wokół Słońca ciało to potrzebuje ok. 246,63 roku, krążąc w średniej odległości 39,32 j.a. od Słońca.
Planetoidę tę klasyfikuje się w kategorii plutonek.
Właściwości fizyczne.
(15820) 1994 TB ma jasność absolutną wynoszącą 7,1m. Okres rotacji tego ciała wokół własnej osi oszacowano na 6 godzin 30 minut, a rozmiary na 167 km.

</doc>
<doc id="1056258" url="https://pl.wikipedia.org/wiki?curid=1056258" title="Suchedniów (stacja kolejowa)">
Suchedniów (stacja kolejowa)

Suchedniów – stacja kolejowa w Suchedniowie, w województwie świętokrzyskim, w Polsce. Według klasyfikacji PKP ma kategorię dworca lokalnego. Stacja znajduje się przy ul. Dworcowej, na wschód od centrum miasta.
W roku 2017 stacja obsługiwała 200–299 pasażerów na dobę.
Historia.
Budynek dworca pochodzi z XIX wieku, powstał podczas budowy kolei Iwanogrodzko-Dąbrowskiej. Budynek przeszedł remont w 2014 roku, podczas którego wymieniono drzwi i okna, odnowiono elewację, pomalowano poczekalnię i klatkę schodową oraz zainstalowano pochylnię dla niepełnosprawnych.
Linie kolejowe.
Stacja leży na linii kolejowej nr 8 (Warszawa Zachodnia – Kraków Główny).
Infrastruktura.
Budynek dworca.
Wewnątrz budynku stacji znajduje się poczekalnia oraz czynna kasa biletowa. Pozostała część zagospodarowana jest jako mieszkanie.
Perony.
Stacja jest wyposażona w dwa perony, z których czynny jest jedynie drugi, wyspowy. Peron pierwszy służył dawniej jako rampa towarowa, obecnie jest wyłączony z użycia.
Nastawnie.
Ruch na stacji prowadzony jest z dwóch nastawni, umieszczonych na przeciwległych głowicach stacyjnych. Stacja wyposażona jest w semafory i tarcze świetlne.
Ruch pociągów.
Na stacji zatrzymują się pociągi osobowe spółki Przewozów Regionalnych relacji Kielce – Skarżysko-Kamienna / Ostrowiec Świętokrzyski / Sandomierz oraz pociągi pospieszne spółki PKP Intercity.

</doc>
<doc id="1056260" url="https://pl.wikipedia.org/wiki?curid=1056260" title="Sand City">
Sand City

Sand City – miasto w hrabstwie Monterey w środkowej części stanu Kalifornia. W roku 2000, liczba mieszkańców wyniosła 261.

</doc>
<doc id="1056263" url="https://pl.wikipedia.org/wiki?curid=1056263" title="SS-Jagdgruppe 232 Slowakei">
SS-Jagdgruppe 232 Slowakei

SS-Jagdgruppe 232 „Slowakei” (kryptonim „Josef”) – nazistowski oddział zbrojny Schutzstaffel złożony ze Słowaków i Niemców pod koniec II wojny światowej.
Historia.
10 września 1944 przybyła do Bratysławy grupa niemieckich instruktorów z Kampfschule Dywizji Grenadierów Pancernych „Brandenburg” z Fryburga. Na ich czele stał SS-Obersturmführer dr Walter Pawlovský. Ich zadaniem było sformowanie przeciwpartyzanckiego oddziału do zadań specjalnych, podlegającego SS-Jagdverband Süd-Ost z siedzibą w Wiedniu pod kierownictwem SS-Hauptsturmführera Alexandra Aucha. Utajony werbunek dotyczył słowackich Niemców oraz Słowaków z Gwardii Hlinki i jej organizacji młodzieżowej Młodzież Hlinki.
Ogółem oddział liczył ok. 120 ludzi, w tym ok. 40 Słowaków. Składał się ze sztabu i czterech pododdziałów, na czele których stali SS-Untersturmführer Ferdinand Sonnberger, SS-Oberscharfuhrer Hanke, SS-Oberscharführer Puritcher. Czwarty pododdział złożony ze Słowaków był dowodzony przez zastępcę dowódcy SS-Untersturmführera Kurta Wernera Tuttera. W Bratysławie rezydował SS-Oberscharführer dr. Reindl, który odpowiadał za współpracę z niemieckimi i słowackimi urzędami. Żołnierze SS-Jagdgruppe 232 „Slowakei” nosili mundury niemieckie i słowackie (wojskowe i różnych organizacji paramilitarnych). Uzbrojeni byli w pistolety i karabiny produkcji niemieckiej, czechosłowackiej, sowieckiej i angielskiej.
Do końca października 1944 r. trwało szkolenie wojskowe. Po jego zakończeniu sztab oddziału wraz z dwoma pododdziałami przeniósł się z miejscowości Sekule do Trenčianskych Teplic. Stąd przeprowadzano przeciwpartyzanckie akcje, nawet w promieniu 60–70 km. Pojmanych partyzantów przesłuchiwano na miejscu, a następnie przekazywano SD w Trenčinie. Druga część oddziału (dwa kolejne pododdziały) przebywała w rejonie miejscowości Zwoleń, gdzie do stycznia 1945 prowadziła dalsze szkolenie wojskowe. Od czasu do czasu wykonywano przeciwpartyzanckie wypady. W lutym prawdopodobnie na podstawie rozkazu SS-Jagdverband Süd-Ost dowództwo SS-Jagdgruppe 232 "Slowakei" rozpoczęło dalszy werbunek do oddziału spośród słowackich Niemców z SS-Heimatschutz „Slowakei” i Słowaków, osiągając stan liczebny ok. 250 żołnierzy. Wyszkolono z nich ok. 100 dywersantów. Oddział składał się ze sztabu oraz dwóch rot – niemieckiej pod dowództwem SS-Untersturmführera Valko i słowackiej dowodzonej przez SS-Sturmscharführera F. Matela. Istniał też pododdział ochronny pod dowództwem SS-Obersturmführera D. Michalského.
Wobec zbliżenia się frontu na tyły Armii Czerwonej zostało przerzuconych kilka grup dywersyjnych liczących 3–5 żołnierzy Jagdgruppe 232 „Slowakei”. Pod koniec marca 1945 r. oddział wycofał się na Morawy w rejon Brna i Ołomuńca, prowadząc dalej przeciwpartyzanckie akcje. 25 kwietnia rozkazem swojego dowództwa został rozwiązany. Słowacy starali się powrócić do swoich domów, zaś Niemcy przedostać na tereny zajęte przez Amerykanów.
Część słowackich członków Jagdgruppe 232 „Slowakei” została po wojnie osądzona przed radzieckimi trybunałami wojskowymi, dostając kary od 15 do 25 lat więzienia. Dopiero w latach 1953–1955 powrócili oni do Czechosłowacji, aby odbyć resztę kary.

</doc>
<doc id="1056265" url="https://pl.wikipedia.org/wiki?curid=1056265" title="Berezów (przystanek kolejowy)">
Berezów (przystanek kolejowy)

Berezów – przystanek kolejowy w Suchedniowie, w dzielnicy Berezów, w województwie świętokrzyskim, w Polsce. Leży na linii kolejowej Warszawa Zachodnia–Kraków Główny. Obsługuje lokalny ruch pasażerski na trasie Kielce–Skarżysko-Kamienna.
W roku 2017 przystanek obsługiwał 50–99 pasażerów na dobę.

</doc>
<doc id="1056267" url="https://pl.wikipedia.org/wiki?curid=1056267" title="Magdalen Nabb">
Magdalen Nabb

Magdalen Nabb (ur. 16 stycznia 1947 w Lancashire, zm. 18 sierpnia 2007 we Florencji) - brytyjska pisarka, autorka powieści kryminalnych. 
Uczyła się w college’u w Manchesterze. W 1975 r. przeniosła się do Florencji gdzie zajmowała się sprzedażą ceramiki. W 1981 roku opublikowała pierwszą książkę Death of Englishman. Była to pierwsza z całej serii książek pod podobnymi tytułami. Od 1989 roku zaczęła pisać serię "Josie Smith", którą to ukończyła w 2000 roku.
18 sierpnia 2007 roku pisarka zmarła na skutek wylewu krwi do mózgu. W 2008 roku ma być opublikowana ostatnia książka pisarki.

</doc>
<doc id="1056270" url="https://pl.wikipedia.org/wiki?curid=1056270" title="Krystyna Fałdyga-Solska">
Krystyna Fałdyga-Solska

Krystyna Fałdyga-Solska (ur. 1942 pod Toruniem) – artysta plastyk, autorka wielu pomników Jana Pawła II.
Życiorys.
Specjalizuje się w realizacji pomników Jana Pawła II w Polsce. Absolwentka ASP w Krakowie na wydziale rzeźby w pracowni prof. Jacka Pugeta (dyplom w 1967). Bierze udział w wystawach okręgowych Krakowa i Łodzi oraz uczestniczy w plenerach rzeźbiarskich. W 1994 otrzymała nagrodę Katolickiego Stowarzyszenia „Civitas Christiana” im. Włodzimierza Pietrzaka. W 2002 roku kandydowała bez powodzenia w wyborach samorządowych z listy nr 11 Łódzkiego Porozumienia Obywatelskiego.
W związku małżeńskim z Bogusławem Solskim. Pochodzi spod Torunia, mieszka w Łodzi.
Krytyka w prasie.
Dziennik.pl w artykule pt. "Papieże najbrzydszymi polskimi pomnikami" publikuje listę najgorszych monumentów w Polsce powstałych po 1989 roku. Pomnik Jana Pawła II w Poznaniu autorstwa Krystyny Fałdygi-Solskiej otwiera listę najgorszych pomników w Polsce („"Pomnik kroczącego papieża przy katedrze poznańskiej, 1999, Poznań, Krystyna Fałdyga-Solska, brąz, granit. Jeden z pierwszych pomników wystawionych jeszcze za życia Karola Wojtyły. Rozpoczął smutną serię. Ukazuje papieża kroczącego po czymś na kształt fali z granitu. Rozwiana peleryna, gest rozłożonych ramion i chwiejny krok postaci przywołują bardzo niestosowne skojarzenie z Wenus wynurzającą się z morskich fal.”").

</doc>
<doc id="1056271" url="https://pl.wikipedia.org/wiki?curid=1056271" title="Łączna (stacja kolejowa)">
Łączna (stacja kolejowa)

Łączna – stacja kolejowa w Czerwonej Górce, w województwie świętokrzyskim, w Polsce. Leży na linii kolejowej Warszawa Zachodnia–Kraków Główny. Obsługuje lokalny ruch pasażerski na trasie Kielce–Skarżysko-Kamienna.
W roku 2017 stacja obsługiwała 200–299 pasażerów na dobę.

</doc>
<doc id="1056272" url="https://pl.wikipedia.org/wiki?curid=1056272" title="Kodeks supraski">
Kodeks supraski

Kodeks supraski (), właśc. Mineja čet'ia, na mart – pochodzący z początku XI w. rękopis spisany w języku staro-cerkiewno-słowiańskim na pergaminie; zbiór żywotów świętych i nauk Ojców Kościoła. Kodeks o wymiarach 33×25 cm, został napisany ręką Retko na stronach w 30 wierszach jednej kolumny cyrylicą i bez zdobień.
Opis.
Jego niezwykła wartość wynika przede wszystkim z faktu, że jest to jedyny na świecie tak obszerny zabytek wczesnego piśmiennictwa słowiańskiego, stanowiący podstawę do badań nad historią i rozwojem języków Słowiańszczyzny.
Manuskrypt został napisany na wyprawionych owczych skórach, najprawdopodobniej na początku XI wieku na Bałkanach. Prawdopodobnie w drugiej połowie XVI wieku trafił do Monasteru Zwiastowania Najświętszej Marii Panny w Supraślu. 
"Codex Suprasliensis" odkrył polski profesor z Wilna ksiądz Michał Bobrowski w bibliotece Monasteru Zwiastowania Najświętszej Marii Panny w Supraślu latem roku 1823. Manuskrypt to marcowa – jedna z 12 miesięcznych części Minlji (Minei Czetii).
Kodeks po wywiezieniu z Supraśla został częściowo wysłany do badań słoweńskiemu slawiście prof. Jernejowi Kopitarowi (na jego prośbę), po śmierci Kopitara 118 kart Kodeksu nie wróciło do Polski, a zostały one przekazane do Biblioteki Uniwersytetu w Lublanie w Słowenii, gdzie przechowywane są do dnia dzisiejszego. Pozostałe części księgi posiadali kolejno ksiądz Michał Bobrowski (od 1823), Władysław Trębicki (od 1847) oraz Tomasz Franciszek Zamoyski (od 1869). Polska część kodeksu, wywieziona do Niemiec w latach wojny, odnalazła się w 1962 roku w Stanach Zjednoczonych. W lipcu 1968 wróciła do Polski na statku „Batory”. W 1856 roku 16 kart Kodeksu zostało zakupionych przez rosyjskiego historyka Afanasija Byczkowa; na początku XX wieku znalazły się one w Cesarskiej Bibliotece Publicznej, która obecnie nosi nazwę Rosyjskiej Biblioteki Narodowej w Petersburgu.
Współcześnie Kodeks jest podzielony na trzy części: 151 kart znajduje się w zbiorach Biblioteki Narodowej w Warszawie w kolekcji Biblioteki Ordynacji Zamojskiej (sygn. BN BOZ 201), 118 kart w Bibliotece Uniwersyteckiej w Lublanie (Cod. Kop. 2), a 16 kart w Rosyjskiej Bibliotece Narodowej w Petersburgu (Q. perg.I.72.). W 2007 Kodeks został wpisany na listę Pamięci Świata UNESCO.

</doc>
<doc id="1056283" url="https://pl.wikipedia.org/wiki?curid=1056283" title="Elisabeta Polihroniade">
Elisabeta Polihroniade

Elisabeta Polihroniade (z domu Ionescu, ur. 24 kwietnia 1935 w Bukareszcie, zm. 23 stycznia 2016) – rumuńska szachistka, dziennikarka i sędzia klasy międzynarodowej, arcymistrzyni od 1982 roku.
Kariera szachowa.
W latach 60. i 70. XX wieku należała do grona najlepszych szachistek rumuńskich. Jest multimedalistką indywidualnych mistrzostw swojego kraju: złote medale zdobyła siedmiokrotnie (1966, 1970, 1971, 1972, 1975, 1976, 1977), srebrne - dziewięciokrotnie natomiast brązowe - dwukrotnie. Pomiędzy 1966 a 1988 dziesięciokrotnie wystąpiła na szachowych olimpiadach (w tym 5 razy na I szachownicy), zdobywając 9 medali: 6 wraz z drużyną (srebrne - 1966, 1972, 1974, 1982; brązowe - 1984, 1986) oraz 3 indywidualnie (złote - 1966, 1982, srebrny - 1984).
Największy indywidualny sukces osiągnęła w roku 1961, zajmując X miejsce w turnieju pretendentek we Vrnjackiej Banji (wynik ten odpowiadał wówczas jedenastej pozycji na świecie). W późniejszych latach trzykrotnie brała udział w turniejach międzystrefowych, najlepszy wynik osiągając w Rio de Janeiro w roku 1979, gdzie podzieliła wraz z Giselą Fischdick IV miejsce, z którą - po rezygnacji z udziału w tym cyklu rozgrywek Ałły Kusznir - rozegrała dodatkowy mecz o prawo do dalszej rywalizacji o awans do meczów pretendentek (spotkanie zakończyło się wynikiem 3 - 3, ale do dalszego etapu awansowała Fischdick z powodu lepszej punktacji dodatkowej w turnieju międzystrefowym).
Wielokrotnie brała udział w turniejach międzynarodowych, sukcesy odnosząc m.in. w Sinai (1960, turniej strefowy, II m.), Budapeszcie (1969, dz. II m.), Sofii (1969, dz. I m.), Vrnjackiej Banji (1970, turniej strefowy, dz. I m. i 1971, dz. I m.), Braszowie (1972, III m.), Wijk aan Zee (1973, turniej strefowy, dz. I m.), Timișoarze (1973, II m.) oraz w Zalaegerszeg (1979, turniej strefowy, dz. II m.).
Znaczne sukcesy osiągnęła również w rozgrywkach w szachach korespondencyjnych, m.in. w roku 1977 zajęła IV miejsce w II finale indywidualnych mistrzostw świata kobiet.
Była wydawcą i redaktorem naczelnym czasopisma "Gambit". W latach 1976–1989 prowadziła cotygodniowy program szachowy w rumuńskiej telewizji. Od roku 1986 posiada również uprawnienia sędziego międzynarodowego, sędziowała m.in. mecz pomiędzy Anatolijem Karpowem i Andreiem Istrățescu (Bukareszt 2005).

</doc>
<doc id="1056284" url="https://pl.wikipedia.org/wiki?curid=1056284" title="Turystka kosmiczna">
Turystka kosmiczna



</doc>
<doc id="1056286" url="https://pl.wikipedia.org/wiki?curid=1056286" title="Religie animistyczne">
Religie animistyczne



</doc>
<doc id="1056288" url="https://pl.wikipedia.org/wiki?curid=1056288" title="Bemba">
Bemba

Bemba (także: "Babemba", "Wemba", "Muemba") – grupa etniczna klasyfikowana w obrębie ludów Bantu, zamieszkująca tereny północnej Zambii oraz dawnej prowincji Katanga w Kongo.
W Zambii stanowią najliczniejszą grupę etniczną. Wywodzą się z ludu Luba. W tradycyjnych wierzeniach dominuje kult przodków, obecnie Bemba są w większości chrześcijanami lub wiernymi kościołów afrochrześcijańskich. Ich struktura społeczna opiera się na kilkudziesięciu matrylokalnych i matrylinearnych rodach egzogamicznych. Tradycyjnym zajęciem Bemba jest żarowa uprawa roli, obecnie także praca w kopalniach miedzi.

</doc>
<doc id="1056291" url="https://pl.wikipedia.org/wiki?curid=1056291" title="Babemba">
Babemba



</doc>
<doc id="1056292" url="https://pl.wikipedia.org/wiki?curid=1056292" title="Wemba">
Wemba



</doc>
<doc id="1056293" url="https://pl.wikipedia.org/wiki?curid=1056293" title="Muemba">
Muemba



</doc>
<doc id="1056294" url="https://pl.wikipedia.org/wiki?curid=1056294" title="Moczydło (jezioro na Pojezierzu Lubuskim)">
Moczydło (jezioro na Pojezierzu Lubuskim)

Moczydło ("Osiecznica", "Głębokie") – niewielkie jezioro typu linowo-szczupakowego o powierzchni 11,9 ha na północny zachód od miejscowości Osiecznica na Pojezierzu Lubuskim w województwie lubuskim, w powiecie krośnieńskim, w gminie Krosno Odrzańskie. Głębokość maksymalna 4,5 m. Głębokość średnia 3,5 m. Całkowita objętość wód jeziora to 419,5 tys. m³.
Jezioro leży w otoczeniu lasów, na północny wschód od drogi krajowej nr 29. Na jeziorze gospodaruje ZO PZW Zielona Góra. 

</doc>
<doc id="1056295" url="https://pl.wikipedia.org/wiki?curid=1056295" title="Pieprzowiec">
Pieprzowiec



</doc>
<doc id="1056298" url="https://pl.wikipedia.org/wiki?curid=1056298" title="Köslin">
Köslin

Geografia.
Polska.
Dawna nazwa miejscowości:
Dawna nazwa przedmieścia Braniewa:

</doc>
<doc id="1056299" url="https://pl.wikipedia.org/wiki?curid=1056299" title="Chemiczna ochrona roślin">
Chemiczna ochrona roślin



</doc>
<doc id="1056301" url="https://pl.wikipedia.org/wiki?curid=1056301" title="Krótka piosenka o miłości">
Krótka piosenka o miłości

Krótka piosenka o miłości – trzeci singel zespołu Myslovitz, wydany w listopadzie 1995 roku.

</doc>
<doc id="1056304" url="https://pl.wikipedia.org/wiki?curid=1056304" title="Peggy Brown">
Peggy Brown

Peggy Brown – siódmy singel w dorobku Myslovitz (trzeci z albumu "Sun Machine"), zawierający jeden z największych przebojów tej grupy.
Lista utworów.
Utwór „Peggy Brown” do muzyki Janusza Kruka pojawił się już w 1979 roku na płycie „Irlandzki tancerz” zespołu 2+1.

</doc>
<doc id="1056306" url="https://pl.wikipedia.org/wiki?curid=1056306" title="Zgryzik McKwacz">
Zgryzik McKwacz



</doc>
<doc id="1056308" url="https://pl.wikipedia.org/wiki?curid=1056308" title="Klasa 3000">
Klasa 3000

Klasa 3000 () – amerykański komediowy i muzyczny serial animowany, produkowany dla Cartoon Network.
Premiera serialu w USA odbyła się 3 listopada 2006 roku.Premiera serialu w Polsce odbyła się 1 października 2007 roku.
Opis fabuły.
Serial opowiada o grupie wybitnie uzdolnionych muzycznie dzieci i ich nauczycielu. Jest nim gwiazda muzyki pop Sunny Bridges, który po wielu latach wrócił do domu i został nauczycielem w szkole. Do każdego odcinka serialu została stworzona piosenka pasująca do sytuacji przedstawionej w danym odcinku. Dzieci poznają wiele czystych typów muzyki oraz mieszanki muzyczne. Serial dotyka także wiele problemów życiowych.
Wersja polska.
Wersja polska: na zlecenie WARNER BROS. – STUDIO GENETIX FILM FACTORY
Dialogi polskie: Joanna Kuryłko
Reżyseria: Agnieszka Matysiak
Realizacja dźwięku: Zdzisław Zieliński
Kierownictwo produkcji: Agnieszka Sokół
Wystąpili:
i inni

</doc>
<doc id="1056310" url="https://pl.wikipedia.org/wiki?curid=1056310" title="Blue Velvet (singel)">
Blue Velvet (singel)

Blue Velvet – ósmy singel zespołu Myslovitz (czwarty i ostatni z albumu "Sun Machine"), wydany w styczniu 1997.

</doc>
<doc id="1056311" url="https://pl.wikipedia.org/wiki?curid=1056311" title="Eugenio Recuenco">
Eugenio Recuenco

Eugenio Recuenco - współczesny hiszpański fotograf. Jego fotografie stylistycznie nawiązują do malarskich dzieł takich mistrzów jak Goya, czy El Greco.
Na swoich fotografiach tworzy sceny z mistycznego świata. Odniósł wielkie sukcesy w fotografii mody i reklamowej dla największych światowych marek. Miał także wiele wystaw w największych hiszpańskich galeriach.
Został uhonorowany nagrodą ABC Photography Prize za "Concepcion, parto, juego y education" (2003) oraz jego "Playstation" zdobyło złote i brązowe Lwy na Festiwalu w Cannes w 2005 r.

</doc>
<doc id="1056312" url="https://pl.wikipedia.org/wiki?curid=1056312" title="Trzebisz">
Trzebisz

Trzebisz ("Jezioro Trzebiechowskie", "Trzebiechów") – jezioro przepływowe typu linowo-szczupakowego o powierzchni 49,4 ha, na Pojezierzu Lubuskim, na południe od Trzebiechowa w województwie lubuskim, w pow. krośnieńskim, w gminie Maszewo. Bardzo płytki, silnie zeutrofizowany zbiornik wodny o średniej głębokości wynoszącej zaledwie 0,5 m, i głębokości maksymalnej 1,6 m. Objętość wód 600 tys. m³.

</doc>
<doc id="1056314" url="https://pl.wikipedia.org/wiki?curid=1056314" title="System Dahlgrena">
System Dahlgrena

System Dahlgrena – jeden z systemów klasyfikacji roślin okrytonasiennych opublikowany przez specjalistę zajmującego się roślinami jednoliściennymi, pracownika Muzeum Botanicznego Uniwersytetu Kopenhaskiego – Rolfa Dahlgrena (1932-1987). Pierwszą wersję swego systemu opublikował w 1974 w języku duńskim przedstawiając w oryginalny sposób relacje filogenetyczne między taksonami roślin. Ilustrował je diagramami stanowiącymi wyobrażenie przekroju poprzecznego przez gałęzie drzewa filogenetycznego (wielkość i powiązania między taksonami odzwierciedlało wzajemne położenie i wielkość kolistych przekrojów przez gałęzie). Specyficzne przedstawienie relacji filogenetycznych nazwane zostało „Dahlgrenogramem”. Kolejne wersje systemu już po angielsku publikował w latach 1975, 1980, 1981, 1983. Po tragicznej śmierci autora (wypadek samochodowy) dzieło zostało dokończone przez jego żonę – Gertrudę i wydane w 1989. 
Poniższe zestawienie bazuje na publikacji sporządzonej przez Jamesa L. Reveala.

</doc>
<doc id="1056315" url="https://pl.wikipedia.org/wiki?curid=1056315" title="Cerkiew Świętych Kosmy i Damiana w Skwirtnem">
Cerkiew Świętych Kosmy i Damiana w Skwirtnem

Cerkiew Świętych Kosmy i Damiana – dawna łemkowska cerkiew greckokatolicka, znajdująca się w Skwirtnem, wzniesiona w 1837. 
Po 1947 przejęta przez Kościół rzymskokatolicki. Obecnie użytkowana jako kościół filialny parafii Matki Bożej Nieustającej Pomocy w Uściu Gorlickim.
Cerkiew wpisano na listę zabytków w 1991. Została włączona do małopolskiego Szlaku Architektury Drewnianej.
Historia.
Cerkiew została wybudowana w 1837. Po akcji „Wisła” w 1947 świątynia zaczęła być użytkowana jako Kościół rzymskokatolicki. Remonty świątyni przeprowadzono w 1900 oraz w latach 1964-65 i 1991-92. 
Architektura.
Świątynia jest cerkwią łemkowską typu północno-zachodniego. Uznawana jest za modelowy przykład XIX-wiecznej cerkwi wzniesionej w tym stylu. Cerkiew wybudowano z drewna. Jest budowlą o konstrukcji zrębowej, orientowaną, trójdzielną. Wzniesiona została na planie złożonym z trzech prostokątów zbliżonych do kwadratu: prezbiterium, szerszej od niego nawy i babińca. Każdy z członów budowli jest nakryty odrębnym dachem.
Wieża ma konstrukcję słupową i obejmuje całkowicie ściany babińca. Wokół wieży znajduje się zachata. Cała cerkiew, zarówno ściany, jak i dach, obita jest gontem. Konstrukcja posiada dachy namiotowe bez załamań, uzupełnione kalenicami i zwieńczone pozornymi wielobocznymi latarniami. Na zwieńczeniach znajdują się ozdobne krzyże, każdy z nich o innym kształcie. Nad wieżą umieszczono namiotowo-baniasty hełm. Nawa i prezbiterium nakryte są pozornymi sklepieniami kopulastymi, zaś w babińcu strop jest płaski.
Świątynia otoczona jest drewnianym ogrodzeniem z jedną bramką.
Wnętrze świątyni.
Wewnętrzne ściany zdobi polichromia architektoniczna, ornamentalna i figuralna wykonana około 1900. Architektoniczne malowidła na ścianach imitują marmurowe kolumny. Na stropie nawy przedstawiono "Trójcę Świętą", zaś na stropie babińca "Opiekę Bogurodzicy". Chór muzyczny zawieszony jest wzdłuż ścian babińca, a także częściowo wzdłuż ścian nawy w zachodniej jej części. Zdobi go rzeźbiona arkadowo balustrada.
We wnętrzu znajduje się wyposażenie pochodzące z XIX i początku XX wieku. W prezbiterium umieszczono ołtarz główny z połowy XIX wieku. Prezbiterium oddzielone jest od nawy współczesną przegrodą o charakterze ikonostasu. W jej dolnej części znajdują się cztery ikony namiestne pochodzące z początku XX wieku, w tradycyjnym układzie. Ponad nimi, na ścianie, umieszczono współczesne obrazy apostołów oraz duży wizerunek Chrystusa i Boga Ojca. Po bokach, na ścianie nawy, wiszą starsze ikony z początku XIX wieku, będące pozostałością dawnego ikonostasu. Przedstawiają one "Matkę Bożą z Dzieciątkiem" i "Chrystusa Pantokratora". Z dawnego wyposażenia cerkiewnego zachował się dwustronnie malowany krzyż procesyjny, również z początku XIX wieku. Obecnie znajduje się w przedsionku.

</doc>
<doc id="1056317" url="https://pl.wikipedia.org/wiki?curid=1056317" title="Scenariusz dla moich sąsiadów">
Scenariusz dla moich sąsiadów

Scenariusz dla moich sąsiadów – dziewiąty singel polskiej grupy rockowej Myslovitz wydany w sierpniu 1997 roku. Promuje album "Z rozmyślań przy śniadaniu".

</doc>
<doc id="1056318" url="https://pl.wikipedia.org/wiki?curid=1056318" title="Dąbrowa Górnicza Gołonóg">
Dąbrowa Górnicza Gołonóg

Dąbrowa Górnicza Gołonóg – przystanek kolejowy w Dąbrowie Górniczej, w dzielnicy Gołonóg, w województwie śląskim, w Polsce.
W roku 2017 przystanek obsługiwał 300–499 pasażerów na dobę.

</doc>
<doc id="1056320" url="https://pl.wikipedia.org/wiki?curid=1056320" title="Komunalny Zakład Komunikacyjny">
Komunalny Zakład Komunikacyjny

Komunalny Zakład Komunikacyjny Sp. z o.o. (w skrócie KZK Białystok lub KZK) – polski przewoźnik świadczący usługi w zakresie pasażerskiego transportu zbiorowego w Białymstoku, działający od 2 września 1991.
Historia.
Spółka komunikacyjna KZK powstała 2 września 1991 r. w Białymstoku tuż po rozpadzie działającej od 1954 r. firmy MPK Białystok. W przeciwieństwie do innych białostockich spółek posiada najmniejszą liczbę linii autobusowych, pojazdów oraz brak pojazdów przegubowych do 2000 roku. Firma od 1991 do 2020 roku charakteryzowała się posiadaniem pojazdu technicznego marki Ikarus z 1983 roku, którego modernizacja odbyła się w 2010 r. Pojazd w roku 2021 został wycofany przez spółkę komunikacyjną i miał w planach być przeniesiony na złomowisko. Ze względu na wysoki wiek i możliwe zakończenie istnienia ostatniego egzemplarza węgierskiej marki w Białymstoku nie doszło do definitywnego pozbycia się tego modelu dzięki budżetowi pozyskanemu przez Klub Miłośników Komunikacji Miejskiej. 
Operator KZK od 2006 r. działa pod organem o nazwie Białostocka Komunikacja Miejska (w skrócie: BKM), po czym pierwszymi pojazdami oznaczonymi jego logiem są Solarisy Urbino 12 i Urbino 18 z roku 2010, lecz nieco później pozostałe pojazdy posiadane przez spółkę również się charakteryzują barwami tego organu. Od 2010 r. Komunalny Zakład Komunikacyjny rozpoczął także współpracę z Klubem Miłośników Komunikacji Miejskiej zajmującym się posiadaniem wycofanych z taboru pojazdów, które były eksploatowane w latach 90. Zajezdnia firmy obecnie mieści się przy ul. Jurowieckiej 46A, jednak ze względu na jej negatywną jakość oraz wygląd, w przyszłych latach planowane jest przeniesienie siedziby spółki na ulicę Zacisze w pobliżu skrzyżowania ulic Piastowskiej i Generała Nikodema Sulika, o czym była mowa latem roku 2022. Po generalnej decyzji władz Białegostoku sprzedano teren zajezdni przy ulicy Jurowieckiej, na miejscu którego rozpocznie się budowa nowych bloków mieszkalnych. Oznaczało to, że KZK otrzymał pozwolenie na budowę nowej zajezdni przy ulicach Pomocnej i Zacisze o większej powierzchni niż na poprzednim placu wraz z możliwością obsługi pojazdów o napędzie elektrycznym oraz wodorowym. Powodem rozpoczęcia prac nad nowym miejscem spółki była informacja o rozstrzygnięciu ogłoszonego w kwietniu roku 2022 przetargu na dostawę 20 elektrycznych pojazdów, które po ich dostawie oraz ukończonej budowie zajezdni na nowym adresie mają być w przeciwieństwie do dawnego placu przy Jurowieckiej, lepiej obsługiwane przez spółkę komunikacyjną KZK.
Autobusy międzymiastowe oraz linie regionalne.
Od 1992 oraz od 2005 roku Komunalny Zakład Komunikacyjny dysponował także autobusami międzymiastowymi przeznaczonymi do transportu osób z Białegostoku do jego dalszych okolic, takimi jak: Jelcz T120, Mercedes-Benz O100 oraz Autosan H9 oraz stworzył komercyjną linię regionalną o nazwie „S”, której trasa prowadzi do Supraśla oraz „B” o trasie prowadzącej do Borsukówki. Podział autobusów na linie był następujący: do Borsukówki kursowały jedynie pojazdy międzymiastowe (Autosan i Mercedes), czasami pojawiał się też MAN NL202 (nr. boczny 118), natomiast pozostała grupa autobusów miejskich (najczęstsze modele: Jelcz T120, Jelcz PR110M, Jelcz 120M, MAN NL202) dojeżdżały do Supraśla. W styczniu roku 2010, przed przyjazdem nowych modeli typu Solaris Urbino nastąpiła likwidacja tych linii oraz autobusów międzymiastowych zastępując to wszystko pojazdami eksploatowanymi przez PKS Białystok. Informacja na temat usunięcia linii „S” doprowadziła mieszkańców Supraśla do protestu przeciwko burmistrzowi odnośnie do przywrócenia do ruchu autobusów miejskich kursujących do tego miasta.
W roku 2010 trasa do Borsukówki została wznowiona po uruchomieniu linii podmiejskiej „106”, a także do Supraśla za pomocą linii „111” uruchomionej w marcu 2012 r., która została zlikwidowana 1 stycznia 2016 r. Wszystkie wymienione linie są obsługiwane przez autobusy miejskie operatora KZK.
Linie nocne.
W sierpniu 2013 roku powstała nowa linia nocna 100N o identycznej trasie co 100, która jako pierwsza jest obsługiwana przez pojazdy tego przedsiębiorstwa, jednak po pewnym czasie została ona zlikwidowana wraz z pozostałymi (3N, 5N, 21N), zastępując je sześcioma liniami oznaczonymi N1-N6. Obecnie KZK nie obsługuje żadnej linii nocnej.
Tabor spółki.
Od początku istnienia spółki komunikacyjnej aż do roku 2010 główną flotę stanowiły pojazdy marki Jelcz PR110M w liczbie 76 sztuk. Oprócz nich w 1992 roku w celu jej poprawy sprowadzono także z Zachodniej Europy kilka autobusów średnio podłogowych marki Heuliez, których ostatnie sztuki zostały zezłomowane do roku 2001. Od 1992 roku pojazdy typu Jelcz corocznie wzbogacały tabor aż do 1999 r. od modelu 120M do 120MM/2. W 2000 r. do spółki przyjechały pierwsze fabrycznie nowe niskopodłogowe autobusy marki MAN o modelu NG312 w liczbie 5 sztuk, które do 2004 roku były jedynymi pojazdami przegubowymi. Po rozpoczęciu ich eksploatacji poruszały się po Białymstoku na liniach 9, 18 i 103. Od 2010 roku Białostocka Komunikacja Miejska nakazała obsługę autobusów dwuczłonowych także na linii 1, ze względu na wydłużenie większości kursów do Grabówki, natomiast linię 18 zaczęto wykorzystywać do przewozu pasażerów jedynie przez pojazdy 12-metrowe aż do roku 2020. Od tej daty powrócono do obsługi pojazdów przegubowych na tej linii, zaś do linii 7 również dołączyły pojazdy dwuczłonowe. Każda linia zawierająca autobusy przegubowe obsługuje je przez KZK tylko w dni powszednie. Jedynie w linii 9 tego typu pojazdy poruszają się wyłącznie w każdy dzień tygodnia.
Po czteroletniej eksploatacji pojazdów dwuczłonowych 2 niskopodłogowe autobusy typu Solaris Urbino 12 drugiej generacji również „powitały” tabor KZK jako pierwsze pojazdy tej marki. W roku 2005 flota przedsiębiorstwa została nieznacznie poprawiona po przyjeździe używanych autobusów typu MAN NL202 (2 szt.), MAN NG272 (usuniętym w 2009 r. w wyniku pożaru układu napędowego), fabrycznie nowym, niskowejściowym pojazdem MAN Lion’s City T (wycofany w roku 2019), sprowadzonymi w 2006 i 2007 roku 9 autobusów tej marki w wersji niskopodłogowej (MAN Lion’s City) oraz międzymiastowe modele pojazdów marki Autosan i Mercedes-Benz, wykorzystywane jedynie do przewozu pasażerów z Białegostoku do Borsukówki (na linii B). Później spółka komunikacyjna wzbogaciła swój tabor poprzez przyjazd 37 autobusów marki Solaris (31 jednoczłonowych i 6 przegubowych) produkowanych i sprowadzonych w latach 2010–2012. Eksploatacja tych pojazdów sprawiła, iż trzon taboru uległ zmianie (z Jelcza PR110M na Solarisa Urbino 12). Kolejnym atutem eksploatacji modeli Solaris jest wzrost pojazdów niskopodłogowych, koniec użytkowania wszystkich, nieco starszych modeli pojazdów typu Jelcz PR110M (z wyjątkiem 047), Jelcz 120M, Jelcz 120MM/1, Jelcz M121M, Autosan H9, Mercedes-Benz O100 oraz MAN NL202, co pozytywnie wpłynęło na modernizację całej floty. Oprócz tego KZK porównując do pozostałych operatorów jest pierwszym białostockim przewoźnikiem, w którym wszystkie autobusy mają oznaczenie BKM. W chwili obecnej jedyne pojazdy marki Jelcz, które istnieją w firmie komunikacyjnej mają model PR110M (1 szt) od 2012 roku nieeksploatowany liniowo z racji częstych awarii. Kilka autobusów wycofanych przez przedsiębiorstwo pozyskał Klub Miłośników Komunikacji Miejskiej. Były to modele: Jelcz PR110M (nr boczny 050), Jelcz 120M (nr boczny 072) oraz Jelcz 120MM/1 (nr boczny 081). W maju roku 2015 przedsiębiorstwo KZK ogłosiło przetarg na dostawę 3 fabrycznie nowych autobusów marki Solaris w wersji przegubowej, której dostawa nastąpiła pod koniec października. Jest to pierwsze w historii firmy ogłoszenie, w której fundusze na zakup tych pojazdów pochodzą z budżetu tej spółki, gdyż pozostałe pojazdy posiadane przez KZK są zakupione z miejskich finansów. Zaraz po dołączeniu tego typu pojazdów kilka autobusów marki MAN NG312 mają zostać wycofane z eksploatacji. Pod koniec września 2018 roku tabor KZK się wzbogacił o przyjazd na zajezdnię 2 fabrycznie nowych, niskopodłogowych autobusów jednoczłonowych marki Volvo, które jako jedyne w tej spółce są pierwszymi autobusami tej marki w mieście oraz charakteryzują się napędem hybrydowym zastępując nimi kilka egzemplarzy produkowanych w 1999 roku pojazdów z wyższą podłogą typu Jelcz 120MM/2, a zaraz po nich przyjechały też na zajezdnię 3 nowe autobusy jednoczłonowe niskoemisyjne typu Mercedes-Benz. Autobusy hybrydowe (2 szt.) oraz spalinowe (3 szt.) pochodzą z funduszy miasta, gdzie podpisano przetarg na ich dostawę w lutym i marcu tego samego roku. Nowe autobusy Volvo, które w kompletnej ilości dotarły do Białegostoku na zajezdnię KZK, rozpoczęły eksploatację miejską na początku października 2018 roku, zaś z kolei pojazdy Mercedes-Benz - od końca tego miesiąca. W maju 2019 roku w celu wzbogacenia floty KZK dotarły do zajezdni przewoźnika kolejne 2 pojazdy marki Volvo z napędem hybrydowym oznaczone numerami 236-237 o stanie nowym. Pod koniec września 2019 roku grono pojazdów w zajezdni KZK powiększyło się o dotarcie nowych autobusów typu Solaris Urbino 12 w liczbie 2 egzemplarzy oraz Solaris Urbino 18 w liczbie 7, które każde z nich posiadają IV generację z faceliftingiem oraz napęd typu diesel. Obecność tych modeli musiała oznaczać wymianę taboru na bardziej nowoczesny poprzez wycofywanie wszystkich pojazdów przegubowych marki MAN o numerach 109-113 oraz kilku pozostałych Jelczy 120MM/2 produkowanych w latach 1999 i 2000. Autobusy marki Solaris w ilości 9 sztuk zostały zakupione z budżetu miejskiego oraz oznaczone numerami bocznymi 238 i 239 do pojazdów 12-metrowych oraz 256-262 do 18-metrowych, a rok później na zajezdni spółki pojawiły się kolejne 2 sztuki autobusów hybrydowych marki Volvo (240-241) i 2 modele Solaris Urbino 18 (263-264). Tego samego roku (2020) para autobusów Solaris II generacji wraz z pojazdem niskowejściowym typu MAN Lion's City T zostały wycofane z zajezdni KZK, ale sprzedane dla innych przedsiębiorstw. W kwietniu roku 2022 ogłoszono przetarg na dostawę pierwszych w mieście 20 autobusów elektrycznych. Jego obecnym zwycięzcą jest pochodzące z Chin przedsiębiorstwo Yutong, gdzie 6 modeli tej marki ma zostać wysłanych do KZK, zaś pozostałe 14 do dwóch innych operatorów (KPK oraz KPKM). Dostawa nowych 20 autobusów nastąpi jesienią roku 2023 .
Każdy z autobusów miejskich KZK jest oznaczony numerami bocznymi w zakresie 001-199. Autobusy marki Solaris, Mercedes-Benz oraz Volvo z dostaw unijnych, wyprodukowane od roku 2010, mają oznaczenia w zakresie 200-299 (jednoczłonowe – 200-249, zaś przegubowe – 250-299).
Linie.
Obecnie KZK Białystok obsługuje 15 linii autobusowych, w tym 6 podmiejskich oraz jedną cmentarną . Dodatkowo przez kilka miesięcy obsługiwano linię 15BIS na trasie: Dojlidy Górne- Halicka, której kursy przejęła wydłużona linia 15.
Linie zwykłe.
Komórki poniżej tabeli o kolorze szarym przedstawiają linie podmiejskie. Obsługujące je pojazdy w Białymstoku dojeżdżają także do miejscowości położonych blisko miasta (do 15 km).
Linie cmentarne.
Są to dodatkowe linie. Autobusy tych linii kursują tylko w okresie święta zmarłych (1 listopada)

</doc>
<doc id="1056321" url="https://pl.wikipedia.org/wiki?curid=1056321" title="Margaret (singel)">
Margaret (singel)

Margaret – dziesiąty singel polskiego zespołu rockowego Myslovitz (drugi z "Z rozmyślań przy śniadaniu") wydany w październiku 1997.

</doc>
<doc id="1056322" url="https://pl.wikipedia.org/wiki?curid=1056322" title="Jezioro Graniczne (Pojezierze Lubuskie)">
Jezioro Graniczne (Pojezierze Lubuskie)

Jezioro Graniczne – jezioro okresowo odpływowe typu linowo-szczupakowego w pobliżu miejscowości Lubogoszcz na Pojezierzu Lubuskim w powiecie krośnieńskim, w gminie Maszewo. Płytki, silnie zeutrofizowany zbiornik wodny.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Graniczne". W różnych publikacjach i na mapach topograficznych jezioro to występuje pod nazwą "Granica".
Powierzchnia zwierciadła wody według różnych źródeł wynosi od 45,0 ha do 46,2 ha.
Zwierciadło wody położone jest na wysokości 52,3 m n.p.m. lub 53,2 m n.p.m. Średnia głębokość jeziora wynosi 1,2 m, natomiast głębokość maksymalna 2,4 m lub 2,5 m.
Na jeziorze gospodaruje Polski Związek Wędkarski Okręg w Zielonej Górze.

</doc>
<doc id="1056323" url="https://pl.wikipedia.org/wiki?curid=1056323" title="To nie był film">
To nie był film

To nie był film – jedenasty singel polskiej grupy rockowej Myslovitz (trzeci z albumu "Z rozmyślań przy śniadaniu"), wydany w październiku 1998. Utwór wykorzystano w ścieżce dźwiękowej filmu Młode wilki 1/2.
Nagrań dokonano w studiu Radia Gdańsk w maju 1997.
Do utworu nakręcono teledysk, w reżyserii Wojciecha Smarzowskiego. W 1998 wideoklip otrzymał „Fryderyka” w kategorii teledysk roku.
Kontrowersje.
Utwór wzbudził wiele kontrowersji ze względu na tekst Przemysława Myszora. Treść tekstu piosenki stanowią wyznania młodocianego zabójcy, który chłodno opisuje zbrodnię, którą popełnił, utrzymując, że inspirował się obejrzanymi filmami. W swych planach nie uwzględnia konsekwencji swego czynu, pragnie wyłącznie porównać się z bohaterami filmowymi. Tekst utworu został odebrany niejednoznacznie: wiele stacji radiowych nie umieściło utworu na swoich playlistach, krytycy twierdzili, że zarówno tematyka, jak i treść utworu jest zbyt drastyczna.

</doc>
<doc id="1056326" url="https://pl.wikipedia.org/wiki?curid=1056326" title="Zwykły dzień">
Zwykły dzień

Zwykły dzień – dwunasty singel w dorobku zespołu Myslovitz (czwarty i ostatni z płyty "Z rozmyślań przy śniadaniu"), wydany w maju 1998.

</doc>
<doc id="1056330" url="https://pl.wikipedia.org/wiki?curid=1056330" title="Port lotniczy Stavanger">
Port lotniczy Stavanger

Port lotniczy Stavanger (IATA: SVG, ICAO: ENZV) – międzynarodowy port lotniczy obsługujący Stavanger, miasto i gminę w okręgu Rogaland, w Norwegii. Lotnisko znajduje się 11 km na południowy zachód od Stavanger, w gminie Sola. Jest to trzeci co do wielkości port lotniczy w Norwegii. Ponadto jest wykorzystywany przez Norweskie Siły Powietrzne obsługując helikoptery poszukiwawczo-ratownicze Westland Sea King z Bazy lotniczej Sola.
W pobliżu lotniska znajduje się muzeum lotnictwa, Flyhistorisk Museum.

</doc>
<doc id="1056337" url="https://pl.wikipedia.org/wiki?curid=1056337" title="My (singel)">
My (singel)

My – czternasty singel polskiego zespołu rockowego Myslovitz (drugi z albumu "Miłość w czasach popkultury"), wydany w styczniu 2000 roku.

</doc>
<doc id="1056339" url="https://pl.wikipedia.org/wiki?curid=1056339" title="Cicely Tyson">
Cicely Tyson

Cicely Tyson (ur. 19 grudnia 1924 w Nowym Jorku, zm. 28 stycznia 2021) – amerykańska aktorka filmowa, telewizyjna i teatralna. W przebiegu kariery trwającej ponad siedem dekad stała się znana ze swoich ról silnych Afroamerykanek. Za swoją pracę na przestrzeni lat otrzymała honorowego Oscara (2018) oraz nagrodę Peabody (2020).
Szeroką rozpoznawalność i uznanie krytyków przyniósł jej występ w filmie "Sounder" z 1972, za rolę tę została m.in. nominowana do Oscara i Złotego Globu w kategorii najlepszej roli pierwszoplanowej. Trzykrotna zdobywczyni nagrody Emmy, dwie nagrody otrzymała za film telewizyjny "The Autobiography of Miss Jane Pittman" z 1974 a kolejną w 1994. Była do niej 14-krotnie nominowana w tym pięć razy za rolę gościnną w serialu "Sposób na morderstwo" (2015, 2017-20). Wystąpiła m.in. w nagradzanym i głośnym miniserialu "Korzenie" z 1977 oraz cieszących się podobnym uznaniem filmach "Smażone zielone pomidory" z 1991 oraz "Służące" z 2011.
Występowała na scenach teatralnych, laureatka m.in. nagrody Tony (2013). Odznaczona Medalem Wolności, który jest najwyższym uznaniem cywilnym w Stanach Zjednoczonych.
Jej drugim mężem był Miles Davis.

</doc>
<doc id="1056340" url="https://pl.wikipedia.org/wiki?curid=1056340" title="Alaska Airlines">
Alaska Airlines

Alaska Airlines – amerykańskie linie lotnicze z siedzibą w Seattle. 
W 2018 obsługiwały połączenia w Stanach Zjednoczonych, Meksyku, Kanadzie i Kostaryce. Jej głównymi hubami są port lotniczy Seattle-Tacoma i Anchorage.
Agencja ratingowa Skytrax przyznała liniom trzy gwiazdki.
Flota.
W listopadzie 2022 r. flota Alaska Airlines liczyła 328 samolotów o średnim wieku 9,2 roku.

</doc>
<doc id="1056342" url="https://pl.wikipedia.org/wiki?curid=1056342" title="Księstwo halicko-włodzimierskie">
Księstwo halicko-włodzimierskie



</doc>
<doc id="1056343" url="https://pl.wikipedia.org/wiki?curid=1056343" title="Cyryn (Białoruś)">
Cyryn (Białoruś)

Cyryn (biał. "Цырын") – wieś na Białorusi w rejonie korelickim obwodu grodzieńskiego, dawne miasteczko położone nad rzeką Serwecz na trasie Tuhanowicze–Worończa.
Znajduje się tu parafialna cerkiew prawosławna pw. św. Michała Archanioła, zbudowana w 1991 r. na miejscu poprzedniej (noszącej wezwanie Przemienienia Pańskiego), spalonej w czasie II wojny światowej.
Historia.
Miasto królewskie położone było w końcu XVIII wieku w powiecie nowogródzkim województwa nowogródzkiego.
Pierwsze wzmianki w XVI wieku. Dawne starostwo Niesiołowskich z Worończy w centralnej części województwa nowogródzkiego, siedziba parafii prawosławnej, szkółka gminna i siedziba gminy. Wojewoda Niesiołowski słynął z okrucieństwa wobec poddanych i przypuszcza się, że to on stał się pierwowzorem ducha "Złego Pana" ("II cz. Dziadów" Adama Mickiewicza). W 1792 r. król Stanisław August Poniatowski zatwierdził prawa wolnego miasta Cyryna i nadał mu herb. W końcu XIX wieku miejscowości liczyła 700 mieszkańców. W Cyrynie 1 sierpnia 1821 r. Adam Mickiewicz wraz z Marylą Puttkamerową trzymali do chrztu dziecko — Franciszka Sakowicza, a sam ksiądz był znajomym Mickiewicza od lat najmłodszych.
W latach 1921–1939 miejscowość wchodziła w skład II Rzeczypospolitej, będąc centrum administracyjnym gminy Cyryn w powiecie nowogródzkim województwa nowogródzkiego. W wyniku napaści ZSRR na Polskę w 1939 włączona została do Białoruskiej SRR. Od 1991 w składzie niepodległej Białorusi.
Miejscowość stanowi ośrodek niewielkiego przemysłu chemiczno-naftowego.

</doc>
<doc id="1056345" url="https://pl.wikipedia.org/wiki?curid=1056345" title="Szonży">
Szonży

Szonży (kaz. "Шонжы", ros. "Czundża", "Чунджа") – wieś w Kazachstanie; w obwodzie ałmackim; 18 700 mieszkańców (2006). Przemysł spożywczy.

</doc>
<doc id="1056346" url="https://pl.wikipedia.org/wiki?curid=1056346" title="Dorota Zięciowska">
Dorota Zięciowska

Dorota Zięciowska (ur. 23 października 1960) – polska aktorka. 
Biografia.
Ukończyła VII Liceum Ogólnokształcące im. Zofii Nałkowskiej w Krakowie. Absolwentka Państwowej Wyższej Szkoły Teatralnej im. Ludwika Solskiego w Krakowie, a także londyńskiego London Academy of Music and Dramatic Art. 
W latach 80. i 90. przebywała za granicą gdzie występowała w teatrze emigracyjnym. Grała również w angielskim serialu "Crossroads" (pod pseudonimem Dorota Zienska) i wystąpiła w kilku epizodach m.in. w "Supermanie IV". Po powrocie do kraju zaczęła występować w polskich serialach. 
W 2004 roku dostała rolę Wróżki Chrzestnej w polskiej wersji filmu "Shrek 2", w którym wykonała dwie piosenki, m.in. nową wersję piosenki "Holding Out for a Hero" Bonnie Tyler. Przez kilka lat wykładała również Piosenkę Aktorską w krakowskiej PWST. W 2013 roku zagrała w spektaklu "Hiszpańska Mucha" w warszawskim Teatrze Kamienica. 

</doc>
<doc id="1056348" url="https://pl.wikipedia.org/wiki?curid=1056348" title="Marąg">
Marąg

Marąg (pot. Morąg, niem. "Mahrung See") – jezioro położone na Pojezierzu Mazurskim, około 10 kilometrów na południowy wschód od miasta Morąg w województwie warmińsko-mazurskim, w powiecie ostródzkim, w gminie Łukta. 
Nad jeziorem położone są miejscowości Swojki, Gubity i Kozia Góra. 
W źródłach historycznych jezioro występuje pod nazwami "Mahrung See" (1926), "Marung" (1595), "Morungenn" (1573), "Marang" (1378), "Maring" (1364).
Na jeziorze znajduje się Wyspa Lipowa o pow. 5 ha, która w 1968 r. uzyskała status rezerwatu krajobrazowego i faunistycznego. Na południu z jeziora wypływa rzeka Morąg, dopływ Pasłęki.
W litoralu jeziora występują oczerety z przewagą trzciny i sitowiem, w roślinności elodeidowej dominuje moczarka i wywłócznik. W 1997 r. odnotowano występowanie takich ryb jak: szczupak, leszcz, sandacz, płoć i okoń.
W 1981 wody jeziora zaklasyfikowano do pozaklasowych głównie ze względu na złe parametry głębszych warstw. W 2003 r. stwierdzono, że stan wód uległ poprawie. Zaklasyfikowano je do II klasy czystości. Na stan wód jeziora przede wszystkim mają wpływ zanieczyszczenia spływające z obszaru zlewni rolniczej.

</doc>
<doc id="1056351" url="https://pl.wikipedia.org/wiki?curid=1056351" title="Makinsk">
Makinsk

Makinsk (kaz. i ros.: Макинск) – miasto w północnym Kazachstanie, w obwodzie akmolskim, siedziba administracyjna rejonu Bułandy. W 2019 roku liczyło ok. 18 tys. mieszkańców. Ośrodek przemysłu metalowego.
Miejscowość została założona pod koniec lat 20. XX wieku, a prawa miejskie otrzymała w 1945 roku.

</doc>
<doc id="1056352" url="https://pl.wikipedia.org/wiki?curid=1056352" title="Jennifer Saunders">
Jennifer Saunders

Jennifer Jane Saunders (ur. 6 lipca 1958 w Sleaford, Anglia, Wielka Brytania) – brytyjska aktorka i autorka scenariuszy, które tworzy w duecie z Dawn French.
Kariera.
Rozpoczęła karierę aktorską w latach 80., po ukończeniu London's Central School of Speech and Drama. Została zauważona gdy zaczęła występować w The Comic Strip. Razem ze swoją zawodową partnerką Dawn French rozpoczęły pisanie scenariuszy do show pod roboczym tytułem "French and Saunders", którym zdobyły światowe uznanie. Razem też stworzyły scenariusz do serialu Absolutnie fantastyczne, w którym Jennifer Saunders odgrywa jedną z głównych ról występując jako Edina Monsoon (w duecie z Joanną Lumley).
Równocześnie grała w innych realizacjach filmowych. Gościnnie wystąpiła w amerykańskich serialach "Roseanne" i "Przyjaciele", otrzymała amerykańską nagrodę People's Choice Award za użyczenie głosu Wróżce Chrzestnej w filmie "Shrek 2". Napisała scenariusz i wystąpiła w filmach "Jam &amp; Jerusalem" i "The Life And Times of Vivienne Vyle".
Mężem Jennifer jest brytyjski aktor, komik, reżyser i muzyk Adrian Edmondson. Para ma troje dzieci.

</doc>
<doc id="1056353" url="https://pl.wikipedia.org/wiki?curid=1056353" title="Wiadomości Polskie, Polityczne i Literackie">
Wiadomości Polskie, Polityczne i Literackie

Wiadomości Polskie, Polityczne i Literackie – polski emigracyjny tygodnik społeczno-kulturalny wydawany w latach 1940–1944 w Paryżu i Londynie, będący kontynuacją międzywojennych „Wiadomości Literackich”.
Założycielem i redaktorem naczelnym pisma był Mieczysław Grydzewski, lecz ze względów politycznych formalnie funkcję tę pełnił Zygmunt Nowakowski.
Wydawane było od marca 1940 w Paryżu, od lipca 1940 do lutego 1944 w Londynie.
Wiadomości Polskie udostępniały swe łamy zadeklarowanym przeciwnikom polityki zbliżenia z ZSRR, forsowanej przez obóz Władysława Sikorskiego. Początkowo pisywali tu skamandryci, później m.in. Stanisław Stroński, Maria Danilewicz, Stanisław Cat Mackiewicz i Ignacy Matuszewski. W lutym 1944 jego działalność została zawieszona, gdyż władze brytyjskie uznały, że godzi ono w sojusz z ZSRR.
Po zawieszeniu tygodnika w Wielkiej Brytanii fakt ten wykorzystała propaganda III Rzeszy i na przełomie 1944/1945 przez kilka miesięcy pismo pod takim samym tytułem „wznowiono” w Niemczech. Zaczęto je drukować i rozprowadzać w sprzedaży kioskowej na terenie całej Rzeszy.
W 1946 roku jego tradycję kontynuował tygodnik „Wiadomości”.

</doc>
<doc id="1056354" url="https://pl.wikipedia.org/wiki?curid=1056354" title="Elektrownia wiatrowa w Łowiczu">
Elektrownia wiatrowa w Łowiczu

Elektrownia wiatrowa w Łowiczu – elektrownia wiatrowa mieszcząca się w miejscowości Niedźwiada niedaleko Łowicza. 
Umiejscowiona jest w bezpośredniej bliskości strefy NATURA 2000, przy drodze krajowej numer 92. Elektrownia działa od marca 2007. Jej moc to 500 kW. Planowana jest rozbudowa o kolejną turbinę wiatrową. Docelowo ma tam powstać zespół trzech turbin wiatrowych o łącznej mocy 1100 kW. Z obserwacji nasilenia wiatru w powiecie łowickim wynika, że średnia prędkość wiatru w okolicy Niedźwiady wynosi od 3,2 m/s do 5 m/s.

</doc>
<doc id="1056358" url="https://pl.wikipedia.org/wiki?curid=1056358" title="Ötegen batyr">
Ötegen batyr

Ötegen batyr (kaz. Өтеген батыр; ros. Отеген батыра, "Otiegien batyra"; do 2000 roku "Eniergieticzeskij") – wieś w południowo-wschodnim Kazachstanie, w obwodzie ałmackim, siedziba administracyjna rejonu Yle. W 2009 roku liczyła ok. 20 tys. mieszkańców.

</doc>
<doc id="1056359" url="https://pl.wikipedia.org/wiki?curid=1056359" title="Dusisiren jordani">
Dusisiren jordani

Dusisiren jordani – wymarły ssak morski, przedstawiciel rzędu brzegowców. Żył 12-10 milionów lat temu (miocen) w Oceanie Spokojnym. Został opisany naukowo przez R. Kellogga w 1925. Osobnik, którego szczątki znaleziono, mierzył 4,3 m długości.

</doc>
<doc id="1056361" url="https://pl.wikipedia.org/wiki?curid=1056361" title="French Open 2006 (gra pojedyncza kobiet)">
French Open 2006 (gra pojedyncza kobiet)



</doc>
<doc id="1056363" url="https://pl.wikipedia.org/wiki?curid=1056363" title="Jacob Hellner">
Jacob Hellner

Jacob Hellner (ur. 1961) – szwedzki producent muzyczny współpracujący z takimi zespołami jak Rammstein i Clawfinger. Tworzył również z grupą Enter the Hunt. Obecnie wraz z Carlem-Michaelem Herlöfssonem pracuje nad albumami zespołu Bomkrash.

</doc>
<doc id="1056367" url="https://pl.wikipedia.org/wiki?curid=1056367" title="Manggystau">
Manggystau

 
Manggystau (kaz. Маңғыстау; ros. Мангистау, "Mangistau") – wieś w południowo-zachodnim Kazachstanie, w obwodzie mangystauskim, siedziba administracyjna rejonu Munajły. W 2019 roku liczyła ponad 31 tys. mieszkańców.

</doc>
<doc id="1056370" url="https://pl.wikipedia.org/wiki?curid=1056370" title="Wiadomości Polskie Polityczne i Literackie">
Wiadomości Polskie Polityczne i Literackie



</doc>
<doc id="1056375" url="https://pl.wikipedia.org/wiki?curid=1056375" title="Bradacice">
Bradacice



</doc>
<doc id="1056377" url="https://pl.wikipedia.org/wiki?curid=1056377" title="Wojciech Żółtowski (reżyser)">
Wojciech Żółtowski (reżyser)

Wojciech Żółtowski (ur. 24 sierpnia 1947 w Łodzi) – polski reżyser filmowy i telewizyjny.
Absolwent Uniwersytetu Łódzkiego na kierunku ekonomia. Od 1966 pracownik Wytwórni Filmów Oświatowych w Łodzi.
Filmografia.
Jako II reżyser:
Reżyseria i scenariusz:

</doc>
<doc id="1056380" url="https://pl.wikipedia.org/wiki?curid=1056380" title="Frankfurt (Oder) (stacja kolejowa)">
Frankfurt (Oder) (stacja kolejowa)

Frankfurt (Oder) – stacja kolejowa we Frankfurcie nad Odrą, w Brandenburgii w Niemczech. Jest końcową stacją linii kolejowej Warszawa Zachodnia – Frankfurt nad Odrą.

</doc>
<doc id="1056382" url="https://pl.wikipedia.org/wiki?curid=1056382" title="Akköl">
Akköl

Akköl (kaz.: Ақкөл; ros.: Акколь, "Akkol") – miasto w północnym Kazachstanie, w obwodzie akmolskim, siedziba administracyjna rejonu Akköl. Położone w 203 km od stolicy obwodu – miasta Kokczetawa. Na początku 2021 roku liczyło 13 922 mieszkańców.

</doc>
<doc id="1056384" url="https://pl.wikipedia.org/wiki?curid=1056384" title="Tasböget">
Tasböget

 
Tasböget (ros. "Tasbugiet") - osiedle typu miejskiego w Kazachstanie; w obwodzie kyzyłordyńskim; 16 700 mieszkańców (2006). Rozwinął się tu przemysł spożywczy.

</doc>
<doc id="1056385" url="https://pl.wikipedia.org/wiki?curid=1056385" title="Gea">
Gea



</doc>
<doc id="1056388" url="https://pl.wikipedia.org/wiki?curid=1056388" title="Rynek efektywny">
Rynek efektywny



</doc>
<doc id="1056389" url="https://pl.wikipedia.org/wiki?curid=1056389" title="Wawrzyniec Puttkamer">
Wawrzyniec Puttkamer

Hrabia Wawrzyniec Puttkamer, właściwie Wawrzyniec Stanisław Jan Puttkamer z Wersowiczów Siekierka herbu Bradacice (ur. 1794, zm. 1850) – marszałek szlachty powiatu lidzkiego (od 20 września 1847 do 15 czerwca 1849), mąż Maryli Wereszczakówny (od lutego 1821), ewangelik reformowany.
Wawrzyniec Puttkamer pochodził z prusko-pomorskiego rodu Puttkamerów, którego jedna gałąź przeniosła się w XVII wieku na Nowogródczyznę. W 1821 posiadał majątki Bolcieniki i Brasele z 200 chłopami. W czerwcu 1833 roku Puttkamerowie, Maryla z mężem Wawrzyńcem, byli tymczasowo aresztowani za pomoc dla emisariusza Marcelego Szymańskiego.
Trzykrotnie wybierany na funkcję prezesa synodu ewangelicko-reformowanego Jednoty Litewskiej – najwyższego stanowiska w kościele: 1821, 1822, 1829. Funkcję tę później pełnił jego syn, Stanisław (1828-1904)
Pochowany został w kaplicy cmentarnej na byłym cmentarzu ewangelickim w Wilnie na Górze Bouffałowej na Pohulance (cmentarz zlikwidowany w latach 60. XX wieku, kaplica obok Urzędu Stanu Cywilnego).

</doc>
<doc id="1056391" url="https://pl.wikipedia.org/wiki?curid=1056391" title="Kargały">
Kargały

Kargały (kaz. Қарғалы, do 2007 roku Fabricznyj, kaz. Фабричний) – wieś w Kazachstanie; w obwodzie ałmaackim; 16 600 mieszkańców (2006). Przemysł spożywczy.

</doc>
<doc id="1056396" url="https://pl.wikipedia.org/wiki?curid=1056396" title="Töle Bi">
Töle Bi

Töle Bi – wieś w Kazachstanie; w obwodzie żambylskim; 16 200 mieszkańców (2006). Przemysł spożywczy.

</doc>
<doc id="1056398" url="https://pl.wikipedia.org/wiki?curid=1056398" title="Tobył">
Tobył

Tobył (; ) – miasto w Kazachstanie; w obwodzie kustanajskim; położone nad rzeką Toboł. Na początku 2021 roku liczyło 24 694 mieszkańców. 
Nazwa.
Od 2 stycznia 2020 roku miejscowość Zatoboł (; , "Zatobolsk") została przemianowana na Tobył i nadano jej status miasta.

</doc>
<doc id="1056403" url="https://pl.wikipedia.org/wiki?curid=1056403" title="Karabułak (Kazachstan)">
Karabułak (Kazachstan)

Karabułak (kaz. Қарабулақ, hist. "Wysokogorka") – osiedle typu miejskiego w Kazachstanie; w obwodzie żetysuskim; 12 418 mieszkańców (2021). Centrum rejonu Jeskeldy (kaz. Ескелді ауданы). Przemysł spożywczy.

</doc>
<doc id="1056404" url="https://pl.wikipedia.org/wiki?curid=1056404" title="Terytoria zależne na świecie">
Terytoria zależne na świecie



</doc>
<doc id="1056409" url="https://pl.wikipedia.org/wiki?curid=1056409" title="Muzeum Tatry">
Muzeum Tatry

Muzeum Tatry (Muzeum Techniki Tatra, Technické muzeum Tatra) formalnie jest jedną z wystaw Muzeum Regionalnego w mieście Kopřivnice (Koprzywnice) w Czechach (obok Willi Szustali, Muzeum Wójtostwa oraz Muzeum Emila i Dany Zatopków). Jednak ogromne bogactwo i atrakcyjność ekspozycji sprawiają, że wystawa ta jest dominującym elementem muzeum, które właśnie z nią najczęściej jest utożsamiane.
Samo Muzeum Regionalne powstało w roku 1997 w miejscu wcześniejszego "Muzeum Techniki Tatra". Jest stowarzyszeniem o charakterze non-profit, zostało założone przez dwóch wspólników - spółkę akcyjną Tatra i przez miasto Kopřivnice.
Charakter muzeum.
Zwiedzający nie mają obowiązku wynajmowania przewodnika, a zwiedzanie ma swobodny charakter. W muzeum można też obejrzeć materiały filmowe (monitory obsługiwane przez zwiedzających), odpocząć na ławce. Istnieje możliwość wykonywania zdjęć. Muzeum nosi pewne cechy skansenu (stojący poza budynkiem pociąg Slovenská strela).
Historia.
W 1947 z pomocą władz miasta, pozyskano budynek dla potrzeb powstającego muzeum. Pierwsze eksponaty to prywatne zbiory Emila Hanzelka. Z czasem muzeum rozrastało się - w 1967 r. dobudowano nowy, jasny pawilon wystawowy; muzeum oddano pod zarząd ówczesnych Zakładów Państwowych Tatra. W 1997 r. nastąpiło uroczyste otwarcie nowego Muzeum Techniki; wkrótce powstał nowy podmiot prawny o nazwie Muzeum Regionalne w Koprzywnicy.

</doc>
<doc id="1056410" url="https://pl.wikipedia.org/wiki?curid=1056410" title="Passerowanie">
Passerowanie

Passerowanie – (z fr. "passer") smażenie poszczególnych produktów z tłuszczem w temperaturze 120 stopni Celsjusza w celu ekstrakcji aromatycznych i barwiących substancji.

</doc>
<doc id="1056411" url="https://pl.wikipedia.org/wiki?curid=1056411" title="Terytoria zależne Nowej Zelandii">
Terytoria zależne Nowej Zelandii

Nowa Zelandia jest jednym z ośmiu państw świata posiadających terytoria zależne. Terytoria te położone są w Oceanii (3 terytoria) i na Antarktydzie (1 terytorium).
Nowa Zelandia i jej terytoria stowarzyszone i zależne stanowią łącznie „New Zealand Realm”, czyli Królestwo Nowej Zelandii, na obszarze którego monarcha brytyjski (obecnie Karol III) jest głową państwa w ramach unii personalnej łączącej Nową Zelandię z Wielką Brytanią i pozostałymi państwami Commonwealth Realm.
Nowa Zelandia, która do 1907 sama była terytorium zależnym Wielkiej Brytanii, wszystkie swoje obecne terytoria uzyskała od byłej metropolii:
Poza dawnymi terytoriami brytyjskimi Nowa Zelandia posiadała dwa terytoria mandatowe, byłe posiadłości niemieckie, przekazane jej w 1920 przez Ligę Narodów:

</doc>
<doc id="1056414" url="https://pl.wikipedia.org/wiki?curid=1056414" title="Jan Serce">
Jan Serce

Jan Serce – polski, obyczajowy serial telewizyjny z 1981 w reżyserii Radosława Piwowarskiego z Kazimierzem Kaczorem w roli głównej.
Fabuła.
Serial opowiada o sercowych perypetiach kanalarza z warszawskiej Woli, od dzieciństwa mieszkającego przy ul. Okopowej, tytułowego bohatera. Serial utrzymany jest w konwencji melodramatu, którą tworzy m.in. obsada aktorska i muzyka Seweryna Krajewskiego. Tytułowego bohatera zagrał Kazimierz Kaczor.
Jan Serce to wrażliwy idealista, człowiek szlachetny i dobroduszny. Pomimo skończonych 40 lat w dalszym ciągu poszukuje swojej drugiej połówki, mieszkając wraz z matką, samotną wdową. Szukając odpowiedniej partnerki, decyduje się na małżeństwo z rozsądku, wiąże z samotną matką, ulega wdziękom zafascynowanej nim nastolatki i zakochuje w żonie najlepszego przyjaciela. W międzyczasie odnajduje tę jedyną, z którą los łączy go dopiero po czasie.
Obsada.
W pozostałych rolach

</doc>
<doc id="1056415" url="https://pl.wikipedia.org/wiki?curid=1056415" title="Fang">
Fang

Osoby.
Osoby noszące chińskie nazwisko Fang:

</doc>
<doc id="1056417" url="https://pl.wikipedia.org/wiki?curid=1056417" title="Nastawnik">
Nastawnik

Nastawnik ("Starik") – we wspólnotach bezpopowców osoba, która prowadzi nabożeństwa i przewodniczy życiu religijnemu gminy wyznaniowej.
Charakterystyka.
Nastawnik wybierany jest spośród lokalnej społeczności parafialnej. Od kandydata na to stanowisko wymaga się nienagannej postawy moralnej, religijnej oraz umiejętności czytania tekstów w języku cerkiewnosłowiańskim.
Nastawnik przewodniczy nabożeństwom w molennie. W czasie nabożeństw niedzielnych i świątecznych jego rola sprowadza się do odmówienia modlitw na rozpoczęcie i zakończenie nabożeństwa i odczytania odpowiedniego ustępu z Ewangelii. Ponadto okadza on kadzielnicą ikony i wiernych w świątyni. 
Nastawnik w zastępstwie kapłana sprawuje dwa sakramenty, praktykowane przez bezpopowców: chrzest i spowiedź. Celebruje także uroczystość zawarcia małżeństwa i odprawia pogrzeby.

</doc>
<doc id="1056419" url="https://pl.wikipedia.org/wiki?curid=1056419" title="Mercedes O405NE">
Mercedes O405NE



</doc>
<doc id="1056425" url="https://pl.wikipedia.org/wiki?curid=1056425" title="Muzyka światowa">
Muzyka światowa



</doc>
<doc id="1056436" url="https://pl.wikipedia.org/wiki?curid=1056436" title="Üszarał">
Üszarał

Üszarał (kaz. "Үшарал", ros. "Ушарал") – miasto w Kazachstanie; w obwodzie ałmackim; nad rzeką Tentek; 17 tys. mieszkańców (2021). Przemysł spożywczy.

</doc>
<doc id="1056439" url="https://pl.wikipedia.org/wiki?curid=1056439" title="Oscylator (ujednoznacznienie)">
Oscylator (ujednoznacznienie)



</doc>
<doc id="1056441" url="https://pl.wikipedia.org/wiki?curid=1056441" title="Merke">
Merke

Merke (hist. "Komsomolskij") – wieś w Kazachstanie w obwodzie żambylskim; 15 800 mieszkańców (2006). Przemysł spożywczy.
We wsi znajduje się polski cmentarz, na którym spoczywają żołnierze oraz ludność cywile, którzy w 1942 roku rozpoczęli formowanie II Korpusu Polskiego gen. Władysława Andersa. Ewakuowani z ZSRR na mocy porozumienia Sikorski – Majski zmarli w drodze do Polski z wycieńczenia, głodu i chorób.

</doc>
<doc id="1056445" url="https://pl.wikipedia.org/wiki?curid=1056445" title="Język ntumu">
Język ntumu



</doc>
<doc id="1056452" url="https://pl.wikipedia.org/wiki?curid=1056452" title="Dinka">
Dinka



</doc>
<doc id="1056460" url="https://pl.wikipedia.org/wiki?curid=1056460" title="Herero">
Herero



</doc>
<doc id="1056462" url="https://pl.wikipedia.org/wiki?curid=1056462" title="Jean-Loup Chrétien">
Jean-Loup Chrétien

Jean-Loup Chrétien (ur. 20 sierpnia 1938 w La Rochelle) – francuski astronauta, generał brygady Francuskich Sił Powietrznych ("Armée de l’air"), uczestnik radziecko-francuskich misji kosmicznych Sojuz i misji NASA. Był pierwszym Francuzem i zachodnim Europejczykiem w przestrzeni kosmicznej.
Życie prywatne.
Żonaty i rozwiedziony z Amy Kristine Jensen. Pięcioro dzieci. W zimie uprawia narciarstwo, 
w lecie żeglarstwo. Gra w golfa, uprawia windsurfing. Na dodatek gra na kościelnych organach. Jego ojciec Jacques był marynarzem floty wojennej, matka Marie-Blanche Coudurier była gospodynią domową. Chrétien zna biegle francuski, angielski i rosyjski.
Edukacja.
Uczył się w szkole publicznej w Ploujean, w College Saint-Charles w Saint-Brieuc i Liceum w Morlais. W 1961 skończył École de l’Air (Francuską Akademię Lotniczą)
w Salon-de-Provence, otrzymując stopień inżyniera lotnika.
Kariera.
Odbył loty na radzieckim statku kosmicznym Sojuz T-6 i stacji kosmicznej Salut 7 (lipiec-sierpień 1982). Drugi raz leciał na statku kosmicznym Sojuz TM-6 (w kosmos) i Sojuz TM-7 (powrót) i stacji kosmicznej Mir (listopad-grudzień 1988).
W latach 1990-1993 przygotowywał się do lotu na wahadłowcu Buran. Wykonał loty treningowe na Tu-154 i MIGu-25. 
Trzeci lot kosmiczny odbył w okresie od 25 września do 6 października 1997 na amerykańskim wahadłowcu Atlantis w misji STS-86. W sierpniu 1998 wystąpił do władz USA o przyznanie amerykańskiego obywatelstwa i do włączenia do grupy amerykańskich astronautów NASA. Po spełnieniu tych życzeń pracował w NASA. 
W grudniu 1988 został awansowany na generała brygady Francuskich Sił Powietrznych.
We wrześniu 2000 podczas wizyty w sklepie sieci Home Depot w Webster w stanie Teksas upadła na niego z wysokości 4 metrów trzydziestokilogramowa wiertarka. Astronauta doznał urazu głowy i barku. W wyniku odniesionych obrażeń musiał zrezygnować z pracy w NASA w listopadzie 2001. Wytoczył proces sądowy Home Depot o odszkodowanie w wysokości 15 milionów $. Strony doszły do porozumienia. Warunki ugody objęte są tajemnicą. 
Po zakończeniu kariery astronauty Chrétien przeszedł do biznesu.
Linki zewnętrzne.
 

</doc>
<doc id="1056463" url="https://pl.wikipedia.org/wiki?curid=1056463" title="Typologia rybacka jezior">
Typologia rybacka jezior

Typologia rybacka jezior – powszechnie przyjęta w rybactwie śródlądowym w Polsce, klasyfikacja typów jezior, opracowana przez Instytut Rybactwa Śródlądowego im. Stanisława Sakowicza w Olsztynie – podział jezior ze względu na ich charakterystykę ogólną.
Wyróżnia się następujące typy jezior:
Typy sandaczowy i karasiowy bywają często pomijane. Podział ten jest mocno uproszczony, gdyż wiele jezior wykazuje jednocześnie cechy więcej niż jednego typu.
Typ karasiowy.
Typ karasiowy – jeziora płytkie (do 6 m), ze znaczną warstwą osadów mułowych, intensywnie rozwiniętą roślinnością (zwłaszcza brzegową) i bardzo małą przejrzystością wody. Typowy gatunek to karaś. Produkcja rybacka dochodzi do ok. 20 kg/ha. Latem lub podczas długiej i ostrej zimy, której towarzyszy pokrywa lodowa, występuje przyducha.
W jeziorach takich z różnych przyczyn dochodzi często do zachwiania równowagi drapieżnik-ofiara i karlenia nadmiernie rozwiniętej populacji ryb – zwłaszcza płoci, leszcza, krąpia, wzdręgi i uklei. W przypadku nagłego wzrostu temperatury wiosną następuje szybkie nagrzewanie się wody, co skutkuje jednoczesnym tarłem wielu gatunków ryb karpiowatych. Stąd częściej niż w innych jeziorach spotkać można tutaj mieszańce międzygatunkowe.
Typ leszczowy.
Typ leszczowy – jeziora dość głębokie (z reguły 12–20 m, do 35 m), z mulistym dnem, intensywnie rozwiniętą roślinnością i średnią lub dużą przejrzystością wody (do 1,5-5 m). Przy dnie często zachodzi anoksja. Typowe gatunki ryb to leszcz, lin, płoć, krąp, wzdręga, ukleja, szczupak, sandacz, okoń, węgorz, jazgarz, czasem sielawa lub stynka. Zoobentos tworzą głównie "Chironomus plumosus" i "Tubifex", a w głębszych strefach "Corethra". Produkcja rybacka w tym typie jeziora osiąga 10-70 kg/ha.
Przykładem tego typu jeziora jest Jezioro Łagowskie w gminie Łagów w powiecie świebodzińskim.
Typ linowo-szczupakowy.
Typ linowo-szczupakowy – jeziora dość płytkie (zwykle do 6 m, niekiedy do 20 m), z silnie mulistym dnem, intensywnie rozwiniętą roślinnością i małą przejrzystością wody (0,5-2 m, rzadziej do 5m). Typowe gatunki ryb to lin, szczupak, płoć, węgorz, jazgarz, karaś. Zoobentos tworzą "Chironomidae" i "Ceratopogonidae" i "Corethra". Częsta anoksja w głębszej warstwie, zimą powodująca przyduchę. Produkcja rybacka w tym typie jeziora wynosi 5-20 kg/ha.
Typ sandaczowy.
Typ sandaczowy – jeziora średnio głębokie (z reguły 6–12 m, do 30 m), z mulistym dnem, intensywnie rozwiniętą roślinnością wynurzoną, i nieco mniej rozwiniętą roślinnością podwodną oraz średnią przejrzystością wody (10-80 cm). W hypolimnionie typowa jest anoksja ze strefami występowania siarkowodoru w najgłębszych miejscach. Typowe gatunki ryb to leszcz, lin, ukleja, sandacz, węgorz, szczupak, płoć, wzdręga, karp, okoń, jazgarz. Zoobentos tworzą "Ceratopogon" i "Corethra", mniej licznie "Chironomus plumosus" i "Tubifex". Produkcja rybacka w tym typie jeziora osiąga 10-40 kg/ha.
Typ sielawowy.
Typ sielawowy – jeziora charakteryzujące się dużą głębokością (z reguły ponad 20 m), twardym dnem, piaszczystymi brzegami porośniętymi skąpą roślinnością i znaczną przejrzystością wody (do 2–10 m). Przy dnie jest mało rozpuszczonego tlenu, ale nie zachodzi pełna anoksja. Typowe gatunki ryb to: sielawa, stynka, ukleja, sieja, płoć, okoń, leszcz, krąp, szczupak, miętus pospolity. W zoobentosie występują "Tubifex", "Tanytarsus", "Sergentia". "Monodiamesa", "Chironomus bathophilus". Produkcja rybacka w tym typie jeziora wynosi 10-40 kg/ha.
Przykładem tego typu jeziora jest Ciecz.

</doc>
<doc id="1056465" url="https://pl.wikipedia.org/wiki?curid=1056465" title="Kazykurt">
Kazykurt

Kazykurt (ros. "Kazygurt") – wieś w Kazachstanie; w obwodzie południowokazachstańskim; 15 tys. mieszkańców (2006). Przemysł spożywczy.

</doc>
<doc id="1056467" url="https://pl.wikipedia.org/wiki?curid=1056467" title="Raul Plassman">
Raul Plassman

Raul Guilherme Plassman (ur. 27 września 1944 w Antoninie) – brazylijski piłkarz występujący na pozycji bramkarza. Karierę sportową rozpoczął w 1963, a skończył w 1983.

</doc>
<doc id="1056469" url="https://pl.wikipedia.org/wiki?curid=1056469" title="Embazaur">
Embazaur

Embazaur ("Embasaurus minax") – dwunożny, mięsożerny dinozaur z grupy teropodów (Theropoda); jego nazwa znaczy "jaszczur znad (rzeki) Emba".
Żył w okresie wczesnej kredy (ok. 143-128 mln lat temu) na terenach Azji. Długość ciała ok. 8 m, wysokość ok. 3,5 m, masa ok. 4 t. Jego szczątki (części kręgosłupa) znaleziono w Kazachstanie.
Odnaleziono nieliczne fragmenty szkieletu, dlatego nie określono dokładniejszej pozycji systematycznej tego teropoda.

</doc>
<doc id="1056471" url="https://pl.wikipedia.org/wiki?curid=1056471" title="Sarykemer">
Sarykemer

Sarykemer (kaz. Сарыкемер) – wieś w Kazachstanie; w obwodzie żambylskim; 15 tys. mieszkańców (2006). Przemysł spożywczy.

</doc>
<doc id="1056472" url="https://pl.wikipedia.org/wiki?curid=1056472" title="Grace Elliott">
Grace Elliott

Grace Dalrymple Elliott (1754? − 1823) − szkocka kurtyzana, która przebywała we Francji podczas rewolucji francuskiej, rojalistka.
Grace Dalrymple urodziła się jako córka edynburskiego adwokata, Hewa Dalrymple'a. Wyszła za mąż za bogatego i znacznie od siebie starszego doktora Johna Elliotta, z którym później się rozwiodła. Była kochanką księcia Walii (późniejszy Jerzego IV), Charlesa Williama Windhama, George'a Selwyna, lorda Cholmondeleya oraz Ludwika Filipa Józefa, księcia Orleanu (kuzyna króla Ludwika XVI). W czasie rewolucji francuskiej została skazana na ścięcie na gilotynie i uwięziona - dzieliła celę z byłą kochanką króla Ludwika XV - Madame du Barry. Została zwolniona po śmierci Robespierre'a. Napisała swoją autobiografię pod tytułem "Ma Vie Sous La Révolution", wydaną w 1859 roku.
Miała jedną córkę:
Książę Jerzy przyznał się do ojcostwa, ale zmienił zdanie, kiedy zobaczył dziewczynkę. Wtedy do ojcostwa poczuli się i lord Cholmondeley, i Charles Windham.

</doc>
<doc id="1056474" url="https://pl.wikipedia.org/wiki?curid=1056474" title="Ürżar">
Ürżar

Ürżar (kaz.: Үржар; ros.: Урджар, "Urdżar") – wieś we wschodnim Kazachstanie, w obwodzie wschodniokazachstańskim, siedziba administracyjna rejonu Ürżar. W 2009 roku liczyła ok. 17 tys. mieszkańców.

</doc>
<doc id="1056475" url="https://pl.wikipedia.org/wiki?curid=1056475" title="Opinia (Unia Europejska)">
Opinia (Unia Europejska)

Opinia Unii Europejskiej – akt prawny niestanowiący źródła prawa unijnego. Opinia wydawana jest na życzenie podmiotów prawa przez instytucje Unii Europejskiej.

</doc>
<doc id="1056477" url="https://pl.wikipedia.org/wiki?curid=1056477" title="Żałagasz">
Żałagasz

Żałagasz (ros. "Dżałagasz") – wieś w Kazachstanie; w obwodzie kyzyłordyńskim; 14 400 mieszkańców (2006). Przemysł spożywczy.

</doc>
<doc id="1056479" url="https://pl.wikipedia.org/wiki?curid=1056479" title="Bejneu">
Bejneu

Bejneu (ros. "Biejnieu") – wieś w Kazachstanie; w obwodzie mangystauskim; 14 400 mieszkańców (2006) . Ośrodek przemysłu spożywczego.

</doc>
<doc id="1056480" url="https://pl.wikipedia.org/wiki?curid=1056480" title="Lis (rodzaj ssaka)">
Lis (rodzaj ssaka)

Lis ("Vulpes") – rodzaj ssaka drapieżnych z rodziny psowatych (Canidae).
Zasięg występowania.
Rodzaj obejmuje gatunki występujące w Eurazji, Afryce i Ameryce Północnej.
Morfologia.
Długość ciała 33,3–90 cm, długość ogona 12,5–44 cm; masa ciała samic 0,8–7 kg, samców 0,8–14 kg.
Systematyka.
Podział systematyczny.
Do rodzaju należą następujące współcześnie żyjące gatunki:
Opisano również gatunki wymarłe:

</doc>
<doc id="1056481" url="https://pl.wikipedia.org/wiki?curid=1056481" title="Dryptozauroid">
Dryptozauroid

Dryptozauroid ("Dryptosauroides grandis") – dwunożny, mięsożerny dinozaur z grupy teropodów (Theropoda)
Żył w okresie późnej kredy (ok. 71-65 mln lat temu) na terenach subkontynentu indyjskiego. Długość ciała ok. 6 m, wysokość ok. 2,4 m, masa ok. 750 kg. Jego szczątki znaleziono w Indiach (w stanie Madhya Pradesh).
Opisany na podstawie kilku kręgów ogonowych i żeber. Z powodu złego stanu skamieniałości jego dokładna pozycja systematyczna nie została określona.

</doc>
<doc id="1056482" url="https://pl.wikipedia.org/wiki?curid=1056482" title="London (Kalifornia)">
London (Kalifornia)

London – census-designated place w USA, w stanie Kalifornia, w hrabstwie Tulare. Według danych z 2000 roku miasto miało 1848 mieszkańców.

</doc>
<doc id="1056484" url="https://pl.wikipedia.org/wiki?curid=1056484" title="Jerejmentau">
Jerejmentau

Jerejmentau (kaz. Ерейментау; ros.: Ерейментау, "Jeriejmientau") – miasto w północnym Kazachstanie, w obwodzie akmolskim, siedziba administracyjna rejonu Jerejmentau. Na początku 2021 roku liczyło 8 759 mieszkańców. Ośrodek przemysłu olejarskiego i materiałów budowlanych.
Miejscowość otrzymała prawa miejskie w 1965 roku.

</doc>
<doc id="1056487" url="https://pl.wikipedia.org/wiki?curid=1056487" title="USS Santee">
USS Santee

Okręty US Navy o nazwie USS "Santee", pochodzącej od rzeki Santee w Karolinie Południowej:

</doc>
<doc id="1056488" url="https://pl.wikipedia.org/wiki?curid=1056488" title="Live and Acoustic at Park Ave.">
Live and Acoustic at Park Ave.

Live and Acoustic at Park Ave. jest składającym się z pięciu piosenek EP rockowej grupy Snow Patrol. Został wydany pod koniec 2005 roku. Wszystkie piosenki zostały nagrane na żywo, w wersji akustycznej.

</doc>
<doc id="1056489" url="https://pl.wikipedia.org/wiki?curid=1056489" title="Haratin">
Haratin



</doc>
<doc id="1056491" url="https://pl.wikipedia.org/wiki?curid=1056491" title="Czuandongocelur">
Czuandongocelur

Czuandongocelur ("Chuandongocoelurus primitivus") – niewielki dinozaur z grupy teropodów (Theropoda).
Żył w epoce środkowej jury (ok. 165-161 mln lat temu) na terenach wschodniej Azji. Długość ciała ok. 2,4 m, wysokość ok. 70 cm, masa ok. 12 kg. Jego szczątki znaleziono w Chinach (w prowincji Syczuan), w skałach formacji Shaximiao.
Opisany na podstawie kręgów grzbietowych, ogonowych, miednicy oraz kości kończyn.

</doc>
<doc id="1056492" url="https://pl.wikipedia.org/wiki?curid=1056492" title="Flavio Chigi (1631–1693)">
Flavio Chigi (1631–1693)

Flavio Chigi (ur. 10 maja 1631 w Sienie, zm. 13 września 1693 w Rzymie) – włoski kardynał. Bratanek papieża Aleksandra VII.
Życiorys.
Od najmłodszych lat przeznaczony był do stanu duchownego i trafił na dwór swojego wuja Fabio Chigiego, który był nuncjuszem w Kolonii (1639-1651), ale dość szybko został z nieznanych przyczyn oddalony z powrotem do Sieny. Być może już wtedy dał się poznać jako młodzieniec lubiący hulaszczy tryb życia i nie stroniący od towarzystwa kobiet. Mimo to w 1651 ukończył studia prawnicze i przyjął niższe święcenia duchowne.
W 1655 jego wuj Fabio Chigi został wybrany papieżem Aleksandrem VII. Flavio, jako osoba z niższymi święceniami, od razu został wytypowany do nominacji kardynalskiej, jednak Aleksander VII początkowo chciał zerwać z praktyką nepotyzmu. Wkrótce jednak ustąpił pod naciskiem ambasadorów państw katolickich, którzy liczyli, że za pośrednictwem krewnych papieża będą mogli wpływać na jego decyzje. W 1656 Aleksander VII wezwał ze Sieny do Rzymu Flavio oraz jego ojca Mario i brata Agostino. Papież zadecydował jednak, że Flavio zostanie wpierw skierowany na rok do nowicjatu jezuickiego. 23 maja 1656 przyjął święcenia kapłańskie, ale dopiero 9 kwietnia 1657 wyniesiono go do godności kardynalskiej. Krótko po nominacji Flavio stanął na czele Kongregacji Zdrowia, walczącej z szalejącą wówczas w Państwie Kościelnym epidemią dżumy.
Jako bratanek urzędującego papieża Flavio objął funkcję generalnego superintendenta Stolicy Apostolskiej i tym samym nominalnego kierownika papieskiej polityki zagranicznej oraz zwierzchnika Sekretariatu Stanu. Otrzymał także szereg bogatych beneficjów. Uzyskiwał bardzo wysokie dochody z tytułu sprawowanych funkcji, umożliwiające prowadzenie wystawnego trybu życia. Dzięki tym dochodom zakupił dla swego rodu zamek Farnese (1657), ziemie Formello i Campagnano (1659), miasteczko Ariccia (1662) oraz Palazzo Colonna w Rzymie (1664). Współczesne relacje charakteryzują go jako osobę leniwą, chętniej oddającą się przyjemnościom niż pracy. Był wielkim miłośnikiem teatru, polowań i uczt. Aleksander VII zresztą popierał u niego te pasje, licząc, że odciągną go od nadmiernego zainteresowania kobietami. Niechęć, wręcz unikanie przez Flavio rzeczywistego zaangażowania w sprawy państwowe miało znaczący wpływ na podniesienie znaczenia formalnie podporządkowanego mu urzędu sekretarza stanu Stolicy Apostolskiej, który sprawował wówczas kardynał Giulio Rospigliosi, późniejszy papież Klemens IX.
Aleksander VII zlecił Flavio tylko jedną poważną misję polityczną. W 1664 wysłał go jako swojego legata do Francji w celu wyjaśnienia nieporozumień wywołanych napaścią na rodzinę francuskiego ambasadora w Rzymie. Flavio zdołał załagodzić spór i uniknąć upokorzenia ze strony rozgniewanego władcy.
Po śmierci Aleksandra VII Flavio pozostał jedną z najbardziej wpływowych postaci w Świętym Kolegium w drugiej połowie XVII wieku, jako lider frakcji kardynałów mianowanych przez jego wuja. Uczestniczył w konklawe 1667, 1669-70, 1676, 1689 i 1691 i na każdym z nich był jednym z głównych rozgrywających. Poza okresami konklawe nie odgrywał jednak większej roli politycznej. Jako archiprezbiter bazyliki św. Jana na Lateranie uczestniczył w obchodach roku jubileuszowego w Rzymie w 1675. Zmarł w wieku 62 lat jako subdziekan Świętego Kolegium Kardynałów.
Pełnione funkcje w Kurii Rzymskiej.
W okresie pontyfikatu Aleksandra VII Flavio Chigi był najważniejszym urzędnikiem Kurii Rzymskiej, przede wszystkim z uwagi na sprawowanie funkcji generalnego superintendenta Stolicy Apostolskiej. Był też prefektem Najwyższego Trybunału Apostolskiej Sygnatury Sprawiedliwości (od 1661 do śmierci), archiprezbiterem bazyliki laterańskiej (od 1666 do śmierci), a w latach 1659–1681 pełnił urząd bibliotekarza Świętego Kościoła Rzymskiego. Oprócz tego zasiadał w następujących kongregacjach kurialnych:
Flavio Chigi był także gubernatorem Fermo (1656–1668), legatem apostolskim w Awinionie (1657–1668) oraz gubernatorem Tivoli (1658–1667). Od 16 stycznia 1673 do 15 stycznia 1674 pełnił także kadencyjną funkcję kamerlinga Świętego Kolegium Kardynałów.

</doc>
<doc id="1056501" url="https://pl.wikipedia.org/wiki?curid=1056501" title="Celuroid">
Celuroid

Celuroid ("Coeluroides largus") – dwunożny, mięsożerny dinozaur z grupy teropodów (Theropoda), pokrewny ornitolestom.
Żył w okresie późnej kredy (ok. 71-65 mln lat temu) na terenach subkontynentu indyjskiego. Długość ciała ok. 1,2-2 m, wysokość ok. 50-80 cm, masa ok. 15-30 kg. Jego szczątki znaleziono w Indiach (w stanie Madhya Pradesh, w okolicach miasta Dźabalpur).
Opisany na podstawie kręgów.

</doc>
<doc id="1056502" url="https://pl.wikipedia.org/wiki?curid=1056502" title="Zanęcanie">
Zanęcanie



</doc>
<doc id="1056504" url="https://pl.wikipedia.org/wiki?curid=1056504" title="Wiesława Tatarczyk-Sitek">
Wiesława Tatarczyk-Sitek

Wiesława Tatarczyk-Sitek (ur. 7 września 1962 w Wodzisławiu Śląskim) – polski polityk, samorządowiec, przewodnicząca Rady Gminy Mszana, nauczyciel biologii i chemii w Zespole Szkół w Mszanie. Nie należy do żadnej partii politycznej.
Funkcję przewodniczącej Rady Gminy Mszana sprawuje nieprzerwanie od 2002 roku. W ostatnich wyborach samorządowych w roku 2006 uzyskała 376 głosów (51,37% w skali okręgu wyborczego), co dało jej drugi wynik w gminie. Startowała z listy KWW "Nasza Gmina Mszana".
W roku 2004 Prezydent RP Aleksander Kwaśniewski nadał jej Brązowy Krzyż Zasługi.

</doc>
<doc id="1056505" url="https://pl.wikipedia.org/wiki?curid=1056505" title="London (Kentucky)">
London (Kentucky)

London – miasto w Stanach Zjednoczonych, w stanie Kentucky, siedziba administracyjna hrabstwa Laurel. Według danych z 2000 roku miasto miało 7828 mieszkańców.

</doc>
<doc id="1056508" url="https://pl.wikipedia.org/wiki?curid=1056508" title="Baharijazaur">
Baharijazaur

Bahariazaur ("Bahariasaurus ingens") – dinozaur z grupy teropodów (Theropoda). Żył w okresie kredy (ok. 99-93 mln lat temu) na terenach Afryki. Jego szczątki znaleziono w Egipcie. Rauhut (1995) uznał bahariazaura za przedstawiciela Carcharodontosauridae. Kręgi krzyżowe wykazują budowę typową dla abelizaurów a cały szkielet jest nieodróżnialny od "Deltadromeus".
Holotyp to obecnie zniszczony, bardzo niekompletny szkielet, na który składały się 2 kręgi piersiowe, łuk neuralny, fragment żebra, 3 kręgi krzyżowe, kość łonowa i proksymalna część kości kulszowej. Paratypy to kręgi ogonowe i kość kulszowa, kręg grzbietowy, kości kulszowe oraz fragment kości kulszowej. Kolejne szczątki, składające się z 6 kręgów ogonowych pochodzących z albu Nigru został przypisany do tego taksonu przez Lapparenta (1960). Materiał pochodzący z wczesnego cenomanu północno-wschodniej Brazylii Medeiros i Schultz (2002) oznaczyli jako cf. "Bahariasaurus" sp.

</doc>
<doc id="1056510" url="https://pl.wikipedia.org/wiki?curid=1056510" title="Dhamar">
Dhamar



</doc>
<doc id="1056515" url="https://pl.wikipedia.org/wiki?curid=1056515" title="Awipes">
Awipes

Awipes ("Avipes dillstedtianus") – żyjący w środkowym triasie (ladyn) archozaur o niepewnej pozycji systematycznej. Jego nazwa rodzajowa oznacza "ptasia stopa"; nawiązuje ona do podobieństwa kości śródstopia tego zwierzęcia do ptasiej. Znany wyłącznie z trzech bardzo słabo zachowanych fragmentów kości śródstopia mierzących ok. 80 mm, odkrytych niedaleko Dillstedt w Turyngii (Niemcy). Początkowo klasyfikowany jako ceratozaur lub celurozaur; Rauhut i Hungerbühler (2000) uznali "Avipes dillstedtianus" za "nomen dubium" i stwierdzili, że z dużą pewnością można jedynie zaliczyć go do archozaurów, natomiast bliższa klasyfikacja jest niemożliwa.

</doc>
<doc id="1056524" url="https://pl.wikipedia.org/wiki?curid=1056524" title="Podróż apostolska Jana Pawła II do Francji (2004)">
Podróż apostolska Jana Pawła II do Francji (2004)

104 Podróż Apostolska Jana Pawła II miała miejsce w dniach 14–15 sierpnia 2004 roku. Była to ostatnia zagraniczna podróż Jana Pawła II oraz siódma podróż apostolska do Francji. Pielgrzymka została zorganizowana z okazji 150. rocznicy ogłoszenia przez papieża Piusa IX dogmatu o Niepokalanym Poczęciu Najświętszej Maryi Panny. Papież odwiedził podczas niej Lourdes we Francji.
Przebieg pielgrzymki.
Papież został powitany na lotnisku w Tarbes przez prezydenta Francji Jacques'a Chiraca.
Głównym celem podróży papieża była Grota Objawień w Massabielle w Lourdes, gdzie w 1858 r. miało miejsce objawienie Matki Bożej 14-letniej Bernadecie Soubirous. Papież modlił się w tym miejscu podczas pielgrzymki trzykrotnie. Odprawił także w pobliżu groty mszę, na którą przybyło 300 tys. wiernych.
Jan Paweł II spotkał się też z członkami rady stałej episkopatu Francji w rezydencji Accueil Notre-Dame oraz odwiedził niepełnosprawnych pielgrzymów, którzy przybyli do Lourdes.
Przesłanie podróży oraz jej ocena.
Głównym przesłaniem pielgrzymki do Francji było przypomnienie wiernym o pozycji ludzi chorych, cierpiących i bezdomnych.
Oceniający papieską pielgrzymkę uznali ją za jedną z najważniejszych podczas pontyfikatu Jana Pawła II.

</doc>
<doc id="1056526" url="https://pl.wikipedia.org/wiki?curid=1056526" title="Rozwiązanie Sejmu">
Rozwiązanie Sejmu

Rozwiązanie Sejmu – uchwała Sejmu i postanowienie Prezydenta Rzeczypospolitej Polskiej lub samodzielne postanowienie Prezydenta Rzeczypospolitej Polskiej (dopuszczone przepisami tzw. Małej Konstytucji z 1992) przewidujące wygaśnięcie mandatów posłów i senatorów przed upływem konstytucyjnie określonej kadencji. 
Z chwilą wejścia w życie postanowienia Prezydenta Rzeczypospolitej Sejm i Senat pozbawione zostawały uprawnień w zakresie działalności legislacyjno-kontrolnej, do czasu przeprowadzenia nowych wyborów. 
W czasie, gdy Sejm i Senat były rozwiązane, niemożliwe było odbywanie posiedzeń izb, uchwalanie uchwał i ustaw, jak również działanie komisji sejmowych i senackich. Ograniczone uprawnienia zachowywali tylko Marszałek Sejmu i Marszałek Senatu.
Konstytucją z 1997 roku Sejm i Prezydent zostały pozbawione uprawnień do rozwiązania. Od tego czasu istnieje jedynie możliwość skrócenia kadencji Sejmu.
Po 1989 Sejm i Senat były rozwiązane w dniach od 31 maja do 19 września 1993.

</doc>
<doc id="1056537" url="https://pl.wikipedia.org/wiki?curid=1056537" title="Serwecz">
Serwecz



</doc>
<doc id="1056539" url="https://pl.wikipedia.org/wiki?curid=1056539" title="Maria Teresa Habsburg-Este (1849–1919)">
Maria Teresa Habsburg-Este (1849–1919)

Maria Teresa Henrietta Dorota Habsburg-Este (ur. 2 lipca 1849 w Brnie, zm. 3 lutego 1919 w zamku Wildenwart w Chiemgau) – ostatnia królowa Bawarii.
Rodzina.
Maria Teresa był córką i jedynym dzieckiem arcyksięcia Ferdynanda i jego żony arcyksiężniczki Elżbiety Franciszki. Jej dziadkami ze strony ojca byli Franciszek IV Habsburg-Este i księżniczka Maria Beatrice Sabaudzka. Dziadkami ze strony matki byli arcyksiążę Józef Antoni, palatyn Węgier i jego trzecia żona Maria Dorota Wirtemberska. Jej dziadek Józef Antoni Austriacki był synem cesarza Leopolda II Habsburga i księżniczki hiszpańskiej Marii Ludwiki Burbon.
15 grudnia 1849 roku, kiedy Maria miała tylko pięć miesięcy, jej ojciec arcyksiążę Ferdynand zmarł na tyfus. 18 kwietnia 1854 roku jej matka, arcyksiężniczka Elżbieta, wyszła za mąż za arcyksięcia Karola Ferdynanda, księcia Czech, z którym miała szóstkę dzieci:
Poprzez matkę była kuzynką arcyksiężniczki Stefanii Klotyldy, żony następcy tronu Austrii arcyksięcia Rudolfa, Klementyny Koburg-Bonaparte, żony pretendenta do cesarskiego tronu Francji, i Marii Doroty, księżnej Orleanu.
Jakobicka pretendentka.
Była bratanicą i spadkobierczynią bezdzietnego Franciszka V, księcia Modeny, jakobickiego pretendenta do tronu Anglii i Szkocji. Po śmierci księcia Franciszka w 1875 roku była nazywana przez jakobitów królową Marią IV i III. Jej najstarszy syn Rupert był uznawany przez jakobitów jako jej następca.
Małżeństwo.
20 lutego 1868 wyszła za mąż za Ludwika III, ostatniego króla Bawarii (syna Luitpolda, księcia-regenta, i Augusty Ferdynandy Toskańskiej). Maria Teresa i Ludwik byli rodzicami trzynaściorga dzieci:

</doc>
<doc id="1056542" url="https://pl.wikipedia.org/wiki?curid=1056542" title="R-S-74 Na Holem">
R-S-74 Na Holem

R-S-74 „Na Holem” – ciężki schron bojowy na przełęczy ponad Bartošovicami w Górach Orlickich.
Schron położony jest na wysokości ok. 750 m n.p.m. Stanowił kluczowy element blokujący drogę Bartoszowice – Rokytnice. Zbudowany był w III klasie odporności co oznacza odpowiednio: grubość stropu 250 cm, grubość ścian od strony nieprzyjaciela 275 cm, grubość ścian tylnych 125 cm. Grubość dzwonów pancernych – 30 cm. Dodatkowo od strony nieprzyjaciela ułożona była zapora kamienna o szerokości 400 cm przysypana ziemią.
Uzbrojenie schronu.
Załogę schronu stanowiło 37 żołnierzy – 2 oficerów, 10 podoficerów i 25 szeregowców. W 1938 roku schron był w pełni ukończony i wyposażony w uzbrojenie. W wyniku układu z Monachium został rozbrojony i przekazany Niemcom.
Stan aktualny.
Aktualnie schronem opiekuje się „Klub vojenske historie Praha”. Obiekt i otoczenie utrzymane są w bardzo dobrym stanie. Przy schronie można obejrzeć także rowy przeciwpancerne i zapory przeciwczołgowe typu jeż.
Obiekt jest bardzo łatwo dostępny dla turystów. Znajduje się ok. 200 m na południe od drogi Bartoszowice – Rokytnice, którą miał blokować. Na przełęczy (w najwyższym punkcie drogi) znajduje się duży parking.
Około 1 km od schronu znajduje się Grupa Warowna Hanicka.

</doc>
<doc id="1056550" url="https://pl.wikipedia.org/wiki?curid=1056550" title="Piotr Sowisz">
Piotr Sowisz

Piotr Sowisz (ur. 10 września 1971 w Wodzisławiu Śląskim), polski piłkarz, grający na pozycji obrońcy. Znany głównie z występów w Odrze Wodzisław Śląski i japońskim Kyoto Purple Sanga. W Ekstraklasie rozegrał 108 meczów i zdobył 4 bramki. W kwietniu 2013 został trenerem trzecioligowej Odry Wodzisław.
Jest ojcem siatkarki Karoliny Fedorek.

</doc>
<doc id="1056553" url="https://pl.wikipedia.org/wiki?curid=1056553" title="Mikromusic">
Mikromusic

Mikromusic – polski zespół muzyczny, założony w 2002 we Wrocławiu przez Natalię Grosiak i Dawida Korbaczyńskiego. Określają swą twórczość jako avant art pop (wcześniej trip hop z wpływami jazzu).
Finaliści opolskich „Debiutów” w 2004. Laureaci nagrody Prezydenta Sopotu podczas festiwalu TOPtrendy 2008.
W okresie 2002–2020 wydali siedem albumów studyjnych.

</doc>
<doc id="1056554" url="https://pl.wikipedia.org/wiki?curid=1056554" title="Asz-Szihr">
Asz-Szihr

Asz-Szihr (arab. الشحر) – miasto w Jemenie; 71 500 mieszkańców (2006). Przemysł spożywczy.

</doc>
<doc id="1056555" url="https://pl.wikipedia.org/wiki?curid=1056555" title="Mennica w Perth">
Mennica w Perth

Mennica w Perth (Perth Mint) – znajdująca się w Perth mennica założona w 1899, najstarsza istniejąca do tej pory mennica w Australii. Mennica znana jako Gold Corporation, przerabia ok. 60% wydobywanego w Australii złota (w Australii wydobywane jest ok. 10% światowej produkcji złota).

</doc>
<doc id="1056556" url="https://pl.wikipedia.org/wiki?curid=1056556" title="Piotr Miazga">
Piotr Miazga

Piotr Miazga (ur. 24 grudnia 1976 w Łodzi) – polski aktor filmowy telewizyjny i teatralny.

</doc>
<doc id="1056557" url="https://pl.wikipedia.org/wiki?curid=1056557" title="Elara">
Elara



</doc>
<doc id="1056559" url="https://pl.wikipedia.org/wiki?curid=1056559" title="Zabid">
Zabid

Zabid (arab. زبيد) – miasto w Jemenie; ok. 66 500 mieszkańców (2006). Przemysł spożywczy.
Między XIII a XV w. miasto było stolicą Jemenu. Było także centrum duchowym świata muzułmańskiego dzięki ponad 80 szkołom religijnym działającym przy Wielkim Meczecie. Architektura części budowli charakteryzuje się łagodnymi liniami i oszczędnym zdobnictwem, pozostającymi w zgodności z dominujaca tu szafiicką wykładnią prawa koranicznego.
W 1993 stare miasto w Zabidzie zostało wpisane na Listę światowego dziedzictwa UNESCO. W roku 2000 UNESCO wpisało stare miasto jako obiekt zagrożony.

</doc>
<doc id="1056560" url="https://pl.wikipedia.org/wiki?curid=1056560" title="Christopher Edward Martin">
Christopher Edward Martin



</doc>
<doc id="1056561" url="https://pl.wikipedia.org/wiki?curid=1056561" title="B Real">
B Real



</doc>
<doc id="1056562" url="https://pl.wikipedia.org/wiki?curid=1056562" title="Śpie">
Śpie



</doc>
<doc id="1056563" url="https://pl.wikipedia.org/wiki?curid=1056563" title="MC New York">
MC New York



</doc>
<doc id="1056566" url="https://pl.wikipedia.org/wiki?curid=1056566" title="The L.O.X.">
The L.O.X.



</doc>
<doc id="1056567" url="https://pl.wikipedia.org/wiki?curid=1056567" title="Starfighter Pilot">
Starfighter Pilot

Starfighter Pilot był debiutanckim EP rockowej grupy Snow Patrol. Został wydany w 1997 roku przez wytwórnię Electric Honey. EP zostało wydane jeszcze za czasów, gdy zespół nazywał się "Polar Bear" (lub "Polarbear"). Tytułowa piosenka znalazła się później także na pierwszym albumie formacji, "Songs for Polarbears" oraz na singlu "Starfighter Pilot Remixes".

</doc>
<doc id="1056569" url="https://pl.wikipedia.org/wiki?curid=1056569" title="Kserożel">
Kserożel

Kserożel – ciało stałe formowane przez ostrożne suszenie żelu, bez niszczenia jego mikrostruktury. Przykładem kserożelu jest sucha żelatyna i niektóre rodzaje silikażeli. 
Kserożele charakteryzuje zwykle wysoki stopień porowatości (rzędu 25%), przy bardzo małym rozmiarze poszczególnych porów (10–100 nm) oraz bardzo wysoki stopień rozwinięcia powierzchni (rzędu 150–900 m2/g). Kserożele są najczęściej dostępne w formie sproszkowanej, można jednak wytwarzać je także w formie bloków.
W nieco podobny sposób co kserożele produkuje się aerożele, które mają jednak dużo większe rozmiary porów i jeszcze bardziej rozwiniętą powierzchnię.
Kserożele mają szereg zastosowań:

</doc>
<doc id="1056570" url="https://pl.wikipedia.org/wiki?curid=1056570" title="Rzeka Łabędzia">
Rzeka Łabędzia

Rzeka Łabędzia () – rzeka Australii Zachodniej o długości ok. 350–360 km. Nazwa "Swan River" dotyczy jedynie ok. 70-kilometorowego odcinka od połączenia się z Wooroloo Brook do ujścia w oceanie, natomiast jej wyższy bieg nosi nazwę "Avon". Źródła rzeki znajdują się na Wyżynie Zachodnioaustralijskiej, uchodzi do Oceanu Indyjskiego w okolicach Fremantle. Nazwa pochodzi od licznych łabędzi czarnych zamieszkujących jej brzegi.

</doc>
<doc id="1056571" url="https://pl.wikipedia.org/wiki?curid=1056571" title="Mikromusic (album)">
Mikromusic (album)

Mikromusic – pierwszy album muzyczny zespołu Mikromusic, został wydany w 2006 r.
Lista utworów.
Album zawiera też teledysk do piosenki „Thank God I’m a Woman”.

</doc>
<doc id="1056575" url="https://pl.wikipedia.org/wiki?curid=1056575" title="George Gervin">
George Gervin

George Gervin (ur. 27 kwietnia 1952 w Detroit) – amerykański koszykarz, rzucający obrońca. Członek Basketball Hall of Fame. Nosił przydomek "The Iceman".
Gervin uczęszczał do szkoły średniej im. Martin Luther Kinga. Będąc w ostatniej klasie liceum notował średnio 31 punktów oraz 20 zbiórek na mecz. Poprowadził wtedy swoją szkolną drużynę do stanowych ćwierćfinałów mistrzostw szkół średnich.
Po zdaniu matury rozpoczął studia na uczelni Long Beach State, gdzie otrzymał stypendium sportowe, aby móc występować pod skrzydłami legendarnego trenera Jerry’ego Tarkaniana. Szok kulturowy jakiego doznał spowodował jednak, że źle się tam czuł i powrócił do domu jeszcze przed zakończeniem pierwszego semestru. Po niedługiej przerwie podjął dalszą edukację, tym razem na Eastern Michigan University w Ypsilanti. Jako drugoroczniak notował tam średnio 29,5 punktu na mecz (1971/1972). Podczas jednego ze spotkań turnieju Division II w Evansville, (Indiana), Gervin uderzył zawodnika uczelni Roanoke za co został zawieszony na następny sezon, a w rezultacie ostatecznie wyrzucony z drużyny. Z tego powodu nie otrzymał nominacji do kadry na zbliżającą się wtedy olimpiadę oraz igrzyska panamerykańskie.
Po usunięciu z uczelni Gervin występował krótko w lidze EBA (Eastern Basketball Association) dla zespołu Pontiac (Michigan) Chaparrals. To właśnie tam został wypatrzony przez Johnny’ego Kerra, skuta z zespołu Virginia Squires, występującego w lidze ABA. Kerr podpisał z nim roczny kontrakt, opiewający na sumę $40000. W ten sposób Gervin trafił na zawodowe parkiety.
W Virginia Squires (1972-1973) występował obok Juliusa Ervinga. W 1974 roku zmienił barwy klubowe i przeszedł do San Antonio Spurs. 2 lata później Spurs dołączyli do NBA, a Gervin stał się jedną z największych gwiazd tej ligi. W San Antonio grał do 1985, sezon 1985/86 spędził w Chicago Bulls, gdzie na parkiecie występował wspólnie z Michaelem Jordanem. Po epizodzie w Chicago wyjechał do Europy, gdzie grał we Włoszech i Hiszpanii. Uchodzi za jednego z najlepszych strzelców w historii NBA - był czterokrotnie liderem tej klasyfikacji.
9 kwietnia 1978 roku ustanowił rekord sezonu zasadniczego NBA, zdobywając 33 punkty w trakcie jednej kwarty (2) spotkania.
W sezonach 1977/1978 i 1978/1979 zajął drugie miejsce w głosowaniu na MVP fazy zasadniczej.
Dziewięciokrotnie brał udział w meczu gwiazd NBA (MVP w 1980), a w 1996 roku znalazł się wśród 50 najlepszych graczy występujących kiedykolwiek w NBA.
W NBA występował również jego młodszy brat – Derrick.

</doc>
<doc id="1056578" url="https://pl.wikipedia.org/wiki?curid=1056578" title="Serwecz (dopływ Wilii)">
Serwecz (dopływ Wilii)

Serwecz (biał. "Сэрвач") – rzeka na Białorusi, prawy dopływ Wilii, przepływa przez rejony: dokszycki w obwodzie witebskim, miadziolski i wilejski w obwodzie mińskim. 
Rzeka początek bierze w jeziorze Serwecz, z którego wypływa na południowy zachód, wpada do Wilii na południe od wsi Ludwinowo. Rzeka płynie w dolinie, coraz wyraźniejszej w dół rzeki osiągającej szerokość do 1,5–2,5 km, zwężając się do 0,6–1 km. Rzeka w górnym biegu ma szerokość na 2–5 m, w dolnym do 12–25 m, miejscowo do 40 m, średnie pochylenie terenu 0,2%.
Dopływy rzeki to Serwecz (Сэрвач), Galadza (Галядза), Zujka (Зуйка – lewy dopływ), Potoczanka (Патачанка) i Nakwa (Наква – prawy dopływ).

</doc>
<doc id="1056585" url="https://pl.wikipedia.org/wiki?curid=1056585" title="Swan River">
Swan River



</doc>
<doc id="1056586" url="https://pl.wikipedia.org/wiki?curid=1056586" title="Reprezentacja Panamy w piłce siatkowej mężczyzn">
Reprezentacja Panamy w piłce siatkowej mężczyzn

Reprezentacja Panamy w piłce siatkowej mężczyzn to narodowa reprezentacja tego kraju, reprezentująca go na arenie międzynarodowej
Największym sukcesem zespołu jest start na Mistrzostwach Świata w 1974 roku rozgrywanych w Meksyku, gdzie drużyna zajęła ostatnie, 24. miejsce. W Mistrzostwach Ameryki Północnej zespołowi nie udało się do tej pory wywalczyć medalu

</doc>
<doc id="1056590" url="https://pl.wikipedia.org/wiki?curid=1056590" title="Marek Bęben">
Marek Bęben

Marek Stanisław Bęben (ur. 28 kwietnia 1958 w Czeladzi) – polski piłkarz, grający na pozycji bramkarza. Znany głównie z występów w Zagłębiu Sosnowiec, Górniku Zabrze, Polonii Bytom i Odrze Wodzisław Śląski.
Kariera.
Marek Bęben przez wiele lat występował na boiskach polskiej Ekstraklasy, zadebiutował i najwięcej spotkań rozegrał w Zagłębiu Sosnowiec, następnie grał w Górniku Zabrze, Polonii Bytom i Odrze Wodzisław Śląski.
W klubie z Wodzisławia Śląskiego grał przez dwa sezony. 3 maja 1998 rozegrał swój 300. mecz w Ekstraklasie (spotkanie Odra-Widzew) oraz w Odrze zakończył karierę sportową. Również w Odrze rozpoczął pracę jako trener i kierownik drużyny. W polskiej Ekstraklasie rozegrał 311 spotkań. 
W sezonie 2008/2009 amatorsko grał w drużynie Niwy Brudzowice w A klasie okręgu Sosnowiec. Od 2009 do 2012 roku był grającym trenerem w Moravii Morawica, która występuje w świętokrzyskiej lidze okręgowej.
Ojciec Marcina, byłego bramkarza m.in. Odry Wodzisław i Zagłębia Sosnowiec. W wyniku choroby w 2016 r. amputowano mu prawą nogę.
Źródła:

</doc>
<doc id="1056596" url="https://pl.wikipedia.org/wiki?curid=1056596" title="Melanie Chartoff">
Melanie Chartoff

Melanie Chartoff (ur. 15 grudnia 1948 w New Haven w stanie Connecticut, USA) – amerykańska aktorka.
Uczęszczała do West Haven High School a następnie do Adelphi University. Pierwszą rolę Chartoff otrzymała w serialu TV w 1976 roku, pt. "Search For Tomorrow" gdzie zagrała pielęgniarkę. W 1978 roku zagrała w filmie "Hot American Wax"
Swoją popularność zyskała dzięki obsadzie w cotygodniowym programie rozrywkowym pt. "Piątek" stacji ABC, co było odpowiedzią na podobny serial stacji amerykańskiej sieci telewizyjnej NBC pt. "Saturday Night Live"

</doc>
<doc id="1056597" url="https://pl.wikipedia.org/wiki?curid=1056597" title="Pingyao">
Pingyao

Pingyao (chiń.: 平遥, pinyin: "Píngyáo") – chińskie miasto w prowincji Shanxi, oddalone o około 715 km od Pekinu i 80 km od stolicy prowincji Taiyuan. Podczas rządów dynastii Qing, Pingyao było finansowym centrum Chin. W mieście zachowała się doskonale utrzymana, tradycyjna architektura chińskiego ludu Han, co stało się przyczyną wpisania miasta na listę światowego dziedzictwa UNESCO w 1997 roku. 
Zabytki.
Pingyao do dziś zachowało wygląd z czasów dynastii Ming i Qing. W mieście znajduje się około 4000 budynków z tego okresu, w których znajdują się liczne muzea, prezentujące codzienne życie dawnych mieszkańców, hotele, sklepy, warsztaty, a nawet domy mieszkalne. Tutejsze świątynie (zob. świątynia Zhenguo) i posiadłości dają okazję przeglądu stylów architektonicznych i trendów w planowaniu miast na przestrzeni kilku stuleci w historii Cesarstwa Chińskiego. 
Jedną z głównych atrakcji turystycznych Pingyao są mury miejskie o długości 6 km wzdłuż których zbudowane były 72 wieże strażnicze. Pierwszy mur wzniesiono za panowania dynastii Zhou (827-728 p.n.e.), jednak większość dzisiejszych murów pochodzi z czasów dynastii Ming. Mury są wysokie na 12 metrów i szerokie na 4 metry, ciągną się na długości 6 km, okalając całą historyczną część miasta. W murze znajduje się sześć bram, po jednej po stronie północnej i południowej i po dwie po wschodniej i zachodniej. Oprócz czterech wież na rogach, na murze znajdują się 72 wartownie.

</doc>
<doc id="1056602" url="https://pl.wikipedia.org/wiki?curid=1056602" title="Henryk Wohl">
Henryk Wohl

Henryk Wohl (ur. 1836, zm. 1907 w Warszawie) – dyrektor Wydziału Skarbu Rządu Narodowego w powstaniu styczniowym.
Pochodził z rodziny żydowskiej. Uczył się w Warszawskiej Szkole Rabinów. Pracował jako księgowy w warszawskim banku Frenkla. Był zwolennikiem asymilacji ludności żydowskiej. Uczestniczył w zebraniach patriotycznych kółek młodzieżowych przed wybuchem powstania. W 1859 wszedł w skład komitetu powołanego przez Narcyza Jankowskiego, którego zadaniem miała być koordynacja przygotowań powstańczych. Następnie był czynny w tzw. grupie Jürgensa i dyrekcji „białych”. W Rządzie Narodowym został dyrektorem Wydziału Skarbu. W czasie trwania powstania styczniowego Rząd Narodowy po jego wniosku zaapelował do ludności o udzielenie pożyczki. W odpowiedzi na ten apel zebrano blisko sześć milionów ówczesnych złotych. Za udział w powstaniu styczniowym został skazany na śmierć, lecz wyrok zmieniono na dożywotnie zesłanie na Syberię, skąd powrócił po dwudziestu latach w 1882. Powróciwszy podjął pracę w banku. Testamentem cały majątek przeznaczył dla organizacji i instytucji patriotycznych.
Pochowany w alei głównej cmentarza żydowskiego przy ulicy Okopowej w Warszawie (kwatera 68, rząd 1).

</doc>
<doc id="1056604" url="https://pl.wikipedia.org/wiki?curid=1056604" title="Adrasmon">
Adrasmon

Adrasmon (tadż. Адрасмон) - osiedle typu miejskiego w północnym Tadżykistanie, w wilajecie sogdyjskim; 15 414 mieszkańców (2012). Ośrodek przemysłowy.

</doc>
<doc id="1056605" url="https://pl.wikipedia.org/wiki?curid=1056605" title="Wełniany Rynek">
Wełniany Rynek

Wełniany Rynek – trójkątny plac (rynek) w Bydgoszczy.
Położenie.
Wełniany Rynek mieści się u zachodniego wylotu ul. Długiej na granicy dawnego miasta lokacyjnego.
Historia.
U zachodniego wylotu ul. Długiej w latach 1600-1828 znajdowała się Brama Poznańska wtopiona w system murów miejskich. Jeszcze na początku XIX w. w bramie mieścił się areszt. Z powodu niskiego i wąskiego przejazdu brama została rozebrana w 1828 r., a w 1835 r. zniesiono także rogatki.
Na trójkątnym placu u zbiegu ulic: Długiej, Poznańskiej, M. Wierzbickiego i Podgórnej, na stoku wzniesienia, od 1838 r. odbywał się handel drzewem opałowym oraz skup wełny (runa owczego) z podbydgoskich folwarków, które z inicjatywy „Towarzystwa Ekonomicznego dla Kujaw” prowadziły hodowlę wełnistych owiec. Wraz z importem zamorskiej bawełny hodowla owiec stopniowo upadła, a handel wełną zanikł. Jego tradycje pozostały w nazwie placu wprowadzonej w 1854 r. 
W okresie kursowania w mieście tramwajów konnych (1888-1896) najstarsza linia prowadziła przez Wełniany Rynek do zbiegu ul. Poznańskiej i Św. Trójcy, a później do dworca kolejki wąskotorowej przy ul. Grunwaldzkiej. U podnóża wzniesienia czekał chłopiec z zapasowym koniem, zaprzęganym dodatkowo przy podjeździe na plac. Konie miały na podkowach powrozy do tłumienia hałasu oraz zapobiegania poślizgom. Od 1896 r. tramwaje zelektryfikowano. Jeździła tędy „"linia czerwona"” (A), od 1949 roku oznaczona cyfrą 1. Trakcję tramwajową na Wełnianym Rynku zlikwidowano ostatecznie w 1970 r.
Na rogu Wełnianego Rynku (ul. Podgórnej) i ul. M. Wierzbickiego znajdował się tzw. „Hotel pod Żółtym Krzyżem”, w którym 19 lipca 1843 r. w czasie pełnienia podróży inspekcyjnej zmarł książę pruski August Hohenzollern. Hotel został później przekształcony w „Moritz" i kolejno „Francuski” i „Pomorski”. Zlikwidowano go w 1934 r.
W latach 1960-2008 "Wełniany Rynek" był ulicą przylegająca do parkingu znajdującego się na miejscu dawnego placu. W 2008 r. przeprowadzono remont nawierzchni, w wyniku czego został wzbogacony o małą architekturę (m.in. pomnik przedwojennego prezydenta Bydgoszczy Leona Barciszewskiego).
Nazwy.
Plac w przekroju historycznym posiadał następujące nazwy:

</doc>
<doc id="1056611" url="https://pl.wikipedia.org/wiki?curid=1056611" title="Szahritus">
Szahritus

Szahritus (tadż. Шаҳритӯс, ros. Шахритус, "Szachritus") – osiedle typu miejskiego w Tadżykistanie (wilajet chatloński); 15 800 mieszkańców (2015). Ośrodek
przemysłowy.
Geografia.
Znajduje się w dolinie rzeki Kofarnihon, prawego dopływu rzeki Pandż, 112 km na południowy zachód od Bochtaru. Odległość od Duszanbe wynosi 230 km.

</doc>
<doc id="1056617" url="https://pl.wikipedia.org/wiki?curid=1056617" title="Rybi Rynek">
Rybi Rynek

Rybi Rynek – plac w obrębie Starego Miasta w Bydgoszczy, nad Brdą.
Położenie.
Rybi Rynek znajduje się w północnej części Starego Miasta, u północnego wylotu ul. Podwale, między ul. Grodzką, a nabrzeżem Brdy. Na przeciwległym nabrzeżu Brdy znajduje się neogotycki gmach Poczty Głównej w Bydgoszczy. 
Przy rynku cumują na stałe barki-kawiarnie oraz znajduje się przystań pasażerska Bydgoskiego Tramwaju Wodnego. Zlokalizowane na płycie rynku parkingi zostaną skasowane do 2022, a w ich miejsce pojawić się ma mozaika - róża wiatrów oraz zrekonstruowany dźwig portowy z przełomu XIX i XX wieku.
Historia.
Rybi Rynek zwany był w średniowieczu Rybakami, a w XIX w. Rybim Targiem. Od XVI wieku, aż do 1946 r. stanowił tradycyjne miejsce handlu rybami. Do placu przybijały w średniowieczu galery i łodzie, a później barki i parostatki.
W XIX wieku był centralnym miejscem portu, w sąsiednich spichrzach magazynowano ryby i śledzie z Gdańska, na Brdzie znajdowały się natomiast umocowane pływaki sieciowe z rybami i rakami.
Na rynku stałe miejsce miały stragany czynne od rana do wieczora. W 1906 roku sprzedaż ryb przeniesiono do hali targowej, ale na rynku nadal sprzedawano śledzie solone w beczkach oraz wyroby garncarskie.
W 2017 przygotowano projekt przebudowy placu i likwidacji na nim parkingu. W tym samym roku urządzono tu po raz pierwszy jarmark świąteczny. Przygotowany projekt przewiduje przebudowę nawierzchni rynku i umieszczenie na niej róży wiatrów, a także elementów małej architektury, w tym portowego żurawia.
Również w 2017 roku przystąpiono do wznoszenia na narożniku ulic Podwale i Grodzkiej małego budynku hotelowego, ze szklanym łącznikiem nad ul. Jatki.
Nazwy.
Plac w przekroju historycznym posiadał następujące nazwy:
Związki z serialem Czterej pancerni i pies.
W 1968 r. Rybi Rynek był elementem scenografii odcinka nr 15 pt. "Wysoka fala" serialu "Czterej pancerni i pies". Bydgoszcz udawała niemieckie miasto Ritzen. Zdjęcia kręcono na różnych odcinkach Bydgoskiego Węzła Wodnego, na przykład w rejonie ulicy Fordońskiej, śluzy Miejskiej oraz Okole. Po wysadzeniu śluzy przez Gustlika strzałem z pancerfausta, woda zalała Rybi Rynek, na którym nagrywano sceny walk z udziałem czołgów i głównych bohaterów filmu.

</doc>
<doc id="1056618" url="https://pl.wikipedia.org/wiki?curid=1056618" title="Paweł Primel">
Paweł Primel

Paweł Primel (ur. 6 listopada 1969 w Kościanie) – polski piłkarz grający na pozycji bramkarza, trener.
Kariera zawodnicza.
Znany głównie z występów w Odrze Wodzisław Śląski z którą wywalczył trzecie miejsce w ekstraklasie w sezonie 1996/97 i Miedzi Legnica, w barwach której zdobył Puchar Polski 1991/92.
Kariera trenerska.
Po zakończeniu kariery piłkarskiej został trenerem bramkarzy. Pracował w Miedzi Legnica, Zagłębiu Lubin i Odrze Wodzisław Śląski. 5 czerwca 2009 został trenerem bramkarzy w Lechu Poznań. Po dwóch latach pracy w poznańskim klubie odszedł do Wisły Kraków. Po przyjściu do Wisły Franciszka Smudy i jego sztabu szkoleniowego odszedł z tego klubu i został trenerem bramkarzy w Motorze Lublin.

</doc>
<doc id="1056622" url="https://pl.wikipedia.org/wiki?curid=1056622" title="London (Arkansas)">
London (Arkansas)

London – miasto w Stanach Zjednoczonych, w stanie Arkansas, w hrabstwie Pope. Według danych z 2000 roku miasto miało 975 mieszkańców.

</doc>
<doc id="1056623" url="https://pl.wikipedia.org/wiki?curid=1056623" title="Drużynowe mistrzostwa Europy mężczyzn w biegach górskich">
Drużynowe mistrzostwa Europy mężczyzn w biegach górskich



</doc>
<doc id="1056624" url="https://pl.wikipedia.org/wiki?curid=1056624" title="Pęckowo">
Pęckowo



</doc>
<doc id="1056627" url="https://pl.wikipedia.org/wiki?curid=1056627" title="Aleksandra Romanowa (1783–1801)">
Aleksandra Romanowa (1783–1801)

Aleksandra Pawłowna Romanowa (ur. 9 sierpnia 1783 w Petersburgu; zm. 16 marca 1801 w Wiedniu), wielka księżna Rosji, arcyksiężna Austrii.
Aleksandra była córką cara Pawła I (1754-1801) i jego drugiej żony, carowej Marii Fiodorownej, księżniczki wirtemberskiej (1759-1828), córki księcia Fryderyka Eugeniusza i księżniczki Fryderyki Doroty Zofii Brandenburg-Schwedt.
Edukację otrzymała w Rosji, uczyła się języka francuskiego i niemieckiego jak i muzyki i rysunku. Aleksandra była bardzo blisko związana ze swoją siostrą Jeleną, z którą bardzo często była przedstawiana na obrazach.
30 października 1799 roku w Budapeszcie wyszła za mąż za arcyksięcia Józefa Antoniego Habsburga (1776-1847), palatyna Węgier. Mąż Aleksandry był od niej o siedem lat starszy. Był siódmym synem cesarza Leopolda II i hiszpańskiej księżniczki Marii Ludwiki Burbon. Para zamieszkała w pałacu w Alcsúth. Kandydatem do jej ręki był również król Szwecji Gustaw IV.
Młoda para była dla siebie bardzo serdeczna, ale Aleksandra zmarła przy porodzie ich córki, Aleksandry (ur./zm. 1801) w Wiedniu. Arcyksiężna Aleksandra i jej córka zostały pochowane w specjalnie wzniesionej cerkwi w Üröm, na przedmieściach Budapesztu.

</doc>
<doc id="1056629" url="https://pl.wikipedia.org/wiki?curid=1056629" title="Nowy cmentarz żydowski w Bełchatowie">
Nowy cmentarz żydowski w Bełchatowie

Nowy cmentarz żydowski w Bełchatowie – założony w 1893 roku (w tym samym roku została wybudowana murowana synagoga w Bełchatowie), znajdował się przy ulicy Lipowej (dzisiaj skrzyżowanie ulic Lipowej i Włókniarzy). Miał powierzchnię 1,69 ha. Także ten cmentarz został zdewastowany przez hitlerowców w czasie wojny. Cmentarne macewy zostały wykorzystane do prac budowlanych w Bełchatowie – utwardzania dróg, chodników, kładzenia fundamentów pod nowe budynki oraz regulacji koryta rzeki Widawki.
Po wojnie na terenie nowego cmentarza postawiono symboliczny pomnik – lapidarium z fragmentów zachowanych macew, jednak został on zniszczony w 1970 roku, kiedy na terenie kirkutu utworzono park miejski (park 1000 lecia – nazwę tę nosi do dziś).
W 1991 roku na terenie parku przeprowadzono prace porządkowe, zaś rok później – w 50 rocznicę likwidacji bełchatowskiego getta – na terenie dawnego cmentarza (w centrum istniejącego parku) odsłonięto obelisk z pamiątkową tablicą, na której znajduje się napis w czterech językach: "Cmentarz żydowski zniszczony przez okupantów hitlerowskich w latach 1939 – 1945". Podstawę obelisku tworzą wmurowane fragmenty ocalałych z kirkutu macew.

</doc>
<doc id="1056633" url="https://pl.wikipedia.org/wiki?curid=1056633" title="Pseudemys">
Pseudemys

Pseudemys – rodzaj żółwia z rodziny żółwi błotnych (Chelydridae).
Zasięg występowania.
Rodzaj obejmuje gatunki występujące w środkowej i wschodniej Ameryce Północnej (Stany Zjednoczone i Meksyk). 
Systematyka.
Podział systematyczny.
Do rodzaju należą następujące gatunki: 

</doc>
<doc id="1056634" url="https://pl.wikipedia.org/wiki?curid=1056634" title="Peter Riegert">
Peter Riegert

Peter Riegert (ur. 11 kwietnia 1947 w Nowym Jorku) - amerykański aktor, scenarzysta, reżyser i producent filmowy.
Życiorys.
Wczesne lata.
Urodził się w nowojorskim Bronxie w rodzinie żydowskiej jako syn Lucille (z domu Atkins), nauczycielki gry na fortepianie, i Miltona Riegerta, hurtownika żywności. Wychowywał się w Hartsdale. W 1964 ukończył Ardsley High School w Ardsley. Studiował na Uniwersytecie Stanu Nowy Jork w Buffalo. Pracował na wielu stanowiskach, w tym jako nauczyciel, kelner i jako pracownik socjalny.
Kariera.
W 1975 zadebiutował na Broadwayu jako Słodziak w musicalu "Dance With Me" z Deborah Rush. Grał też w przedstawieniach na Off-Broadwayu takich jak "Seksualna perwersja w Chicago" (1976) Davida Mameta jako Danny Shapiro czy "Urodziny Stanleya" (1987, 1989) autorstwa noblisty Harolda Pintera jako Goldberg.
Stał się znany ze swoich ról jako Donald „Boone” Schoenstein w komedii Johna Landisa "Menażeria" (1978), dyrektor firmy naftowej „Mac” MacIntyre w komediodramacie Billa Forsytha "Biznesmen i gwiazdy" (1983), właściciel sklepu z marynatami Sam Posner w komedii romantycznej "Zmień kapelusz" ("Crossing Delancey", 1988) z Amy Irving i producent rękawic Lou Levov w debiucie reżyeserskim Ewana McGregora "Amerykańska sielanka" (2016) na motywach powieści Philipa Rotha. Wyreżyserował film krótkometrażowy "Courier" (2000), za który był nominowany wraz z producentem Ericką Frederick do Oscara za najlepszy krótkometrażowy film akcji „na żywo”.
W telewizji występował jako senator stanowy Ronald Zellman w trzecim i czwartym sezonie serialu HBO "Rodzina Soprano" (2001–2002), jako George Moore w pierwszym sezonie serialu FX "Damages" (2007) i w roli Davida Sachsa, ojca Eliego (Seth Green) w sitcomie "Ojcowie" (2013–2014). Był nominowany do nagrody Primetime Emmy Award za rolę prezesa i dyrektora generalnego publicznej spółki holdingowej Andover National Corporation - Petera A. Cohena w komediodramacie HBO "Rekiny Manhattanu" ("Barbarians at the Gate", 1993) u boku Jamesa Garnera i Jonathana Pryce’a.

</doc>
<doc id="1056641" url="https://pl.wikipedia.org/wiki?curid=1056641" title="Live at Somerset House">
Live at Somerset House

Live at Somerset House (znane także jako Mums &amp; Dads of the World Be Patient With Your Children) to wideo grupy Snow Patrol. Zostało nagrane w londyńskim Somerset House, 8 sierpnia 2004 roku. Na DVD zostało wydane 23 listopada 2004 roku.
Film zawiera piosenki zespołu z ich wydanej w 2001 roku płyty, "When It's All Over We Still Have to Clear Up", ("One Night Is Not Enough", "An Olive Grove Facing The Sea", "Black &amp; Blue"), "You Are My Joy" (piosenka The Reindeer Section, dodatkowego projektu wokalisty, Gary'ego Lightbody'ego), a także utwór "Post Punk Progression". Pozostałe utwory pochodzą z albumu "Final Straw".
Na DVD znajduje się również pamiętnik z trasy koncertowej w Japonii, teledyski oraz film z trasy koncertowej po Stanach Zjednoczonych.

</doc>
<doc id="1056647" url="https://pl.wikipedia.org/wiki?curid=1056647" title="54th BP Ultimate Acropolis Rally of Greece">
54th BP Ultimate Acropolis Rally of Greece



</doc>
<doc id="1056648" url="https://pl.wikipedia.org/wiki?curid=1056648" title="Niebiescy">
Niebiescy

Stronnictwo polityczne „Niebieskich” ( lub ) – grupa konserwatywnych i nacjonalistycznych politycznych partii tajwańskich wywodzących się z ruchu czangowskiego. Niebiescy opowiadają się za wymianą gospodarczą i kulturalną z Chińską Republiką Ludową i zjednoczeniem w przyszłości obydwu państw chińskich.
Koalicja została zawiązana po wyborach prezydenckich w 2000 roku, kiedy to w wyniku podziału głosów między reprezentującym Kuomintang Lien Chanem, a wywodzącym się z tej partii Jamesem Soongiem, wybrany został kandydat Demokratycznej Partii Postępowej, Chen Shui-bian. James Soong założył Partię Najpierw Naród (PFP, Qinmindang), a następnie, by uniknąć podziału głosów w następnych wyborach, zgodził się na koalicję z Kuomintangiem.
W wyborach prezydenckich 2004 kandydaci „Niebieskich” (Lien i Soong) przegrali o 0,19% z kandydatami DPP (Chen i Annette Lu).
Niebieski to kolor Kuomintangu (głównej partii obozu) i dlatego jest symbolem stronnictwa. Tradycyjnym bastionem Niebieskich jest północ i wschód kraju.
Partie tworzące Stronnictwo Niebieskich:

</doc>
<doc id="1056649" url="https://pl.wikipedia.org/wiki?curid=1056649" title="Glasgow (Montana)">
Glasgow (Montana)

Glasgow – miasto w Stanach Zjednoczonych, w stanie Montana, siedziba administracyjna hrabstwa Valley. Według danych z 2000 roku miasto miało 3253 mieszkańców.

</doc>
<doc id="1056651" url="https://pl.wikipedia.org/wiki?curid=1056651" title="Mistrzostwa Europy w Piłce Nożnej 2008 (eliminacje) - Grupa A">
Mistrzostwa Europy w Piłce Nożnej 2008 (eliminacje) - Grupa A



</doc>
<doc id="1056653" url="https://pl.wikipedia.org/wiki?curid=1056653" title="It’s a Cool Cool Christmas">
It’s a Cool Cool Christmas

It’s a Cool Cool Christmas jest charytatywną, świąteczną kompilacją muzyczną, wydaną w 2000 roku, przez wytwórnię Jeepster Records na płycie CD.

</doc>
<doc id="1056654" url="https://pl.wikipedia.org/wiki?curid=1056654" title="Marcus Hanneman">
Marcus Hanneman



</doc>
<doc id="1056655" url="https://pl.wikipedia.org/wiki?curid=1056655" title="Mistrzostwa Europy w Piłce Nożnej 2008 (eliminacje) - Grupa B">
Mistrzostwa Europy w Piłce Nożnej 2008 (eliminacje) - Grupa B



</doc>
<doc id="1056656" url="https://pl.wikipedia.org/wiki?curid=1056656" title="Mistrzostwa Europy w Piłce Nożnej 2008 (eliminacje) - Grupa C">
Mistrzostwa Europy w Piłce Nożnej 2008 (eliminacje) - Grupa C



</doc>
<doc id="1056659" url="https://pl.wikipedia.org/wiki?curid=1056659" title="Mistrzostwa Europy w Piłce Nożnej 2008 (eliminacje)/Grupa A">
Mistrzostwa Europy w Piłce Nożnej 2008 (eliminacje)/Grupa A



</doc>
<doc id="1056663" url="https://pl.wikipedia.org/wiki?curid=1056663" title="Mistrzostwa Europy w Piłce Nożnej 2008 (eliminacje)/Grupa B">
Mistrzostwa Europy w Piłce Nożnej 2008 (eliminacje)/Grupa B



</doc>
<doc id="1056664" url="https://pl.wikipedia.org/wiki?curid=1056664" title="Mistrzostwa Europy w Piłce Nożnej 2008 (eliminacje)/Grupa C">
Mistrzostwa Europy w Piłce Nożnej 2008 (eliminacje)/Grupa C



</doc>
<doc id="1056669" url="https://pl.wikipedia.org/wiki?curid=1056669" title="Makat">
Makat

Makat (kaz.: Мақат; ros.: Макат) – osiedle typu miejskiego w zachodnim Kazachstanie, w obwodzie atyrauskim, siedziba administracyjna rejonu Makat. W 2009 roku liczyło ok. 14 tys. mieszkańców. Ośrodek wydobycia ropy naftowej.

</doc>
<doc id="1056670" url="https://pl.wikipedia.org/wiki?curid=1056670" title="Shaw and Crompton">
Shaw and Crompton

Shaw and Crompton - civil parish w dystrykcie metropolitalnym Oldham, w hrabstwie Wielki Manchester, Anglia. W 2011 roku civil parish liczyła 21 065 mieszkańców. Leży 16 km na północ od Manchesteru oraz 3,2 km na północ od Oldham. W obszar civil parish wchodzą także Shaw i Crompton.
W Shaw and Crompton produkowano bawełnę podczas rewolucji przemysłowej.

</doc>
<doc id="1056671" url="https://pl.wikipedia.org/wiki?curid=1056671" title="Dierżawinsk">
Dierżawinsk

Dierżawinsk (kaz. i ros.: Державинск) – miasto w północnym Kazachstanie, w obwodzie akmolskim, nad rzeką Iszym, siedziba administracyjna rejonu Żarkajyng. Na początku 2021 roku liczyło 5 804 mieszkańców. Ośrodek przemysłu olejarskiego.
Miejscowość otrzymała prawa miejskie w 1966 roku.

</doc>
<doc id="1056672" url="https://pl.wikipedia.org/wiki?curid=1056672" title="Nowokazalińsk">
Nowokazalińsk



</doc>
<doc id="1056674" url="https://pl.wikipedia.org/wiki?curid=1056674" title="Eugeniusz Florkowski">
Eugeniusz Florkowski

Eugeniusz Florkowski (ur. 9 maja 1902 w Zawadzie Lanckorońskiej, zm. 20 lutego 1989 w Zakopanem) – polski duchowny katolicki, infułat, profesor, doktor habilitowany teologii. Długoletni rektor Wyższego Seminarium Duchownego Archidiecezji Krakowskiej. Pierwszy dziekan Papieskiego Wydziału Teologicznego w Krakowie – obecnie Papieskiej Akademii Teologicznej w Krakowie. 
Życiorys.
Rodzice Antoni i Maria Jarosz byli właścicielami posiadłości ziemskiej, w 1913 zakupili nowy majątek w Wesołowie. Egzamin dojrzałości zdał w I Gimnazjum w Tarnowie w 1921 rozpoczynając studia na Wydziale Teologicznym Uniwersytetu Jagiellońskiego. 19 września 1925 w królewskiej katedrze na Wawelu otrzymał święcenia kapłańskie z rąk księcia kardynała Adama Stefana Sapiehy. W latach 1925–1927 studiował w Rzymie w 1927 uzyskując doktorat pisany pod kierunkiem profesora Reginalda Garrigou-Lagrange’a pt: "De augmento habituum secundum principia S. Thomae Aquinatis". Po powrocie do kraju przez rok był w parafii w Rabie Wyżnej. W latach 1928-1931 pracował w parafii na Salwatorze. W 1931 po nostryfikacji doktoratu został mianowany prefektem w Seminarium Duchownym i funkcję tę pełnił aż do wybuchu II wojny światowej. W latach 1931–1934 był lektorem przy katedrze dogmatyki traktatowej na Wydziale
Teologicznym UJ, wykładając po łacinie: sakramentologię ogólną i szczegółową, eschatologię oraz wprowadzenie do historii dogmatów. W latach II wojny prowadził wykłady dla alumnów Seminarium Duchownego, był między innymi profesorem Karola Wojtyły w czasie tajnego nauczania. W 1946 wraca do wykładów na UJ oraz pisze rozprawę habilitacyjną z patrologii pt "Soteriologia Pełagiusza. Studium historyczno-dogmatyczne", a w 1954 został zastępcą profesora. Po odejściu z seminarium kontynuował pracę dydaktyczną, aż do śmierci. W latach 1956–1957 był prezesem Polskiego Towarzystwa Teologicznego.

</doc>
<doc id="1056676" url="https://pl.wikipedia.org/wiki?curid=1056676" title="US Open 2005 (gra pojedyncza mężczyzn)">
US Open 2005 (gra pojedyncza mężczyzn)



</doc>
<doc id="1056677" url="https://pl.wikipedia.org/wiki?curid=1056677" title="Debian GNU/Hurd">
Debian GNU/Hurd

Debian GNU/Hurd – tworzona w ramach projektu Debian dystrybucja systemu operacyjnego GNU, używająca jądra Hurd, bazującego na mikrojądrze GNU Mach. Obecnie projekt oparty jest na architekturze i686.
System nie jest jeszcze oficjalnie wydany (takie wydania używają na razie jądra Linux lub jądra systemu FreeBSD), jednak dostępne są wydania testowe przygotowywane przez Philipa Charlesa, pojawiające się co kilka tygodni, numerowane kombinacją litery i liczby: litera odpowiada kolejnej wersji instalatora, a liczba – kolejnemu wydaniu z danym instalatorem.
Aktualnie tylko ok. mniej niż połowa pakietów Debiana dostępna jest dla jądra GNU/Hurd.

</doc>
<doc id="1056681" url="https://pl.wikipedia.org/wiki?curid=1056681" title="Baker (Montana)">
Baker (Montana)

Baker – miasto w Stanach Zjednoczonych, w stanie Montana, siedziba administracyjna hrabstwa Fallon. Według danych z 2000 roku, miasto miało 1695 mieszkańców.

</doc>
<doc id="1056683" url="https://pl.wikipedia.org/wiki?curid=1056683" title="Viva Comet Awards">
Viva Comet Awards

Viva Comet – nagroda przyznawana przez stację muzyczną Viva dla najlepszych wykonawców muzycznych w wybranych kategoriach. Po raz pierwszy pojawiła się w 1995 roku w Niemczech. Swoje narodowe nagrody Comet od 2001 roku przyznaje także Viva na Węgrzech, a od 2007 – w Polsce.
W 2012 po raz ostatni przyznano nagrody w Polsce.
Historia.
Do 2005 roku nagrody niemieckiej edycji miały charakter międzynarodowy – nagradzano nie tylko niemieckich wykonawców, ale także światowe gwiazdy. Po przejęciu Vivy przez MTV Networks Europe niemiecka wersja Viva Comet nagradza tylko lokalnych artystów. Kazik Staszewski jest pierwszym polskim wykonawcą, który otrzymał Viva Comet – miało to miejsce w 2001 roku w Niemczech, kiedy to podczas gali swoje statuetki przyznały także lokalne oddziały Vivy w Polsce, Austrii, na Węgrzech i we Włoszech.
Pierwsza polska uroczystość rozdania nagród Viva Comet odbyła się 4 października 2007 roku w Hali Orbita we Wrocławiu. Nagrody są przyznawane tylko polskim wykonawcom. Ponadto na gali występuje zawsze międzynarodowa gwiazda – gość specjalny.
W 2007 roku wystąpili m.in. Natalia Kukulska, Doda, Kasia Cerekwicka, US5, Kalwi &amp; Remi, The Jet Set oraz Gosia Andrzejewicz.
Druga gala miała miejsce 2 października w Instytucie Energetyki w Warszawie. Rozdanie nagród prowadzili Dariusz Rusin, Justyna Kozłowska i Katarzyna Kepka, a wystąpili Tatu, Doda, Feel, Grupa Operacyjna, Tomasz Lubert, Łzy, Patrycja Markowska, Sokół i Pono, Stachursky i Video.
W lutym 2010 roku odbyła się trzecia gala gdzie wystąpili: Afromental, Ania Wyszkoni, Doda, Sasha Strunin, Ewa Farna, Gosia Andrzejewicz, Kalwi &amp; Remi, Mezo, Sokół i Pono, Monopol, a także Mrozu. Gale prowadzili Katarzyna Kępka, Dariusz Rusin i Justyna Kozłowska.
Kolejna edycja imprezy odbyła się 24 lutego 2011 roku w warszawskim Centrum Expo XXI. Na gali, prowadzonej przez Katarzynę Kępkę i Tedego, wystąpili: Afromental, Doda, Ewa Farna, Inna, Prosto Mixtape, Pewex, Stachursky, Robert M, Mrozu, Monopol, Volver, Tede.

</doc>
<doc id="1056684" url="https://pl.wikipedia.org/wiki?curid=1056684" title="Brunn am Gebirge">
Brunn am Gebirge

Brunn am Gebirge – gmina targowa w Austrii, w kraju związkowym Dolna Austria, w powiecie Mödling. Leży na południe od Wiednia. Według Austriackiego Urzędu Statystycznego liczyła 11 509 mieszkańców (1 stycznia 2014).
Współpraca.
Miejscowość partnerska:

</doc>
<doc id="1056687" url="https://pl.wikipedia.org/wiki?curid=1056687" title="SV Concordia">
SV Concordia

SV Concordia - trójmasztowa barkentyna powstała w Szczecinie. W ostatnich latach armatorem żaglowca była "West Island College" z Kanady. Pływała pod banderą Barbadosu. 18 lutego 2010 r. u wybrzeży Brazylii, żaglowiec przewrócił się do góry dnem i następnie zatonął z powodu bardzo silnego szkwału.
Historia i rejsy.
Jednostka zbudowana w latach 1991-1992 w Szczecinie (o parametrach zbliżonych do Pogorii, ale na podstawie oryginalnego projektu Ryszarda Langera), jako żaglowiec szkoleniowy dla Kanadyjskiej Szkoły Pod Żaglami (obecnie West Island College). Budowę nadzorował i był pierwszym kapitanem Andrzej Marczak, a wśród kapitanów i kadry oficerskiej było wielu znanych szczecińskich żeglarzy. Pływał częściowo z polską załogą. Każdego roku na jego pokładzie kilkudziesięciu studentów odwiedzało dziesiątki portów na całym świecie. Brał udział w Operacjach Żagiel, np. w roku 1992 (finał w Nowym Jorku) i w roku 2007 (finał w Szczecinie).
Wyposażenie radiowe i nawigacyjne:
Zatonięcie.
U wybrzeży Brazylii (ostatnia raportowana pozycja żaglowca Concordia to ok. 300 mil morskich na południowy wschód od Rio de Janeiro) na przybliżonej pozycji nawigacyjnej 18 lutego 2010 r. żaglowiec wywrócił się na skutek silnego wiatru do góry dnem. Cała załoga, licząca 64 osoby, zdążyła się ewakuować i po niecałych dwóch dobach spędzonych na tratwach została uratowana.

</doc>
<doc id="1056690" url="https://pl.wikipedia.org/wiki?curid=1056690" title="Platforma scytyjska">
Platforma scytyjska

Platforma scytyjska – dawna wielka geologiczna jednostka strukturalna Europy, przylegająca od południa do platformy wschodnioeuropejskiej, rozciągając się od dolnego biegu Dunaju na wschód, pasem o szerokości 300 do 800 km. 
Jej fundament zbudowany jest z kilku bloków o różnym wieku i genezie: od kratonizacji późnoproterozoicznej, przez waryscyjską, a nawet wczesnokimeryjską.
W obrębie platformy wyróżnia się kilka jednostek: masyw Dobrudży, płytę mezyjską, płytę mołdawską i płytę scytyjską.
Istnienie platformy scytyjskiej przyjmowano za pewnik do końca XX wieku. Ostatnie analizy wskazują jednak, że jednostka taka nie istnieje, a to, co uznawano za platformę scytyjską, jest tylko południowo-wschodnim skrajem platformy wschodnioeuropejskiej przykrytym strukturami fałdowymi i nasunięciami w kierunku jej wnętrza. Za tym poglądem przemawia zwłaszcza to, że mimo wieloletnich badań nie udało się ustalić granicy między tymi platformami. 

</doc>
<doc id="1056695" url="https://pl.wikipedia.org/wiki?curid=1056695" title="Dorota Gardias (dziennikarka)">
Dorota Gardias (dziennikarka)

Dorota Gardias "primo voto" Skóra (ur. 22 czerwca 1980 w Tomaszowie Lubelskim) – polska fotomodelka, dziennikarka i prezenterka pogody kanałów Grupy TVN.
Młodość.
Ma dwóch braci, Kamila i Michała. Jest absolwentką Liceum Ogólnokształcącego im. Bartosza Głowackiego w Tomaszowie Lubelskim oraz Uniwersytetu Marii Curie-Skłodowskiej w Lublinie, gdzie ukończyła pedagogikę przedszkolną oraz kierunek animatora i menedżera kultury. Śpiewała w zespole Quantes wraz ze swoim ojcem.
Kariera jako modelka.
Startowała w wielu konkursach piękności. W 1999 zdobyła tytuł Miss Lubelszczyzny, a rok później została wybrana najpiękniejszą studentką Lublina. Na swoim koncie ma też tytuły: Miss Tomaszowa Lubelskiego, Miss Chmielaków, Miss Nastolatek Zamojszczyzny 1996, Miss Lata Zamojszczyzny 1998, Miss Polonia Roztocza 1999 i Miss Dziennika Wschodniego. Startowała również w konkursie Miss Polonia 1999. Ma 174 cm wzrostu, a jej wymiary to: 85-62-85 cm.
Znalazła się na okładkach magazynów, takich jak „Neo+” (w sesji promującej grę rpg "), „CKM”, „Cosmopolitan”, „Twój Styl” (w sesji topless) czy „Moda &amp; Styl”. W sierpniu 2010 wystąpiła w sesji zdjęciowej do magazynu „Wysokie Obcasy Extra”, inspirowanej sesją Lady Gagi zrobioną przez Davida LaChapelle.
Ponadto wzięła udział w kampanii reklamowej piwa Redd’s pt. „Babski Wieczór? Tylko z Redd’s!” oraz w reklamie gry ".
Obecność w mediach.
Pracę w mediach rozpoczęła w lubelskim oddziale TVP3. Od 15 czerwca 2006 prezentuje pogodę na antenie TVN Meteo. Od czerwca 2007 pracuje również w TVN24, a od lipca 2007 także w TVN. Prowadziła liczne programy stacji: "Projekt plaża" i "Projekt plaża nocą" (razem z Ireneuszem Bieleninikiem, 2009) oraz "alleZIMA!" (z Olivierem Janiakiem, 2011). W 2011 prowadziła program "Meteo Maniak"
Wiosną 2009 w parze z Andrejem Mosejcukiem zwyciężyła w finale dziewiątej edycji programu TVN "Taniec z gwiazdami". W 2017 uczestniczyła z Katarzyną Domeracką w drugiej edycji programu "Azja Express"; odpadły w ósmym odcinku, zajmując szóste miejsce. W 2022 uczestniczyła w pierwszej edycji programu "Mask Singer", odpadła w piątym odcinku.
Życie prywatne.
Do 2011 była żoną pilota śmigłowców Konrada Skóry. Ze związku z Piotrem Bukowieckim ma córkę Hannę (ur. 7 września 2013).
We wrześniu 2021 ujawniła, że zdiagnozowano u niej nowotwór piersi.

</doc>
<doc id="1056698" url="https://pl.wikipedia.org/wiki?curid=1056698" title="Bakırköyspor">
Bakırköyspor

Bakırköyspor – turecki klub piłkarski z siedzibą w Stambule, założony w 1949 roku, obecnie występujący w amatorskich rozgrywkach İstanbul Amatör Süper Ligi.

</doc>
<doc id="1056705" url="https://pl.wikipedia.org/wiki?curid=1056705" title="Al Wusta">
Al Wusta



</doc>
<doc id="1056708" url="https://pl.wikipedia.org/wiki?curid=1056708" title="Proch chloranowy">
Proch chloranowy

Proch chloranowy – odmiana prochu czarnego, w którym azotan potasu (saletra potasowa) jest zastąpiony chloranem potasu. Proch ten został opracowany w 1785 r. przez Claude'a Louisa Bertholleta. 
Proch Bertholleta był mieszanką o składzie wagowym: 76,7% chloranu potasu (KClO3), 11,6% siarki i 11,6% węgla drzewnego. Temperatura wybuchu wynosi ok. 3900 °C, można go łatwo zainicjować mechanicznie. 

</doc>
<doc id="1056710" url="https://pl.wikipedia.org/wiki?curid=1056710" title="Lokal socjalny">
Lokal socjalny

Lokal socjalny – lokal przeznaczony dla osób bezdomnych lub niemogących utrzymać mieszkania samodzielnie z powodu ubóstwa, będący przedmiotem umowy najmu socjalnego.
W Polsce pojęcie i zasady zawierania umowy najmu socjalnego reguluje ustawa z dnia 21 czerwca 2001 roku o ochronie praw lokatorów, mieszkaniowym zasobie gminy i o zmianie Kodeksu cywilnego. Art. 22 tej ustawy definiuje przedmiot umowy najmu socjalnego jako lokal nadający się do zamieszkania ze względu na wyposażenie i stan techniczny. Może on mieć niższy standard. Obowiązek zawarcia umowy najmu socjalnego spoczywa na gminie.
Lokal będący przedmiotem umowy najmu socjalnego powinien mieć łączną powierzchnię pokojów co najmniej 10 m², jeżeli ma być zamieszkiwany przez jedną osobę. Dla kilku osób łączna powierzchnia pokojów powinna wynosić co najmniej 5 m² na osobę.
W wyroku eksmisyjnym sąd orzeka o prawie do zawarcia umowy najmu socjalnego, kierując się przesłankami art. 14 ustawy. Do czasu zawarcia tej umowy nie można dokonać eksmisji z dotychczasowego lokalu.
Szczegółowe regulacje dotyczące umowy najmu socjalnego zawiera rozdział 4 przedmiotowej ustawy (art. 22, 23 i 25).

</doc>
<doc id="1056711" url="https://pl.wikipedia.org/wiki?curid=1056711" title="Romain Duris">
Romain Duris

Romain Duris (ur. 28 maja 1974 w Paryżu) – francuski aktor filmowy.
Życiorys.
Wczesne lata.
Urodził się w Paryżu jako syn inżyniera architekta. Występował na estradzie jako perkusista acid-jazzowego zespołu "Kingsize" i uczęszczał do szkoły sztuk dekoracyjnych.
Kariera.
W wieku dziewiętnastu lat dostrzegł go na ulicy Bruno Levy, właściciel firmy producenckiej. Rok później Cédric Klapisch wybrał go do roli Tomasia w komedii "Młodzi groźni" ("Le Péril jeune", 1994) u boku Vincenta Elbaza, a także zagrał w dramacie telewizyjnym "Wszyscy młodzi w ich wieku" ("Chacun cherche son chat") – "Bracia: Czerwona ruletka" ("Frères: La roulette rouge", 1994) z Samy Naceri i Saïdem Taghmaoui. Pojawił się też w teledyskach: Princess Eriki „Faut qu'j'travaille” (1995) i Neneh Cherry „Kootchi” (1996).
Za postać paryżanina Stéphane'a zauroczonego kulturą cygańską w dramacie komediowym Tony’ego Gatlifa "Dziwny przybysz" ("Gadjo dilo", 1997) zdobył nominację do nagrody Césara i do nagrody Prix Michel Simon w Saint-Denis. Kolejne nominacje do nagrody Césara i nagrodę Lumiere otrzymał za kreację 24-letniego Arthura w dramacie sci-fi "Być może" ("Peut-être", 1999) i postać wrażliwego pianisty i gangstera Thomasa Seyra w kryminalnym dramacie muzycznym Jacques’a Audiarda "W rytmie serca" ("De battre mon coeur s'est arreté", 2005), za którą zdobył także nominację do Europejskiej Nagrody Filmowej w kategorii najlepszy europejski aktor roku.
Sławę zapewniła mu rola wkraczającego w dorosłe życie Xaviera Rousseau w komedii romantycznej "Smak życia" ("L’Auberge espagnole", 2002) i jej sequelu "Smak życia 2" ("Les Poupées russes", 2005). Następnie zagrał 22-letniego obciążonego wielkimi długami i prześladowanego przez komorników Moliera w komedii "Zakochany Molier" ("Molière", 2007).
Spotykał się z Élodie Bouchez (1995) i Lisą Faulkner (1995). W 2008 roku związał się z aktorką Olivią Bonamy, z którą ma syna Luigi (ur. 10 lutego 2009).

</doc>
<doc id="1056714" url="https://pl.wikipedia.org/wiki?curid=1056714" title="Wojciech Dębski">
Wojciech Dębski

Wojciech Dębski (ur. 1962) – polski działacz samorządowy.
Absolwent LO im. P. Skargi w Pułtusku. Ukończył Wydział Mechaniczny Technologiczny Politechniki Warszawskiej (specjalność sprzęt mechaniczny) na którym studiował w latach 1983–1990 oraz studia podyplomowe w zakresie samorządu terytorialnego i rozwoju lokalnego na Uniwersytecie Warszawskim. W latach 2001–2002 był wiceburmistrzem, zaś w latach 2002–2014 burmistrzem Pułtuska. Od 2017 jest Prezesem Zarządu Tower Inwestycje sp. z o.o..

</doc>
<doc id="1056718" url="https://pl.wikipedia.org/wiki?curid=1056718" title="Mieszkanie socjalne">
Mieszkanie socjalne



</doc>
<doc id="1056720" url="https://pl.wikipedia.org/wiki?curid=1056720" title="Al-Kamiszli">
Al-Kamiszli

Al-Kamiszli (, syr. ܒܝܬ ܙܠܝ̈ܢ‎, "Bēṯ Zālīn," ܩܡܫܠܐ‎, "Qamishlo", , ) – miasto w północno-wschodniej Syrii przy granicy z Turcją i w pobliżu granicy irackiej, w muhafazie Al-Hasaka. "De facto" miasto leży w kantonie Qamişlo, który to jest częścią Regionu Cizîrê wchodzącego w skład Autonomicznej Administracji Północnej i Wschodniej Syrii.
W mieście znajduje się międzynarodowe lotnisko (kod IATA: KAC), rafineria ropy naftowej (zbudowana w 1980) oraz węzeł kolejowy. Siedziba ormiańsko-katolickiej Eparchii Kamichlié. Miasto zamieszkane w większości przez Kurdów oraz Asyryjczyków, w mniejszym stopniu przez Ormian i Arabów.
Historia.
W spisie powszechnym z 2004 roku liczba ludności w Al-Kamiszli wyniosła 184 231.
Wojna domowa w Syrii.
21 stycznia 2014 Al-Kamiszli zostało ogłoszone stolicą autonomicznej Rożawy. Od tego dnia pełniło również funkcję centrum administracyjnego kantonu Cizîrê wchodzącego w skład Rożawy. Pomimo tego, centrum miasta pozostało pod kontrolą żołnierzy i milicjantów lojalnych wobec rządu centralnego w Damaszku, a w niektórych rejonach Rożawy pozostała część instytucji państwowych, co powodowało sporadyczne starcia między Kurdami a prorządową milicją. 30 grudnia 2015 w potrójnym zamachu bombowym zginęło 16 osób. 27 lipca 2016 kolejne wybuchy zabiły 57 osób, a raniły dalszych 171; do ataku przyznało się Państwo Islamskie.

</doc>
<doc id="1056723" url="https://pl.wikipedia.org/wiki?curid=1056723" title="Kevin McHale">
Kevin McHale

Kevin McHale (ur. 19 grudnia 1957 w Hibbing) – amerykański koszykarz, występujący na pozycji silnego skrzydłowego, po zakończeniu kariery zawodniczej - trener koszykarski, trzykrotny mistrz NBA, członek Koszykarskiej Galerii Sław.
Mierzący 209 cm wzrostu koszykarz studiował na University of Minnesota, gdzie występował w drużynie uczelnianej Minnesota Golden Gophers. Do NBA został wybrany z 3. numerem w drafcie 1980 przez Boston Celtics. W Bostonie spędził całą karierę (1980-93). Przez większość czasu był rezerwowym, jednak nie przeszkodziło mu to stać się czołowym graczem ligi. Równie dobrze sprawdzał się w obronie jak i ataku (miał sezony z 60% skutecznością z gry). Z Larrym Birdem oraz Robertem Parishem stworzył trio, które trzy razy (1981, 1984, 1986) poprowadziło Celtics do mistrzostwa.
Siedem razy brał udział w meczu gwiazd NBA. Dwukrotnie był wybierany najlepszym rezerwowym ligi. W 1996 znalazł się wśród 50 najlepszych graczy występujących kiedykolwiek w NBA.
W 2011 został głównym trenerem Houston Rockets.

</doc>
<doc id="1056725" url="https://pl.wikipedia.org/wiki?curid=1056725" title="Erotic shop">
Erotic shop



</doc>
<doc id="1056727" url="https://pl.wikipedia.org/wiki?curid=1056727" title="Chris Mullin">
Chris Mullin

Christopher Paul Mullin (ur. 30 lipca 1963 w Brooklynie, Nowy Jork) – amerykański koszykarz grający w lidze NBA, występujący na pozycjach rzucającego obrońcy, a potem niskiego skrzydłowego, obecnie generalny menedżer klubu Golden State Warriors.
Kariera.
W 1981 wystąpił w meczu gwiazd amerykańskich szkół średnich - McDonald’s All-American.
Mullin uczęszczał na St. John’s University w Nowym Jorku, gdzie trzykrotnie został wybrany Graczem Roku. W tym czasie był także członkiem olimpijskiej drużyny koszykówki, która zdobyła złoty medal na Igrzyskach w Los Angeles w 1984.
Wybrany z numerem 7. w drafcie w roku 1985 przez zespół Golden State Warriors, grał w tym zespole przez następnych 12 lat. Po niezbyt udanych pierwszych trzech latach, podczas których Chris zmagał się z problemami alkoholowymi, w 1988 nastąpił przełom. Władze klubu zatrudniły trenera Dona Nelsona, a do klubu dołączył nowy rozgrywający Mitch Richmond. Mullin zaś przesunął się na pozycję skrzydłowego. Przez następnych 5 lat, do 1993, zdobywał średnio ponad 25 punktów i ponad 5 zbiórek. Drużyna Wojowników corocznie awansowała do fazy playoffs. Mullin, Richmond i Tim Hardaway stworzyli słynne trio „Run TMC”. 
W 1992 wystąpił w drużynie olimpijskiej USA, nazywanej „Drużyną Marzeń” (Dream Team) i razem z nią zdobył w Barcelonie swój drugi złoty medal olimpijski. Pięciokrotnie grał w NBA All-Star Game; był wybierany do pierwszej piątki ligi (1992), dwukrotnie do drugiej piątki (1989 i 1991) oraz do trzeciej piątki (1990).
Po 1993 kariera Mullina, podobnie jak pozycja Warriors, straciła na impecie. Klub miał nowego wielkiego gracza – Chrisa Webbera, ale nie szło mu najlepiej. Potem do drużyny dołączył Latrell Sprewell i Mullin, w 1997, został sprzedany do Indiany. Po udanym pierwszym sezonie, pod wodzą Larry’ego Birda, kiedy to drużyna starła się w twardym boju z Chicago Bulls w finale konferencji, Chris grał coraz mniej. Wystąpił, co prawda, w swoim jedynym finale NBA – w 2000 przeciwko Los Angeles Lakers, ale po sezonie został sprzedany z powrotem do Warriors, gdzie w 2001 skończył karierę.
W 2004 Mullin został mianowany wiceprezydentem wykonawczym ds. koszykówki w swoim macierzystym klubie Golden State Warriors.
Wystąpił w 1995 w filmie Billy Crystala "Zapomnij o Paryżu".
Jest żonaty, ma trzech synów i córkę. Mieszka w Danville w Kalifornii.

</doc>
<doc id="1056728" url="https://pl.wikipedia.org/wiki?curid=1056728" title="Weekend on the Rocks">
Weekend on the Rocks

Weekend on the Rocks – to album koncertowy zespołu rockowego Dave Matthews Band. Płyta ta dokumentuje 4-dniowe występy zespołu, które miały miejsce w Red Rocks Amphitheatre w dniach 9-12 września 2005 roku. Jest to pierwsza płyta, na której można usłyszeć nowego członka koncertowego składu DMB - Rashawna Rossa - grającego koncerty z zespołem do dnia dzisiejszego. Podobnie jak album The Gorge również Weekend on the Rocks jest dostępny w dwóch wersjach: wersji sklepowej (2CD + DVD) oraz wersji kompletnej dokumentującej wszystkie 4 koncerty w całości (8CD + DVD). Album Weekend on the Rocks można również nabyć poprzez oficjalną stronę internetową zespołu (również w formacie mp3). 
WERSJA SKLEPOWA (2CD + DVD)
Lista utworów.
DVD.
WERSJA KOMPLETNA (8CD + DVD)
Muzycy biorący udział w nagraniu.
Gościnnie:

</doc>
<doc id="1056730" url="https://pl.wikipedia.org/wiki?curid=1056730" title="Helena Romanowa (1784–1803)">
Helena Romanowa (1784–1803)

Helena Pawłowna Romanowa, (ur. 24 grudnia 1784 w Petersburgu, zm. 24 września 1803 w Ludwigslust) – rosyjska arystokratka dynastyczna, wielka księżniczka Rosji i dziedziczna wielka księżna Meklemburgii-Schwerinu jako żona Fryderyka Ludwika.
Urodziła się jako czwarte dziecko i zarazem druga córka carewicza Pawła (1754–1801) i jego drugiej żony Marii Fiodorownej (1759–1828). Miała liczne rodzeństwo, braci: starszych Aleksandra (1777–1825), Konstantego (1779–1831), młodszych Mikołaja (1796–1855) i Michała (1798–1849) oraz siostry: starszą Aleksandrę (1783–1801), młodsze Marię (1786–1859), Katarzynę (1788–1819), Olgę (1792–1795) i Annę (1795–1865). Najbliżej zżyła się ze starszą siostrą. Odebrała staranne wykształcenie dworskie, prowadzone przez guwernerów odpowiedzialnych bezpośrednio przed jej babką carycą Katarzyną II (1729–1796). Poza podstawami czytania, pisania i rachowania, opanowała typowe umiejętności członkini domu cesarskiego: posługiwała się językami niemieckim i francuskim, dobrze orientowała się w sztuce, muzyce i literaturze.
W 1798 w imieniu Heleny, babka wystąpiła do Fryderyka Franciszka I (1756–1837), wielkiego księcia Meklemburgii-Schwerinu, aby ustalić warunki przyszłego zamążpójścia wnuczki. Uznano, że mężem wielkiej księżniczki zostanie Fryderyk Ludwik (1778–1819), dziedziczny wielki książę, najstarszy syn Fryderyka Franciszka i Ludwiki Altenburskiej (1756–1808). Formalne zaręczyny młodzi zawarli 5 maja 1799; pobrali się 23 października tego roku w Petersburgu. Następnie para zamieszkała w Ludwigslust. Helena urodziła swojemu mężowi dwójkę dzieci:
Jesienią 1803 poważnie zachorowała, w wyniku czego zmarła 24 września 1803. Została pochowana w wybudowanym specjalnie dla niej mauzoleum.
Helena pozostawiła po sobie liczne listy, pisane do krewnych. Najwięcej korespondowała z siostrami, zwłaszcza Aleksandrą, jednak ta część spuścizny zaginęła. Listy wymieniane z jej matecznym dziadkiem, Fryderykiem Eugeniuszem, księciem Wirtembergii, przechowywane są po dziś dzień w Archiwum Państwowym w Stuttgarcie.

</doc>
<doc id="1056732" url="https://pl.wikipedia.org/wiki?curid=1056732" title="Višnjevac (żupania osijecko-barańska)">
Višnjevac (żupania osijecko-barańska)

Višnjevac – wieś w Chorwacji, w żupanii osijecko-barańskiej, w mieście Osijek. W 2011 roku liczyła 6680 mieszkańców.

</doc>
<doc id="1056735" url="https://pl.wikipedia.org/wiki?curid=1056735" title="Tenja">
Tenja

Tenja – wieś w Chorwacji, w żupanii osijecko-barańskiej, w mieście Osijek. W 2011 roku liczyła 7376 mieszkańców.

</doc>
<doc id="1056737" url="https://pl.wikipedia.org/wiki?curid=1056737" title="Port lotniczy Mogadiszu">
Port lotniczy Mogadiszu

Port lotniczy Mogadiszu (kod IATA: MGQ, kod ICAO: HCMM) – międzynarodowe lotnisko obsługujące stolicę Somalii, Mogadiszu.

</doc>
<doc id="1056739" url="https://pl.wikipedia.org/wiki?curid=1056739" title="Time Is Running Out (singel Muse)">
Time Is Running Out (singel Muse)

Time Is Running Out – singel angielskiego zespołu rockowego Muse z ich trzeciego albumu, "Absolution". Został wydany 8 września 2003 roku w Wielkiej Brytanii i innych krajach, m.in. Francji, Japonii i Australii. Utwór pozwolił grupie przebić się na amerykańskim rynku muzycznym (9. pozycja na liście Modern Rock Tracks), zdobył też miejsce w pierwszej dziesiątce brytyjskiej listy przebojów, przewyższając tym samym osiągnięcie poprzedniego najlepszego singla Muse, „Plug In Baby”, sklasyfikowanego na 11. miejscu.
Teledysk do „Time Is Running Out” pokazuje urzędników wojskowych siedzących przy okrągłym stole, na którym zespół wykonuje ów utwór (nawiązanie do filmu Stanleya Kubricka "Dr. Strangelove").
Piosenka została wykorzystana w jednym z odcinków serialu komediowego HBO "Ekipa", zatytułowanym „The Boys Are Back in Town”.
W roku 2006 „Time Is Running Out” użyto w zwiastunie do filmu "Potęga strachu" i spotach reklamowych kanału TCM.

</doc>
<doc id="1056740" url="https://pl.wikipedia.org/wiki?curid=1056740" title="The Best of What's Around, Vol. 1">
The Best of What's Around, Vol. 1

The Best of What's Around, Vol. 1 – album zespołu rockowego Dave Matthews Band, wydany 7 listopada 2006 roku zawierający największe przeboje zespołu. Album ten składa się z 2 części – części zawierającej piosenki w wersjach znanych z płyt studyjnych zespołu (CD 1) oraz części zawierającej wersje koncertowe poszczególnych utworów (CD 2).
Lista utworów.
CD 1
CD 2
gościnnie Rashawn Ross
gościnnie Vusi Mahlasela i Rashawn Ross
gościnnie Robert Randolph
"Osoby, które zamówiły album The Best Of What's Around przez oficjalną stronę zespołu, jeszcze przed jego wydaniem, dodatkowo otrzymały bonus w postaci trzeciego CD."
CD 3
gościnnie Butch Taylor i Béla Fleck and the Flecktones
gościnnie Butch Taylor

</doc>
<doc id="1056741" url="https://pl.wikipedia.org/wiki?curid=1056741" title="Piotr Brzoza">
Piotr Brzoza

Piotr Brzoza (ur. 19 października 1966 w Tarnowskich Górach), polski piłkarz, grający na pozycji obrońcy. Znany głównie z występów w Polonii Bytom, Śląsku Wrocław, Górniku Zabrze i Odrze Wodzisław Śląski. Były reprezentant Polski.

</doc>
<doc id="1056742" url="https://pl.wikipedia.org/wiki?curid=1056742" title="Rhosgobel">
Rhosgobel

Rhosgobel (sin. "Brunatne miasto", dosł. "Brunatny ogrodzony teren", Westron "Brownhay") – miejsce ze stworzonej przez J.R.R. Tolkiena mitologii Śródziemia, wspominane we "Władcy Pierścieni" i "Niedokończonych opowieściach".
Była to siedziba Radagasta Brązowego. Położona była blisko południowego skraju Mrocznej Puszczy, gdzieś w Dolinie Anduiny.

</doc>
<doc id="1056743" url="https://pl.wikipedia.org/wiki?curid=1056743" title="Synagoga w Gnieźnie">
Synagoga w Gnieźnie

Synagoga w Gnieźnie – zbudowana drewniana w 1582 roku, w tradycji ortodoksyjnej. Spłonęła ona w 1613 roku, po czym ponownie odbudowano w tej samej formie. Pożar Gniezna w 1819 roku spowodował rozległe zmiany w budownictwie miasta, w wyniku których Żydzi musieli wybudować nową świątynię.
W 1582 roku rabin Eliezer Aszkenazy poświęcił nową synagogę. Po wojnie polsko-szwedzkiej odbudowano synagogę dopiero w 1680 roku, dzięki przywilejom nadanym przez Jana Kazimierza.
W 1846 roku wzniesiono nową, murowaną synagogę tradycji reformowanej przy zbiegu ulicy Mieszka I i Bolesława Chrobrego. Inicjatorem jej budowy był Moritz Russak i jego współpracownicy. Budowa bożnicy była ostro krytykowana i zwalczana przez żydów ortodoksyjnych, ze względu na wysokie koszty oraz z obawy przed niezbyt skrupulatnym przestrzeganiem starych obrządków religijnych.
8 lutego 1846 roku uroczyście otwarto synagogę, podczas którego uroczyste kazanie wygłosił rabin Gebhardt. Wówczas omal nie doszło do rozruchów wśród ludności żydowskiej.
Podczas II wojny światowej w 1940 roku hitlerowcy rozebrali synagogę, a gruz z niej posłużył pod budowę placu ćwiczeń przed Seminarium Duchownym. W latach 50. XX wieku na jej miejscu wzniesiono blok mieszkalny.

</doc>
<doc id="1056744" url="https://pl.wikipedia.org/wiki?curid=1056744" title="The Redemption Vol. 4">
The Redemption Vol. 4

The Redemption Vol. 4 – czwarty album grupy hip-hopowej Ruff Ryders. Po czterech latach od wydania ostatniej oficjalnej kompilacji ("") zrezygnowano z tytułu "Ryde or Die", zmieniono go na "Redemption" (czyli "Odkupienie"). Przeważają na niej piosenki nowych członków grupy, w tym Flashy'ego i Kartoona. Na płycie nie występuje natomiast Eve. Plakat promocyjny "The Redemption Vol. 4" zapowiada również wystąpienie Busta Rhymesa, album jednak nie zawiera żadnego utworu z nim.
The Redemption Vol. 4 został wydany również w wersji ocenzurowanej.
Album zadebiutował na 40. miejscu notowania Billboard 200. Promowany jest przez dwa single: "Stay Down" (z "Ruff Ryders 4 Life") i "Get Wild".
Sample.
If It's Beef
Ghetto Children
Keep The Gunz Cocked [If It's Beef...Remix]

</doc>
