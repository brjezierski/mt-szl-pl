<doc id="1068516" url="https://pl.wikipedia.org/wiki?curid=1068516" title="Paweł Chrzanowski">
Paweł Chrzanowski

Paweł Marcelli z Łaniowa Chrzanowski herbu Suchekomnaty (ur. 18 czerwca 1846 w majątku rodzinnym Dzierżazna w Piotrkowskiem, zm. 31 marca 1914 w Warszawie) – generał lejtnant Armii Imperium Rosyjskiego, prawnik, pedagog.
Służba wojskowa.
Pochodził z rodziny szlacheckiej. Był wnukiem Stanisława (dziedzic, Trzepizur, Rększowic, Klepaczki i innych dóbr pod Częstochową) oraz synem majora Pawła Chrzanowskiego (1800–1865, oficer wojsk napoleońskich, wojsk polskich). Miał liczne rodzeństwo, był ósmy z 11 dzieci. Miejscowy gubernator spowodował przejście 8-letniego chłopca do Korpusu Paziów w Petersburgu, skąd tylko raz w roku mógł przyjeżdżać do domu na krótkie wakacje. 
Po ukończeniu szkoły wojskowej kształcił się wyżej – ukończył studia prawnicze na Akademii Wojskowo-Prawną. Po zakończeniu nauki został mianowany sędzią wojskowym w Tyflisie. Na Kaukazie poślubił Cecylię Gilewicz, córkę Polaka i Gruzinki wyznania katolickiego. Małżeństwo doczekało się trzech synów: Pawła, Piotra i Aleksandra oraz córkę Jadwigę Hoffet. Pomimo wychowania na obczyźnie Paweł Chrzanowski czuł się Polakiem; należał do Kościoła katolickiego. Szybko awansował. Był wiceprezesem sądu w Taszkencie, a w 1895 podczas wojny z Chinami został prezesem sądu we Władywostoku. Mimo starań nie zdołał uzyskać przeniesienia do Kijowa. Gdy wysłużył pełną emeryturę oraz stopień generał-lejtnanta, podał się do dymisji i wraz z żoną i czworgiem dzieci zamieszkał na stałe w kraju.
Twórca Gimnazjum Chrzanowskiego.
Powrócił do Warszawy, gdzie mieszkali jego krewni. Wykorzystując swe stosunki petersburskie (ministrem oświaty był jego przyjaciel Wannowski) zaczął się starać o zezwolenie na otwarcie prywatnej szkoły średniej na prawach państwowych. W owych czasach była to pierwsza szkoła z polskim językiem wykładowym poza historią i geografią. Po otrzymaniu odpowiedniego ukazu otworzył szkołę z początkiem roku szkolnego 1905–1906 przy ul. Wielkiej (dziś Poznańskiej) pod numerem 30, a w 1905 przeniósł ją do wybudowanego przez architekta Zenona Chrzanowskiego (byli kuzynami) nowoczesnego gmachu przy ulicy Smolnej 30. Została ona postawiona na gruncie nabytym przez generała Chrzanowskiego od hrabiego Branickiego, który sprzedał ją Chrzanowskiemu na korzystnych dla nabywcy warunkach. 
W tym samym roku, po strajku szkolnym, który i w jego szkole przerwał tok zajęć, Chrzanowskiemu udało się zrzec praw rządowych dla swojej szkoły, w zamian za pozwolenie otwarcia szkoły bez praw, ale z polskim językiem wykładowym. Jednocześnie wykończono gmach przy ulicy Smolnej 30. Otwarcie szkoły nastąpiło 19 października 1905. Otwarto równocześnie 28 oddziałów. Wówczas była to największa szkoła średnia we wszystkich zaborach. Miała ok. 1480 uczniów w 27 klasach. Osobliwością gmachu była piękna kaplica szkolna, w stylu secesji. 
Na rok przed śmiercią Chrzanowski przeniósł się na wieś do wybudowanej pod Piasecznem willi. Przed I wojną światową zmarł nagle na serce. Został pochowany na cmentarzu Powązkowskim w Warszawie (kwatera 165-6-11).
Po śmierci Chrzanowskiego wdowa, Cecylia z Gilewiczów, nie posiadając środków na dalsze prowadzenie gimnazjum, sprzedała je hrabiemu Maurycemu Zamoyskiemu i szkoła nosiła od tej pory nazwę Gimnazjum im. Jana Zamoyskiego (dziś: XVIII Liceum Ogólnokształcące im. Jana Zamoyskiego w Warszawie). Od listopada 2014 nosi ono imię gen. Pawła Chrzanowskiego.

</doc>
<doc id="1068518" url="https://pl.wikipedia.org/wiki?curid=1068518" title="Nieważność">
Nieważność

Nieważność – rodzaj sankcji przewidzianej przez prawo (sankcja prawna) jako skutek wadliwości, czyli niedochowania wierności postanowieniom prawa. Co do zasady, nieważność ma powodować usunięcie z obrotu prawnego wadliwej czynności prawnej, decyzji administracyjnej, orzeczenia sądu, umowy międzynarodowej, itp. Skutek następuje wtedy "ex tunc" (wstecz), a więc od momentu dokonania czynności (wydania decyzji, orzeczenia, itp.) dotkniętej wadliwością (przesłanką nieważności). W swej mniej kategorycznej postaci – nieważności względnej ("ex nunc") – nie prowadzi do skutku automatycznego, ale do wzruszalności, czyli możliwości powołania się na wadliwość i doprowadzenia do unieważnienia. Unieważnienie także wtedy zachodzi ze skutkiem wstecznym. Nieskorzystanie z możliwości unieważnienia powoduje natomiast konwalidację.

</doc>
<doc id="1068519" url="https://pl.wikipedia.org/wiki?curid=1068519" title="Laagri">
Laagri

Laagri – alevik w Estonii, w prowincji Harju, w gminie Saue. Liczy 4 100 mieszkańców (2006). Ośrodek przemysłu spożywczego.

</doc>
<doc id="1068525" url="https://pl.wikipedia.org/wiki?curid=1068525" title="Éva Karakas">
Éva Karakas

Éva Karakas (z domu Fürst, ur. 15 lutego 1922 w Budapeszcie, zm. 7 maja 1995 w Budapeszcie) – węgierska szachistka, arcymistrzyni od 1982 roku. Występowała również pod nazwiskiem Kertész (z pierwszego małżeństwa).
Kariera szachowa.
Pod koniec lat 50. i w latach 60. XX wieku należała do szerokiej światowej czołówki. Czterokrotnie brała udział w turniejach pretendentek (eliminacji mistrzostw świata), najlepszy wynik osiągając w 1959 r. w Płowdiwie, gdzie zajęła VII miejsce (wynik ten odpowiadał wówczas ósmej pozycji na świecie). Poza tym, w 1955 r. zajęła XIV miejsce, w 1961 r. – IX, a w 1964 r. - XIII. W 1962 r. wystąpiła w rozegranych w Grudziądzu międzynarodowych mistrzostwach Polski kobiet, zajmując II miejsce (za Margaretą Perevoznic). W 1973 r. wzięła udział w turnieju międzystrefowym rozegranym na Minorce, zajmując XV miejsce. Osiągnęła kilka sukcesów w turniejach międzynarodowych, m.in. dz. I-II m. (1970) oraz dz. II-III m. (1971) w Emmen, jak również III m. w Piotrkowie Trybunalskim (1974).
Największe sukcesy odniosła w kategorii "weteranek" (zawodniczek powyżej 50. roku życia). Trzykrotnie (w latach 1991, 1992 i 1994) sięgnęła po tytuły mistrzyni świata w tej kategorii wiekowej.
Była siedmiokrotną indywidualną mistrzynią Węgier. Trzykrotnie reprezentowała narodowe barwy na szachowych olimpiadach (w tym 2 razy na I szachownicy). Najlepszy wynik zanotowała w roku 1957 w Emmen, gdzie węgierskie szachistki zajęły IV miejsce.

</doc>
<doc id="1068527" url="https://pl.wikipedia.org/wiki?curid=1068527" title="Eva Karakas">
Eva Karakas



</doc>
<doc id="1068529" url="https://pl.wikipedia.org/wiki?curid=1068529" title="Sven-Erik Olsson">
Sven-Erik Olsson

Sven-Erik Olsson (ur. 7 lipca 1923 w Parnawie w Estonii, zm. 7 marca 1985 w Arosa w Szwajcarii) – szwedzki ochotnik Waffen-SS podczas II wojny światowej.
Jego rodzina była pochodzenia szwedzko-estońskiego. Uczęszczał do niemieckiej szkoły w Pärnau, gdzie był członkiem młodzieżowej organizacji Baltendeutschen Jugendorganisation. Pod koniec lat 30. wyjechał do Niemiec. 8 listopada 1939 r. wstąpił do SS. Po przeszkoleniu w ramach 16./(MG) SS-Totenkopf-Rekreuten-Standarte został przydzielony 1 maja 1940 r. do 9./SS-Totenkopf-Standarte 14. W maju 1941 r. został wysłany do Holandii do ochrony wybrzeża morskiego. 1 czerwca tego roku awansował na SS-Unterführeranwäretera. Następnie przeniesiono go do Kommandostab Reichsführer SS. Służył w różnych jednostkach Waffen-SS, dostając 1 września 1942 r. stopień SS-Unterscharführera. Od lutego 1943 r. służył w 2 kompanii SS-Nachrichten-Abteilung 10 w 10 Dywizji Pancernej SS „Frundsberg”. W maju 1944 r. awansował na SS-Oberscharführera. Początkowo walczył na froncie wschodnim na Ukrainie, a następnie wraz ze swoim oddziałem został przeniesiony do Normandii, gdzie w sierpniu 1944 r. został ranny. Pod koniec tego roku ponownie walczył na froncie wschodnim na Pomorzu, w rejonie Szczecina i Chociebuża w Niemczech. Trafił do niewoli sowieckiej, z której w 1947 r. został zwolniony. Zamieszkał w Szwecji, a następnie Szwajcarii, gdzie zmarł 7 marca 1985 r.
Był odznaczony m.in. Żelaznym Krzyżem 1 i 2 klasy.

</doc>
<doc id="1068530" url="https://pl.wikipedia.org/wiki?curid=1068530" title="Makinetka">
Makinetka

Makinetka oryginalnie moka, często nazywana również kupresem, kafetierką, kawiarką — ciśnieniowy czajniczek do parzenia kawy. Makinetki są najbardziej popularne we Włoszech (samo określenie "makinetka" pochodzi z włoskiego "macchinetta del caffè").
Budowa.
Makinetka zrobiona jest najczęściej ze stopu aluminium lub stali. Składa się zwykle z:
Istnieją również makinetki podłączane bezpośrednio do prądu.
Użytkowanie.
Sposób parzenia kawy:
Uwagi.
Dostępna w sklepach kawa mielona nie nadaje się do zaparzania w kafetierce, gdyż jest zmielona zbyt drobno i po zaparzeniu byłaby cierpka i kwaśna w smaku.

</doc>
<doc id="1068536" url="https://pl.wikipedia.org/wiki?curid=1068536" title="Sindi">
Sindi

Sindi – miasto w Estonii, w prowincji Pärnu, liczy 4 tys. mieszkańców (2006). Ośrodek przemysłu spożywczego.

</doc>
<doc id="1068539" url="https://pl.wikipedia.org/wiki?curid=1068539" title="Mirabai">
Mirabai



</doc>
<doc id="1068545" url="https://pl.wikipedia.org/wiki?curid=1068545" title="Jerzy Christ">
Jerzy Christ

Jerzy Christ (ur. 15 września 1958 w Katowicach) – polski hokeista grający na pozycji środkowego napastnika, reprezentant Polski, dwukrotny olimpijczyk.
Kariera.
W latach 1976-82 gracz Baildonu Katowice, potem GKS-u Katowice (1983-84), Polonii Bytom (1984-89) oraz szwajcarskiego ZSC Lions i niemieckiego ECD Sauerland.
Trzykrotny mistrz Polski (w barwach Polonii) i 3-krotny wicemistrz kraju. W polskiej lidze rozegrał 423 mecze strzelając 204 bramki. Dwukrotnie zdobył Złoty Kij (1984 i 1986).
W reprezentacji Polski wystąpił 88 razy i strzelił 34 bramki. Uczestniczył w zimowych igrzyskach olimpijskich 1984 w Sarajewie i 1988 w Calgary, w turniejach mistrzostw świata 1983, 1986, 1987, 1989. W pierwszym meczu MŚ 1986 w Moskwie zdobył dwa gole w wygranym przez Polskę 2:1 meczu z aktualnymi mistrzami świata, reprezentacją reprezentacją Czechosłowacji.
Zamieszkał w Iserlohn w Niemczech.

</doc>
<doc id="1068547" url="https://pl.wikipedia.org/wiki?curid=1068547" title="Winniki (miasto)">
Winniki (miasto)

Winniki (ukr. "Винники") – miasto na Ukrainie, w obwodzie lwowskim. Winniki są oddalone ok. 10 km od ścisłego centrum Lwowa (ok. 5 km od jego granicy). Miastem partnerskim jest Trzebnica. 18 099 mieszkańców (2020), dla porównania w 2001 było ich 12 917.
Historia.
Prawo magdeburskie miasto otrzymało w 1603.
W XVIII wieku w opisie do mapy Miega wspomniano o istnieniu w Winnikach murowanego zamku.
W 1925 r., kiedy Winniki były w granicach II Rzeczypospolitej, populacja miasta liczyła ok. 5 tys. mieszkańców. Wśród obywateli było 3300 Polaków, 2150 Ukraińców, 350 Żydów oraz 200 Niemców.
Podczas obrony Lwowa podczas Wojny obronnej 1939 roku w Winnikach 22 września przyjęto protokół o przekazaniu miasta Lwowa Armii Czerwonej podpisany przez kombryga Kuroczkina, kombryga Jakowlewa, płk Diedowa, płk Fotczenkowa i komisarza pułkowego Makarowa, a ze strony Wojska Polskiego gen. Władysława Langnera i płk dypl. Bronisława Rakowskiego.
Po ataku Niemiec na ZSRR i zajęciu Winników przez Wehrmacht, doszło tu do pogromu Żydów, podczas którego Ukraińcy rabowali mienie i zabili kilka osób; w pogromie brali też udział niemieccy żołnierze. Kilka tygodni później żydowskich mężczyzn z Winnik zabrano do Piasków i tam rozstrzelano. Żydowskie kobiety z dziećmi zabito w 1942 roku, prawdopodobnie także w Piaskach. W latach 1941–1943 istniał w Winnikach obóz pracy, którego żydowscy więźniowie pracowali m.in. przy robotach drogowych. W lipcu 1943 Niemcy obóz zlikwidowali mordując więźniów.
Sport.
W czasach II RP w mieście istniał klub piłkarski Zorza Winniki.

</doc>
<doc id="1068549" url="https://pl.wikipedia.org/wiki?curid=1068549" title="Mikko Kozarowitzky">
Mikko Kozarowitzky

Michael „Mikko” Kozarowitzky (ur. 17 maja 1948 w Helsinkach) – fiński kierowca wyścigowy.
Życiorys.
Michael od dzieciństwa miał kontakt ze sportami motorowymi. Jego ojciec, aż do poważnego wypadku w maju 1956 r., był kierowcą wyścigowym, a także założycielem fińskiego Klubu 500. Wielu kierowców należało lub należy do tej organizacji (m.in. Mika Häkkinen i Keke Rosberg).
Przed rozpoczęciem kariery kierowcy wyścigowego, w 1966 r. Mikko należał do reprezentacji kraju w Pucharze Davisa. Zaraz po swoim debiucie miał jednak poważny wypadek na motocyklu i przez sześć miesięcy był hospitalizowany ze złamaną nogą. Po powrocie na kort nie był w stanie odzyskać poprzedniej formy i nie wrócił już do drużyny.
Pierwsze kroki w wyścigach.
Debiut w wyścigach zanotował w 1968 r. w Formule Vee. Ponieważ jego matka była przeciwna jego występom, początkowo używał pseudonimu Matti Järvi. Trwało to jednak tylko sezon, gdyż nie był w stanie utrzymać tego dłużej w tajemnicy. Nieregularne starty nie sprzyjały ciągłości wyników, ale pomimo tego szybko zauważono jego talent.
W 1970 r. przeszedł do Formuły 3, gdzie brał udział zarówno w wyścigach w Skandynawii jak i w innych rejonach Europy. Startował w niemodnym i rzadkim Titanie Mk 3 wyposażonym w silnik marki Nova. Odnotował kilka bardzo dobrych rezultatów: trzecie miejsce w Brnie, czwarte na Österreichring i drugie na torze Keimola. Do jego rywali należeli m.in. Niki Lauda, James Hunt, David Purley, Torsten Palm i Andy Sutcliffe. W przyszłości każdy z nich z różnym skutkiem startował w Formule 1.
Powrót do Formuły Super Vee.
Formuła 3 okazała się jednak zbyt dużym krokiem dla Mikko w tak krótkim czasie. W 1971 r. zdecydował się więc na starty w Formule Super Vee. Uczestniczył w wybranych rundach European Gold Pokal (Złoty Puchar Europy), gdzie do jego przeciwników należeli m.in. Jochen Mass, Bertil Roos, Helmut Koinigg, a nawet Peter Sauber (późniejszy założyciel zespołu Sauber). Startując w samochodzie Veemax, który był szczególnie popularny wśród Finów, został sklasyfikowany jako szesnasty w niezaliczanym do mistrzostw wyścigu na torze Hockenheim. Później był siódmy w Gurnigel i ósmy na torze Zandvoort.
W ciągu 1971 i 1972 r. jego aktywność w wyścigach ograniczyła służba wojskowa w Finlandii. W 1972 wziął jednak udział w kilku rundach Formuły Super Vee. W "domowym" wyścigu na Keimoli, gdzie finiszował na piątym miejscu, zdobył jedyne punkty. W mistrzostwach wygranych przez Menfreda Schurtiego, został sklasyfikowany na czternastym miejscu.
W 1973 r. Mikko nie uczestniczył w żadnym wyścigu, powrócił jednak rok później w samochodzie Lola T320. Wziął udział w rundzie Złotego Puchar Formuły Super Vee na torze Keimola, której nie ukończył. W 1975 r. zdecydował się na krok w kierunku bardziej poważnej kariery. Pierwszy pełny sezon w Formule Super Vee w samochodzie Lola T324 zapewnił mu zespół ATS.
Dzięki bardziej poważnemu podejściu i pewniejszemu wsparciu finansowemu Mikko dowiódł swojej wartości już od pierwszego wyścigu. Na torze Nürburgring (w wariancie "Betonschleife") finiszował na drugim miejscu za Keke Rosbergiem, ustanawiając jednocześnie rekord okrążenia. Na drugiej pozycji ukończył także wyścig w Aspern i niezaliczany do mistrzostw w Sembach. W Salzburgu natomiast odniósł pierwsze zwycięstwo. Potem ponownie ustanowił rekord okrążenia i ponownie finiszował drugi na Nürburgringu.
Kolejną wygraną odniósł po dyskwalifikacji Rosberga w Anderstorp. Później stanął na najniższym stopniu podium na torze Norisring, odniósł dwa kolejne zwycięstwa na torach Nürburgring i w Diepholz oraz dwa drugie miejsca podczas kolejnego wyścigu na Nürburgringu i Österreichring. Na Silverstone finiszował jako trzeci za Rosbergiem i Eje Elghiem. Odniósł kolejną wygraną na torze Zolder, a w ostatnim wyścigu sezonu na Hockenheim ponownie był drugi.
Punkty zdobywane podczas wyścigów liczyły się do różnych mistrzostw. 112 punktów w Złotym Pucharze wystarczyły mu na zdobycie mistrzostwa (wyprzedził Kenertha Perssona, Elgha i Rosberga). W mistrzostwach Castrol GTX był drugi za Rosbergiem, który zdobył 127 punktów w porównaniu do jego 102 punktów. Także w mistrzostwach Niemiec Keke okazał się lepszy o 9 punktów zdobywając ich 121. Mikko dowiódł jednak, że jest jednym z najlepszych młodych kierowców w Europie.
W 1975 Kozarowitzky po raz pierwszy w karierze, startując w jedenastej rundzie Amerykańskiej Formuły Super Vee, wziął udział w wyścigu poza Europą. Na torze w Daytona, w Loli T324 wystawionej przez Freda Operta, Mikko wywalczył czwartą pozycję. Dziesięć punktów zdobytych podczas tego wyścigu dało mu 32. pozycję w mistrzostwach Ameryki.
Awans do Formuły 2.
Günther Schmidt, szef zespołu ATS, będąc pod wrażeniem umiejętności Fina dał mu szansę na starty w Formule 2. Zespół wystawił Lolę T450 z silnikiem BMW. Pakiet okazał się jednak bardzo niekonkurencyjny już od samego początku sezonu. Kozarowitzky przyznał, że samochód miał poważną wadę konstrukcyjną - mógł pracować jedynie w niskich temperaturach, w wysokich tracił przyczepność. Podczas pierwszej rundy ("Jim Clark Gedächtnisrennen") na torze Hockenheim Mikko zdołał jedynie wywalczyć czternaste miejsce w drugim biegu. Podobna sytuacja miała miejsce podczas kolejnego wyścigu w Truxton, gdzie Fin wycofał się z powodu problemów z przegrzewającym się silnikiem.
Sytuacja pogorszyła się jeszcze na torze Vallelunga, gdzie Mikko po raz pierwszy nie zakwalifikował się. Po rozczarowującym początku sezonu Kozarovitzky postanowił rozstać się ze Schmidtem i poszukać lepszego zespołu dla siebie. Wybór padł na Project Four Racing, zespół zarządzany przez Rona Dennisa, który stawiał wtedy pierwsze kroki jako właściciel zespołu. Brytyjczyk wystawił Fina w samochodzie March 752 z silnikiem Hart. W rzeczywistości rezultaty wcale nie były lepsze.
Próba zakwalifikowania do wyścigu w Rouen nie powiodła się - do sukcesu zabrakło aż trzech sekund. Po zakwalifikowaniu się do wyścigu na torze Mugello, zdołał wywalczyć jedynie siedemnastą pozycję. Podczas następnej rundy w Enna Mikko zdołał wywalczyć jedenaste miejsce w pierwszym biegu, ale z drugiego musiał się wycofać z powodu zerwania paska od pompy paliwa. Te porażki definitywnie przekreśliły szanse na udane zakończenie roku. W rezultacie Kozarowitzky opuścił trzy ostatnie rundy sezonu.
Starty w Formule Pacyfik.
Niezniechęcony porażką w Formule 2, Mikko na początku 1977 r. udał się do Nowej Zelandii aby startować w Formule Pacyfik, gdzie ponownie jeździł dla Operta. Ponownie spotkał się tutaj z Rosbergiem, który został tym razem jego zespołowym partnerem. W składających się z pięciu wyścigów mistrzostwach Mikko odzyskał swoją formę, nie obyło się jednak bez awarii samochodu Chevron B34 z silnikiem Forda.
Z powodu awarii silnika wycofał się z wyścigu w Bay Park i Grand Prix Nowej Zelandii w Pukekohe, gdzie zakwalifikował się na pole position. Podczas kolejnego wyścigu na torze Manfeild stracił czas na naprawie koła, które uszkodził po najeździe na krawężnik. Wyścig ukończył na ósmej pozycji, jedno okrążenie za triumfującym Rosbergiem, który wygrał także wcześniejszy wyścig w Pukekohe.
Pierwszy dobry rezultat osiągnął na torze Teretonga, gdzie finiszował na drugim miejscu za Rosbergiem. Finowie zakwalifikowali się odpowiednio na pierwszym i czwartym miejscu. Jeden dobry wynik nie był jednak wystarczający aby umożliwić mu walkę o mistrzostwo. Ostatni wyścig - "Lady Wigram Trophy" - Mikko ukończył na trzecim miejscu. W klasyfikacji końcowej zdołał jedynie wywalczyć czwartą pozycję na równi z Johnem Nicholsonem z dorobkiem czterech punktów. Mistrzem serii został Rosberg z dorobkiem 33 punktów, za nim uplasowali się Tom Gloy (25 punktów) i Bruce Allison (14 punktów).
Awans do Formuły 1.
Pod względem rezultatów sezon 1976 i początek 1977 nie były dla Mikko zbyt udane. Katastrofalny sezon w Formule 2 nie czynił z niego atrakcyjnej opcji dla szefów zespołów Formuły 1. Pojawił się jednak inna szansa dostanie się do najważniejszej wyścigowej klasy. Firma Marlboro chciała wprowadzić Fina do Formuły 1 w 1977 r. Keke Rosberg był już wtedy związany kontraktem na starty w Formule 2 i zdecydowano się właśnie na Kozarowitzkiego.
Prowadzono rozmowy z zespołem Ensign, który początkowo w sezonie 1977 wystawiał jeden samochód dla Claya Regazzoniego, ale w połowie sezonu zdecydowano się na wystawianie jeszcze jednego. Ensign był priorytetem Marlboro, a Mikko pomimo nie zaliczania się do ścisłej czołówki był faworytem na to miejsce.
Ostatecznie francuski oddział Marlboro ubiegł Finów i szansę na starty samochodem Ensign w barwach Theodore Racing dostał Patrick Tambay. Nie udały się także rozmowy z zespołem Williams, który zdecydował się na Patricka Nève'a. Belg miał wsparcie ze strony browaru Bellevue i to umożliwiło mu starty w Marchu 761.
Ostatecznie Kozarowitzky trafił do RAM Racing. Zespół Johna Macdonalda zapowiadał początkowo, że będzie używał nowych Marchów w 1977 r. W rzeczywistości zespół posiadał dwa wraki modelu 761. Jeden z nich (nadwozie o numerze 3) rok wcześniej został czterokrotnie rozbity przez Ronniego Petersona. Drugie nadwozie (o numerze 8) było samochodem rezerwowym Vittorio Brambilli, który także go nie oszczędzał.
Ponieważ zespół wystawiał kierowców, którzy byli w stanie zapłacić jak najwięcej, początkowo za sterami samochodu zasiadł Boy Hayje. Holender nie zdołał kilkukrotnie przejść kwalifikacji. Ostatecznie firma F&amp;S Properties, która wspierała jego karierę, wymusiła na zespole opuszczenie kilku wyścigów w celu modernizacji samochodu. W tym samym czasie MacDonald rozpaczliwie potrzebował dodatkowych funduszy, decydując się ostatecznie na pieniądze Marlboro.
Z powodu braku środków i słabej organizacji MacDonald nie dał Kozarowitzkiem szansy na testy przed Grand Prix Szwecji, Fin po raz pierwszy zobaczył samochód dopiero na torze Anderstorp przed piątkowymi treningami. Nikt nie zdziwił się, że nie zdołał się zakwalifikować do wyścigu (zajął 31. miejsce). Jego najlepszy czas (1:31,079) był o 5,675 sekundy słabszy niż najlepszy czas Mario Andrettiego i o 2,675 sekundy gorszy od czasu Ruperta Keegana - ostatniego kierowcy, który zdołał się zakwalifikować. Do wyścigu nie zakwalifikował się także Hayje.
Szefostwo zespołu szybko zdało sobie sprawę z tego, że muszą dać Finowi szansę na zapoznanie się z samochodem. Przed Grand Prix Wielkiej Brytanii zespół wziął udział w testach na torze Silverstone. Howden Ganley, były kierowca Formuły 1, który wcześniej poprawiał Marche zespołu, pracował wtedy dla nich jako inżynier. Twierdził, że potrafi zmniejszyć czas okrążenia o całe dwie sekundy. Podczas testów zespół uzyskiwał rezultaty podobne do Gilles'a Villeneuve'a w McLarenie. Nadzieje przed nadchodzącym wyścigiem były wielkie.
Kozarowitzky był pewny, że tym razem uda mu się zakwalifikować do wyścigu. Podczas pierwszej sesji nad torem pojawiły się chmury i z obawy przed deszczem MacDonald kazał mu uzyskać jak najlepszy czas już na pierwszym okrążeniu pomiarowym.
Gdy Fin na drugim pomiarowym okrążeniu dotarł do szykany Woodcote, która w tamtych czasach była bardzo szybka, dogonił Ruperta Keegana, będącego na swoim rozgrzewkowym okrążeniu. Brytyjczyk nie zauważył nadjeżdżającego Marcha i pozostał na optymalnej linii jazdy. Kozarowitzky stracił kontrolę nad samochodem przy bardzo dużej prędkości i rozbił się o barierki. Stracił tym samym szanse na zakwalifikowanie się i w dodatku złamał rękę.
Czas 1:25,16, który ustanowił wcześnie, nie pozwalał mu na przejście pre-kwalifikacji. Podobnie było w przypadku jego jednorazowego partnera - Michaela Bleekemolena. MacDonald był zdesperowany aby Mikko zakwalifikował się pomimo tego do wyścigu. Kazał mu użyć zapasowego samochodu, a do usztywnienia ręki miał użyć taśmy klejącej. Mikko, który w tym momencie miał dosyć bałaganu panującego w zespole po prostu odszedł, nawet pomimo tego, że stracił szansę na stary w pozostałych wyścigach w Europie.
Wypadek Kozarowitzkiego, przyćmiony późniejszym wypadkiem David Purleya, w którym Brytyjczyk omal nie stracił życia, oznaczał koniec kariery Fina w Formule 1.
Próba powrotu do Formuły 1.
Po nieudanej współpracy z RAM Mikko nie porzucił całkowicie nadziei na ściganie się w Formule 1. Nawiązał kontakt z Ganleyem, z którym współpracował podczas startów w Nowej Zelandii. Zaproponował mu połączenie sił. Ganley od pewnego czasu współpracował z innym byłym kierowcą F1 - Timem Schenkenem, z którym zainicjował projekt Tiga Race Cars. Poważnie planowali starty w sezonie 1978.
Ostatecznie projekt związany z Formułą 1 legł w gruzach z powodu budżetu, do jego skompletowania zabrakło jedynie 5% środków - Ganley i Schenken zgromadzili 80%, a Marlboro miało sfinansować kolejne 15%. Pomimo tego, że Ganley nadal poważnie myślał o ukończeniu samochodu, zrezygnowany Kozarowitzky postanowił rozstać się z wyścigami. Od tego czasu nigdy nie zasiadł za kierownicą samochodu wyścigowego.
Mikko mieszka obecnie w Sittard w Holandii. Oprócz prowadzenia własnego interesu grywa w golfa i uczęszcza na wybrane Grand Prix. Pomógł także swojemu synowi Nikolaiowi w rozwoju kariery kierowcy wyścigowego. Młody Kozarowitzky rozpoczął starty w kartingu w połowie lat 90., a w 1996 r. został Mistrzem Europy Międzykontynentalnej Klasy A. Później startował w Formule Ford 2000 w 1997 r., a w latach 1999 i 2000 w europejskich wyścigach Formuły Renault. W roku 2001 startował w Niemieckiej Formule Volkswagen w zespole Matson Motorsport, który został założony i jest prowadzony przez jego ojca.

</doc>
<doc id="1068550" url="https://pl.wikipedia.org/wiki?curid=1068550" title="Andrzej Tylec">
Andrzej Tylec

Andrzej Tylec (ur. 5 października 1949, zm. 11 grudnia 1990) – polski perkusista. Występował m.in. z zespołami Grupa I, Romuald i Roman, Breakout, Niemen (Enigmatic), Tramp, Banda i Wanda oraz krótko z duetem fortepianowym Marek i Wacek w roku 1984. Zmarł 11 grudnia 1990 roku we Wrocławiu. Został pochowany 24 stycznia 1991 na cmentarzu Osobowickim.
Płyty z udziałem wykonawcy.
Źródło: Katalog Polskich Płyt Gramofonowych.

</doc>
<doc id="1068551" url="https://pl.wikipedia.org/wiki?curid=1068551" title="Wacław Holly">
Wacław Holly

Wacław Holly (zm. 18 czerwca 1725) – brat Karola Holly, szlachcic z rodu Holly, pan na Bełku, patron kościoła w Bełku według wizytacji kanonicznej z 1717 roku. Posiadał także Łubie. Pełnił urząd sędziego ziemskiego, wyższego asesora księstw raciborskiego i opolskiego, starszy ziemski. Wzmiankowany w latach 1679 i 1687 jako właściciel Czerwionki, skąd był zobowiązany uiszczać roczny czynsz kościołowi wielkodębieńskiemu z 20 talarów cesarskich, jednak go nie uiszczał. W 1696 roku sprzedał swój folwark we wsi Osiny pod Żorami wraz z częścią tej wsi razem z Karolem Aleksandrem Holly, Janowi Holly’emi. Ten sprzedał go miastu Żory niedługo potem za 3390 talarów.

</doc>
<doc id="1068552" url="https://pl.wikipedia.org/wiki?curid=1068552" title="Sedewakantyści">
Sedewakantyści



</doc>
<doc id="1068553" url="https://pl.wikipedia.org/wiki?curid=1068553" title="Prowincjonalne życie">
Prowincjonalne życie

Prowincjonalne życie lub Wiejskie życie (ang. "Country Life", 1994) – australijski melodramat z Samem Neillem w roli głównej. Adaptacja powieści Czechowa "Wujaszek Wania".
Fabuła.
Akcja filmu toczy się zaraz po zakończeniu I wojny światowej, dokładnie na jednej z owczych farm. Jack Dickens, to nastoletni chłopak, który po śmierci swojego ojca, mieszka ze starszą matką oraz swoją bratanicą o imieniu Sally. Przez obowiązki w domu i na farmie musi pożegnać się z marzeniami o literaturze i całą uwagę poświęcić na zajmowanie się gospodarstwem. Jedynym kontaktem z wielką literaturą są książki wysyłane z Londynu przez ojca Sally, Alexandra, który opuścił córkę po śmierci żony. Tymczasem dziewczyna zakochuje się w sympatycznym lekarzu Maksie Askeyu, on jednak nie odwzajemnia jej uczucia. 
Obsada.
i inni
Wersja polska.
Producent wersji polskiej: Dariusz Zawiślak
Wersja polska: Master Film 
Reżyseria: Elżbieta Jeżewska
Dialogi: Elżbieta Kowalska
W wersji polskiej udział wzięli:
i inni

</doc>
<doc id="1068561" url="https://pl.wikipedia.org/wiki?curid=1068561" title="Rezerwat przyrody Mierzeja">
Rezerwat przyrody Mierzeja



</doc>
<doc id="1068563" url="https://pl.wikipedia.org/wiki?curid=1068563" title="Barasinga tykoczelna">
Barasinga tykoczelna

Barasinga tykoczelna, jeleń Elda ("Panolia eldii") – gatunek ssaka parzystokopytnego z rodziny jeleniowatych (Cervidae).
Występowanie i biotop.
Obecny zasięg występowania gatunku obejmuje północno-wschodnie Indie, południowe Chiny i Półwysep Indochiński.
Zasiedla otwarte równiny, zarośla nad brzegami rzek i jezior oraz bagna.
Taksonomia.
"P. eldii" czasami umieszczany jest w rodzaju "Cervus" lub "Rucervus"; morfologicznie najbliżej mu do "Rucervus", chociaż dane molekularne nie są rozstrzygające, sugerując, że jest blisko "Rucervus" (dane jądrowe) lub "Dama" (dane mitochondrialne); morfologia poroża stawia go najbliżej "Elaphurus". Ze względu na niepewne filogenetyczne umiejscowienie "P. eldii" w Cervini został on wstępnie umieszczony w rodzaju innym niż "Rucervus".
Charakterystyka ogólna.
Wygląd.
Średniej wielkości jeleń o wydłużonym, ciemnobrązowym ciele z jaśniejszym spodem, z długimi nogami. Samce osiągają 70-100 kg, maksymalnie 150 kg, a samice 40-70 kg masy ciała. Uszy średniej wielkości, szerokie, wyścielone gęstym włosem. Samce są większe od samic i masywniej zbudowane.
Poroże samców osiąga długość do 1 m, jest lirowato wygięte, z 7-16 rozgałęzieniami.
Tryb życia.
Barasingi tykoczelne są zwierzętami roślinożernymi. Zjadają trawy, liście i kwiaty. Biologia gatunku jest słabo poznana. Prawdopodobnie prowadzi podobny tryb życia jak barasinga bagienna.
Podgatunki.
Wyróżniono trzy podgatunki "P. eldii":
Niekiedy wyróżnia się jeszcze "R. eldii hainanus" , endemiczną populację z wyspy Hajnan (Morze Południowochińskie), lecz zachodzi potrzeba dalszych badań nad uznaniem statusu podgatunku.
Znaczenie.
Barasingi tykoczelne żerują na otwartych przestrzeniach w pobliżu zbiorników wodnych, przez co są łatwe do wytropienia i stanowią łatwy cel dla myśliwych. Są poławiane dla mięsa, skór i poroży.
Zagrożenia i ochrona.
Liczebność populacji Barasingi tykoczelnej nie jest znana. W ogrodach zoologicznych zarejestrowano 377 osobników (2005)
Gatunek jest objęty konwencją waszyngtońską CITES (załącznik I).

</doc>
<doc id="1068567" url="https://pl.wikipedia.org/wiki?curid=1068567" title="Kohila">
Kohila

Kohila (niem. "Koil") – miasto w Estonii w prowincji Rapla, w gminie Kohila. Liczy 3550 mieszkańców (2006). Ośrodek przemysłu spożywczego.

</doc>
<doc id="1068569" url="https://pl.wikipedia.org/wiki?curid=1068569" title="Lelczyki">
Lelczyki



</doc>
<doc id="1068570" url="https://pl.wikipedia.org/wiki?curid=1068570" title="Lelki">
Lelki

Lelki (Caprimulginae) – podrodzina ptaków z rodziny lelkowatych (Caprimulgidae).
Występowanie.
Cały świat poza terenami antarktycznymi.
Systematyka.
Do podrodziny należą następujące rodzaje:

</doc>
<doc id="1068572" url="https://pl.wikipedia.org/wiki?curid=1068572" title="Caprimulgidae">
Caprimulgidae



</doc>
<doc id="1068573" url="https://pl.wikipedia.org/wiki?curid=1068573" title="Chordeilinae">
Chordeilinae



</doc>
<doc id="1068575" url="https://pl.wikipedia.org/wiki?curid=1068575" title="Caprimulginae">
Caprimulginae



</doc>
<doc id="1068578" url="https://pl.wikipedia.org/wiki?curid=1068578" title="Menke Katz">
Menke Katz

Menke Katz (1906-1991) - poeta amerykański pochodzenia żydowskiego. 
Urodził się w miejscowości Švenčionys na Litwie. Wychował w Michaliszkach na Białorusi, ukończył tamtejszy cheder. W 1920 roku wyemigrował do Stanów Zjednoczonych. Tam początkowo drukował poezje w hebrajskich gazetach, potem wydawał również tomiki wierszy. W swoich utworach chętnie sięgał po tematykę regionalistyczną. Początkowo wierny poglądom komunistycznym, odżegnał się od nich w okresie wielkich czystek stalinowskich. 
Pisał w jidysz i języku angielskim. Pierwszy tom - "Three sisters" wydał w 1932 roku. Był nominowany do Nagrody Pulitzera za tom "Burning Village".

</doc>
<doc id="1068579" url="https://pl.wikipedia.org/wiki?curid=1068579" title="Rezerwat przyrody Wyspa Kamienna">
Rezerwat przyrody Wyspa Kamienna



</doc>
<doc id="1068580" url="https://pl.wikipedia.org/wiki?curid=1068580" title="Rezerwat przyrody Gardnieńskie Lęgi">
Rezerwat przyrody Gardnieńskie Lęgi



</doc>
<doc id="1068582" url="https://pl.wikipedia.org/wiki?curid=1068582" title="Desire (singel U2)">
Desire (singel U2)

Desire – singel rockowej grupy U2, pochodząca z jej wydanego w 1988 roku albumu, "Rattle and Hum". Została wydana jako singel i była pierwszym utworem zespołu, który znalazł się na pierwszym miejscu w Wielkiej Brytanii.
Piosenka ukazała się na dwóch kompilacyjnych płytach grupy: "The Best of 1980-1990" i "U218 Singles".
Wcześniejsza wersja utworu, w studyjnej formie znalazła się na filmie "Rattle and Hum".

</doc>
<doc id="1068584" url="https://pl.wikipedia.org/wiki?curid=1068584" title="Chns">
Chns



</doc>
<doc id="1068585" url="https://pl.wikipedia.org/wiki?curid=1068585" title="Loksa">
Loksa

Loksa – miasto w Estonii w prowincji Harjumaa, liczy 3454 mieszkańców (2007). Ośrodek przemysłu spożywczego. Przez miejscowość biegnie rzeka Valgejõgi. W mieście powstały: 1874 cegielnia, 1899 warsztat do budowy żaglowców, 1903 slip, 1907 tartak.

</doc>
<doc id="1068587" url="https://pl.wikipedia.org/wiki?curid=1068587" title="Stanisław Urbański">
Stanisław Urbański

Stanisław Urbański (ur. 12 czerwca 1947 w Kamyku) – polski duchowny katolicki, profesor nauk teologicznych, pedagog, były dziekan Wydziału Teologicznego Uniwersytetu Kardynała Stefana Wyszyńskiego w Warszawie.
Życiorys.
Jest absolwentem Liceum Ogólnokształcącego w Kłobucku i częstochowskiego Wyższego Seminarium Duchownego. W latach 1980-1984 był rektorem Niższego Seminarium Duchownego Archidiecezji Częstochowskiej.
Pełni obowiązki kierownika Katedry Hagiografii UKSW. Jest kierownikiem Zakładu Duchowości Europejskiej i Katedry Teologii Życia UKSW. Sprawuje funkcję dyrektora Instytutu Badań Naukowych Szkoły Wyższej im. Bogdana Jańskiego oraz zastępcy przewodniczącego Komitetu Nauk Teologicznych Polskiej Akademii Nauk. Specjalizuje się w duchowości Wschodu, hagiografii, mistyce chrześcijańskiej, świętości, teologii duchowości, życiu duchowym.
17 lutego 2016 Prezydent RP Andrzej Duda oznaczył go Krzyżem Kawalerskim Orderu Odrodzenia Polski w uznaniu wybitnych zasług w pracy naukowo-badawczej, dydaktycznej i społecznej.
Publikacje.
Wybrane publikacje:

</doc>
<doc id="1068588" url="https://pl.wikipedia.org/wiki?curid=1068588" title="Cervus eldii">
Cervus eldii



</doc>
<doc id="1068589" url="https://pl.wikipedia.org/wiki?curid=1068589" title="Märjamaa">
Märjamaa

Märjamaa – miasto w Estonii w prowincji Rapla, znajdujące się w połowie drogi między Tallinnem a Pärnu. Liczy 3 100 mieszkańców (2006). Ośrodek przemysłu spożywczego.

</doc>
<doc id="1068590" url="https://pl.wikipedia.org/wiki?curid=1068590" title="Ewa Madeyska">
Ewa Madeyska

Ewa Madeyska (ur. 1971 w Białymstoku) – doktor nauk humanistycznych, literaturoznawczyni, pisarka, dramatopisarka, scenarzystka, redaktorka, wykładowczyni twórczego pisania. Absolwentka Uniwersytetu Wrocławskiego (filologia polska), Szkoły Filmowej w Łodzi (scenariopisarstwo) oraz Podyplomowego Kursu Arteterapii w Polskim Instytucie Ericksonowskim w Łodzi (arteterapia).
W 2011 Ewa Madeyska otrzymała międzynarodowe stypendium twórcze Dagny przyznawane przez Stowarzyszenie Willa Decjusza. W jego ramach uczestniczyła m.in. w Festiwalu Literackim „Dagny – Romans Kultur”, w Forum Wydawców we Lwowie oraz w Festiwalu Wolności Słowa „Kapittel” w Stavanger.
Od 2010 Ewa Madeyska prowadzi warsztaty twórczego pisania. Wykładała m.in. scenariopisarstwo na Kursie Kreatywnego Pisania w IBL PAN w Warszawie oraz "creative writing" na "Gender Studies UW". Od 2014 uczy pisania powieści oraz opowiadań w Szkole Mistrzów Pióra w Collegium Civitas.
Pracowała jako nauczycielka, wykładowca, redaktorka i scenarzystka. Za powieść "Katoniela" nominowana w 2008 do Nagrody Literackiej Nike.
Twórczość.
Współautorka (wraz z Jerzym Kroczakiem i Maciejem Ederem) edytorskiego opracowania traktatów Stanisława z Gór Poklateckiego pt. "O snach i czarach", Wydawnictwo Atut, Wrocław 2011.

</doc>
<doc id="1068591" url="https://pl.wikipedia.org/wiki?curid=1068591" title="Klaus Zernack">
Klaus Zernack

Klaus Zernack (ur. 14 czerwca 1931 w Berlinie, zm. 2 listopada 2017 tamże) – niemiecki historyk, zajmujący się Europą Środkowo-Wschodnią i Wschodnią.
Życiorys.
Urodzony jako syn policjanta koniec wojny przeżył w Berlinie, gdzie w 1949 roku zdał maturę. Studiował historię, slawistykę, germanistykę i filozofię na uniwersytetach w Berlinie ("Freie Universität"), Münster i Uppsali (do 1956). W 1957 doktoryzował się na Uniwersytecie w Münster pracą o stosunkach szwedzko-rosyjskich w drugiej połowie XVII wieku. Uczył przez sześć lat języka szwedzkiego na uniwersytecie. W 1964 r. habilitował się na Uniwersytecie w Gießen pracą o słowiańskich zgromadzeniach ludowych. Od 1966 do 1978 był profesorem historii wschodnioeuropejskiej na Uniwersytecie we Frankfurcie nad Menem, od 1978 do 1984 w Gießen, a od 1984 do 1999 na uniwersytecie w Berlinie ("Freie Uniwersität").
Nadał niemieckim badaniom wschodnioeuropejskim od połowy lat 60. XX w. nowe spojrzenie. Stopniowo uwolnił je od pierwotnie dominującego w nich nacisku na rolę Niemiec w historii Europy Wschodniej. To dotyczy zwłaszcza traktowania historii Polski i stało się to szczególnie wyraźne w jego pracy w Polsko-Niemieckiej Komisji UNESCO do spraw podręczników szkolnych, której był niemieckim przewodniczącym w latach 1987–2000.
Do jego najważniejszych prac należą: "„Osteuropa. Eine Einführung in seine Geschichte”" z 1977, jak i jego książka "„Polen und Russland. Zwei Wege in der europäischen Geschichte”" z 1994 r. (wyd. pol.: Polska i Rosja: dwie drogi w dziejach Europy. Warszawa 2000). Był wydawcą i współautorem "„Handbuch der Geschichte Russlands. Bd. 6.”" z 2004 r.
Za swój wkład w polsko-niemieckie pojednanie został uhonorowany tytułem doktora honoris causa Uniwersytetu im. Adama Mickiewicza w Poznaniu i Uniwersytetu Warszawskiego. Oprócz tego otrzymał w 2004 r. Nagrodę im. Samuela Bogumiła Lindego Miast Partnerskich Getyngi i Torunia. Zernack jest członkiem Akademii Naukowych w Berlinie, Poznaniu, Krakowie i Sztokholmie.

</doc>
<doc id="1068596" url="https://pl.wikipedia.org/wiki?curid=1068596" title="Kehra">
Kehra

Kehra – miasto w Estonii w prowincji Harjumaa. Ośrodek administracyjny gminy Anija. Liczy 2756 mieszkańców (stan na 31.12.2013). Ośrodek przemysłu spożywczego.
Kehra leży nad rzeką Jägala. W mieście znajduje się stacja kolejowa na linii Tallinn – Narwa.

</doc>
<doc id="1068597" url="https://pl.wikipedia.org/wiki?curid=1068597" title="Rezerwat przyrody Moroszka">
Rezerwat przyrody Moroszka



</doc>
<doc id="1068600" url="https://pl.wikipedia.org/wiki?curid=1068600" title="Kurs na Kulturę">
Kurs na Kulturę



</doc>
<doc id="1068603" url="https://pl.wikipedia.org/wiki?curid=1068603" title="Katoniela">
Katoniela

Katoniela – powieść Ewy Madeyskiej, opublikowana 30 sierpnia 2007 przez Wydawnictwo Literackie.
Główną bohaterką powieści jest Aniela, kobieta "zniewolona przez ortodoksyjny katolicyzm", zmagająca się z codziennością. "Postanowiłam napisać tę książkę ze złości na zakłamane postawy niektórych katolików". Autorka unika jednak diagnozowania religijności Polaków. W 2008 roku powieść nominowano do Nagrody Literackiej „Nike”

</doc>
<doc id="1068606" url="https://pl.wikipedia.org/wiki?curid=1068606" title="Antonio Onofri">
Antonio Onofri

Antonio Onofri (ur. 1759, zm. 26 lutego 1825) – polityk i dyplomata San Marino, główna postać sceny politycznej tego kraju w pierwszej połowie XIX wieku.
Pochodził ze starego rodu, który od wieków wywierał znaczący wpływ na losy Republiki. Otrzymał staranne wykształcenie filozoficzno - prawnicze. W 1787 roku został powołany na urząd sekretarza państwa, w 1789 wybrano go zaś na radnego. W czasie swej długiej kariery pełnił także siedmiokrotnie urząd kapitana-regenta.
Dokonania Onofriego wiążą się w szczególności z polityką zagraniczną, której umiejętnie kreowanie doprowadziło do uznania San Marino przez inne kraje europejskie. W 1797 z jego inicjatywy została odrzucona propozycja powiększenia terytorium Republiki przedłożona przez wysłanników Napoleona Bonaparte. W 1798 podpisał traktat dotyczący handlu i przyjaznych stosunków z Republiką Rzymską, a kilka miesięcy później także z Republiką Cisalpińską. Podobne porozumienie zawarł też z Republiką Włoską, która zajęła miejsce dwóch poprzednio wymienionych, w czerwcu 1802.
26 maja 1805 uczestniczył w koronacji Napoleona Bonaparte na króla Włoch w Mediolanie. 

</doc>
<doc id="1068611" url="https://pl.wikipedia.org/wiki?curid=1068611" title="Julian Stawiński">
Julian Stawiński

Julian Stawiński (ur. 1 maja 1904 w Płoskirowie, zm. 19 października 1973 w Warszawie), tłumacz z języka angielskiego i rosyjskiego oraz redaktor pionierskich antologii fantastycznych w Polsce; mąż Ireny Tuwim. Miał młodszego brata Tadeusza Stawińskiego (ur. 23.01.1905 w Płoskirowie, zm. 10 kwietnia 1986 w Bielsku-Białej) lekarza-okulistę mieszkającego w Bielsku-Białej.
Życiorys.
Doktor prawa. Przed wojną najpierw sędzia w Ostrowi Mazowieckiej, potem adwokat i radca prawny w Warszawie. Po wybuchu wojny razem z żoną, przez Rumunię i Francję, przedostał się do Wielkiej Brytanii, gdzie mieszkali do początku 1945 r. Po krótkim pobycie w Kanadzie, u brata żony, znanego poety Juliana Tuwima, został zatrudniony przez władze komunistycznej Polski jako attaché ambasady PRL w Waszyngtonie. W 1947 r. wrócił do kraju i zajął się pracą literacką. Spoczywa na cmentarzu Powązkowskim w Warszawie (kw. 161-4-36).

</doc>
<doc id="1068614" url="https://pl.wikipedia.org/wiki?curid=1068614" title="Polskie Regiony w Europejskiej Przestrzeni Kulturowej">
Polskie Regiony w Europejskiej Przestrzeni Kulturowej



</doc>
<doc id="1068615" url="https://pl.wikipedia.org/wiki?curid=1068615" title="Teodor Duda">
Teodor Duda

Teodor Duda (ur. 25 listopada 1914 w Cześnikach, zm. 15 czerwca 1986) – pułkownik SB, funkcjonariusz PRL-owskich organów bezpieczeństwa publicznego.
Życiorys.
Syn Filipa i Paraskiewi. Pochodził z ukraińskiej rodziny chłopskiej, z zawodu był ślusarzem. W latach 30. działał w KZMP i KPP, w 1932 został skazany na 3 lata więzienia za działalność komunistyczną, a w 1936 na 8 lat za próbę nielegalnego przekroczenia granicy z ZSRR. Od września do grudnia 1939 w niemieckiej niewoli, po zwolnieniu przekroczył granicę niemiecko-radziecką, został aresztowany przez NKWD i skazany na 3 lata obozu; podczas odbywania kary współpracował z władzami obozu i z NKWD, m.in. pomagał wyłapywać członków OUN. W 1943 wstąpił do 2 Dywizji Piechoty im. Henryka Dąbrowskiego i został zastępcą dowódcy batalionu do spraw polityczno-wychowawczych. W 1944 przeszkolony w Moskwie i przerzucony za linię frontu w okolice Lubartowa.
Służbę w nowo utworzonych organach bezpieczeństwa rozpoczął 22 lipca 1944, a 31 sierpnia 1944 zastąpił na stanowisku kierownika Wojewódzkiego Urzędu Bezpieczeństwa Publicznego w Lublinie ówczesnego podporucznika Henryka Palkę. 28 października tego roku został oficerem do spraw zleceń specjalnych w Resorcie Bezpieczeństwa Publicznego w Lublinie. 1 listopada 1944 wyznaczony został na stanowisko kierownika Wydziału Więzień i Obozów w Resorcie Bezpieczeństwa Publicznego. 15 października 1945 awansował na zastępcę kierownika Departamentu III Ministerstwa Bezpieczeństwa Publicznego (od 30 stycznia 1946 – Szefostwa Zaopatrzenia MBP).
20 lutego 1947 roku, w stopniu kapitana, został kierownikiem WUBP w Rzeszowie. Zastąpił na tym stanowisku kapitana Tomasza Wiśniewskiego. 16 października 1948 przeniesiony został na stanowisko kierownika WUBP w Krakowie. 1 marca 1950 przeniesiony na to samo stanowisko w Łodzi. 1 grudnia 1951 został szefem Urzędu Bezpieczeństwa na Miasto Łódź.
1 czerwca 1953 wyznaczony został na stanowisko zastępcy komendanta głównego Milicji Obywatelskiej Stanisława Wolańskiego i jego następcy generała brygady MO, Ryszarda Dobieszaka.
15 października 1957, po likwidacji Ministerstwa Bezpieczeństwa Publicznego i Komitetu do Spraw Bezpieczeństwa Publicznego, objął stanowisko zastępcy szefa Zarządu II Zwiadu Dowództwa Wojsk Ochrony Pogranicza.
Od 26 września do 8 października 1960 pozostawał w dyspozycji Departamentu Kadr i Szkolenia MSW. Ostatnim stanowiskiem jakie pełnił w organach MO, była funkcja zastępcy komendanta wojewódzkiego do spraw Służby Bezpieczeństwa w Lublinie w latach 1967-1971.
Został pochowany na Cmentarzu Wojskowym na Powązkach (kwatera D37-1-18).
Synem Teodora i Konstancji Dudów był Tadeusz Duda (ur. 1943 w Krasnym Jarze)

</doc>
<doc id="1068616" url="https://pl.wikipedia.org/wiki?curid=1068616" title="PRokultura">
PRokultura



</doc>
<doc id="1068618" url="https://pl.wikipedia.org/wiki?curid=1068618" title="Maryam Yusuf Jamal">
Maryam Yusuf Jamal

Maryam Yusuf Jamal (arab.: مريم يوسف جمال, poprz. Zenebech Tola; ur. 16 września 1984, Etiopia) – biegaczka średniodystansowa Bahrajnu, mistrzyni świata z Osaki (2007) w biegu na 1500 metrów.
Rekordy życiowe.
Wszystkie powyższe wyniki są rekordami Bahrajnu, wynik Jamal z biegu na milę jest także rekordem Azji oraz 10. wynikiem w historii światowej lekkoatletyki, a jej rekord na 1500 m z hali jest 7. wynikiem w historii a także aktualnym rekordem Azji.

</doc>
<doc id="1068619" url="https://pl.wikipedia.org/wiki?curid=1068619" title="Polsko-Ukraińska Wymiana Młodzieży">
Polsko-Ukraińska Wymiana Młodzieży



</doc>
<doc id="1068622" url="https://pl.wikipedia.org/wiki?curid=1068622" title="Smrek (Tatry)">
Smrek (Tatry)

Smrek (słow. "Smrek") – szczyt o wysokości 2072 m n.p.m. w słowackich Tatrach Zachodnich, w grani łączącej Rohacz Płaczliwy (2126 m) z Barańcem (2182 m).
Topografia.
Wznosi się nad dwoma dolinami; od północno-zachodniej strony nad górnym piętrem Doliny Żarskiej (tzw. Małe Zawraty), od południowo-wschodniej nad górnym piętrem Doliny Jamnickiej. Od Barańca Smrek oddziela Przełęcz nad Puste (1970 m), od Rohacza Płaczliwego Żarska Przełęcz (1916 m). We wschodnim kierunku (do Doliny Jamnickiej) odchodzi od wierzchołka Smreka grzęda oddzielająca dwa duże żleby: Pusty Żleb (po południowej stronie) i Smrekowy Żleb (po północnej stronie). Obydwoma tymi żlebami zimą schodzą duże lawiny. Z grani pomiędzy wierzchołkiem Smreka a Żarską Przełęczą odchodzi na zachód, do kotła Małych Zawratów krótki grzbiet kończący się niewielkim, ale charakterystycznym wzniesieniem Kopy ("Homôľka"). Z grani między Żarską Przełęczą a Smrekiem do Doliny Jamnickiej wyrasta jeszcze jedna grzęda oddzielająca Rohacki Kocioł od Smrekowego Grzbietu.
Opis szczytu.
Jest to mało wybitny szczyt, zbudowany z łupków krystalicznych i gnejsów. W obydwu jego grzbietach występują charakterystyczne rowy graniowe i zboczowe. Ciągną się one na długości ok. 600 m, głównie na zachodnim zboczu. Badaniem tych bruzd zajmowali się Stefan Kreutz i Andrzej Młodziejewski. Stwierdzili, że są one powiązane z poprzecznym pęknięciem masywu Rohacza Ostrego. Zbocza są trawiaste, i występują w nich wyleżyska porastające wierzbą zielną i kosmatką brunatną.

</doc>
<doc id="1068629" url="https://pl.wikipedia.org/wiki?curid=1068629" title="Mikołaj Rozen">
Mikołaj Rozen

Mikołaj Rozen (ur. 1945) – polski działacz społeczności żydowskiej w Szczecinie, od 2000 przewodniczący Gminy Wyznaniowej Żydowskiej w Szczecinie oraz były przewodniczący szczecińskiego oddziału Towarzystwa Społeczno-Kulturalnego Żydów w Polsce.
14 listopada 2000 został odznaczony Złotym Krzyżem Zasługi za zasługi w działalności społecznej na rzecz społeczności żydowskiej.

</doc>
<doc id="1068631" url="https://pl.wikipedia.org/wiki?curid=1068631" title="Ruch Raeliański">
Ruch Raeliański



</doc>
<doc id="1068632" url="https://pl.wikipedia.org/wiki?curid=1068632" title="Tero Pitkämäki">
Tero Pitkämäki

Tero Kristian Pitkämäki (ur. 19 grudnia 1982 w Ilmajoki) – fiński lekkoatleta specjalizujący się w rzucie oszczepem.
Czterokrotny uczestnik igrzysk olimpijskich – w 2004 zajął ósme miejsce, w 2008 zdobył brązowy medal, w 2012 był piąty, a w 2016 nie przebrnął eliminacji. Złoty, srebrny i brązowy medalista mistrzostw świata, trzykrotnie stawał na podium czempionatu Starego Kontynentu. W 2005 oraz 2007 zwyciężał w zawodach światowego finału lekkoatletycznego. Trzynastokrotny medalista mistrzostw Finlandii (8 medali złotych – 2004, 2005, 2006, 2007, 2010, 2013, 2016, 2017, 3 srebrne – 2003, 2008, 2015 i 2 brązowe – 2009, 2012) oraz reprezentant kraju w meczach międzypaństwowych, pucharze Europy i drużynowym czempionacie Europy. Triumfator Diamentowej Ligi w 2015 roku. W 2006 ukończył studia i uzyskał tytuł inżyniera elektryka. Zwycięzca plebiscytu European Athlete of the Year Trophy w roku 2007 – oszczepnik był pierwszym fińskim lekkoatletą, który triumfował w tym konkursie. Za swojego największego sportowego rywala uważa Norwega Andreasa Thorkildsena, który jest jego przyjacielem.
Rekord życiowy: 91,53 (26 czerwca 2005, Kuortane) – rezultat ten jest jedenastym wynikiem w historii światowej lekkoatletyki.
Kariera.
Początki.
O karierze lekkoatletycznej marzył od dzieciństwa. Sport zaczął uprawiać jako dziecko, a pierwszy raz wystartował jako 12-latek – w 1994 używając oszczepu o wadze 400 gramów zajął pierwsze miejsce w konkursie w Ilmajoki. Na początku roku 2000 zdobył srebrny medal w halowych mistrzostwach Finlandii juniorów, a pod koniec roku debiutując w dużej międzynarodowej imprezie odpadł w eliminacjach mistrzostw świata juniorów w Santiago. W kolejnym sezonie był piąty na juniorskim czempionacie Starego Kontynentu. Pierwszy sukces na arenie międzynarodowej odniósł w roku 2003 zdobywając w Bydgoszczy brąz mistrzostw Europy młodzieżowców, przegrywając Rosjaninem Aleksandrem Iwanowem oraz Igorem Janikiem, który podczas tych zawodów wynikiem 82,54 ustanowił (nieaktualny już) rekord Polski w kategorii młodzieżowców.
2004.
Od początku sezonu 2004 oszczepnik startował tylko w Finlandii – wyjątkiem był mecz młodzieżowców przeciwko Hiszpanii w Barcelonie 9 lipca (zwycięstwo z wynikiem 83,32) oraz mityng w Tallinnie 21 lipca (druga lokata z wynikiem 79,70). 1 sierpnia w miejscowości Vaasa zdobył pierwszy w karierze tytuł mistrza swojego kraju. Tydzień później zajął trzecie miejsce w mityngu Weltklasse Zürich. W eliminacjach, podczas igrzysk olimpijskich, uzyskał trzeci rezultat w grupie B i z wynikiem 82,04 awansował do finału. 28 sierpnia na stadionie olimpijskim w Atenach w drugiej serii uzyskał swój najlepszy wynik – 83,01 – i został ostatecznie sklasyfikowany na ósmej lokacie. W 2004 pobiegł także w biegu maratońskim.
2005.
W swoim czwartym starcie w roku 2005, podczas mityngu w Kuortane 26 czerwca, pierwszy raz w karierze uzyskał wynik ponad 90 metrów ustawiając rekord życiowy rezultatem 91,53. 17 lipca zdobył drugi złoty medal mistrzostw Finlandii, a w ostatnim starcie przed mistrzostwami świata wygrał z wynikiem 90,54 (podczas zawodów w Oslo). Fin, który jako jedyny oszczepnik obok Rosjanina Siergieja Makarowa w sezonie przekroczył granicę 90 metrów, był faworytem czempionatu rozgrywanego w Helsinkach. W eliminacjach, które odbyły się 9 sierpnia, z wynikiem 82,21 zajął drugie miejsce za Makarowem. W rundzie finałowej w pierwszej serii Fin uzyskał wynik 75,44, a swój najlepszy rezultat osiągnął w czwartej próbie uzyskując 81,27. Będący faworytem zawodów oszczepnik zajął ostatecznie czwarte miejsce. Złoto mistrzostw przypadło Estończykowi Andrusowi Värnikowi, srebro zdobył Norweg Andreas Thorkildsen, a brąz Rosjanin Siergiej Makarow. Po mistrzostwach Pitkämäki wygrał m.in. zawody w Zurychu (88,71) i Berlinie (89,32), a w ostatnim starcie w sezonie zwyciężył w światowym finale lekkoatletycznym z wynikiem 91,33. W ciągu całego sezonu wygrał 12 z 16 zawodów, w których startował.
2006.
Sezon rozpoczął od zwycięstwa w Seinäjoki 21 maja osiągając wynik 88,41. Niespełna miesiąc później, 24 czerwca, uzyskał najlepszy rezultat w sezonie posyłając oszczep na odległość 91,11. Tydzień po tym sukcesie zwyciężył w zawodach superligi pucharu Europy – mimo tego zespół Finlandii spadł do I ligi. Przed zaplanowanymi na początek sierpnia mistrzostwami Europy wygrał zawody w Paryżu, był drugi w Rzymie oraz ponownie został mistrzem kraju. Na czempionacie Starego Kontynentu w Göteborgu w eliminacjach zajął czwarte miejsce z wynikiem 83,78. Finał odbywał się 9 sierpnia – Fin po rzucie w pierwszej serii (swoim najlepszym w całym konkursie) na odległość 86,44 objął prowadzenie jednak w drugiej kolejce rezultat 87,37 dał pozycję lidera Norwegowi Andreasowi Thorkildsenowi. Thorkildsen poprawił się w ostatniej próbie rzucając 88,78 i zostając mistrzem Europy – Fin uplasował się na drugim miejscu, a brązowy medal zdobył Jan Železný z Czech, który miał tylko jeden udany rzut (w pierwszej serii na odległość 85,92). Po mistrzostwach oszczepnik wystartował jeszcze pięciokrotnie zwyciężając w Zurychu oraz Helsinkach.
2007.
W swoim starcie w sezonie oszczepnik z wynikiem 87,78 zwyciężył 3 czerwca w Kuortane, a 15 czerwca poprawił się o równy metr wygrywając mityng Bislett Games w Oslo z rezultatem 88,78. 13 lipca w Rzymie podczas mityngu Golden Gala Pitkämäki źle wykonał rzut w wyniku czego oszczep poleciał za bardzo w lewo i trafił francuskiego skoczka w dal Salima Sdiriego. Ostatecznie w mityngu oszczepnik uplasował się na drugim miejscu. W kolejnych dniach Fin nie mógł otrząsnąć się po wypadku jednak już 22 lipca z wynikiem 91,23 (trzecim najlepszym w karierze) wygrał zawody w Lapinlahti. 31 sierpnia w eliminacjach mistrzostw świata na stadionie w Osace uzyskał rezultat 80,62 (dziesiąty wśród startujących) i awansował do finału czempionatu, który zaplanowano na 2 września. W finale na stadionie Nagai po pierwszej serii zajmował czwartą lokatę, a w drugiej próbie po rzucie na odległość 89,16 objął prowadzenie. W ostatniej próbie uzyskał swój najlepszy wynik w zawodach – 90,33 – i wyprzedzając Norwega Andreasa Thorkildsena i Amerykanina Breauxa Greera zdobył tytuł mistrza świata. Złoto Pitkämäkiego było pierwszym medalem z najcenniejszego kruszcu wywalczonym przez Fińskiego oszczepnika od roku 1999 kiedy w światowym czempionacie zwyciężył Aki Parviainen. Na koniec sezonu jako pierwszy Fin oraz drugi oszczepnik w historii wygrał prestiżowy plebiscyt European Athlete of the Year Trophy.
2008.
Oszczepnik pierwszy raz w sezonie wystąpił na zawodach 25 maja zajmując w Kuortane drugie miejsce z wynikiem 86,89. W dalszej części sezonu startował m.in. w Berlinie (pierwsze miejsce), Oslo (trzecia lokata) oraz Rzymie (zwycięstwo). 27 lipca na mistrzostwach Finlandii zajął drugą pozycję przegrywając z Tero Järvenpää, który wynikiem 86,68 ustanowił rekord życiowy. W ostatnim występie przed igrzyskami w Pekinie wygrał zawody w Lappeenrancie osiągając rezultat 84,30. Eliminacje rzutu oszczepem na igrzyskach olimpijskich odbyły się 21 sierpnia. Fin startował w grupie B i osiągnął wynik 82,61 (minimum kwalifikacyjne to 82,50) awansując z trzecim rezultatem do finału. Dwa dni później, podczas konkursu finałowego, w pierwszej serii uzyskał wynik 83,75 i zajmował trzecią lokatę za prowadzącym od początku Andreasem Thorkildsenem i swoim rodzajem Tero Järvenpää. Dzięki rzutowi w ostatniej kolejce Pitkämäkiego wyprzedził jeszcze Łotysz Ainārs Kovals, który uzyskał swój nowy rekord życiowy wynikiem 86,64. W ostatniej serii Fin posłał oszczep na odległość 86,16, przesunął się na trzecie miejsce i ostatecznie zdobył brązowy medal. Mistrzem olimpijskim został Norweg Thorkildsen, który w przedostatniej serii wynikiem 90,57 ustanowił rekord olimpijski, a srebro przypadło Kovalsowi. Po igrzyskach był drugi w Zurychu oraz podczas meczu przeciwko Szwedom w Helsinkach i wygrał mityng w Brukseli. 14 września, w ostatnim starcie w sezonie, zajął trzecie miejsce podczas światowego finału lekkoatletycznego w Stuttgarcie.
2009.
Na początku sezonu zajął trzecie miejsce w zawodach w Seinäjoki oraz wygrał mityng ISATF w Berlinie. Tydzień po zawodach w Niemczech wygrał, 21 czerwca, w Bergen rywalizację oszczepników podczas I ligi drużynowych mistrzostw Europy uzyskując wynik 86,78. W dalszej części sezonu tryumfował m.in. w Oslo oraz był drugi na zawodach w Rzymie i Paryżu. W eliminacjach na mistrzostwach świata, 21 sierpnia, Fin nie uzyskał wymaganego minimum (82,00) i do finału awansował z 4. odległością uzyskując w swojej trzeciej próbie wynik 81,65. Dwa dni później borykający się z grypą oszczepnik w finałowym konkursie w pierwszej serii uzyskał swój najlepszy wynik 81,90 (dający mu wówczas drugą lokatę za Kubańczykiem Guillermo Martínezem). W kolejnych próbach nie poprawił się i ostatecznie zajął piąte miejsce, a reprezentacja Finlandii nie zdobyła w Berlinie żadnego medalu. Na koniec sezonu Pitkämäki zwyciężył jeszcze 4 września w Memorial Van Damme 2009 w Brukseli oraz był drugi 13 września w światowym finale lekkoatletycznym w Salonikach.
2010.
Na początku sezonu startował w Australii zwyciężając 27 lutego w Sydney oraz 4 marca w Melbourne. Najważniejszą imprezą w roku były mistrzostwa Europy, które odbywały się w Hiszpanii – w eliminacjach zawodów na Estadi Olímpic Lluís Companys Fin uzyskał drugi wynik wśród startujących rzucając w swojej drugiej próbie 83,15. W finale, który odbył się 31 lipca, po pierwszej serii na prowadzeniu był Andreas Thorkildsen (86,32), drugie miejsce zajmował Matthias de Zordo (86,22), a Fin był trzeci z wynikiem 81,47. Ostatecznie kolejność ta nie zmieniła się do ostatniej kolejki chociaż Pitkämäki w swoim piątym rzucie poprawił znacząco swój wynik posyłając oszczep na odległość 86,67. Po czempionacie oszczepnik wygrał zawody w Sztokholmie, a 8 sierpnia został mistrzem Finlandii. 28 sierpnia zwyciężył w kolejnej edycji tradycyjnego meczu pomiędzy Szwecją i Finlandią osiągając wynik 84,08. Sezon zakończył zwycięstwem w Kawasaki 19 września.
2011.
W pierwszym starcie w sezonie zajął trzecie miejsce podczas zawodów Qatar Athletic Super Grand Prix 2011 w Dosze uzyskując wynik 83,91. 15 maja zwyciężył w mityngu w Szanghaju z wynikiem 85,33 – rezultatem tym wyrównał najlepszy w sezonie wynik na świecie, który od 22 kwietnia należał do Rosjanina Siergieja Makarowa. 24 czerwca na mityngu w Kuortane zajął piąte miejsce z wynikiem 77,55 – był to pierwszy konkurs od końca 2004 roku, w którym Fin nie rzucił ponad 80 metrów. Podczas mityngu w Lozannie, 30 czerwca, ponownie nie osiągnął 80 metrów zajmując z wynikiem 78,35 szóstą lokatę. Na mistrzostwach świata odpadł w eliminacjach. Po tej imprezie do grona trenerów Fina dołączył aktualny rekordzista świata Jan Železný.
2012.
W pierwszym starcie w olimpijskim sezonie 2012 Fin zajął z wynikiem 77,99 piąte miejsce podczas deszczowego mityngu Shanghai Golden Grand Prix 2012 w Szanghaju. Na zawodach Bislett Games 2012 w Oslo zajął odległą pozycję z wynikiem 73,57. Udanie wystąpił na mityngu oszczepników w Pihtipudas, gdzie 17 czerwca rzucił 83,87. Podczas mistrzostw Europy w Helsinkach mimo wsparcia licznie zgromadzonych kibiców zajął ostatecznie 11. miejsce z rezyltatem 74,89. Po zawodach w stolicy Finlandii na mityngu w Kuortane, 22 lipca, osiągnął najlepszy wynik w sezonie rzucając 84,90. Na igrzyskach olimpijskich w Londynie zajął trzecie miejsce w eliminacjach (z wynikiem 83,01), a w finale uplasował się na piątym miejscu.
2013-2017.
Podczas Mistrzostw świata rozegranych w 2013 roku w Moskwie Fin wywalczył srebrny krążek ulegając zwycięzcy jedynie o 10 cm. Na rozegranych rok później Mistrzostwach Europy w Zurychu Tero Pitkämäki zdobył medal brązowy. W 2015 roku reprezentant Finlandii odniósł zwycięstwo w zawodach Superligi Drużynowych Mistrzostw Europy w Czeboksarach jednak nie uchroniło to spadku jego kraju do I ligi. Kilka miesięcy później na Mistrzostwach świata w Pekinie Pitkämäki wywalczył trzecią pozycję ulegając jedynie dwóm reprezentantom spoza Europy. W tymże roku również zawodnik po raz pierwszy w karierze triumfował w klasyfikacji generalnej Diamentowej Ligi. Zupełnym niepowodzeniem zakończyły się dla Fina kolejne Mistrzostwach Europy rozegrane w 2016 roku w Amsterdamie. Wynik 80,52 m osiągnięty w eliminacjach nie pozwolił dostać się do zawodów finałowych. Podobnie kiepski występ Fin zanotował podczas igrzysk olimpijskich w Rio de Janeiro, gdzie wynik 79,56 m pozwolił jedynie na zajęcie 21 miejsca w eliminacjach.
Podczas Mistrzostw Finlandii w 2017 roku osiągnął wynik 82,80 m, co pozwoliło na zdobycie ósmego tytułu. Na Mistrzostwach świata w Londynie został sklasyfikowany na piątym miejscu z rezultatem 86,94 m.
Progresja wyników.
Progresja wyników oszczepnika w poszczególnych latach kariery.

</doc>
<doc id="1068633" url="https://pl.wikipedia.org/wiki?curid=1068633" title="Małżeństwo osób tej samej płci w Hiszpanii">
Małżeństwo osób tej samej płci w Hiszpanii

Małżeństwo osób tej samej płci w Hiszpanii – związek cywilny dwóch osób tej samej płci uznawany przez prawo hiszpańskie za równoważny związkowi małżeńskiemu osób przeciwnej płci i pociągający za sobą te same skutki cywilnoprawne, łącznie z możliwością adopcji i wspólnego wychowywania dzieci. Małżeństwa te zostały zalegalizowane w 2005 roku. Rok wcześniej nowo wybrana Hiszpańska Socjalistyczna Partia Robotnicza, której liderem jest premier José Luis Rodríguez Zapatero, rozpoczęła kampanię na rzecz wprowadzenia instytucji małżeństwa jednopłciowego. Prawo to zostało przyjęte 30 czerwca 2005 roku przez Kortezy Generalne (hiszpański dwuizbowy parlament składający się z Senatu i Kongresu Deputowanych) i opublikowane 2 lipca tego samego roku. Małżeństwa homoseksualne stały się legalne w Hiszpanii 3 lipca 2005 roku.
Mimo iż wprowadzenie tej regulacji prawnej popierało 66% hiszpańskiego społeczeństwa, jej legalizacja nie przebiegła bezkonfliktowo. Nieprzychylne stanowisko prezentowali hierarchowie katoliccy, nazywając prawo „osłabiającym małżeństwo”. Niektóre organizacje pozarządowe wyraziły zaniepokojenie możliwością przyznania prawa do adopcji dzieci osobom homoseksualnym. W toku prac nad ustawą nowelizującą hiszpański Kodeks cywilny, jak i po jej uchwaleniu, w kraju miały miejsce demonstracje zarówno poparcia, jak i sprzeciwu wobec ustawy. Po wprowadzeniu w życie noweli konserwatywna Partia Ludowa zaskarżyła ją do Trybunału Konstytucyjnego Królestwa Hiszpanii. W 2012 roku Trybunał orzekł, iż prawo zezwalające na zawarcie małżeństwa tej samej płci jest zgodne z konstytucją Hiszpanii, a minister sprawiedliwości, Alberto Ruiz-Gallardón, oświadczył, że konserwatywny rząd rezygnuje z zamiaru zmiany obowiązującej ustawy i chce pozostawić ją w brzmieniu, „w jakim zatwierdził ją Trybunał Konstytucyjny”.
W pierwszym roku obowiązywania nowego prawa ślub wzięło około 4 500 par jednopłciowych. Wkrótce po wejściu w życie ustawy pojawiły się wątpliwości dotyczące prawnego statusu małżeństw osób tej samej płci Hiszpanów z obywatelami krajów nie uznających związków tego typu. Minister sprawiedliwości zdecydował, że ustawa pozwala homoseksualnym obywatelom hiszpańskim poślubić cudzoziemca bez względu na to, czy ustawodawstwo kraju, którego posiada obywatelstwo, uznaje ten rodzaj związków cywilnych. Aby wziąć ślub, przynajmniej jeden z partnerów musi być obywatelem Hiszpanii; dwoje cudzoziemców może wziąć ślub, jeśli oboje posiadają prawo pobytu na terenie państwa i przynajmniej jeden z nich posiada adres stałego zameldowania na terenie Hiszpanii.
Historia.
W latach 90. XX wieku kilka miast hiszpańskich i wspólnot autonomicznych wprowadziło związki partnerskie, zapewniające niektóre prawa parom tej samej płci oraz tym parom przeciwnej płci, które nie chciały lub nie mogły zawrzeć związku małżeńskiego. Już wcześniej hiszpańskie prawo pozwalało osobom samotnym adoptować dzieci, więc pary homoseksualne mogły "de facto" adoptować dziecko, ale partner, który nie sprawował nad nim władzy rodzicielskiej nie miał do niego żadnych praw, jeśli związek zakończył się lub posiadający władzę rodzicielską zmarł. Nie istniała ponadto możliwość regionalnego zalegalizowania małżeństw osób tej samej płci w żadnej z autonomicznych wspólnot, ponieważ hiszpańska konstytucja z 1978 roku dawała państwu wyłączne prawo do uchwalania ustaw dotyczących małżeństwa.
30 czerwca 2004 roku hiszpański minister sprawiedliwości, Juan Fernando López Aguilar, ogłosił, że Kongres Deputowanych prowizorycznie zaaprobował rządowy plan legalizacji małżeństw jednopłciowych. Przyjęcie tej ustawy było jedną z obietnic premiera kraju, José Luisa Rodrígueza Zapatero, które złożył podczas swojej inauguracji. López Aguilar przedstawił również dwie propozycje regionalnej, katalońskiej partii Konwergencja i Jedność. Jedna wprowadziłaby nieślubny związek ("parejas de hecho") dla par tej samej i przeciwnej płci, a druga pozwoliłaby transpłciowym osobom zmienić nazwisko i wpisy dotyczące płci w dokumentach bez konieczności przeprowadzenia uprzedniej operacji zmiany płci.
Projekt ustawy wprowadzającej małżeństwa osób tej samej płci został zatwierdzony przez hiszpańską Radę Ministrów 1 listopada 2004 roku, a przed parlament przedłożono go 31 grudnia tego samego roku. Kongres Deputowanych przyjął ustawę 21 kwietnia 2005 roku, ale została ona odrzucona przez Senat, gdzie konserwatywna Partia Ludowa miała większość. Ustawa wróciła więc do niższej izby, która odrzuciła sprzeciw Senatu i ostateczne przyjęcie prawa nastąpiło 30 czerwca 2005 roku 187 głosami za, 147 przeciw i 4 wstrzymującymi się.
Prawo weszło w życie 3 lipca 2005 roku, a Hiszpania stała się trzecim krajem na świecie po Holandii i Belgii rozpoznającym małżeństwa osób tej samej płci na całym swoim terytorium.
Pierwszy gejowski ślub miał miejsce 11 lipca 2005 roku, osiem dni po wejściu prawa w życie. Cywilna uroczystość Carlosa Baturína i Emilia Menéndeza odbyła się w kancelarii rady miejskiej w Tres Cantos – przedmieściach Madrytu. Pierwszy ślub pary lesbijskiej odbył się 22 lipca tego samego roku.
Ustawa nie rozwiązała problemu partnerki biologicznej matki dzieci urodzonych w małżeństwie dwóch lesbijek. Nie uzyskiwała władzy rodzicielskiej automatycznie, ale musiała przejść przez proces adopcji. Takie prawo było natomiast zapewnione heteroseksualnym parom (małżeństwom lub związkom partnerskim), gdzie mężczyzna niebędący biologicznym ojcem automatycznie uzyskiwał władzę rodzicielską. 7 października 2006 roku rząd wniósł poprawki do ustawy, które rozwiązały tę kwestię.
Proces legislacyjny Ustawy 13/2005.
Projekt ustawy zmieniającej Kodeks cywilny, opublikowany przez ministra sprawiedliwości 30 czerwca 2004 roku, został zbadany przez hiszpańską Generalną Radę Sądownictwa. Rada była dość krytyczna w kwestii rozszerzenia małżeństwa na pary jednopłciowe i towarzyszącej mu adopcji dzieci; argumentowała, że Konstytucja państwa nie wymaga takiego rozszerzenia, a wyeliminowanie prawnej dyskryminacji gejów i lesbijek można osiągnąć inną drogą, np. zwiększając ilość przywilejów dostępnych parom jednopłciowym w ramach związków partnerskich.
Pomimo nieprzychylnej opinii Rady, rząd 1 października 2004 roku złożył projekt ustawy w Kongresie. Oprócz członków Partii Ludowej i Demokratycznej Unii Katalonii, deputowani byli zwolennikami przyjęcia ustawy. 21 kwietnia 2005 roku Kongres uchwalił nowelę 183 głosami za, 136 przeciw i 6 wstrzymującymi się (w tym jednym członka Partii Ludowej). Zmiana kodeksu cywilnego polegała m.in. na wprowadzeniu do artykułu 44 drugiego paragrafu o treści: "Małżeństwo będzie miało te same obowiązki i następstwa bez względu na to czy małżonkowie są tej samej czy przeciwnej płci".
Następnym etapem legislacyjnym było przekazanie uchwalonej ustawy do Senatu, który powołał grupę ekspertów, aby przedstawili swoje opinie na temat zmian. Wszyscy psycholodzy z wyjątkiem jednego stwierdzili, że adopcja dzieci przez osoby homoseksualne nie ma wpływu na rozwój dziecka, z wyjątkiem jego prawdopodobnie większej tolerancji wobec homoseksualizmu. Związany z organizacjami katolickimi psychiatra Aquilino Polaino, wezwany jako ekspert przez Partię Ludową, nazwał homoseksualizm patologią, dodając, że "wielu homoseksualistów w przeszłości doświadczyło molestowania seksualnego" oraz że geje i lesbijki zazwyczaj wychowywali się w rodzinach "naznaczonych przemocą i alkoholizmem, gdzie ojcowie są nieobecni, a matki nadopiekuńcze wobec synów i zimne wobec córek". Prominentni członkowie Partii Ludowej odrzucili później twierdzenia Polaino.
Ostatecznie Senat zawetował ustawę. Weto zostało zaproponowane przez mającą większość w izbie Partię Ludową oraz Demokratyczną Unię Katalonii i przegłosowane 131 głosami za, 119 przeciw i 2 wstrzymującymi się. Ustawa wróciła do Kongresu, który 30 czerwca 2005 roku odrzucił weto Senatu 187 głosami za (w tym jednym głosem członkini Partii Ludowej), 147 przeciw i 4 wstrzymującymi się. Odrzucenie weta oznaczało przyjęcie ostatecznego tekstu ustawy. Głosowanie to odbyło się po tym, jak premier Zapatero nieoczekiwanie zabrał głos w parlamencie, aby poprzeć nowelę, mówiąc: "Rozszerzamy możliwość osiągnięcia szczęścia dla naszych sąsiadów, kolegów, przyjaciół i krewnych. Jednocześnie budujemy też bardziej przyzwoite społeczeństwo". Mariano Rajoy, lider opozycyjnej Partii Ludowej, który nie otrzymał możliwości przemówienia przed Kongresem, oskarżył Zapatero o dzielenie hiszpańskiego społeczeństwa.
Król Hiszpanii, Jan Karol I, zapytany przez media, czy podpisze ustawę o małżeństwach osób tej samej płci, odpowiedział, że jest królem Hiszpanii, a nie Belgii – jego odpowiedź odnosiła się do faktu, że król Belgów Baldwin I Koburg odmówił podpisania ustawy legalizującej aborcję. Jan Karol podpisał Ustawę 13/2005 1 lipca 2005 roku, prawo zostało opublikowane w "Boletín Oficial del Estado" (odpowiedniku polskiego Dziennika Ustaw) 2 lipca i weszło w życie 3 lipca tego samego roku.
Reakcje.
Według opublikowanego w kwietniu 2005 roku sondażu rządowego Centrum Badań Socjologicznych ("Centro de Investigaciones Sociológicas") 66% Hiszpanów popierało legalizację małżeństw homoseksualnych. Inna ankieta, przeprowadzona przez „Instituto Opina” dzień przed wejściem w życie ustawy, wykazała, iż poparcie dla małżeństw jednopłciowych wynosiło 62,1%, a dla adopcji dzieci przez pary homoseksualne 49,1%. Według badania tej samej instytucji, przeprowadzonego 9 miesięcy po wejściu prawa w życie, 61% obywateli Hiszpanii popierało decyzję rządu.
Wprowadzenie prawa spotkało się z krytyką hierarchów kościoła katolickiego, włącznie z papieżem Benedyktem XVI, który kontynuując politykę swego poprzednika Jana Pawła II przestrzegał przed osłabieniem tradycyjnej instytucji małżeństwa.
W 2005 roku, gdy ustawa znajdowała się w Senacie, przedstawiciele różnych wyznań wraz z hiszpańskim episkopatem wydali wspólny komunikat w tej sprawie (fragmenty): 
Kardynał López Trujillo, przewodniczący Papieskiej Rady dla Rodziny, powiedział, że Kościół pilnie wzywa do poszanowania "wolności sumienia katolików" i apelował, aby ci sprzeciwili się nowemu prawu. Stwierdził także, że przedstawiciele wszystkich zawodów związanych z wdrażaniem w życie małżeństw homoseksualnych powinni się im przeciwstawić, nawet jeśli oznaczałoby to utratę pracy. Zdaniem komentatorów, Kościół nie był w stanie zebrać wystarczającego wsparcia, aby sprzeciwić się wejściu w życie ustawy, chociaż 80% Hiszpanów deklaruje katolickie wyznanie. Według socjologa Gerardo Meila było to spowodowane rozpowszechnieniem się w ostatnich latach liberalnego spojrzenia na sferę indywidualnych praw, na którą Kościół wcześniej miał dominujący wpływ, szczególnie w kwestiach dotyczących rodziny. Badanie opinii publicznej wykazało, że trzy czwarte Hiszpanów uważa, że Kościół nie nadąża za realiami życia społecznego. Dopełniającym wyjaśnieniem sytuacji może też być fakt, iż wpływ Kościoła na społeczeństwo hiszpańskie zmalał od momentu śmierci dyktatora Francisco Franco w 1975 roku, którego reżim był ściśle związany z Kościołem. Sondaż z września 2004 wykazał, że niemal połowa Hiszpanów nie uczestniczy we mszach.
Premier Zapatero skomentował katolicki krytycyzm ustawy, mówiąc:
19 czerwca 2005 roku odbył się publiczny protest przeciw wprowadzeniu ustawy. Jego uczestnicy, na czele z członkami konserwatywnej Partii Ludowej, hiszpańskimi biskupami i Hiszpańskim Forum Rodziny ("Foro Español de la Familia"), twierdzili, że protest zgromadził 1,5 miliona przeciwników, jak się wyrazili, „ataku na tradycyjną rodzinę”. Rządowa delegacja doliczyła się 166 tys. uczestników manifestacji. Dwa tygodnie później odbył się marsz zwolenników ustawy, zbiegając się w czasie z doroczną paradą osób homoseksualnych. Hiszpańska organizacja LGBT, "Federación Estatal de Lesbianas, Gays, Transexuales y Bisexuales", twierdziła, że brało w nim udział 2 miliony osób, choć według policyjnych raportów marsz zgromadził 97 tys. osób. Obie demonstracje miały miejsce w Madrycie, gdzie władzę ówcześnie sprawowała Partia Ludowa.
Hiszpańscy biskupi twierdzili ponadto, że rząd zrównując prawa par homo- i heteroseksualnych, osłabił znaczenie małżeństwa, które oni definiują jako związek osób przeciwnej płci. Hiszpańskie Forum Rodziny wyraziło zaniepokojenie możliwością adopcji dzieci przez pary homoseksualne, argumentując, że sama adopcja jest prawem nie dla rodziców, ale dla dzieci. Organizacje LGBT odpowiedziały, że adopcja tego typu "de facto" istnieje w kraju od długiego czasu, ponieważ pary jednopłciowe często wspólnie wychowują dzieci adoptowane przez jednego z partnerów. Ponadto adopcja przez pary jednopłciowe była już legalna w regionach Nawarra, Asturia, Aragonia, Kraj Basków i Katalonia jeszcze zanim nowelizacja Kodeksu Cywilnego wprowadziła ją na całym terytorium państwa. Organizacje te również przypomniały, że nie ma żadnych naukowych podstaw do stwierdzenia, że orientacja seksualna rodzica mogłaby spowodować problemy rozwojowe adoptowanego dziecka. Tezę tę oficjalnie poparła Hiszpańska Szkoła Psychologii.
Jak pokazują badania opinii publicznej z 2007 i 2008 roku poparcie Hiszpanów dla małżeństw osób tej samej płci nie maleje. Według badania "Społeczny Portret Hiszpanów" opublikowanego w lipcu 2007 roku, małżeństwo homoseksualne popiera sześciu na dziesięciu obywateli Hiszpanii. Największe poparcie wyrażają osoby pomiędzy 15 a 34 rokiem życia (75%), mające wyższe wykształcenie (71%), niewierzące (75,5%) oraz o lewicowych i centro-lewicowych poglądach politycznych (71,9%). Ponadto według badania 44% obywateli hiszpańskich popiera możliwość adopcji dzieci przez pary homoseksualne; przeciw jest 42%. W innym badaniu ze stycznia 2008 roku przeprowadzonym przez "Angus Reid Global Monitor", na pytanie "Czy uważasz, że prawo, które zezwala zawierać małżeństwa homoseksualne powinno być zniesione?" 74,5% respondentów odpowiedziało: nie, zaś 18,1%: tak.
Procesy sądowe i inicjatywa obywatelska przeciwników ustawy.
21 lipca 2005 roku sędzia z miasta Denia odmówiła udzielenia lesbijskiej parze ślubu oraz złożyła do Trybunału Konstytucyjnego skargę na niezgodność nowelizacji z Konstytucją, powołując się przy tym na 32 artykuł hiszpańskiej Konstytucji stanowiący, że "Mężczyzna i kobieta mają prawo do zawarcia małżeństwa z pełną prawną równością". W sierpniu tego samego roku sędzia z Gran Canaria odmówił udzielenia ślubu trzem jednopłciowym parom i złożył podobną skargę do sądu konstytucyjnego. W grudniu 2005 roku sąd konstytucyjny odrzucił obie sprawy z powodu uchybień formalnych, uzasadniając że wnioskodawca nie wykazał naruszenia jego konstytucyjnych wolności i praw. 30 września także opozycyjna Partia Ludowa zdecydowała się wnieść skargę do sądu konstytucyjnego, co spowodowało rozłam w jej szeregach. 27 lutego 2007 roku Hiszpańskie Forum Rodziny złożyło w Kongresie obywatelską inicjatywę ustawodawczą podpisaną przez 1,5 miliona ludzi, wnoszącą o ustanowienie instytucji małżeństwa jedynie jako związku kobiety i mężczyzny (tym samym likwidację instytucji małżeństwa homoseksualnego). Inicjatywa ta została odrzucona przez Kongres. 30 maja wyżej wspomniana sędzia z Denii została skazana przez Dyscyplinarną Komisję Generalnej Rady Sądownictwa ("Comisión Disciplinaria del Consejo General del Poder Judicial") na karę wpłacenia 305€ za odmowę udzielenia ślubu homoseksualnej parze i otrzymała zakaz powtórzenia takiego działania. Kobieta opisała ten wyrok jako element „propagandowej machiny” rządu.
Kwestie dotyczące obywatelstwa partnerów.
Wkrótce po wejściu w życie ustawy pojawiły się pytania co do prawnego statusu jednopłciowych małżeństw obywateli Hiszpanii z cudzoziemcami, wywołane odmową wydania pozwolenia na ślub mieszkającym w Katalonii Hiszpanowi i Hindusowi wydaną przez sędziego, który argumentował, że małżeństwa osób tej samej płci nie są uznawane przez indyjskie prawo. Pomimo tego, 22 lipca również w Katalonii ślub wzięły Hiszpanka i jej argentyńska partnerka (było to pierwsze małżeństwo dwóch lesbijek w kraju). W opinii sędziego, który go udzielał, w tej sytuacji hiszpańskie prawo miało pierwszeństwo przed prawem argentyńskim.
27 lipca "Junta de Fiscales de Sala", ciało doradcze kancelarii ministra sprawiedliwości wydało opinię, że hiszpańskie osoby LGBT mogą brać ślub z obywatelami krajów nie uznających małżeństw homoseksualnych. W świetle hiszpańskiego prawa małżeństwo to będzie ważne, co nie oznacza jego ważności w kraju pochodzenia cudzoziemca. Teza zawarta w uchwale "Dirección General de los Registros y del Notariado", opublikowana w "Boletín Oficial del Estado", brzmi:
Według uchwały z dnia 29 lipca 2005 (przyjętej w trybie obiegowym i opublikowanej 8 sierpnia 2005 w "Boletín Oficial del Estado") "Dirección General de los Registros y del Notariado" Ministerstwa Sprawiedliwości, hiszpańskie konsulaty również mogą wykonywać prace dokumentacyjne związane z zawieraniem małżeństw homoseksualnych. Aby zawrzeć małżeństwo jednopłciowe za granicą, przynajmniej jeden z partnerów musi być obywatelem Hiszpanii, mieszkającym w okręgu konsularnym konsulatu, w którym chce zawrzeć związek małżeński. Zawarcie takiego małżeństwa może mieć miejsce tylko w konsulacie na terenie kraju lub jednostki administracyjnej sankcjonującej małżeństwa homoseksualne (czyli w marcu 2007 roku tylko w Bostonie, Brukseli, Amsterdamie, Toronto, Montrealu, Ottawie i Kapsztadzie). W innym przypadku partnerzy muszą wziąć ślub na terytorium Hiszpanii. Dwoje obcokrajowców niezamieszkałych na terenie Hiszpanii nie może wziąć ślubu w tym państwie. Aby to zrobić, przynajmniej jeden partner musi być obywatelem hiszpańskim. Natomiast dwoje mieszkających w Hiszpanii obcokrajowców może wziąć ślub.
Statystyki małżeństw.
4 września 2005 roku konserwatywna gazeta "La Razón" opublikowała dane z 273 urzędów stanu cywilnego (na 430 istniejących w Hiszpanii), według których na ponad 35 000 małżeństw zawartych w okresie od momentu wejścia w życie ustawy, zaledwie 24 były małżeństwami homoseksualnymi. Gazeta stwierdziła, że fakt ten stoi w sprzeczności z przyznaniem przez rząd pierwszeństwa legislacji tej regulacji prawnej oraz z opiniami działaczy na rzecz praw osób homoseksualnych, którzy zapowiadali, że z ustawy skorzysta od 5 do 10% populacji. 27 grudnia 2005 roku minister sprawiedliwości poinformował, że do 5 grudnia w 200 skomputeryzowanych urzędach stanu cywilnego (na 437 w całym kraju) zawarto 327 małżeństwa jednopłciowe, w tym 90 w Madrycie, 63 w Walencji, 35 w Barcelonie i 18 w Sewilli. W pozostałych rejonach kraju w statystykach nie rozróżniano małżeństw homoseksualnych od heteroseksualnych.
Na początku marca 2006 roku, Pedro Zerolo, wysokiej rangi przedstawiciel Hiszpańskiej Socjalistycznej Partii Robotniczej, ogłosił, że ponad 1 000 par osób tej samej płci wzięło ślub. W obejmujących połowę kraju skomputeryzowanych urzędach stanu cywilnego zawarto około 800 małżeństw homoseksualnych, a w pozostałych według szacunkowo co najmniej 200. Zerolo dodał, że w tym okresie 1 na 10 zawieranych w Hiszpanii małżeństw było małżeństwem homoseksualnym. Według FELGTB, hiszpańskiej organizacji LGBT, w pierwszym roku obowiązywania ustawy około 4 500 par jednopłciowych wzięło ślub, 50 rozpoczęło proces adopcyjny dziecka oraz przeprowadzono 3 rozwody.
27 czerwca 2007 roku Ministerstwo Sprawiedliwości ogłosiło, że w ciągu minionych dwóch lat zawarto 3 340 małżeństw osób tej samej płci. Ministerstwo jednocześnie przyznało, że ta liczba może być "jedną trzecią rzeczywistej liczby", ponieważ wzięto pod uwagę dane tylko z 356 skomputeryzowanych urzędów i nie uwzględniono danych z ponad 7 000 sądów do spraw małżeńskich i danych z Kraju Basków. Ministerstwo dodało, że 2 375 małżeństw zawarto pomiędzy mężczyznami a 965 pomiędzy kobietami. W Madrycie zawarto ich 1 060, w Katalonii 871, w Andaluzji 399, w Walencji 263, na Balearach 116, w Asturii 101, w Kastylii i Leónie 89, w Aragonii 86, na Wyspach Kanaryjskich 83, w Murcji 61, w Kastylii-La Mancha 56, w Extremadurze 54, w Galicji 31, w Kantabrii 28, w Nawarze 25 i w La Rioja 13.

</doc>
<doc id="1068634" url="https://pl.wikipedia.org/wiki?curid=1068634" title="Czarnobór">
Czarnobór

Czarnobór – część miasta Szczecinek, w jego wschodniej części, nad Jeziorem Leśnym.
W Czarnoborze znajduje się trawiaste lotnisko dla śmigłowców oraz przystanek kolejowy leżąca przy linii na Chojnice. Do Czarnoboru dociera linia nr 8 Komunikacji Miejskiej Szczecinek oraz ulica Leśna.
Czarnobór był niegdyś samodzielną wsią włączoną później w granice miasta.

</doc>
<doc id="1068637" url="https://pl.wikipedia.org/wiki?curid=1068637" title="Plain White T’s">
Plain White T’s

Plain White T’s – amerykański zespół punkowy i pop-rockowy. Założony w 1997 roku. Znani z singla "Hey There Delilah", nagrali pięć albumów: "Come on Over" (2001), "Stop" (2002), "All That We Needed" (2005), "Every Second Counts" (2006) "Big Bad World" (2008) oraz EP "Hey There Delilah" (2006).

</doc>
<doc id="1068638" url="https://pl.wikipedia.org/wiki?curid=1068638" title="Georges Marchais">
Georges Marchais

Georges Marchais (ur. 7 czerwca 1920 w La Hoguette, zm. 16 listopada 1997 w Paryżu) – francuski polityk, działacz związkowy i komunistyczny, w latach 1972–1994 sekretarz generalny Francuskiej Partii Komunistycznej (PCF), długoletni deputowany.
Życiorys.
W połowie lat 30., kilka lat po śmierci ojca na skutek wypadku przy pracy, wyjechał do Paryża. Odbył staż w zawodzie tokarza, pracował dorywczo, a w 1938 został zatrudniony jako monter w przedsiębiorstwie "Société nationale d’étude et de construction de moteurs d'aviation", działającym w przemyśle lotniczym. Zwolniony po klęsce Francji w 1940, pracował w niemieckich firmach. W 1942 wyjechał do Augsburga do pracy w fabryce Messerschmitta. Kwestie dobrowolności decyzji o wyjeździe oraz faktycznej daty jego powrotu z Niemiec do Francji budziły w późniejszych latach różne kontrowersje. W połowie lat 40. zatrudniony w zakładach lotniczych Voisin w Issy-les-Moulineaux. Zaangażował się w działalność związkową w ramach federacji CGT. Od początku lat 50. etatowy pracownik związkowy, pełnił różne funkcje w strukturze "Fédération des travailleurs de la métallurgie CGT", związku zawodowego pracowników przemysłu metalurgicznego.
W 1947 wstąpił do Francuskiej Partii Komunistycznej, w 1956 został zastępcą członka komitetu centralnego, a w 1959 zastępcą członka biura politycznego. Bliski współpracownik Maurice’a Thoreza, w 1961 objął stanowisko sekretarza do spraw organizacyjnych. Był uczestnikiem delegacji do ZSRR w 1964 po obaleniu Nikity Chruszczowa, a także przewodniczącym delegacji PCF podczas wizyty na Kubie w 1966, w trakcie której nawiązano współpracę z Fidelem Castro. Podczas wydarzeń z maja 1968 krytykował antykomunistyczne grupy lewicowe i przywódców ruchu studenckiego. Odpowiadał za udział PCF podczas międzynarodowej konferencji partii komunistycznych w Moskwie w 1969. W 1970 powołany za zastępcę Waldecka Rocheta, sekretarza generalnego partii komunistycznej. Na początku lat 70. z ramienia PCF zaczął nawiązywać bliższą współpracę z niekomunistyczną lewicą, m.in. w 1972 podpisał porozumienie programowe z François Mitterrandem. W grudniu 1972 został nowym sekretarzem generalnym PCF.
W wyborach w 1973 po raz pierwszy uzyskał mandat posła do Zgromadzenia Narodowego. Z powodzeniem ubiegał się o reelekcję w 1978, 1981, 1986, 1988 i 1993. W niższej izbie francuskiego parlamentu zasiadał do 1997, kiedy to nie kandydował na kolejną kadencję. Przez kilka lat był też radnym regionu Île-de-France. W latach 1979–1989 sprawował mandat deputowanego do Parlamentu Europejskiego I oraz II kadencji. Podejmował współpracę z komunistami z Włoch i Hiszpanii. Spotkanie z 1977, w którym uczestniczyli także Enrico Berlinguer i Santiago Carrillo, stało się podstawą ukucia terminu eurokomunizm. Jednocześnie Georges Marchais nie dążył do zerwania ze Związkiem Socjalistycznych Republik Radzieckich, m.in. poparł wejście wojsk radzieckich do Afganistanu.
W 1981 wystartował w wyborach prezydenckich. W pierwszej turze otrzymał 15,4% głosów, zajmując czwarte miejsce. Wezwał następnie do poparcia François Mitterranda, a po jego wyborczym zwycięstwie komuniści dołączyli do francuskiego rządu, z którego odeszli w 1984. W późniejszych latach krytykowany przez przedstawicieli reformatorskiego skrzydła partii za konserwatyzm swojej polityki. W styczniu 1994 na czele PCF zastąpił go Robert Hue.

</doc>
<doc id="1068640" url="https://pl.wikipedia.org/wiki?curid=1068640" title="Cerkiew Wszystkich Świętych w Kożuchowie">
Cerkiew Wszystkich Świętych w Kożuchowie

Cerkiew pod wezwaniem Wszystkich Świętych – prawosławna cerkiew parafialna w Kożuchowie. Należy do dekanatu Zielona Góra diecezji wrocławsko-szczecińskiej Polskiego Autokefalicznego Kościoła Prawosławnego.
Cerkiew mieści się przy ulicy Szprotawskiej 23, w wolno stojącym, piętrowym budynku z II połowy XIX w. Kaplica umieszczona jest na parterze, powstała poprzez wyburzenie ściany między dwoma pokojami mieszkalnymi. Na wieżyczkach domu znajdują się trzy prawosławne krzyże. We wnętrzu kaplicy ikonostas pochodzący z XIX w. Na piętrze znajduje się mieszkanie proboszcza.
Obiekt wpisano do rejestru zabytków 11 lipca 1976 pod nr 2356.

</doc>
<doc id="1068641" url="https://pl.wikipedia.org/wiki?curid=1068641" title="Bill Sharman">
Bill Sharman

William Walton „Bill” Sharman (ur. 25 maja 1926 w Abilene, zm. 25 października 2013 w Redondo Beach) – amerykański koszykarz grający na pozycji rzucającego obrońcy oraz trener koszykarski. Czterokrotny mistrz NBA. Członek Koszykarskiej Galerii Sławy im. Naismitha zarówno jako zawodnik, jak i trenera.
W latach 1944–1946 pełnił służbę wojskową, po której ukończeniu studiował na Uniwersytecie Południowej Kalifornii. Do NBA trafił w 1950, kiedy to został wybrany z 24 numerem draftu przez Washington Capitals. Rok później został zawodnikiem Boston Celtics, gdzie grał do 1961. Jako pierwszy zawodnik na pozycji "„guarda”" (rozgrywający lub rzucający obrońca) przekroczył próg 40% skuteczności w rzutach z gry w sezonie. Na tzw. obwodzie występował razem z Bobem Cousy’m, będąc członkiem drużyny Celtics, która w latach 1957 i 1959–1961 zdobyła swoje pierwsze cztery tytuły mistrzowskie.
Osiem razy brał udział w meczu gwiazd NBA (MVP w 1955), był także wielokrotnie wybierany do składów najlepszych zawodników ligi. Ustanowił rekord NBA, przewodząc lidze przez 5 lat z rzędu w skuteczności rzutów wolnych (1953–1957).
Po opuszczeniu Celtics w 1961 został trenerem Cleveland Pipers, których poprowadził do mistrzostwa ligi ABL. Rok później liga przestała istnieć.
W 1972 ponownie został mistrzem NBA – jako trener Los Angeles Lakers. Kolejne mistrzostwa NBA zdobył będąc najpierw generalnym menedżerem Lakers (1980, 1982), a następnie prezydentem klubu (1985, 1987–1988). Lakers opuścił w 1990, przechodząc na emeryturę w wieku 65 lat. Zmarł w 2013.
W 1996 znalazł się na liście najlepszych koszykarzy w historii z okazji 50-lecia NBA.

</doc>
<doc id="1068642" url="https://pl.wikipedia.org/wiki?curid=1068642" title="Seán T. O’Kelly">
Seán T. O’Kelly

Seán Thomas O’Kelly, irl. "Seán Tomás Ó Ceallaigh" (ur. 25 sierpnia 1882 w Dublinie, zm. 23 listopada 1966 tamże) – irlandzki polityk, drugi prezydent tego kraju, wieloletni deputowany do Dáil Éireann (izby niższej irlandzkiego parlamentu), wielokrotny minister.
Życiorys.
Urodził się w Dublinie, w domu przy Capel Street. Wykształcenie odebrał w Richmond Street Irish Christian Brothers School. W 1898 został młodszym asystentem w Irlandzkiej Bibliotece Narodowej.
Początki kariery politycznej.
W tym samym roku wstąpił do Ligi Gaelickiej. W 1910 został członkiem rady zarządzającej Ligi, a w 1915 jej sekretarzem generalnym.
W 1905 wstąpił do Sinn Féin, małej partii kapitalistów. W latach 1908–1925 był jej honorowym sekretarzem. W latach 1906–1924 był członkiem Dublin Corporation. W marcu 1915 wyjechał do Nowego Jorku by poinformować członków Ligi Gaelickiej o planach powstania w Irlandii. Ówczesny przewodniczący Ligi Gaelickiej, Patrick Pearse, mianował go swoim szefem sztabu na wypadek wybuchu powstania.
Po powstaniu wielkanocnym został aresztowany, zwolniony i ponownie aresztowany. W końcu uciekł z więzienia i przedostał się do Irlandii. W pierwszych powojennych wyborach do brytyjskiej Izby Gmin wygrał wybory w okręgu Dublin College Green. Razem z innymi deputowanymi z Sinn Féin odmówił zajęcia miejsca w brytyjskim parlamencie i utworzył irlandzki parlament, zwany Dáil Éireann, z siedzibą w Dublinie. O’Kelly był pierwszym speakerem tego Parlamentu. Był delegatem Irlandii na konferencję pokojową w Wersalu i odmówił uznania podpisanego tam traktatu.
Był bliskim współpracownikiem Éamona de Valery, premiera Irlandii. Występował przeciwko anglo-irlandzkiemu traktatowi z grudnia 1921, sankcjonującemu podział Szmaragdowej Wyspy. Kiedy w proteście przeciwko postanowieniom traktatu de Valera zrezygnował z funkcji szefa rządu (6 stycznia 1922) O’Kelly powrócił z Paryża w celu negocjowania kompromisu między rządem a radykałami z IRA. Wywołało do złość de Valery, który kazał O’Kelly’emu wracać do Francji.
O’Kelly nie zdążył przed wybuchem wojny domowej. Do grudnia 1923 siedział w więzieniu. Po uwolnieniu, do 1925, przebywał w USA jako wysłannik Sinn Féin.
Na stanowiskach ministerialnych.
Wciąż pozostał bliskim współpracownikiem de Valery. Kiedy w 1926 ten ostatni opuścił Sinn Féin i założył swoją własną republikańską partię, Fianna Fáil, O’Kelly podążył za nim, stając się jednym z członków założycieli nowej partii, która w 1932 wygrała wybory parlamentarne. De Valera, jako nowy premier, mianował O’Kelly’ego ministrem ds. samorządu lokalnego. O’Kelly oraz minister obrony, Frank Aiken, wywołali poważny skandal nie dopuszczając gubernatora generalnego Wolnego Państwa Irlandzkiego, Jamesa McNeilla, do dawnego pałacu lorda namiestnika, gdzie gubernator miał w imieniu króla Jerzego V powierzyć de Valerze misję tworzenia rządu. Wywołało to poważny zgrzyt na linii Dublin-Londyn.
W 1938 pojawiły się pogłoski, że de Valera mianuje O’Kelly’ego kandydatem Fianna Fáil na prezydenta Irlandii, urząd, który w miejsce urzędu gubernatora miała wprowadzić przygotowywana właśnie konstytucja. W wyścig do urzędu prezydenta włączył się burmistrz Dublina, Alfie Byrne, prywatnie przyjaciel O’Kelly’ego. To skłoniło irlandzkie partie do porozumienia i nominowanie wspólnego kandydata. Ostatecznie został nim Douglas Hyde, założyciel Ligi Gaelickiej.
W 1939 O’Kelly został ministrem finansów. Na tym stanowisku doprowadził w 1942 do przyjęcia The Central Bank Act i tym samym utworzenia Centralnego Banku Irlandii.
Prezydent Irlandii.
W 1945 zrezygnował ze wszystkich funkcji rządowych, kiedy w głosowaniu powszechnym został wybrany 2. prezydentem Republiki Irlandzkiej. Przeciwnikami O’Kelly’ego w tych wyborach byli Seán Mac Eoin i Patrick McCartan. Podczas swojej wizyty w Watykanie popełnił swoje pierwsze poważne faux pas, kiedy powiedział dziennikarzom jaka jest prywatna opinia papieża Piusa XII o komunizmie. Wywołało to napięcie na linii papież-Józef Stalin.
Został w 1952 wybrany na drugą kadencję. W tym czasie odwiedził wiele krajów europejskich, a w 1959 przemawiał w Kongresie Stanów Zjednoczonych. W 1959 odszedł na emeryturę. Jego następcą został Éamon de Valera.
Jako prezydent O’Kelly nie skierował żadnej ustawy do Sądu Najwyższego w celu rozpatrzenia jej zgodności z Konstytucją. Czterokrotnie rozwiązywał Parlament (w 1948, 1951, 1954 i 1957), za każdym razem za radą premierów, którymi byli de Valera i John A. Costello.
Po prezydenturze.
Po swoim odejściu z funkcji prezydenta „The Irish Times” opisał go jako "modelowego prezydenta". O’Kelly zmarł 23 listopada 1966 i został pochowany na cmentarzu Glasnevin w Dublinie.
Życie prywatne.
Był dwukrotnie żonaty. Po raz pierwszy ożenił się w 1918 z Mary Kate Ryan. Po jej śmierci w 1934 ożenił się z jej siostrą, Phyllis. Ślub odbył się w 1936. Nie doczekał się potomstwa.

</doc>
<doc id="1068646" url="https://pl.wikipedia.org/wiki?curid=1068646" title="Krupina">
Krupina



</doc>
<doc id="1068647" url="https://pl.wikipedia.org/wiki?curid=1068647" title="Hurbanovo">
Hurbanovo

Hurbanovo () – miasto na Słowacji w kraju nitrzańskim w powiecie Komárno, liczące 7375 mieszkańców (2021).
Zlokalizowane na lewym brzegu Žitavy, 18 km od granicy z Węgrami. Do 1948 r. nosiło nazwę "Stará Ďala" () pochodzące od nazwiska ziemiańskiej rodziny Ďalajovców (węg. Gyallay). Obecna nazwa pochodzi od nazwiska słowackiego pastora i pisarza Jozefa Hurbana – jednego z przywódców słowackiej Wiosny Ludów (1848/1849). Pierwsze historyczne zapisy dotyczące miasta pochodzą z 1329 r..
Etnicznie największą część ludności miasta (2001) stanowią Węgrzy (50,2%). Pozostałe narodowości to: Słowacy (45,5%), Romowie (2,6%) i Czesi (0,7%).
W 1967 r. założono tutaj słodownię, a w 1969 r. browar Hurbanovo, w którym produkowane jest piwo Zlatý Bažant.

</doc>
<doc id="1068649" url="https://pl.wikipedia.org/wiki?curid=1068649" title="Synagoga w Lužach">
Synagoga w Lužach

Synagoga w Lužach () – synagoga znajdująca się w Lužach, w Czechach, przy ulicy Jeronýmove.
Synagoga została zbudowana około 1780 roku w stylu barokowym. Ostatni raz remontowana w latach 30. XX wieku. Nabożeństwa były odprawiane do II wojny światowej, kiedy to wnętrze synagogi zostało doszczętnie zdewastowane przez hitlerowców.
Po zakończeniu wojny wykorzystywana była jako suszarnia skór. Od 1990 roku jest stopniowo remontowana. Zachował się klasycystyczny Aron ha-kodesz, murowana bima otoczona kutą kratą i żyrandol. Na podwórku znaleziono cenną genizę.

</doc>
<doc id="1068650" url="https://pl.wikipedia.org/wiki?curid=1068650" title="Turzówka">
Turzówka

Turzówka (słow. Turzovka, do 1927 także "Kysuce", węg. "Turzófalva" do 1899 "Turzovka") – miasto w północno-zachodniej Słowacji w kraju żylińskim, w powiecie Czadca.
Położenie.
Leży w górnej części doliny Kisucy, na pograniczu Beskidu Śląsko-Morawskiego (konkretnie jego słowackich przedgórzy, określanych tu jako "Turzovska vrchovina", na północy) oraz Jaworników (na południu). Należą do niego osady Hlinené, Košariská, Turkov i Predmier. Miasto jest członkiem i założycielem stowarzyszenia pod nazwą "Horné Kysuce".
Historia.
Miejscowość wspominana jest po raz pierwszy w 1598 r., kiedy założył ją Jerzy VII Thurzo, ówczesny właściciel feudalnego „państwa” bytczańskiego (stąd jej nazwa). Głównym zajęciem mieszkańców było szałaśnictwo (hodowla owiec), hodowla bydła, prymitywne rolnictwo oraz praca w lasach i obróbka drewna (głównie wyrób gontów). Od połowy XVIII w. bardzo popularne stało się druciarstwo: druciarze z Turzówki mieli swoje warsztaty m.in. w Katowicach, Lublinie, Kijowie, Petersburgu i w Moskwie. Po I wojnie światowej mieszkańcy zajmowali się garncarstwem, pracą w miejscowych tartakach, wielu pracowało w trzynieckiej hucie lub w kopalniach węgla i zakładach metalurgicznych Zagłębia Ostrawsko-Karwińskiego. Wysoki poziom osiągnęła emigracja, zwłaszcza do Stanów Zjednoczonych i Kanady.
W 1914 r. uruchomiona została przechodząca przez Turzówkę linia kolejowa z Czadcy do Makowa.
Status miasta uzyskała Turzówka w 1970 r.
Demografia.
W 2011 roku miasto liczyło 7,8 tys. mieszkańców.
Turzówka jest celem pielgrzymów ("Kysuckie Lourdes") – w 1958 r. miały tutaj mieć miejsce objawienia maryjne. W mieście znajdują się również źródła lecznicze.

</doc>
<doc id="1068655" url="https://pl.wikipedia.org/wiki?curid=1068655" title="Stupava">
Stupava

Stupava – miasto na Słowacji w kraju bratysławskim, w powiecie Malacky. Na koniec 2021 roku liczyło ponad 15095 tys. mieszkańców. Pierwsza pisemna wzmianka o miejscowości pochodzi z 1269 roku.

</doc>
<doc id="1068656" url="https://pl.wikipedia.org/wiki?curid=1068656" title="Wimbledon 2002 (gra pojedyncza kobiet)">
Wimbledon 2002 (gra pojedyncza kobiet)

Eliminacje.
Drabinka eliminacji 

</doc>
<doc id="1068658" url="https://pl.wikipedia.org/wiki?curid=1068658" title="Tadeusz Chojko">
Tadeusz Chojko

Tadeusz Chojko ps. „Bolec” (ur. 16 maja 1920 we wsi Głowaczów, zm. 8 października 2007 w Warszawie) – żołnierz Szarych Szeregów, porucznik Armii Krajowej, dowódca III plutonu 2. kompanii batalionu Parasol, powstaniec warszawski.
Lata młodzieńcze.
Wcześnie osierocony przez rodziców, Feliksa i Honoratę z Pawęskich. Od czternastego roku życia był zdany sam na siebie i imał się różnych zajęć. Był m.in. sprzedawcą lodów, pomocnikiem zduna i piekarza. Po przyjeździe do Warszawy dostał się do Junackich Hufców Pracy. Dzięki Hufcom zdobył wykształcenie hotelarskie w Zawodowej Szkole Hotelarskiej oraz odbył przysposobienie wojskowe. W szkole nauczył się trzech języków obcych: francuskiego, angielskiego oraz niemieckiego. Do września 1939 r. pracował w Hotelu Bristol. Marzył o pracy w dyplomacji. Wiosną 1939 r. otrzymał wiadomość z Ministerstwa Spraw Zagranicznych o posadzie w polskiej ambasadzie w Paryżu. Plany wyjazdu pokrzyżował jednak wybuch II wojny światowej.
II wojna światowa.
Konspiracja.
W 1941 roku dostał się do Szarych Szeregów. Należał do Hufca Południe SAD Grup Szturmowych, dowodzonego przez Jana Bytnara "Rudego". Działał w dywersji i Małym Sabotażu. Pierwszego sierpnia 1943 r. został przekazany z Hufca Południe do nowo utworzonego oddziału Agat. Był absolwentem tajnej Szkoły Podchorążych Wiarus. W jego mieszkaniu na ul. Żelaznej mieścił się magazyn broni oddziału, a także miały miejsce szkolenia innej tajnej podchorążówki – Agrikoli.
Brał udział w licznych akcjach:
Na początku 1944 r. cudem uniknął śmierci, gdy do lokalu Kazimierza Kardasia ps. Orkan, w którym przebywał, wkroczyło Gestapo w poszukiwaniu ukrywającej się tam żydowskiej rodziny. Rodzinę i gospodynię wymordowano. Bolec uderzył i odepchnął funkcjonariusza, po czym uciekł.
Powstanie warszawskie.
Jako dowódca III plutonu 2. kompanii batalionu Parasol brał udział w walkach na Woli, w okolicy placu Kercelego, w obronie cmentarza kalwińskiego oraz w ruinach getta. Czternastego dnia powstania został ciężko raniony odłamkami granatnika w nogę oraz ramię (groziła mu amputacja ręki). 31 sierpnia przedostał się kanałami do Śródmieścia wraz z innymi rannymi. Trafił do szpitala polowego, skąd zabrał go dawny kolega. Przed końcem powstania warszawskiego znów znalazł się w szpitalu, z którego trafił do niemieckiej niewoli, do Stalagu IVB Zeithain.
Lata powojenne.
Po odzyskaniu wolności powrócił do Warszawy, z której musiał wyjechać, gdyż poszukiwało go MBP. W 1945 r. przez Czechosłowację i Austrię dotarł do Włoch. Tam dołączył do 2 Korpusu Polskiego gen. Andersa, do 2 Batalionu Komandosów. Po ponad roku spędzonym na Półwyspie Apenińskim wrócił do Polski, w poszukiwaniu poślubionej w 1942 r. żony Jadwigi. Wraz z nią ponownie wyruszył przez zieloną granicę do Włoch. Po rozformowaniu 2 Korpusu dostał się do Wielkiej Brytanii, a stamtąd do Kanady, gdzie prowadził własną farmę. W Kanadzie działał w organizacjach polonijnych.
Do Polski przyjechał za sprawą artykułu w czasopiśmie „Stolica” o Zdzisławie Bytnar. Dowiedział się z niego, że matka Rudego żyje i pragnął się z nią spotkać. W 1989 r. razem ze Stanisławem Sieradzkim – Świstem z batalionu Zośka, wręczył Matuli Polskich Harcerzy Krzyż Powstania Warszawskiego. Pod koniec lat 90. przeniósł się do Polski i zamieszkał w Warszawie. Pochowany na Powązkach Wojskowych.

</doc>
<doc id="1068659" url="https://pl.wikipedia.org/wiki?curid=1068659" title="Róg Marchii">
Róg Marchii



</doc>
<doc id="1068660" url="https://pl.wikipedia.org/wiki?curid=1068660" title="Želiezovce">
Želiezovce

Želiezovce − miasto na Słowacji w kraju nitrzańskim, w powiecie Levice. W 2011 roku liczyło 7186 mieszkańców. Pierwsza pisemna wzmianka o miejscowości pochodzi z 1274 roku.
Urodził tu się biskup koszycki Augustín Fischer-Colbrie.

</doc>
<doc id="1068661" url="https://pl.wikipedia.org/wiki?curid=1068661" title="Anna Cziczerowa">
Anna Cziczerowa

Anna Władimirowna Cziczerowa (ros. Анна Владимировна Чичерова; ur. 22 lipca 1982 w Erywaniu) – rosyjska lekkoatletka, specjalizująca się w skoku wzwyż.
Pierwszy międzynarodowy sukces odniosła na początku swojej kariery zostając w 1999 roku mistrzynią świata juniorek młodszych. W kolejnym sezonie uplasowała się na czwartej lokacie podczas juniorskich mistrzostw świata, a w 2001 została wicemistrzynią Europy juniorek. Zimą 2003 zdobyła brązowy medal halowych mistrzostw świata, a latem tego roku była szósta na mistrzostwach globu. Na koniec sezonu odniosła jeszcze zwycięstwo w igrzyskach wojska. W 2004 została najpierw halową wicemistrzynią świata, a następnie zajęła szóste miejsce podczas igrzysk olimpijskich. Kolejny sezon rozpoczęła od zdobycia złotego medalu halowych mistrzostw Europy – kilka miesięcy po tym sukcesie była czwarta na mistrzostwach świata oraz wygrała uniwersjadę. Szósta zawodniczka mistrzostw Europy (2006). Pierwszy duży sukces w gronie seniorów na stadionie odniosła latem 2007 kiedy została w Osace wicemistrzynią świata ex aequo z Włoszką Antoniettą Di Martino. Uplasowała się na drugiej pozycji podczas igrzysk wojska jesienią 2007. W kolejny sezonie zdobyła brązowy medal igrzysk olimpijskich, a latem 2009 sięgnęła w Berlinie po drugi w karierze srebrny medal mistrzostw świata. Po absencji w sezonie 2010 spowodowanej urodzeniem dziecka 22 lipca 2011 na mistrzostwach Rosji w Czeboksarach ustanowiła rekord Rosji wynikiem 2,07 – to trzeci wynik w historii kobiecego skoku wzwyż oraz najlepszy rezultat na świecie w 2011 roku. Podczas mistrzostw świata w Daegu zdobyła złoty medal z wynikiem 2,03. Na zakończenie sezonu zajęła trzecie miejsce w plebiscycie European Athletics na najlepszą lekkoatletykę Europy przegrywając tylko ze swoimi rodaczkami Mariją Sawinową i Mariją Abakumową. W marcu 2012 zdobyła srebrny medal halowych mistrzostw świata, a w sierpniu została mistrzynią olimpijską. Na koniec roku 2012 ponownie uwzględniona została w rankingu najlepszych lekkoatletek Europy według European Athletics – tym razem zajęła drugie miejsce. W 2013 i 2015 zdobyła brązowe medale podczas mistrzostw świata w Moskwie i Pekinie.
W październiku 2016 roku MKOL opublikował raport, z którego wynika, że Cziczerowa podczas Igrzysk w Pekinie używała niedozwolonego środku (turinabol).
Reprezentantka kraju w meczach międzypaństwowych i pucharze Europy oraz medalistka mistrzostw kraju.
Rekordy życiowe: stadion – 2,07 (22 lipca 2011, Czeboksary); hala – 2,06 (4 lutego 2012, Arnstadt). Rezultaty Cziczerowej są aktualnymi rekordami Rosji.
Jej mężem jest Giennadij Czernowoł – reprezentujący Kazachstan sprinter. Mają córkę, Nikę (ur. 2010).

</doc>
<doc id="1068663" url="https://pl.wikipedia.org/wiki?curid=1068663" title="Palais Royal – Musée du Louvre">
Palais Royal – Musée du Louvre

Palais Royal – Musée du Louvre – stacja linii 1 i 7 metra w Paryżu, położona w 1. dzielnicy.
Stacja.
Stacja została otwarta w 1900 roku. Posiada dwie jednonawowe hale peronowe, każda z dwoma peronami bocznymi.
Początkowo stacja nazywała się "Palais Royal" (od pobliskiego Palais-Royal), a od 1989 roku nosi obecną nazwę z drugim członem odwołującym się do Luwru. Zmiana nazwy miała na celu ułatwienie dotarcia do Luwru turystom (wyraźne wskazanie na muzeum, w przeciwieństwie do stacji "Louvre – Rivoli", której nazwa pochodzi od ulicy – Rue du Louvre).
Od czasu remontu Luwru każdy z peronów stacji linii 1 jest połączony z podziemną galerią handlową Carrousel du Louvre, prowadzącą także do podziemnego holu muzeum.
W ramach automatyzacji linii 1, w 2009 roku perony stacji zostały podwyższone.
Trzy z wejść na stację, zaprojektowane w 1900 roku przez Hectora Guimarda, są od 29 maja 1978 wpisane na listę zabytków.
Kiosk nocnych Marków.
Nowe wejście na stację, zwane "kioskiem nocnych Marków" (fr. "le kiosque des noctambules"), zostało otwarte w październiku 2000 roku z okazji stulecia paryskiego metra. Utrzymane w kontrowersyjnym stylu dzieło artysty Jean-Michela Othoniela jest usytuowane na Place Colette.
Dwie kopuły wejścia (jedna reprezentująca dzień, druga – noc) są wykonane ze szklanych paciorków, zabarwionych i nawleczonych na aluminiową strukturę. Dzieło kontrastuje z zabytkowym otoczeniem.
Mozaika plemienia Huichol.
W 1997 roku, z okazji 30-lecia współpracy metra paryskiego z meksykańskim, zorganizowano artystyczną wymianę. Stacja "Palais Royal – Musée du Louvre" otrzymała indiańską mozaikę pod tytułem "Myśl i dusza Huiczoli" (fr. "La Pensée et l'Âme huicholes"), wykonaną przez szamana Santosa de la Torre z plemienia Huichol z dwóch milionów paciorków o 2 mm średnicy. W zamian miasto Meksyk 14 listopada 1998 r. otrzymało wejście na stację w stylu Hectora Guimarda, zainstalowane na stacji Bellas Artes.
Przesiadki.
Stacja umożliwia przesiadki na autobusy dzienne RATP.
Otoczenie.
W pobliżu stacji znajdują się:

</doc>
<doc id="1068664" url="https://pl.wikipedia.org/wiki?curid=1068664" title="Alberyk z Trois Fontaines">
Alberyk z Trois Fontaines

Alberyk z Trois Fontaines, fr.: "Aubri (Aubry) de Trois-Fontaines", 'obʀi də tʀwa fɔ̃tɛn', łac. "Albericus Trium Fontium" (zm. ok. 1252) – średniowieczny cysterski kronikarz wypraw krzyżowych.
Życiorys.
Data urodzenia nie jest znana. Pochodził z Trois-Fontaines-l’Abbaye we Francji. W roku 1232 zaczął pisać "Chronica Alberici Monachi Trium Fontium", która opisuje zdarzenia świata od stworzenia do roku 1241. Pisał w języku łacińskim.

</doc>
<doc id="1068669" url="https://pl.wikipedia.org/wiki?curid=1068669" title="Victor Cavendish">
Victor Cavendish

Victor Christian William Cavendish, 9. książę Devonshire KG, GCVO, GCMG (ur. 31 maja 1868 w Londynie, zm. 6 maja 1938 Chatsworth House w hrabstwie Derbyshire) – brytyjski polityk, w latach 1916-1921 gubernator generalny Kanady, a od 1922 r. do 1924 r. brytyjski minister ds. kolonii.
Życiorys.
Był synem lorda Edwarda Cavendisha (młodszego syna 7. księcia Devonshire) i Emmy Lascelles, córki Williama Lascellesa. Wykształcenie odebrał w Eton College oraz w Trinity College na Uniwersytecie Cambridge. W 1891 r. koniec jego edukacji zbiegł się w czasie ze śmiercią jego ojca, zasiadającego w Izbie Gmin jako reprezentant okręgu West Derbyshire. Victor przejął ojcowski okręg, zwyciężając w wyborach uzupełniających.
W latach 1900-1903 pełnił funkcję skarbnika dworu królewskiego, a od 1903 do 1905 był finansowym sekretarzem skarbu. Zasiadał w niższej izbie parlamentu do 1908 r., kiedy to odziedziczył po zmarłym stryju tytuł księcia Devonshire i zarazem miejsce w Izbie Lordów. W 1909 r. został powołany na stanowisko kanclerza uniwersytetu w Leeds - formalnie zajmował ten urząd do końca życia. W latach 1909-1910 był burmistrzem Eastbourne, od 1911 do 1912 stał na czele władz Chesterfield. Z kolei w latach 1915-1916 był jednym z Lordów Admiralicji (którzy tworzyli kolegialny zarząd brytyjskiej marynarki wojennej).
W 1916 r. premier Asquith mianował go gubernatorem generalnym Kanady. Wywołało to pewne kontrowersje na linii Londyn - Ottawa, ponieważ wbrew przyjętemu zwyczajowi kandydatura nie była wcześniej konsultowana z premierem Kanady, Robertem Bordenem. Spowodowało to początkową nieufność między dwoma najważniejszymi osobami w państwie, z czasem jednak gubernator zyskał zaufanie i uznanie premiera. Devonshire nie mieszał się do wewnętrznej polityki Kanady. Wiele natomiast podróżował po kraju. W 1918 r. udał się z wizytą do Waszyngtonu, rok później podejmował w Kanadzie księcia Walii. Ufundował również golfowy Devonshire Cup oraz Duke of Devonshire Trophy dla Ottawa Horticultural Society.
Po powrocie z Kanady w 1921 r. książę Devonshire pracował dla Ligi Narodów, a następnie przez dwa lata stał na czele resortu kolonii - najpierw w gabinecie premiera Bonar Lawa, a następnie Baldwina. Ostatnie czternaście lat życia spędził na politycznej emeryturze, przebywając głównie w swych dobrach rodowych, gdzie zmarł w 1938 r. Tytuł parowski odziedziczył jego najstarszy syn.
Rodzina.
30 lipca 1892 r. poślubił lady Evelyn FitzMaurice (27 sierpnia 1870 - 2 kwietnia 1960), córkę Henry’ego Petty-Fitzmaurice’a, 5. markiza Lansdowne, i lady Maud Hamilton, córki 1. księcia Abercorn. Victor i Evelyn mieli razem dwóch synów i pięć córek:

</doc>
<doc id="1068673" url="https://pl.wikipedia.org/wiki?curid=1068673" title="Dziewczyna czytająca list">
Dziewczyna czytająca list

Dziewczyna czytająca list () – obraz Jana Vermeera datowany na lata ok. 1657–1659. W tle obrazu zachował się ślad sygnatury malarza. Obraz znajduje się w Gemäldegalerie Alte Meister w Zwingerze, Drezno.
Historia.
Obraz został kupiony w 1742 przez Augusta III, elektora saskiego i uważany przez następne lata za dzieło Rembrandta lub utrzymane w stylu Rembrandta. Autorstwo Vermeera zostało ponownie rozpoznane przez G.F. Waagena w 1858 roku. Podczas II wojny światowej "Dziewczyna czytająca list" oraz płótno "U stręczycielki" zostały ukryte wraz z innymi dziełami z Drezna. W 1945 Armia Czerwona wywiozła je do Moskwy. Gdy po wojnie powstał problem zwrotu drezdeńskich dzieł, minister kultury ZSRR zażądał od NRD, aby dwa dzieła, w ramach wdzięczności, pozostały w Rosji: "Dziewczyna czytająca list" i jeden z obrazów Giorgiona. Propozycja ta została odrzucona i ostatecznie wszystkie dzieła powróciły do Drezna w 1955 roku.
Dziewczyna czytająca list.
Obraz przedstawia pomieszczenie, w którym przed otwartym oknem stoi dziewczyna i czyta list. Kobieta przedstawiona jest z profilu, ale jej twarz odbija się w szybkach okiennych. Na pierwszym planie znajduje się stół, na którym jest rozłożony i udrapowany bogato zdobiony obrus, wyglądem przypominający dzisiejszy dywan. Na nim spoczywa misa z owocami: brzoskwiniami i jabłkami. Z prawej strony zwisa zielona kotara, rozwieszona na drążku, biegnącym wzdłuż górnej krawędzi płótna. Inna zasłona, koloru czerwonego, zawieszona jest przy oknie.
Inspiracje, przesłanie, symbole.
Obraz ten należy do grupy dzieł Vermeera, które powstały pod koniec lat 50. XVII wieku, a więc na początku dojrzałego okresu jego twórczości. Obrazy te ("Żołnierz i śmiejąca się dziewczyna", "Mleczarka" i "Dziewczyna czytająca list") przedstawiają sceny rozgrywające się w tym samym wnętrzu. Malarz za każdym razem umieszcza postaci w kącie pomieszczenia, z którego lewej strony znajduje się okno, będące źródłem światła. Taką kompozycję Vermeer zaczerpnął od Pietera de Hoocha (np. "Pijąca kobieta z dwoma mężczyznami i służącą").
Badacze przypuszczają, że dziewczyna czyta list miłosny, który jest zarazem wstępem do związku uczuciowego łamiącego przysięgę małżeńską. Wskazują na to owoce, ułożone na stole, odwołujące się do grzechu Ewy. Co więcej, badanie promieniami Rentgena wykazało, że w początkowej wersji dzieła Vermeer na ścianie umieścił obraz z Kupidynem, później przez niego zamalowany. Symboliczne może być także znaczenie otwartego okna: kobieta pragnie kontaktu ze światem zewnętrznym, od którego jest, zgodnie z wymogami epoki, po części odizolowana.
Późniejsze badania wykazały, że obraz przedstawiający Kupidyna na ścianie by obecny w autorskiej wersji Vermeera, po czym został zamalowany znacznie później. Świadczy o tym brud znaleziony na powierzchni obrazu, ale pod warstwą zamalunku, który dowodzi, że obraz był wystawiany bez niego przez okres kilkudziesięciu lat. Otwiera to nowe pole do interpretacji dzieła. Obraz odrestaurowany do wersji autorskiej wrócił do Galerii Obrazów Starych Mistrzów w Dreźnie 10 września 2021.
Motyw listu często będzie powracał w twórczości malarza – ten obraz jest pierwszym z kolei. Kolejne to: "Kobieta w błękitnej sukni" (obraz o bardzo podobnej kompozycji), "Dziewczyna pisząca list", "Dama ze służącą", "List miłosny" i "Lekcja muzyki".
Nawiązania.
Nawiązaniem do obrazu jest wiersz Jacka Kaczmarskiego „Czytająca list” z podtytułem „wg obrazu Vermeera”.

</doc>
<doc id="1068675" url="https://pl.wikipedia.org/wiki?curid=1068675" title="Sečovce">
Sečovce

Sečovce (węg. "Gálszécs") – miasto na Słowacji w kraju koszyckim, powiecie Trebišov, liczy 8316 mieszkańców (2013).
Wzmiankowane po raz pierwszy w 1255. W 1402 opisywane jako miasto. Największy rozwój od XVIII wieku, kiedy funkcjonowały w nim liczne cechy rzemieślnicze, o czym świadczą ówczesne nazwy ulic. W II połowie XIX wieku rozwój miasta blokuje najpierw epidemia cholery, a później wielki pożar w 1895.
Według spisu z 1910 mieszkało w nim 1442 Węgrów, 1416 Słowaków i 288 Niemców.
Od 1920 znalazło się w granicach Czechosłowacji. Obecnie 96% stanowią ludności stanowią Słowacy.
Położenie.
Miasto Sečovce leży we wschodniej Słowacji w kraju koszyckim. Miejscowość znajduje się 19 kilometrów od granicy z Węgrami i ok. 340 km od stolicy, Bratysławy.
Demografia.
Zgodnie ze spisem ludności z dnia 31 grudnia 2009 miasto zamieszkiwało 8271 mieszkańców, z czego 48,98% mężczyzn i 51,02% kobiet. 31 grudnia 2016 w mieście mieszkało 8419 osób.
Skład etniczny.
Prawie 96% mieszkańców stanowią Słowacy, na drugim miejscu znajdują się Romowie, ze względu na położenie blisko granic z innymi państwami miasto zamieszkuje niewielka liczba Węgrów, Ukraińców i Rusinów. Pod względem wyznaniowym prawie połowa mieszkańców jest wyznania rzymskokatolickiego (47%), dużą grupę stanowią wyznawcy Kościoła prawosławnego.
W roku 1940 miasto zamieszkiwało ponad 1300 Żydów, który zajmowali się rzemiosłem i handlem. W czasie I Republiki Słowackiej z miasta wywieziono ponad 90% miejscowych Żydów, ponad 1200 zginęło w obozach koncentracyjnych. Po II wojnie światowej do miasta wróciło tylko kilka rodzin.
"Skład etniczny miasta z 2001 roku:"
"Wyznanie według danych z 2001 roku:"
Administracja.
Władzę w mieście sprawuje burmistrz oraz rada miasta składająca się z 12 osób wybieranych w wyborach powszechnych.
Edukacja.
W Sečovcach znajduje się kilka szkół o różnych poziomach.
Szkoły podstawowe:
Gimnazjum:
Szkoła artystyczna:

</doc>
<doc id="1068676" url="https://pl.wikipedia.org/wiki?curid=1068676" title="Daniken">
Daniken



</doc>
<doc id="1068678" url="https://pl.wikipedia.org/wiki?curid=1068678" title="Hrabstwo Columbia (Arkansas)">
Hrabstwo Columbia (Arkansas)

Hrabstwo Columbia – hrabstwo w USA, w stanie Arkansas. Według danych z 2000 roku, hrabstwo zamieszkiwało 25603 osoby.

</doc>
<doc id="1068680" url="https://pl.wikipedia.org/wiki?curid=1068680" title="Modrý Kameň">
Modrý Kameň

Modrý Kameň (węg. Kékkő) – miasto w południowej Słowacji w kraju bańskobystrzyckim (powiat Veľký Krtíš).
Liczy 1555 mieszkańców (2011). Najmniejsze miasto Słowacji pod względem liczby ludności.
Od strony północnej nad miastem wznosi się zamek Modrý Kameň, w którym obecnie mieści się Oddział Słowackiego Muzeum Narodowego - Muzeum Sztuk Lalkarskich i Zabawek (słow. Slovenské národné múzeum – Múzeum bábkarských kultúr a hračiek, hrad Modrý Kameň).

</doc>
<doc id="1068682" url="https://pl.wikipedia.org/wiki?curid=1068682" title="Synagoga w Strážnice">
Synagoga w Strážnice

Synagoga w Strážnicy () – synagoga znajdująca się w mieście Strážnice, w Czechach, przy ulicy Sadovéj.
Synagoga została zbudowana na początku XIX wieku. Po 1869 roku przeszła poważną przebudowę, podczas której nadano jej cechy stylu neoromańskiego. Nabożeństwa odbywały się do II wojny światowej, podczas której zostało zniszczone wyposażenie synagogi i zburzona przybudówka, która mieściła babiniec. 
Po zakończeniu wojny synagoga wykorzystywana była jako magazyn. Obecnie jest remontowana. Synagoga jest z trzech stron otoczona przez cmentarz co jest bardzo rzadkie w Czechach. Podobnie jest położona jedynie Synagoga Klausowa w Pradze.

</doc>
<doc id="1068684" url="https://pl.wikipedia.org/wiki?curid=1068684" title="Niania (zawód)">
Niania (zawód)



</doc>
<doc id="1068685" url="https://pl.wikipedia.org/wiki?curid=1068685" title="Nová Baňa">
Nová Baňa

Nová Baňa (niem. "Königsberg", węg. "Újbánya") – miasto na Słowacji w kraju bańskobystrzyckim, w powiecie Žarnovica. Znana ze swoich górniczych tradycji (wydobycie złota), należała w średniowieczu do siedmiu królewskich miast górniczych (Heptapolitany). Liczy około 7 tys. mieszkańców (2021).
Położenie.
Zabudowania miasta rozłożone są na wschodnim skraju grupy górskiej Hrońskiego Inowca i południowym skraju grupy Ptacznika, w dolinie Hronu oraz uchodzącego tu do niego Novobanského potoka i jego dopływu, Starohutského potoka. W latach 1976-1995 w skład miasta wchodziła również położona na lewym brzegu Hronu wieś Brehy.
Od wschodu nad miastem wznosi się góra Háj (713 m n.p.m.), a od zachodu masywy Firceng (682 m n.p.m.) i Sedlová skala (778 m n.p.m.). Południowym skrajem miasta, doliną Hronu, biegną ważne szlaki komunikacyjne: droga ekspresowa R1, droga krajowa I kategorii nr 65 oraz linia kolejowa Nové Zámky – Zwoleń.
Klimat.
Nová Baňa (jej niżej położona, „miejska” część) leży w zasięgu klimatu ciepłego z wyraźnie widocznym wpływem Niziny Naddunajskiej. Charakteryzuje się on długim ciepłym latem, krótkimi okresami przejściowymi z umiarkowanie ciepłą wiosną i jesienią oraz krótką, dość mroźną zimą z krótkim okresem zalegania pokrywy śniegowej.
Średnia roczna temperatura na stacji Nová Baňa wynosi 8,4 °C (wg danych z lat 1931-1960). Najcieplejszym miesiącem jest lipiec (19 °C), a najzimniejszy styczeń (-3 °C). Średnia liczba letnich dni w roku (z temperaturami powyżej 25 °C) wynosi 45. Średnia liczba dni mroźnych w roku (z temperaturami poniżej 0,1 °C) wynosi 40. Roczna suma opadów wynosi 750-850 mm, przy czym dolna granica dotyczy niżej położonych części miasta, górna granica odnosi się do najwyżej położonych terenów. Najwięcej opadów przypada na miesiące letnie: czerwiec i lipiec (75-80 mm), a najmniej na wrzesień i styczeń (odpowiednio 47 i 49 mm). Średnia liczba dni z opadami powyżej 1 mm wynosi w rejonie miasta 98 dni, z czego z opadami powyżej 5 mm 45 dni. Pokrywa śnieżna w okolicy utrzymuje się średnio przez 50 dni w roku, a jej średnia grubość wynosi 12,3 cm. Teren miasta należy do obszarów stosunkowo mało wietrznych, o średniej prędkości wiatru 1-2,5 m/s. Na kierunki wiatrów decydujący wpływ ma ukształtowanie terenu, głównie głęboka dolina Hronu.
Historia.
Najstarsze ślady przebywania człowieka na terenach miasta pochodzą z eneolitu. Odkryto również ślady osady z młodszej epoki brązu. Na tzw. Zamczysku znaleziono rzymskie monety z II w. naszej ery oraz fragmenty romańskiej ceramiki z XII-XIII stulecia.
Pierwsza pisemna wzmianka o osadzie "Seunich" (dzisiejszej Nowej Bani) pochodzi z roku 1337, jednak istniała ona już wcześniej, od czasu, gdy znaleziono złoto w Starom i Kyzovom potoku. Początkowo wypłukiwano je ze złotonośnych żwirów i piasków, ale wkrótce górnicy przybyli tu z Pukanca podjęli jego pozyskiwanie z wydobywanych rud. Ośrodek dynamicznie się rozwijał: w 1345 r., gdy otrzymał prawa miejskie, było w nim już 19 młynów do kruszenia rudy. Wkrótce zbudowano kościół parafialny, zaś pod koniec XIV w. miasto posiadało już "szpital" (praktycznie przytułek dla chorych i ubogich) przy kościele św. Elżbiety, na którego utrzymanie król Zygmunt Luksemburski przeznaczył dochody z sąsiedniej wsi Brehy. W 1434 r. miasto zajęli husyci uchodzący z Czech po bitwie pod Lipanami, którzy wznieśli tu niewielki gródek.
Na początku XVI w. górnictwo zaczęło upadać. Przyczyną było z jednej strony wyczerpywanie płytkich złóż, a z drugiej – niemożność eksploatacji złóż położonych głębiej, poniżej wydrążonych już sztolni dziedzicznych, które zalewane były wodą w takich ilościach, jakich górnicy nie byli w stanie usuwać. Komora Górnicza z siedzibą w Bańskiej Szczawnicy, pod którą podlegało miasto, założyła w nim w 1630 r. hutę szkła, wokół której powstało osiedle Stará Huta. Ludność zajmowała się wyrębem drzewa i wypalaniem węgla drzewnego. Rozwinięty był również wyrób kamieni młyńskich i żarnowych. W 1645 r. miasto dosięgła zaraza morowa, a w 1664 zniszczyli je Turcy. Do miasta zaczęła przybywać rolnicza ludność z okolicznych miejscowości, przez co zmieniło ono charakter na rolniczo-rzemieślniczy.
Ponowny rozwój górnictwa nastąpił na początku XVIII w. Przyczynił się do tego postęp techniczny. W roku 1722 pod kierunkiem angielskiego mechanika Isaaca Pottera (1690-1735) przy szybie kopalni rud srebra „Althandel” zbudowano pierwszą na kontynencie europejskim atmosferyczną maszynę parową systemu Newcomena, która napędzała pompy odwadniające. W całym bańskoszczawnickim rewirze górniczym zbudowano później w latach 1734-1758 jeszcze 6 takich maszyn napędzających pompy odwadniające kopalnie, najwięcej w całej Europie. Pomimo tego górnictwo nie osiągnęło już jednak pierwotnego poziomu. Zakończenie wydobycia nastąpiło w roku 1888. Mieszkańcy zaczęli zajmować się rzemiosłem. Dominowało garncarstwo, którego wyroby rozwożone były po niemal całych Węgrzech, kowalstwo, wyrób naczyń i sprzętów domowych i gospodarskich, szewstwo i krawiectwo. Na stokach dolin powstały sady owocowe, a mieszkańcy peryferyjnych osad, takich jak Bukovina, Hrabiny, Tajch, Záhrb czy Štále, zajmowali się pasterstwem i pracą w lasach. W osadzie Stará Huta rozwinęło się ludowe malarstwo na szkle.
W czasach I. Republiki miasto przeżywało okres stagnacji, potęgowanej wielkim bezrobociem. Sprzyjało to radykalizacji nastrojów społeczeństwa i wzrostowi wpływów Komunistycznej Partii Czechosłowacji, której miejska organizacja została założona w 1923 r. W 1944 r. powstał w okolicach miasta słowacki oddział partyzancki, włączony do brygady "Za slobodu Slovanov". W lasach powyżej osady Drozdovo w zimie 1944-45 działały jednostki Nitrzańskiej Brygady Partyzanckiej. Po upadku słowackiego powstania narodowego i zajęciu miasta przez wojska niemieckie faszyści zamordowali łącznie kilkudziesięciu jego mieszkańców. Wojska radzieckie wkroczyły do Nowej Bani 30 marca 1945 r.
Dzień dzisiejszy.
Miasto jest lokalnym ośrodkiem przemysłowym. Od dłuższego czasu istniała tu firma Izomat a.s., od roku 2007 funkcjonująca jako Knauf Insulation a.s., która produkuje materiały izolacyjne. Cortizo Slovakia a.s. produkuje wytłaczane profile aluminiowe. Inne większe firmy są reprezentowane przez FAB Slovakia, NOBAX (produkcja materiałów gipsowych), Trelleborg Automotive Slovakia, Zamkon s.r.o., Elmont s.r.o. Zapewniają one możliwości zatrudnienia także dla mieszkańców okolicznych miejscowości, mimo że liczba oferowanych miejsc pracy od 1989 roku znacznie się zmniejszyła. W mieście działają szkoły podstawowe i średnie – gimnazjum, liceum ogólnokształcące, placówka opieki nad dziećmi niepełnosprawnymi fizycznie, dom spokojnej starości. Funkcjonuje sieć placówek handlowych i usługowych, biblioteka publiczna, muzeum regionalne.
Zabytki.
W centralnej części rynku znajduje się pomnik poświęcony pamięci padłych bojowników słowackiego powstania narodowego, dzieło J. Hučka i A. Kornhauserovej.

</doc>
<doc id="1068686" url="https://pl.wikipedia.org/wiki?curid=1068686" title="Unmasked">
Unmasked

Unmasked – ósmy album studyjny amerykańskiej grupy rockowej KISS wydany w maju 1980 roku. Ostatni album z udziałem perkusisty Petera Crissa.

</doc>
<doc id="1068688" url="https://pl.wikipedia.org/wiki?curid=1068688" title="Hnúšťa">
Hnúšťa

Hnúšťa () – miasto na Słowacji w kraju bańskobystrzyckim, w powiecie Rymawska Sobota. W 2011 roku liczyło 7781 mieszkańców.

</doc>
<doc id="1068690" url="https://pl.wikipedia.org/wiki?curid=1068690" title="Elżbieta Grześczyk">
Elżbieta Grześczyk

Elżbieta Walkowiak-Grześczyk znana również pod nazwiskiem Gumowska (ur. 9 listopada 1953 w Poznaniu) – polska koszykarka, rozgrywająca.
Występowała przez całą karierę w AZS Poznań, grającym w ekstraklasie. Jako juniorka wystąpiła w reprezentacji Polski na Mistrzostwach Europy juniorek, a w 1971 AZS Poznań z jej udziałem zdobył złoty medal na Spartakiadzie Młodzieży w Gliwicach, sama zawodniczka zdobyła wtedy tytuł najlepszej koszykarki imprezy. Tytuł ten utrzymała także w 1972 na następnej Spartakiadzie.
W karierze seniorskiej zdobyła złoty medal Mistrzostw Polski w 1978, w tym samym roku jej klub wraz z nią awansował do ósemki najlepszych klubów w Pucharze Europy. W sezonie 1976/1977 została królową strzelczyń ekstraklasy. Od 1988 do 1991 grała wraz z AZS w drugiej lidze, a po awansie klubu znów grała w ekstraklasie. W latach 70. XX wieku grała w reprezentacji kraju, w tym raz na Mistrzostwach Europy. W 1993 zakończyła karierę zawodniczą.
W ponad 600 meczach ligowych rozegranych w ciągu 25 lat zdobyła 11 tysięcy punktów, co dało średnią 18,14 na mecz.

</doc>
<doc id="1068691" url="https://pl.wikipedia.org/wiki?curid=1068691" title="Vrútky">
Vrútky

Vrútky (do 1927 "Dolné Vrútky" i "Horné Vrútky"; niem. "Ruttek", węg. "Ruttka") – miasto na Słowacji, w kraju żylińskim, w powiecie Martin, liczy 7539 mieszkańców (spis ludności z 2011).
Położenie.
Położone są w północnej części Kotliny Turczańskiej, u południowych podnóży Małej Fatry, u ujścia Turca do Wagu, na wysokości 384 m n.p.m.
Historia.
Teren dzisiejszych Vrútek był zamieszkany już w okresie kultury puchowskiej. W okresie najazdu tatarskiego w latach 1241–1242 w ochronie zamku Zniev zasłużyli się również mieszkańcy Vrútek, za co 15 z nich (w tym Ruttkayowie) zostało podniesionych przez króla Belę IV do stanu szlacheckiego i obdarowanych ziemią w Kotlinie Turczańskiej.
Jako wieś Vrútky wspominane były już w 1255 r. Już przed rokiem 1332 miały własną parafię z kościołem pw. św. Jana Chrzciciela, zbudowanym ok. 1285 r. Rozwijały się powoli jako wieś należąca do drobnej szlachty Vrútockých-Ruttkayów (słow. "zemianska obec"). Mieszkańcy zajmowali się rolnictwem i flisactwem na Wagu.
Impulsem do szybszego rozwoju stała się budowa w latach 1870–1875 Kolei Koszycko-Bogumińskiej i łączącej się z nią właśnie we Vrutkach Kolei Zwoleńskiej. We wsi, oprócz ruchliwego węzła kolejowego z licznymi bocznicami i parowozownią, powstały warsztaty naprawcze taboru kolejowego oraz kolejarska szkoła zawodowa. Z tego względu miejscowość była jednym z najstarszych i najaktywniejszych ośrodków ruchu robotniczego. Już w 1881 r. robotnicy z tutejszych warsztatów kolejowych wzięli udział w II zjeździe Powszechnej Partii Robotniczej Węgier. Walcząc o swe prawa, brali udział m.in. w strajku 1902 r. W okresie kryzysu czechosłowackiego ruchu socjaldemokratycznego w grudniu 1920 r. miał tu miejsce wielki strajk generalny miejscowych robotników i kolejarzy. Po powstaniu pierwszej republiki czechosłowackiej i Komunistycznej Partii Czechosłowacji (1921 r.) wychodziło tu kilka tytułów komunistycznych i socjalistycznych czasopism ("Pravda chudoby", "Hlas ľudu", "Proletárka", "Spartakus"). W latach 1922–1924 działał tu jeden ze współzałożycieli KPCz, późniejszy prezydent Czechosłowacji, Klement Gottwald.
W 1944 r. w czasie słowackiego powstania narodowego rejon Vrútek był miejscem zaciekłych walk z uwagi na strategiczne położenie miejscowości u wylotu przełomu Wagu przez Małą Fatrę oraz na znaczenie tutejszego węzła kolejowego. M.in. w dniu 13 września siedem samolotów bombowych typu B-17 "Flying Fortress" lotnictwa amerykańskiego zbombardowało na tutejszej stacji kolejowej oddziały 178. Dywizji Pancernej SS „Tatra”.
W latach 1949–1954 Vrútky po raz pierwszy były połączone z Martinem w jedną jednostkę administracyjną. Obie miejscowości ponownie połączono w 1971 r. (pod nazwą Martin-Vrútky). Po wyborach 1990 r. Vrútky uzyskały ponownie samodzielność i prawa miejskie.

</doc>
<doc id="1068692" url="https://pl.wikipedia.org/wiki?curid=1068692" title="Bajazyt I">
Bajazyt I



</doc>
<doc id="1068693" url="https://pl.wikipedia.org/wiki?curid=1068693" title="Žarnovica">
Žarnovica

Žarnovica – miasto na Słowacji w kraju bańskobystrzyckim, w 2011 roku liczyło 6490 mieszkańców. Siedziba powiatu Žarnovica.
Sport.
Znajduje się tam jedyny na Słowacji czynny tor do uprawiania sportu żużlowego. W tym mieście ma siedzibę jedyny na Słowacji klub żużlowy Speedway Club Žarnovica. Z Žarnovicy pochodzi Martin Vaculík – pierwszy słowacki żużlowiec startujący w elitarnym cyklu Grand Prix, indywidualny mistrz Europy z 2013 roku.

</doc>
<doc id="1068694" url="https://pl.wikipedia.org/wiki?curid=1068694" title="Norbert Jaskot">
Norbert Jaskot

Norbert Jaskot (ur. 19 lipca 1971 w Poznaniu), polski szermierz, trzykrotny olimpijczyk - Barcelona 1992, Atlanta 1996, Sydney 2000. Poza wieloma medalami Mistrzostw Polski był drużynowym mistrzem Europy, wicemistrzem i brązowym medalistą Mistrzostw Świata. Ponadto jest jednym z czterech Polaków, którzy wygrali Turniej Szermierczy "O Szablę Wołodyjowskiego". Był zawodnikiem AZS Poznań.

</doc>
<doc id="1068695" url="https://pl.wikipedia.org/wiki?curid=1068695" title="Vrbové">
Vrbové

Vrbové – miasto na Słowacji w kraju trnawskim, liczy około 6,3 tys. mieszkańców (2011). Położone około 10 km od uzdrowiskowej miejscowości Pieszczany.
Vrbové nazywane jest słowacką Pizą ze względu na krzywą wieżę jednego z tamtejszych kościołów. W centrum znajduje się okazała synagoga, ponieważ miasto zamieszkiwała liczna społeczność żydowska. 
W Vrbovem urodził się żołnierz, uczestnik konfederacji barskiej, zesłaniec na Kamczatkę, skąd dokonał brawurowej ucieczki w roku 1772, pochodzenia polsko-węgierskiego hrabia Maurycy Beniowski, który został królem Madagaskaru.

</doc>
<doc id="1068696" url="https://pl.wikipedia.org/wiki?curid=1068696" title="Uniwersytet Masaryka">
Uniwersytet Masaryka

Uniwersytet Masaryka w Brnie () – publiczna uczelnia założona w Brnie w 1919 roku. Jest największym uniwersytetem na Morawach i drugim w Czechach. Nazwa uczelni pochodzi od pierwszego prezydenta Czechosłowacji, Tomáša Masaryka. W latach 1960–1990 z powodów politycznych uczelnia nosiła nazwę Uniwersytet Jana Evangelisty Purkyněgo. Na Uniwersytecie studiuje obecnie (r. akad. 2020/2021) ponad 30 tys. studentów w ramach przeszło 400 programów. 
Działalność badawcza.
Z inicjatywy pracowników Uniwersytetu Masaryka została założona stacja antarktyczna „Johann Gregor Mendel”, wykorzystywana do badań w sezonie letnim. Przy Uniwersytecie działa również Muzeum Mendla, w którym propaguje się wiedzę o Johannie Gregorze Mendlu, w tym wiedzę z zakresu genetyki. 

</doc>
<doc id="1068697" url="https://pl.wikipedia.org/wiki?curid=1068697" title="Rajec (Słowacja)">
Rajec (Słowacja)

Rajec – miasto na Słowacji w kraju żylińskim (powiat Żylina), w 2016 roku liczyło blisko 6 tys. mieszkańców.
Pierwsza pisemna wzmianka o osadzie Raich pochodzi z 1193 roku, a pierwsze informacje o Rajcu jako mieście – z 1397 roku.
W roku 2001 miasto miało 6074 mieszkańców z czego 98,86% było narodowości słowackiej, a 0,68% – narodowości czeskiej. 92,79% mieszkańców miasta deklarowało przynależność do kościoła rzymskokatolickiego, a 1,89% – do luterańskiego. Ateiści stanowili 3,42% populacji miasta.

</doc>
<doc id="1068699" url="https://pl.wikipedia.org/wiki?curid=1068699" title="Sládkovičovo">
Sládkovičovo

Sládkovičovo (węg. "Diószeg") – miasto w południowo-zachodniej Słowacji w kraju trnawskim, liczy 5,5 tys. mieszkańców (2011).
Miasto zamieszkują Słowacy i Węgrzy. Pierwsza pisemna wzmianka o tej miejscowości pochodzi z roku 1252.

</doc>
<doc id="1068701" url="https://pl.wikipedia.org/wiki?curid=1068701" title="Synagoga w Radnicach">
Synagoga w Radnicach

Synagoga w Radnicach () – zabytkowa synagoga znajdująca się w Radnicach, w Czechach.
Synagoga została zbudowana w 1781. W 1935 po likwidacji gminy żydowskiej synagoga została zamknięta. W latach 1945–1992 w jej wnętrzach mieścił się warsztat samochodowy. Po 1992 synagoga została gruntownie wyremontowana, dzięki czemu odzyskała swój dawny wygląd. Obecnie mieści się w niej ekocentrum Czeskiego Związku Ochrony Przyrody.
Murowany budynek synagogi wzniesiono na planie prostokąta w stylu barokowym. Przy narożnikach budowli znajdują się pilastry. Całość zwieńczona jest gzymsem i jest przykryta dachem czterospadowym. We wnętrzu zachowały się empory dla kobiet.

</doc>
<doc id="1068703" url="https://pl.wikipedia.org/wiki?curid=1068703" title="Elvin Hayes">
Elvin Hayes

 
Elvin Ernest Hayes (ur. 17 listopada 1945 w Rayville) – amerykański koszykarz, występujący na pozycjach silnego skrzydłowego lub środkowego, mistrz NBA z 1978, członek Koszykarskiej Galerii Sław im. Jamesa Naismitha.
Mierzący 206 cm wzrostu koszykarz studiował na University of Houston, gdzie w latach 1965–1968 grał w drużynie uczelnianej Houston Cougars. Do NBA został wybrany z 1. numerem w drafcie 1968 przez San Diego Rockets. W organizacji tej, działającej także jako Houston Rockets, grał do 1972. W swoim pierwszym sezonie został królem strzelców ligi, regularnie znajdował się w czołówce najlepiej zbierających. W debiutanckim sezonie 1968/1969 zajął drugie miejsce w głosowaniu na debiutanta roku NBA.
W 1972 odszedł do Baltimore Bullets. W Bullets występował do 1981, w 1978 został mistrzem NBA. Ostatnie sezony spędził ponownie w Rockets, karierę zakończył w 1984. 
Dwanaście razy brał udział w NBA All-Star Game. W 1996 znalazł się wśród 50 najlepszych graczy występujących kiedykolwiek w NBA.

</doc>
<doc id="1068704" url="https://pl.wikipedia.org/wiki?curid=1068704" title="Biała Spiska">
Biała Spiska

Biała Spiska (słow. Spišská Belá, niem. "Zipser Bela", węg. "Szepesbéla") – miasto we wschodniej Słowacji w kraju preszowskim, w powiecie Kieżmark. Położone przy ujściu Belianskiego potoku do Popradu. Liczy około 6,4 tys. mieszkańców (2011).
Historia.
Powstanie Białej Spiskiej związane jest z przybyciem na Spisz niemieckich osadników. Główna fala niemieckiego osadnictwa miała miejsce po najeździe tatarskim (1241), choć pierwsze grupy Niemców przybyły na te tereny już wcześniej. Osiedli oni na terenie między istniejącym już od XII w. węgierskim zamkiem granicznym Strážky (Eur), a słowiańską osadą Stragar, później przemianowaną na Bušovce. Osada została założona nad rzeką Białą (Bela) i Niemcy zapożyczyli słowiańską nazwę rzeki, dla nazwy swojej wsi – Bela.
Pierwszym źródłem pisanym wspominającym miasto, jest pochodząca z 1263 roku umowa węgierskiego króla Beli IV, wzmiankująca granice obszaru zamieszkanego przez Niemców z Białej (Teutonici de Bela).
W 1271 roku węgierski król Stefan V, nadał niemieckim miastom na Spiszu – między innymi Białej Spiskiej – prawa miejskie, stały się one wtedy wolnymi miastami królewskimi. Miasto należało do Związku Sasów Spiskich. W 1344 zmieniono nazwę związku na Związek 24 Miast Królewskich. Podobnie jak pozostałe miasta związku, Biała Spiska miała swój własny samorząd z burmistrzem na czele. Pierwszym znanym burmistrzem był Tylo, pełnił on tę funkcję w (od?) 1279 roku.
W 1412 roku węgierski król Zygmunt Luksemburski zaciągnął u Władysława Jagiełły pożyczkę, przeznaczoną na wojnę z Wenecją, pod zastaw trzynastu miast – w tym Białej Spiskiej – ze Związku 24 Miast Królewskich. Do zastawu dołączono trzy wolne miasta królewskie: Starą Lubowlę, Podoliniec i Hniezdne. Tereny tzw. zastawu spiskiego pozostały w polskim władaniu aż do 1769 roku, kiedy to zostały zajęte przez wojska austriackie.
W 1535 roku, król Zygmunt I Stary przyznał Białej Spiskiej przywilej do organizowania cotygodniowego targu (w każdą niedzielę). Było to bardzo ważne wydarzenie, które przyczyniło się do rozwoju miasta. W 1607 roku, król Zygmunt III Waza dodał przywilej do organizowania rocznie dwóch dużych jarmarków, w dzień świętego Antoniego (17 stycznia) i w dzień świętego Mateusza (21 września). Ten przywilej był rozszerzany przez polskich i węgierskich królów: w 1667 roku do trzech, w 1739 do pięciu i w 1811 do siedmiu jarmarków w roku. Od XV wieku w mieście powstawały cechy rzemieślnicze. Do najstarszych należały cechy rzeźników, szewców, włókienników, futrzarzy i kowali, do których sukcesywnie dołączały następne. Biała Spiska była ważnym ośrodkiem płóciennictwa, a tutejsze lniane płótno było eksportowane na tereny całego królestwa węgierskiego, a także na Bałkany i do Turcji.
Rozwój miasta zaowocował postawieniem kilku ważnych budowli m.in.: kościoła Świętego Walentego (XIII wiek, zniszczony w XVIII wieku), kościoła Świętego Antoniego Anachorety (Pustelnika) (XIII wiek), ratusza (XVI wiek), plebanii (XVI wiek), szkoły parafialnej (XVII wiek), a także dużej ilości kamienic, potem wielokrotnie przebudowywanych. Biała Spiska nigdy nie otrzymała przywileju wybudowania murów miejskich. Podczas wojen miasto było jednak tymczasowo fortyfikowane, jak np. w 1606 roku, podczas powstania powstania Bocskaya, kiedy zostało otoczone drewnianą palisadą, przed którą wykopano fosę.
Od początku istnienia Biała Spiska była praktycznie wyłącznie niemieckim miastem. Słowacy w statystykach pojawiają się dopiero w XIX wieku. W spisie z 1853 roku, wśród 2323 mieszkańców widnieje 78 Słowaków (3,3%). W kolejnych latach odsetek Słowaków rósł: do prawie 20% w 1881, 35% w 1900 i 61% w 1938 roku. W latach 1945-1946 około 850 miejscowych Niemców zostało przymusowo wysiedlonych. Tym samym, 700-letni rozdział w historii miasta związany z niemiecką w nim obecnością, został zamknięty.
Znaczny rozwój przemysłu w Białej Spiskiej rozpoczął się w drugiej połowie XIX wieku, kiedy powstały: zmechanizowana tkalnia lnu (1869), browar Szimonisz (1870), browar Reich (1872) – po 1945 roku przekształcony w fabrykę puszek, fabryka likierów Kleinbergera (1875), fabryka krochmalu (1878), gorzelnia (1902), cegielnia. Budowa linii kolejowej z Kieżmarku do Białej Spiskiej (1892) zaowocowała niedługo później budową fabryki tytoniu (1898). W latach 1905-1913 dla fabryki tytoniu wybudowano nowe budynki, w których funkcjonowała ona do 2004 roku.
Rozwój miasta odzwierciedlił się również w życiu społecznym i kulturalnym, objawiając się powstawaniem różnego rodzaju związków, organizacji lub klubów. Najstarszy był klub strzelecki, powstały w 1637 roku, który w 1845 roku zrzeszał aż 595 członków. Istniały także koło łowieckie (od 1860), chór (od 1862), kółko teatralne (od 1870), ochotnicza straż pożarna (od 1878), klub wędkarski (od 1889), klub sportowy (od 1910).
W 1922 roku Biała Spiska utraciła prawa miejskie. W 1947 roku decyzją Słowackiej Rady Narodowej, Biała Spiska utraciła 4162 hektary swojego katastralnego terytorium na rzecz nowo powstałego miasta Wysokie Tatry. Prawa miejskie Biała Spiska odzyskała w 1965 roku, a 1 stycznia 1972 przyłączono do Białej Spiskiej wieś Strážky, w której znajduje się kompleks zabytków (renesansowy zamek, dzwonnica, gotycki kościół Świętej Anny). W 1970 roku kompleks ten został ogłoszony narodowym pomnikiem kultury.

</doc>
<doc id="1068705" url="https://pl.wikipedia.org/wiki?curid=1068705" title="Synagoga w Luze">
Synagoga w Luze



</doc>
<doc id="1068707" url="https://pl.wikipedia.org/wiki?curid=1068707" title="Robert Bednorz">
Robert Bednorz

Robert Bednorz (ur. 18 maja 1882 w Grzybowicach, zm. 6 kwietnia 1973 w Wiesbaden) – śląski rzeźbiarz. 
Życiorys.
Ukończył – noszącą dziś jego imię – Szkołę Podstawową Nr 32 w Grzybowicach. Był nadwornym rzeźbiarzem von Donnersmarcków. Od 1903 do 1907 kształcił się we wrocławskiej Królewskiej Akademii Sztuki i Rzemiosła jako uczeń Theodora von Gosena i w Berlinie w mistrzowskiej klasie rzeźby u prof. Carla Manzela. W 1910 r. otrzymał roczną nagrodę "Rom-Preis" najwyższe wyróżnienie państwa pruskiego dla szczególnie zdolnych młodych rzeźbiarzy, za rzeźbę "Bacchantenrelief". Walczył na froncie w czasie I wojny światowej. W latach 1924–1932 był profesorem w Królewskiej Szkole Sztuki i Rzemiosła we Wrocławiu aż do jej zamknięcia. Artysta mieszkał wraz z pierwszą żoną Marią w modernistycznym budynku (obecny DS Pancernik) zaprojektowanym przez Adolfa Radinga przy ul. Tramwajowej (dawniej "Uechtritzweg") we Wrocławiu. W latach 1941–1943 został powołany na stanowisko profesora rzeźby w Staatliche Kunstgewerbeschule Krakau. W okresie III Rzeszy część prac Roberta Bednorza uznano za prace zdegenerowane i objęto je zakazem wystawiania. 
Po ucieczce przed ofensywą Armii Czerwonej działał jako rzeźbiarz w Wiesbaden.
Był członkiem Związku Śląskich Artystów (). W 1952 roku został nagrodzony Federalneym Krzyżem Zasługi. W 1966 roku został laureatem niemieckiej Górnośląskiej Nagrody Kulturalnej ().
Upamiętnienie.
Imię Roberta Bednorza nosi Szkoła Podstawowa Nr 32 w Zabrzu-Grzybowicach, na której w 1998 roku wmurowano upamiętniającą go tablicę.

</doc>
<doc id="1068708" url="https://pl.wikipedia.org/wiki?curid=1068708" title="Synagoga w Radnice">
Synagoga w Radnice



</doc>
<doc id="1068710" url="https://pl.wikipedia.org/wiki?curid=1068710" title="Lipany">
Lipany

Lipany () − miasto we wschodniej Słowacji w kraju preszowskim, w powiecie Sabinov. Znajduje się w regionie geograficznym Šariš (podregion: Šarišské podolie), przy ujściu Lipiańskiego Potoku do rzeki Torysa. Pierwsza pisemna wzmianka o miejscowości pochodzi z 1312 roku.
W 2016 roku miasto liczyło blisko 6,5 tys. mieszkańców. Na terenie miejscowości znajduje się cmentarz żydowski.

</doc>
<doc id="1068715" url="https://pl.wikipedia.org/wiki?curid=1068715" title="Poltár">
Poltár

Poltár – miasto powiatowe na Słowacji w kraju bańskobystrzyckim. W 2011 roku liczyło około 5,8 tys. mieszkańców. Pierwsza wzmianka o miejscowości pochodzi z 1330 roku.
Miejsce urodzenia prezydenta Ivana Gašparoviča.

</doc>
<doc id="1068716" url="https://pl.wikipedia.org/wiki?curid=1068716" title="Wieża Bismarcka w Okonku">
Wieża Bismarcka w Okonku

Wieża Bismarcka w Okonku (obecna nazwa Wieża Tecława) – wieża Bismarcka stojąca na Tecławskiej Górze w Okonku. Do 2019 roku służyła jako przekaźnik telefonii komórkowej.
Historia.
Wieża powstała z inicjatywy Zrzeszenia Użyteczności Publicznej w Okonku pod przewodnictwem naczelnika poczty Ernsta Nitschke ze Szczecinka. Na miejsce budowy wybrano szczyt Tecławskiej Góry. Kamień węgielny położono 1 kwietnia 1908 roku. Głównym wykonawcą była firma Steltera z Okonka. Uroczyste otwarcie odbyło się 23 sierpnia 1908 roku. Przed wieżą postawiono pomnik ku czci poległych o wysokości 4 metrów.
Były plany odrestaurowania wieży z okazji stulecia istnienia i otwarcia jej dla zwiedzających. W roku 2007 w budżecie gminy nie znaleziono funduszy na ten cel.

</doc>
<doc id="1068717" url="https://pl.wikipedia.org/wiki?curid=1068717" title="Brezová pod Bradlom">
Brezová pod Bradlom

Brezová pod Bradlom – miasto na Słowacji w kraju trenczyńskim, w powiecie Myjava. W 2011 roku liczyło 5110 mieszkańców. Pierwsza wzmianka o miejscowości pochodzi z 1262 roku.

</doc>
<doc id="1068719" url="https://pl.wikipedia.org/wiki?curid=1068719" title="Ut2k7">
Ut2k7



</doc>
<doc id="1068720" url="https://pl.wikipedia.org/wiki?curid=1068720" title="UT2007">
UT2007



</doc>
<doc id="1068722" url="https://pl.wikipedia.org/wiki?curid=1068722" title="Russell Allen">
Russell Allen

Russell Allen (ur. 19 lipca 1971 w Long Beach) – amerykański wokalista, muzyk i autor tekstów, członek zespołów Symphony X i Adrenaline Mob, a ponadto uczestnik różnych innych projektów muzycznych. 
Życiorys.
Russell Allen dołączył do zespołu Symphony X w 1995 roku i nagrał z tym zespołem osiem albumów studyjnych. Jego pierwszy album solowy zatytułowany "Atomic Soul" ukazał się 26 kwietnia 2005 roku. Podczas wykonywania utworów z tego albumu na koncertach, poza śpiewaniem, grał też na gitarze basowej. W 2011 roku wraz z gitarzystą Mikiem Orlando i perkusistą Mikiem Portnoyem założył zespół Adrenaline Mob.
Allen znany jest także pod pseudonimem „Sir Russell Allen”. Poza Symphony X i Adrenaline Mob angażuje się również w inne projekty, jak na przykład zespół Star One (śpiewa w nim od 2002 roku) czy orkiestra rockowa Trans-Siberian Orchestra, której członkiem był w latach 2013–2018. W lecie 2005 roku wraz z Symphony X uczestniczył w trasie Gigantour razem z takimi zespołami jak Dream Theater, Megadeth i Nevermore.
W 2005 roku Russell Allen wraz ze znanym z występów w takich grupach jak Ark i Masterplan wokalistą Jørnem Lande, multiinstrumentalistą, producentem i autorem tekstów Magnusem Karlssonem oraz perkusistą Jaime’em Salazarem stworzył międzynarodowy projekt o nazwie . Projekt w tym składzie wydał trzy albumy: "The Battle" (2005), "The Revenge" (2007) i "The Showdown" (2010). W 2013 roku miejsce Karlssona zajął Timo Tolkki, zaś Salazara zastąpił Jami Huovinen i w tym zestawieniu Allen/Lande wydał czwarty album, zatytułowany "The Great Divide" (2014). Po wydaniu tej płyty Jørn Lande postanowił zakończyć współpracę z projektem.
W 2014 roku Russel Allen i niemiecki producent oraz basista Mat Sinner stworzyli projekt Level 10, który w styczniu następnego roku wydał album "Chapter One". W 2015 roku Allen stworzył także wraz z gitarzystą zespołu Whitesnake i byłym członkiem zespołu Night Ranger Joelem Hoekstrą side-project o nazwie Joel Hoekstra’s 13, z którym 16 października wydał płytę "Dying to Live".
Po dłuższej przerwie do projektu Allena z 2005 roku wrócił Magnus Karlsson, a w 2019 roku nową wokalną partnerką Allena została Anette Olzon, była wokalistka zespołu Nightwish i obecna wokalistka zespołu The Dark Element. Z Olzon w składzie projekt pod nowym szyldem wydał album "Worlds Apart", którego premiera miała miejsce 6 marca 2020 roku.
Inspiracje muzyczne.
W jednym z wywiadów Russell Allen stwierdził: „Jeśli chodzi o śpiew, Ronnie James Dio jest zdecydowanie na szczycie mojej listy inspiracji”. Jako pozostałe inspiracje wskazał Bruce’a Dickinsona z zespołu Iron Maiden i Paula Rodgersa z zespołu Bad Company, a ponadto podkreślił, że uwielbia Davida Lee Rotha i że miał on na niego wpływ w kwestii bycia artystą scenicznym.

</doc>
<doc id="1068723" url="https://pl.wikipedia.org/wiki?curid=1068723" title="Ilava">
Ilava

Ilava (niem. "Illau", węg. "Illava") − miasto powiatowe na Słowacji w kraju treńczyńskim. Liczy blisko 5,6 tys. mieszkańców (2019).
Położenie.
Ilava leży w Kotlinie Ilavskiej, na lewym brzegu Wagu, ok. 20 km na północny wschód (w górę rzeki) od Trenczyna.
Historia.
Na terenie Ilavy człowiek przebywał już w czasach prehistorycznych. Odkryto tu osadę kultury łużyckiej, a w Dolinie Porubskiej (słow. Porubska dolina) bardzo rozległe cmentarzysko, na którym przebadano ponad 300 pochówków ciałopalnych. W grobach tych znaleziono wiele artefaktów w postaci m.in. brązowych szpil, naramienników (bransolet) i innych ozdób. Cennym znaleziskiem była forma służąca do odlewania brązowych noży. Należy wspomnieć o wyjątkowym znalezisku dwóch pochówków szkieletowych, będących wyjątkiem wśród żarowego rytu, charakterystycznego dla kultury łużyckiej. Z okresu lateńskiego pochodzi stwierdzone tu osiedle kultury puchowskiej, a z epoki rzymskiej grób, w którym znaleziono kości zwierzęce, naczynia gliniane i żelazny grot oszczepu. Z okolic Ilavy pochodzi również znalezisko kilku monet rzymskich.
Pierwsza wzmianka o Ilavie pochodzi z roku 1318. Pośrednie wzmianki o istnieniu Ilavy pojawiają się w dokumentach diecezji nitrzańskiej, gdzie jest napisane, że posiadała ona parafię rzymskokatolicką już w 1200 roku.
Prawdopodobnie już na przełomie XII i XIII w. w tym miejscu, na niewielkim wzniesieniu nad rzeką, templariusze założyli gotycki zamek, u stóp którego rozwinęło się podgrodzie. Pierwszym znanym właścicielem zamku i związanej z nią osady był Mateusz Czak. Po jego śmierci (1321) Ilava stała się majątkiem królewskim, a zamkiem władał mianowany przez króla kapitan. W liście wojewody siedmiogrodzkiego Tomasza, wystawionym 24 kwietnia 1339 r., Ilavie potwierdza się część przywilejów, jakie otrzymała od króla Karola Roberta Andegaweńskiego około roku 1335. W dokumencie miasto nosi nazwę "civitas de Lewa circa fluvium Vagii" (miasto Lewa koło rzeki Wag). W późniejszych czasach, aż do pierwszej połowy XV w. występuje już tylko jako Leva, od drugiej połowy XV w. ponownie jako Leve, później jako Ilava.
Od roku 1375 Ilava wspominana jest już jako miasto: posiadała prawa miejskie, herb i miejską pieczęć, a także kościół parafialny. Z czasem jego mieszkańcy uzyskali szereg dalszych królewskich przywilejów: niezależność sądowniczą, zwolnienie z płacenia królewskich danin i myt na całych Węgrzech oraz zezwolenie na swobodny pobór drewna z lasów i warzenie piwa. Rozwojowi miasta sprzyjał fakt położenia przy ważnym szlaku biegnącym doliną Wagu, który w tym miejscu brodem przekraczał rzekę.
W roku 1533 Ilavę kupili Mikołaj i Jan Ostrožićowie pochodzący z chorwackich Giletinec. Rodzina była w jej posiadaniu przez blisko 200 lat i na ten okres przypada największy rozwój miasta. W mieście funkcjonowało 11 cechów rzemieślniczych, z czego najstarszy (szewców) od XVI w. Obok nich pracowali liczni garbarze, ciżmiarze, kożusznicy, tkacze, kapelusznicy i krawcy. Z czasem do największego znaczenia doszedł cech sukienników, a miasto było słynne z produkowanego tu sukna do końca XVIII w. W 1630 r. kolejny Jan Ostrožić wybudował w mieście pański browar oraz gorzelnię i destylarnię, jedne z najstarszych na Słowacji. Miasto było znane z cotygodniowych czwartkowych targów oraz siedmiu jarmarków w roku.
W połowie XVI w. w mieście znaczny sukces odniosła reformacja. Duże znaczenie miało założenie tu w 1560 r. szkoły ewangelickiej dla szlachty, w której nauczało wielu wybitnych nauczycieli. W kolejnym stuleciu zaznaczyła się kontrreformacja. W roku 1694 przybyli do miasta trynitarze, którzy założyli tu swój pierwszy klasztor na Węgrzech. Pierwotnie celem trynitarzy było wykupywanie jeńców z niewoli tureckiej, jednak po klęsce Osmanów pod Wiedniem w 1683 r. zadanie to odeszło na dalszy plan i zakon przestawił się głównie na służbę chorym i ubogim. Przy klasztorze, w oparciu o zamek, wybudowali wielki szpital z własną studnią i ogrodem, utworzyli bogatą bibliotekę, a w 1701 r. położyli kamień węgielny pod nowy, barokowy kościół.
W XVIII i XIX właścicielami Ilavy i okolicznych włości była rodzina Königsegg. Hrabia Jozef Gustáv Königsegg w roku 1855 sprzedał cały zespół zamkowy państwu węgierskiemu, które tu w roku 1857 urządziło krajowy, ciężki zakład karny dla więźniów o wyrokach powyżej 10 lat.

</doc>
<doc id="1068725" url="https://pl.wikipedia.org/wiki?curid=1068725" title="Gbely">
Gbely

Gbely – miasto na Słowacji w kraju trnawskim. W 2011 roku liczyło 5205 mieszkańców. Po raz pierwszy wzmiankowane w 1392 roku.

</doc>
<doc id="1068730" url="https://pl.wikipedia.org/wiki?curid=1068730" title="Rajecké Teplice">
Rajecké Teplice

Rajecké Teplice (niem. "Bad Rajetz", węg. "Rajecfürdő") – miasto w północnej Słowacji w kraju żylińskim, liczy ponad 2800 mieszkańców (2011). Ośrodek turystyczny, uzdrowisko. Prawa miejskie posiada od 1989.
W mieście znajdują się dwa parki: jeden w stylu angielskim, a drugi w stylu francuskim. Położone tu też jest kąpielisko termalne, spa z centrum fitness i korty tenisowe.
Historia.
Najstarsze informacje na temat miejscowości sięgają 1376 r. Pierwsze prymitywne łaźnie powstały za sprawą rodu Thurzonów, który przejął te obszary w 1556 r. Jako Therma miejscowość figuruje na mapie regionu Turiec z 1736 r. Z tego też stulecia (1765) pochodzi pierwszy pisemny opis miejscowych zdrojów, z którego dowiadujemy się między innymi o istnieniu trzech krytych basenów, w tym jednego dla ubogich. W latach 1788–1791 postawiono nowy dom zdrojowy, a podczas sezonów letnich pracował w miejscowości lekarz. Rozwój uzdrowiska na szerszą skalę nastąpił w ostatnich dekadach XIX w. Wzniesiono wtedy hotel Agrarius Gamrinus (1885) oraz doprowadzono linię kolejową (1899). W 1925 r. gestorem uzdrowiska została kasa górnicza z Morawskiej Ostrawy. Pod jej egidą przeprowadzono w latach 30. gruntowną modernizację kurortu. Miejsca drewnianych budynków zajęły domy uzdrowiskowe (Aphrodite, Baník, Laura, Malá Fatra, Veľká Fatra).

</doc>
<doc id="1068731" url="https://pl.wikipedia.org/wiki?curid=1068731" title="HTT">
HTT



</doc>
<doc id="1068732" url="https://pl.wikipedia.org/wiki?curid=1068732" title="Leopoldov">
Leopoldov

Leopoldov − miasto na Słowacji w kraju trnawskim, liczy około 4,2 tys. mieszkańców (2011).
Miasto zostało założone przez Leopolda I w latach 1664–1669 jako twierdza chroniąca kraj przed najazdami Turków osmańskich.

</doc>
<doc id="1068733" url="https://pl.wikipedia.org/wiki?curid=1068733" title="Powiat Landeck">
Powiat Landeck

Powiat Landeck (niem. "Bezirk Landeck") – powiat w zachodniej Austrii, w kraju związkowym Tyrol. Siedziba powiatu znajduje się w mieście Landeck.
Geografia.
Powiat leży w Alpach Centralnych, w części Alp Retyckich, w pasmach Silvretta, Verwallgruppe, Samnaungruppe i Alp Ötztalskich.
Praktycznie wszystkie miejscowości gminne i co za tym idzie ważniejsze drogi znajdują się w dolinach takich jak: Paznaun, Oberinntal, Stanzer Tal czy Kaunertal.
Powiat graniczy na zachodzie z powiatem Bludenz, na południu ze Szwajcarią (kanton Gryzonia) i Włochami (Tyrol Południowy), na wschodzie z powiatem Imst oraz na północy z powiatem Reutte.
Podział administracyjny.
Powiat podzielony jest na 30 gmin, w tym jedną gminę miejską "(Stadt)" oraz 29 gmin wiejskich "(Gemeinde)".

</doc>
<doc id="1068736" url="https://pl.wikipedia.org/wiki?curid=1068736" title="Astryldowate">
Astryldowate

Astryldowate (Estrildidae) – rodzina ptaków z rzędu wróblowych (Passeriformes), obejmująca sto kilkadziesiąt gatunków, występujących w tropikach Starego Świata oraz Australazji. 
Są to małe ptaki, posiadające krótkie i mocne dzioby przystosowane do miażdżenia ziaren. Większość gatunków wykazuje podobne zachowanie oraz podobną budowę ciała, różnią się natomiast znacznie pod względem ubarwienia. 
Wszystkie astryldy budują duże, zamknięte gniazda, w których składają 5–10 jaj. Niektóre z gatunków są gospodarzami dla wyspecjalizowanych w tej grupie ptaków pasożytów lęgowych – wdówek.
Niektóre gatunki astryldów są chętnie trzymane w niewoli jako ptaki ozdobne – do najpopularniejszych należy zeberka.
Systematyka.
Do rodziny zaliczane są następujące podrodziny:

</doc>
<doc id="1068742" url="https://pl.wikipedia.org/wiki?curid=1068742" title="Bleed American (singel)">
Bleed American (singel)

Bleed American – pierwszy singiel Jimmy Eat World z albumu Bleed American (przetytułowanego na Jimmy Eat World), a nazwa piosenki została zmieniona na "Salt Sweat Sugar" po atakach terrorystycznych 11 września 2001, aby nie została błędnie zinterpretowana.

</doc>
<doc id="1068744" url="https://pl.wikipedia.org/wiki?curid=1068744" title="Powiat Reutte">
Powiat Reutte

Powiat Reutte; Außerfern (niem. "Bezirk Reutte") – powiat w zachodniej Austrii, w kraju związkowym Tyrol. Siedziba powiatu znajduje się w gminie targowej Reutte.
Geografia.
Powiat leży w Północnych Alpach Wapiennych, pomiędzy Alpami Algawskimi a Alpami Lechtalskimi. Dwa pasma oddziela od siebie dolina Lechtal. Na północnym wschodzie część powiatu wkracza na Ammergauer Alpen.
Powiat Reutte graniczy z następującymi powiatami: na północnym zachodzie z powiatem Ostallgäu (Niemcy), północnym wschodzie Garmisch-Partenkirchen (Niemcy), południowym wschodzie z powiatem Imst, południowym zachodzie z powiatem Landeck oraz na zachodzie z vorarlberskim powiatem Bregencja.
Gmina Jungholz jest enklawą praktyczną i znajduje się w niemieckiej strefie celnej, łączy ją z resztą kraju jedynie szczyt Sorgschrofen (1641 m n.p.m.), dzięki temu nazywana jest często "kawałkiem Tyrolu w Allgäu".
Podział administracyjny.
Powiat podzielony jest na 37 gmin, w tym jedną gminę miejską "(Stadt)", jedną gminę targową "(Marktgemeinde)" oraz 35 gmin wiejskich "(Gemeinde)".

</doc>
<doc id="1068745" url="https://pl.wikipedia.org/wiki?curid=1068745" title="Portugalska Afryka Zachodnia">
Portugalska Afryka Zachodnia

Portugalska Afryka Zachodnia – kolonia portugalska istniejąca w latach 1575-1975.
Początkiem kolonizacji tego rejonu było zajęcie w 1575 terenów dzisiejszej Luandy. Wkrótce po tym Portugalczycy zyskali sobie przychylność niektórych władców plemiennych na wybrzeżu i udało im się je podbić. Wyjątek stanowili władcy Królestwa Kongo, które dominowało w regionie i było nieprzychylne Europejczykom. Trwające od drugiej połowy XVI wieku napięcia kongijsko-portugalskie przerodziły się w trwające przez większość wieku XVII wojny. Ich kulminacją była bitwa pod Mbwila 29 października 1655, w której kongijskie oddziały królewskie poniosły druzgocącą klęskę. Jednak jakiś czas później Portugalczycy przegrali ważną bitwę w Kitomba. Kongijczycy zwycięstwo i podniesienie morale, zawdzięczali cieszącej się wielkim autorytetem królowej Nzinze. Królestwo Konga zostało ostatecznie pokonane przez Portugalię pod koniec lat 80. XVII wieku. Oznaczało to, że może ona skupić się na dalszej ekspansji w rejonie.
Jednak wnętrze kraju pozostało niezdobyte aż do połowy XIX w. Pierwsze próby jego podbicia, podjęto już w 1755 roku. Jednak zakończyły się niepowodzeniem. W końcu XVII wieku stosunki między, dotychczas lojalnymi wodzami a kolonialistami pogorszyły się. Wkrótce rejon stał się centrum portugalskiego handlu niewolnikami. Po uzyskaniu niepodległości przez Brazylię w 1822, Angola stała się główną portugalską kolonią, inwestorzy z Europy zbijali majątki na plantacjach kawy, trzciny, bananów a przede wszystkim na handlu niewolnikami. W owym czasie rozpoczął się również tzw. Wyścig o Afrykę. W obawie przed brytyjskimi zakusami, zaczęto gromadzić siły w regionie. W 1871 Portugalia przy użyciu swoich najlepszych żołnierzy rozpoczęła proces podbijania wnętrza kraju, a w 1879 w ich rękach znajdował się cały obszar interioru. Na początku XX wieku gubernatorzy portugalscy musieli sprostać problemowi separatyzmu antyeuropejskiego wśród Kunhamasów z Kunene, należących do plemienia Herero, zamieszkujących południe kraju, zachęconych przez współplemieńców, zamieszkujących sąsiednią, niemiecką kolonię. We wrześniu 1904, wywołali rewoltę. W pobliżu granicy z Niemiecką Afryką Południowo-Zachodnią, wybuchły walki. Portugalska kolumna wysłana do jej tłumienia straciła w sumie 300 żołnierzy w tym 114 Europejczyków. Mimo sukcesu Portugalczyków walki wybuchały ponownie w 1905 i 1907. W Wigilię 24 grudnia 1914 roku, została zaatakowana przez Niemców. Jednak rząd portugalski, mimo tego faktu wypowiedział wojnę państwom centralnym dopiero dwa lata później. Wywołało to powszechne oburzenie i niechęć miejscowej elity w stosunku do rządu w Lizbonie. Po 1945 roku, nasiliły się antagonizmy na tle rasowym, spowodowane masowym osiedlaniem się Portugalskich osadników. W 1951 Angola stała się portugalską prowincją zamorską. Od 1961 trwały zacięte walki między armią kolonialną a antyportugalską partyzantką, której sporą część stanowili potomkowie białych osadników. W 1975 po rewolucji goździków Angola stała się niepodległym państwem. 

</doc>
<doc id="1068746" url="https://pl.wikipedia.org/wiki?curid=1068746" title="Tatran Prešov">
Tatran Prešov



</doc>
<doc id="1068748" url="https://pl.wikipedia.org/wiki?curid=1068748" title="Ruralizm">
Ruralizm



</doc>
<doc id="1068749" url="https://pl.wikipedia.org/wiki?curid=1068749" title="Powiat Imst">
Powiat Imst

Powiat Imst (niem. "Bezirk Imst") – powiat w zachodniej Austrii, w kraju związkowym Tyrol. Siedziba powiatu znajduje się w mieście Imst.
Geografia.
Południowa i środkowa część powiatu leży w Alpach Centralnych a północna w Północnych Alpach Wapiennych, na północy biegną Alpy Lechtalskie, w których przebiega granica z powiatem Reutte. Część od Innu do krótkiej (około 3 km) granicy z Niemcami pod masywem Zugspitze znajduje się w górach Wettersteingebirge. Wschodnia granica z powiatem Innsbruck-Land biegnie w Stubaier Alpen. Południe powiatu i granica z Włochami (Tyrol Południowy) to Alpy Ötztalskie.
W północnej części powiat przecina dolina Innu od której odbiega na północ Gurgltal, leży tam m.in. Imst, na południe odbijają długie doliny Pitztal (40 km długości) i Ötztal (65 km).
Podział administracyjny.
Powiat podzielony jest na 24 gminy, w tym jedną gminę miejską "(Stadt)" oraz 23 gminy wiejskie "(Gemeinde)".

</doc>
<doc id="1068753" url="https://pl.wikipedia.org/wiki?curid=1068753" title="58 Pułk Piechoty (II RP)">
58 Pułk Piechoty (II RP)

58 Pułk Piechoty Wielkopolskiej (58 pp) – oddział piechoty Armii Wielkopolskiej i Wojska Polskiego II RP.
Formowanie i zmiany organizacyjne.
Rozkazem Dowództwa Głównego z dnia 6 marca 1919 sformowany został na froncie północnym 4 pułk strzelców Wielkopolskich. Powstał z oddziałów walczących z okolic Gniezna, Wągrowca i Wrześni. W styczniu 1920 przemianowany na 58 pułk piechoty Wielkopolskiej.
W grudniu 1919 batalion zapasowy pułku stacjonował w Wolsztynie.
Od nazwy z okresu powstania wielkopolskiego – 4 pułk strzelców wielkopolskich oraz odznaki specjalnej noszonej na kołnierzu w postaci arabskiej „4” pułk i żołnierze pułku byli powszechnie zwani „czwartakami”. Nieoficjalnym patronem pułku był Bolesław Chrobry. Stąd często posługiwano się nazwą "58 pułk Piechoty Wielkopolskiej Króla Bolesława Chrobrego".
Pułk w walkach o granice.
28 sierpnia Grupa Wielkopolska gen. Daniela Konarzewskiego rozpoczęła natarcie na Bobrujsk. Jako pierwszy maszerował 4 pułk strzelców wielkopolskich mjr. Oskara Brezanego, wspierany przez 2 kompanię czołgów Renault FT kpt. Dufoura. Dowódca pułku przyjął ugrupowanie w trzy kolumny, a oddziały maszerowały w pasie między linią kolejową Osipowicze - Bobrujsk, a szosą Słuck - Bobrujsk.
Pierwsza kolumna pod osobistym dowództwem mjr. Brezanego w składzie I batalion, 2 i 3 bateria 1 pułku artylerii polowej Wielkopolskiej i pluton saperów, łamiąc słaby opór nieprzyjaciela pod Gorbacewiczami, Pobokowiczami i Bałczynem, dotarła do skrzyżowania szosy z torem kolejowym. Tutaj została zatrzymana ogniem pociągu pancernego. Po wymianie ognia z polską baterią, pociąg wycofał się i jeszcze przed południem kolumna, nie napotykając przeciwnika, zajęła twierdzę i miasto. W tym czasie druga kolumna pod dowództwem ppor. Nowaka w składzie 5 i 7 kompania, kompania czołgów, 1 bateria 1 pap Wlkp. uderzyła na pozycje sowieckie nad Wołczanką. Pojawienie się czołgów było dużym zaskoczeniem dla czerwonoarmistów, którzy nie podjęli walki i wycofali się. Po krótkiej walce pod Siemkowem, a potem z pociągiem pancernym, kolumna zdobyła dworzec w Bobrujsku i około 15:00 wkroczyła do miasta zajętego już przez I batalion. Trzecia kolumna pod dowództwem ppor. Wiktora Skotarczaka, w składzie 6 i 8 kompania oraz 4 kompania ckm i oddział miotaczy min, przełamując sowiecką obronę pod Bybkowszczyzną, po południu wkroczyła do miasta.
Ostatecznie I batalion stanął w koszarach w twierdzy, II w centrum miasta, III na południe od dworca kolejowego, a czołgi w pobliżu stacji kolejowej. Do godziny 20:00 3 i 4 kompania ubezpieczały Bobrujsk patrolując brzeg rzeki.
13 września 1920 58 pułk piechoty mjr. Pawła Chrobaka zajmował pozycje obronne na lewym skrzydle 14 Wielkopolskiej Dywizji Piechoty w rejonie Poddubna. Następnego dnia dowódca dywizji gen. Daniel Konarzewski postawił zadanie, by 58 pp osiągnął linię bagien Koziegobrodu i tym samym wyszedł na tyły walczącej pod Tewlami sowieckiej 170 Brygady Strzelców.
Przed południem pułk wyruszył z Poddubna w stronę Żabina. W tym samym czasie z Prużany na Żabin maszerowała kolumna sowieckiej 165 Brygady Strzelców. Na wschód od Żabina doszło do boju spotkaniowego.
Walkę awangard rozstrzygnęło brawurowe natarcie Il batalionu por. Darnowskiego. Czoło sowieckiej brygady zostało odrzucone, a podjęta przez nią próba kontrataku załamała się w ogniu batalionu. 
Kolejne kontrataki wykonywane metodą linii tyralier zagroziły oskrzydleniem pułku. Major Chrobok wysłał na pierwszą linię wszystkie swoje odwody. W czterogodzinnym boju obie strony poniosły znaczne straty.
Fakt stacjonowania 170 Brygady Strzelców w pobliskich Szawlach spowodował, że dowódca polskiego pułku zdecydował się atakować i jak najszybciej zakończyć bój. Początkowo ataki polskiej piechoty załamywały się na twardej obronie przeważającego liczebnie przeciwnika. 
Dopiero zdecydowane uderzenie 3 kompanii w lewe skrzydło nieprzyjacielskiej brygady przeważyło szalę zwycięstwa. Sowieci zaczęli wycofywać się na północ.
Wykorzystując sukces 3 kompanii, mjr Chrobok obsadził wojskiem szosę prużańską, która stanowiła jedyną drogę odwrotu przeciwnika. 
Okoliczne bagna uniemożliwiły oddziałom 165 BS wykonywanie jakichkolwiek manewrów. Uderzyła ona zatem czołowo na blokujące drogę pododdziały polskie i przełamała blokadę.
Tutaj jednak, stłoczona na grobli, poniosła olbrzymie straty od ognia polskiej broni maszynowej. Resztki czerwonoarmistów skapitulowały.
W październiku 1920 wziął udział w walkach o Kojdanów, przy czym uzyskał wsparcie 61 pułku piechoty.
Do 21 listopada 1920 roku pułk obsadzał linię demarkacyjną na odcinku Borowce–Ostrów–Nowinki–Kuciec, a następnie przeszedł do rejonu Dereczyna. 21 grudnia odjechał do swego stałego garnizonu w Poznaniu.
Pułk w okresie pokoju.
W czasie zamachu Piłsudskiego w 1926 pułk został wysłany na odsiecz wojskom rządowym. W czasie działań w Warszawie, jednostki pułku pod dowództwem ppłk dypl. Lucjana Ruszczewskiego, weszły w skład tzw. Grupy płk. Mariana Kukiela. W trakcie walk zginęło 13 podoficerów i szeregowych pułku w tym: st. sierż Józef Węglewski, sierż. Jan Suchocki oraz plut. Zygmunt Kufel.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 58 pułk piechoty zaliczony został do typu II pułków piechoty (tzw. wzmocnionych). W każdym roku otrzymywał około 845 rekrutów. Stan osobowy pułku wynosił 68 oficerów oraz 1900 podoficerów i szeregowców. Na czas wojny przewidywany był do pierwszego rzutu mobilizacyjnego. W okresie zimowym posiadał dwa bataliony starszego rocznika i batalion szkolny, w okresie letnim zaś trzy bataliony strzeleckie. Jego stany były wyższe od pułku „normalnego” (typ I) o ok. 400-700 żołnierzy.
Mobilizacja w 1939.
58 pułk piechoty był jednostką mobilizującą. Zgodnie z planem mobilizacyjnym „W” sformował:
w mobilizacji alarmowej, w grupie jednostek oznaczonych kolorem brązowym
w mobilizacji alarmowej, w grupie jednostek oznaczonych kolorem żółtym
w mobilizacji alarmowej, w grupie jednostek oznaczonych kolorem niebieskim
w II rzucie mobilizacji powszechnej
Symbole pułkowe.
Sztandar.
6 grudnia 1920 roku na polach pod Zelwą Naczelnik Państwa i Naczelny Wódz, Józef Piłsudski udekorował sztandary pułków piechoty 14 DP, w tym także sztandar 58 pułku piechoty Wielkopolskiej, Krzyżem Srebrnym Orderu Virtuti Militari.
Nowy sztandar, dar społeczeństw Poznania, Szubina, Wągrowca i Budzynia, wręczył pułkowi Ignacy Mościcki w Biedrusku 19 maja 1929 roku. Po 1939 roku sztandar zaginął.
Odznaka pamiątkowa.
18 maja 1929 Minister Spraw Wojskowych, Marszałek Polski Józef Piłsudski zatwierdził wzór i regulamin odznaki pamiątkowej 58 pp. Odznaka o wymiarach 39x39 mm ma kształt krzyża o ostro ściętych końcach ramion, emaliowanego w kolorze białym. Na środku krzyża, w kole, podobizna patrona pułku Bolesława Chrobrego, w otoku złotego wieńca laurowego. Na ramionach krzyża wpisano dawne i aktualne numery i inicjały 4 P.S. WLKP 58 P.P. Przestrzenie między ramionami krzyża pokryte są emalią granatową i żółtą. Jednoczęściowa – oficerska, wykonana w srebrze, emaliowana, żołnierska bita w tombaku i patynowana. Autorem projektu odznaki był por. Marian Liskowiak. Wykonanie: Wiktor Gontarczyk – Warszawa.
Strzelcy wielkopolscy.
Żołnierze 58 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1068757" url="https://pl.wikipedia.org/wiki?curid=1068757" title="Powiat Innsbruck-Land">
Powiat Innsbruck-Land

Powiat Innsbruck-Land (niem. "Bezirk Innsbruck-Land") – powiat w Austrii, w kraju związkowym Tyrol. Siedziba powiatu znajduje się w mieście statutarnym Innsbruck, które jednak do powiatu nie należy.
Geografia.
Południowa i środkowa część powiatu leży w Alpach Centralnych, północna zaś w Północnych Alpach Wapiennych. Granica z Tyrolem Południowym (Włochy) biegnie w Alpach Zillertalskich i w Stubaier Alpen, które oddzielają również powiat Imst na zachodzie. Centralna część powiatu leży w Tuxer Alpen. Północny rejon i granica z Niemcami znajdują się w górach Wettersteingebirge i Karwendel. Obszar od Innsbrucka na północ znajduje się w niezamieszkanym Rezerwacie przyrody Karwendel "(Alpenpark Karwendel)", tam również znajduje się źródło Izary.
Główne ciągi komunikacyjne i większe miejscowości zlokalizowano w dolinach Innu, Wipptal i Stubaital.
Podział administracyjny.
Powiat podzielony jest na 63 gmin, w tym jedną gminę miejską "(Stadt)", siedem gmin targowych "(Marktgemeinde)" oraz 57 gmin wiejskich "(Gemeinde)".

</doc>
<doc id="1068762" url="https://pl.wikipedia.org/wiki?curid=1068762" title="Cierniosterniki">
Cierniosterniki

Cierniosterniki (Cypseloidinae) – podrodzina ptaków z rodziny jerzykowatych (Apodidae). 
Występowanie.
Podrodzina obejmuje gatunki występujące w Ameryce.
Systematyka.
Do podrodziny należą następujące rodzaje:

</doc>
<doc id="1068763" url="https://pl.wikipedia.org/wiki?curid=1068763" title="Jerzyki">
Jerzyki



</doc>
<doc id="1068764" url="https://pl.wikipedia.org/wiki?curid=1068764" title="Émile Faguet">
Émile Faguet

Émile Faguet (ur. 17 grudnia 1847 w La Roche-sur-Yon, zm. 7 czerwca 1916) – francuski pisarz i krytyk literacki.
Urodził się w La Roche-sur-Yon, lecz dorastał i pobierał nauki w Paryżu. Przez pewien czas pracował jako nauczyciel w La Rochelle i Bordeaux, a następnie w stolicy Francji był pracownikiem naukowym historii literatury na tamtejszym uniwersytecie. W 1897 uzyskał tytuł profesora. Od 1900 był członkiem Akademii Francuskiej (zajmował fotel 3). Odznaczony medalem Legii Honorowej w klasie Oficera Zmarł 7 czerwca 1916, a jego zwłoki pochowane zostały na cmentarzu Montparnasse.
Faguet jest autorem monografii Voltaire'a (1894), Gustave Flauberta (1899), André Chéniera (1902), Émile Zoli (1903) oraz cyklów studiów na temat literatury XVII, XVIII i XIX wieku. Napisał także wiele prac na temat dramatu klasycystycznego i romantycznego ("Corneille", 1885), liberalizmu, pacyfizmu oraz feminizmu. Inne jego znaczące dzieła to: "Politiques et moralistes du XIXe siècle" (Polityka i moralność XIX wieku, 1892), "La Tragédie française au XVIe siècle" (Tragedia francuska XVI wieku, 1883), "Pour qu'on lise Platon" (Odczytywanie Platona, 1905), "L'Anticléricalisme" (1906) czy "L'Art de lire" (Sztuka czytania, 1912),
Jest również autorem dziesięciotomowego wywodu filozoficznego pt. "Dziesięć przykazań miłości" zdradzającego racjonalizm myśli autora. Dzieło na język polski częściowo przełożył Antoni Lange (tomy: Kochaj samego siebie, Kochaj kobietę, Kochaj rodzinę (ojca matkę i dzieci), Przyjaźń, Kochaj ojczyznę, Kochaj starców; nie przetłumaczono na język polski: Kochaj pracę, Kochaj prawdę, Kochaj obowiązki, Bóg).
Na język polski przetłumaczono kilka jego książek: "Liberalizm", "Kult niekompetencji" oraz "Dziesięć przykazań miłości".

</doc>
<doc id="1068765" url="https://pl.wikipedia.org/wiki?curid=1068765" title="Puchar Zdobywców Pucharów (1966/1967)">
Puchar Zdobywców Pucharów (1966/1967)

VII Puchar Europy Zdobywców Pucharów 1966/1967

</doc>
<doc id="1068769" url="https://pl.wikipedia.org/wiki?curid=1068769" title="Dobszyna">
Dobszyna

Dobszyna (słow. "Dobšiná", do 1927 "Dobšina", niem. "Dobschau", węg. "Dobsina", łac. "Dobsinium") – miasto na Słowacji w kraju koszyckim, w powiecie Rożniawa. Zabudowania miasta zajmują dolinę Dobszyńskiego Potoku ("Dobšinský potok") i jego dopływów, w regionie Volovské vrchy.
Historia.
Miejscowość została po raz pierwszy wzmiankowana w 1326 jako "Dobsina", kiedy to wspomniano miejscowego wójta Nikolausa otrzymującego prawa dla nowej gminy. Prawa miejskie otrzymała w 1417, jednak nie zachowały się potwierdzające to dokumenty. Do XIX wieku była to górnicza osada, gdzie wydobywano m.in. miedź, złoto, srebro i żelazo, zamieszkała głównie przez Niemców. Byli oni przezywani później "Bulinerami" i posługiwali się specyficznym dialektem. Jeszcze w pierwszej połowie XVI wieku przyjęli oni wyznanie luterańskie. Ludność ucierpiała w XVI i XVII wieku podczas napadów tureckich i powstań antyhabsburskich, kiedy miejscowa ludność niemiecka opowiedziała się po stronie Węgrów, a nie Wiednia.
W 1874 otwarto linię kolejową z miejscowości Bánréve, pomimo tego miasto traciło szybko na znaczeniu po wyczerpaniu złoży minerałów i do końca XIX wieku ubyło zeń około 1/3 mieszkańców, głównie Niemców. Po drugiej wojnie światowej pozostali Niemcy zostali wypędzeni, część z nich zginęła w masakrze w Przerowie.

</doc>
<doc id="1068771" url="https://pl.wikipedia.org/wiki?curid=1068771" title="Kąkolewo (stacja kolejowa)">
Kąkolewo (stacja kolejowa)

Kąkolewo – stacja kolejowa położona we wsi Kąkolewo w województwie wielkopolskim, w powiecie leszczyńskim, w gminie Osieczna.
W roku 2017 stacja obsługiwała 20–49 pasażerów na dobę.
Aktualnie budynek stacji nie spełnia swojego przeznaczenia. Część dolna wraz z poczekalnią oraz kasami jest zamknięta i częściowo zdewastowana. Górna część przeznaczona na mieszkania.
W grudniu 2011 roku na odcinku z Jarocina do Kąkolewa został zawieszony ruch pasażerski.
W nocy z 17 na 18 kwietniu 1919 roku była to pierwsza stacja na terytorium Polski, przez którą przejechała Armia Polska z Francji. Nad ranem 20 kwietnia zatrzymał się na niej pociąg z gen. Józefem Hallerem i Błękitną Armią. Od kwietnia do czerwca 1919 roku przez stację przejechały 383 pociągi z ok. 70 tysiącami żołnierzy i sprzętem wojskowym.

</doc>
<doc id="1068772" url="https://pl.wikipedia.org/wiki?curid=1068772" title="Bernard Chmielarz">
Bernard Chmielarz

Bernard Chmielarz (ur. 1 marca 1958 w Warszawie) – polski kompozytor, aranżer, dyrygent i kontrabasista.
Życiorys.
Jest absolwentem Akademii Muzycznej im. Fryderyka Chopina w Warszawie. Od 1985 do 1986 był muzykiem Orkiestry Polskiego Radia i Telewizji, następnie od 1986 do 2008 kontrabasistą Orkiestry Filharmonii Narodowej. Współpracował z wieloma warszawskimi teatrami, m.in. Teatrem Polskim, Teatrem Współczesnym i Teatrem Ateneum. Przez lata zajmował się równocześnie komponowaniem, dyrygowaniem i aranżowaniem. W swoim dorobku artystycznym ma nagranych kilkanaście płyt, dziesiątki kompozycji i setki aranżacji. W 2000 zinstrumentował muzykę Kenjiego Kawai do filmu "Avalon".
W 1999 rozpoczął współpracę z pianistą Waldemarem Malickim. Wraz z nim i reżyserem Jackiem Kęcikiem był współautorem przeszło 30 odcinków programu „Co tu jest grane?”, emitowanego w TVP1 od stycznia 2005. Kolejnym pomysłem tej trójki autorów był projekt Filharmonia Dowcipu. Pierwszy koncert miał miejsce w marcu 2007, a w kwietniu tego samego roku autorzy zostali zaproszeni do Chicago, gdzie zaprezentowali program w Chicago Symphony Hall wspólnie z Paderewski Symphony Orchestra. Koncerty Filharmonii Dowcipu były wielokrotnie prezentowane na antenie Telewizji Polskiej, m.in. w ramach Mazurskich Nocy Kabaretowych, a także programów sylwestrowych i świątecznych.
Współpracuje z Telewizją Polską, przygotowując i prowadząc koncerty okolicznościowe, m.in. Galę Mistrzów Sportu (2007 i 2008) oraz Galę 100-lecia Polskiego Kina.

</doc>
<doc id="1068776" url="https://pl.wikipedia.org/wiki?curid=1068776" title="Arnau de Preixens">
Arnau de Preixens

Arnau de Preixens (ur. ???? – zm. ????) – hiszpański duchowny katolicki, biskup Seo de Urgel od 1167 roku do 1195 roku.

</doc>
<doc id="1068777" url="https://pl.wikipedia.org/wiki?curid=1068777" title="Sliač">
Sliač

Sliač – miasto i uzdrowisko w środkowej Słowacji w kraju bańskobystrzyckim w powiecie Zwoleń w dolinie rzeki Hron, na południowy wschód od Bańskiej Bystrzycy, liczące około 5,1 tys. mieszkańców (2011).
Części miasta.
Miasto składa się z następujących dzielnic:
Historia.
W oparciu o badania archeologiczne można stwierdzić, że tereny dzisiejszego miasta były zamieszkiwane już ok. 2 tys. lat p.n.e. Pierwsze pisemne wzmianki o Sliaču pochodzą z roku 1243 lub 1244. Wtedy to król Węgier Bela IV podniósł niedaleki Zwoleń do rangi wolnego miasta królewskiego, i w tym dokumencie, przy okazji opisu granic miejskich, wspomniano o źródłach leczniczych w okolicy. Najstarszymi były osady Hájniky i Rybáre, w których osiedlono strażników leśnych („gajowych”) i rybaków w służbach zwoleńskiego zamku.
Od XVII w. miasto rozwijało się już głównie dzięki źródłom mineralnym, do których zjeżdżało coraz więcej gości. Szczególnie dotyczyło to XIX w., a po dłuższej przerwie również okresu 1928–1939.
Uzdrowisko Sliač.
Miasto jest znane głównie z uwagi na uzdrowisko z ciepłymi źródłami mineralnymi (temperatura do 33°).
Zabytki.
Najcenniejszym obiektem zabytkowym w mieście jest murowany kościół pod wezwaniem św. Mikołaja z końca XIII lub początków XIV w. w dzielnicy Hájniky. Pierwotnie wczesnogotycki, był później kilkakrotnie przebudowywany i odnawiany. Aktualna dekoracja malarska w jego wnętrzu jest dziełem znanego malarza Jozefa Hanuli.
Pozostałości innej gotyckiej świątyni odkryli archeolodzy w 2011 r. w dzielnicy Sampor.
Interesujące są niektóre budynki uzdrowiskowe reprezentujące późny modernizm, zwłaszcza pawilony, którymi obudowano źródła mineralne, tworzące spójny zespół dobrej uzdrowiskowej architektury modernistycznej, skomponowanej z otaczającym ją parkiem leśnym.
W mieście znajdują się pomniki ofiar zarówno I, jak i II wojny światowej, a także pomnik lotników.
Lotnisko Sliač.
W Sliaču znajduje się lotnisko i port lotniczy, obsługujące pobliskie miasta: Bańską Bystrzycę i Zwoleń. Pod historyczną nazwą Tri Duby odegrało niezmiernie ważną rolę w słowackim powstaniu narodowym w 1944 r., kiedy to przez kilka tygodni stanowiło jedyną drogę łączności z zapleczem frontu wschodniego.
Po II wojnie światowej przez długi czas było jedynie lotniskiem wojskowym. Po ponaddwuletniej przebudowie od 16 czerwca 2011 r. pełni także funkcje cywilnego portu lotniczego.

</doc>
<doc id="1068779" url="https://pl.wikipedia.org/wiki?curid=1068779" title="Lords of the Boards">
Lords of the Boards

Lords Of The Boards - singel zespołu Guano Apes z albumu Proud Like a God wydany przez BMG w 1998 roku.

</doc>
<doc id="1068783" url="https://pl.wikipedia.org/wiki?curid=1068783" title="57 Pułk Piechoty Wielkopolskiej">
57 Pułk Piechoty Wielkopolskiej

57 Pułk Piechoty Karola II Króla Rumunii (57 pp) – oddział piechoty Armii Wielkopolskiej i Wojska Polskiego w II Rzeczypospolitej.
Formowanie i zmiany organizacyjne.
17 lutego 1919 gen. Józef Dowbor-Muśnicki wydał rozkaz o sformowaniu 3 pułku strzelców wielkopolskich. Formowanie oddziału przeprowadzono w Biedrusku. Zalążkiem było dwóch oficerów i 100 szeregowych przydzielonych z 1 pułku strzelców wielkopolskich.
W styczniu 1920, po włączeniu formacji wielkopolskich do Wojska Polskiego, przemianowany na 57 pułk piechoty.
W grudniu 1919 batalion zapasowy pułku stacjonował w Biedrusku .
Pułk w walkach o granice.
Pułk w wojnie polsko-bolszewickiej.
28 sierpnia 1919 Grupa Wielkopolska gen. Daniela Konarzewskiego rozpoczęła natarcie na Bobrujsk.
Lewa grupa uderzeniowa w składzie: 3 pułk strzelców wielkopolskich, II/3 pal i 2/2 pac i dwa plutony saperów podeszła w rejon folwarku Durynicze i tu przyjęła ostateczne ugrupowanie bojowe. Do bezpośrednich działań wyznaczony został II batalion kpt. Władysława Lewandowskiego. Jego 6 i 7 kompania rozwinęła się od Berezyny aż do Durynicz, z zadaniem wiązania nieprzyjaciela ogniem. 5 kompania, wzmocniona plutonem szkoły podoficerskiej, przygotowywała się do natarcia w okolicy spalonych mostów pod Wołczynem. Dwie kompanie stanowiły odwód pułku.
Po krótkim przygotowaniu artyleryjskim, jako pierwsza ruszyła 5 kompania ppor. Jana Kłosia i prowadziła natarcie w kierunku Wołczanki. Po ciężkiej przeprawie „w bród”, wdarła się na nieprzyjacielskie pozycje, zdobyła je i rozpoczęła pościg przez Krasne na Pobokowicze. W tym czasie 6 kompania ppor. Gawrońskiego i 7. ppor. Preissa prowadziły walkę ogniową. W odwodzie, na kierunku działania 5 kompanii, maszerowała szkoła podoficerska kpt. Świnarskiego i 4 kompania por. Adolfa Łojkiewicza, z zadaniem osłony południowego skrzydła. Atakująca dalej w pierwszym rzucie 5 kompania za Pobokowiczami zniszczyła nieprzyjacielską baterię artylerii. Zdobyto 2 działa, 5 jaszczy i 2 karabiny maszynowe. Wykorzystując powodzenie 5 kompanii, 6 i 7 kompania sforsowały na szerokim froncie Wołczankę i spychały Sowietów na Pobokowicze. Tu czerwonoarmistów od tyłu zaatakował pluton 5 kompanii. Większość z nich poddała się lub wycofała w nieładzie. Nie pomógł im też wyprowadzony na tym kierunku sowiecki kontratak. Został odparty przez plutony szkoły podoficerskiej.
Około południa II/3 pułku strzelców wielkopolskich, już bez styczności z przeciwnikiem, ruszył w kierunku Bobrujska. Pozostałe pododdziały, które nie weszły do walki, maszerowały za nim. Do zdobytego już przez 4 pułk strzelców wielkopolskich Bobrujska dotarły około 17:00. I batalion stanął w rejonie dworca kolejowego Bobrujsk, II w centrum miasta, wysuwając na stację kolejową Berezyna 5 kompanię. Ta, po zniszczonym moście, zdołała jeszcze przeprawić placówkę na wschodni brzeg rzeki. II batalion przeszedł do Krzywego Kruka.
9 maja 1920 stojący w Bobrujsku 57 pułk piechoty ppłk. Szyllinga otrzymał rozkaz przejścia do rejonu Tatarkowicze – Chołuj – Kamienicze i wzmocnienie polskiej obrony w rejonie tych miejscowości.
22 maja pułk został skierowany do Bohuszewicz z zadaniem jej zdobycia.
Dowódca pułku wyznaczył do awangardy III batalion kpt. Edmunda Efferta. Liczył on około 450 żołnierzy i posiadał 6 ciężkich karabinów maszynowych.
Po drodze batalion zmiatał liczne patrole bojowe nieprzyjaciela i przed wieczorem 23 maja dotarł pod Bohuszewicze. Według oceny polskiego dowódcy miejscowości broniło około 1500 żołnierzy, a piechotę wspierała bateria artylerii.
Kapitan Effert zdecydował się wykorzystać element zaskoczenia i zaatakować załogę broniącą miejscowość. Atakiem nocnym z trzech stron wdarły się do Bohuszewicz, a zaskoczony przeciwnik po krótkiej walce wycofywał się w nieładzie porzucając broń ciężką i tabory. Nadciągające siły główne pułku pomogły w wyłapywaniu czerwonoarmistów.
Następnego dnia I i II batalion odmaszerował w kierunku na Jakszyce i Osmołówkę, a w Bohuszewiczach pozostał jedynie III batalion, który w ciągu dnia odparł ataki nieprzyjaciela. Wieczorem oddziały Armii Czerwonej wycofały się za Berezynę, a front ustabilizował się na kilkanaście dni.
16 września 1920 pod Kobryniem śmiertelnie ranny został dowódca pułku, ppłk Arnold Szylling, który zmarł następnego dnia w godzinach wieczornych.
Bilans walk.
W czasie wojny z bolszewikami zginęło oraz zmarło wskutek doznanych ran 7 oficerów, w tym dowódca pułku oraz 288 podoficerów i szeregowców. Ponadto 706 żołnierzy zostało rannych, a kolejnych 193 zaginionych. 40 żołnierzy pułku odznaczonych zostało Krzyżem Srebrnym Orderu Virtuti Militari. 51 oficerów i 385 szeregowców uhonorowanych zostało Krzyżem Walecznych. Pułk w czasie prowadzonych działań wojennych zdobył sztandar sowieckiego pułku kawalerii, 5.380 jeńców, 3.950 karabinów, 115 ciężkich karabinów maszynowych, 21 dział z jaszczami i zaprzęgiem, jeden pociąg pancerny z dwoma działami i 7 ciężkimi karabinami maszynowymi, 186 koni oraz dużo wozów i innego materiału wojennego. 14 sierpnia 1920 roku Józef Piłsudski dokonał przeglądu pułku i odznaczył Krzyżem Srebrnym Orderu Virtuti Militari 6 bohaterów.
Kawalerowie Virtuti Militari.
Pierwszych sześciu żołnierzy odznaczył osobiście Naczelny Wódz w czasie przeglądu pułku przeprowadzonego 14 sierpnia 1920 roku we wsi Irena.
Pułk w okresie pokoju.
W Boże Narodzenie 1920 roku pułk powrócił z Wołkowyska do Poznania, jako swego stałego garnizonu.
W czwartek 14 sierpnia 1924 roku, w Obozie Ćwiczeń w Biedrusku, w ostatnim dniu manewrów, jedenastu żołnierzy pułku postanowiło przepłynąć wpław Wartę. Jednego z pływaków uratował dowódca pułku, ppłk Wiktor Unrug, drugiego żołnierze 7 pułku saperów, trzeci samodzielnie dopłynął do brzegu. Niestety pozostałych ośmiu żołnierzy utonęło w nurtach rzeki. Utonęli: sierż. Ignacy Lewandowski, kpr. Leon Walkowiak, st. szer. Leon Szott, st. szer. Władysław Hofmański, st. szer. Maksymilian Balcerzak, szer. Józef Małysz, szer. Franciszek Rosadziński i szer. Walter Fellner.
W czasie zamachu majowego 57 pp wraz z 58 pp, pod dowództwem gen. Anatola Kędzierskiego, został wysłany z Wielkopolski na pomoc legalnym władzom Polski.
Do Warszawy przetransportowano dwa bataliony oraz szkołę podoficerską pułku, w sumie: 26 oficerów, 5 chorążych, 49 podoficerów, 426 szeregowców, 30 koni, 4 kuchnie polowe,4 wozy przykuchenne oraz 2 wozy amunicyjne. Pułkiem dowodził w czasie działań zbrojnych 1926 roku zastępca dowódcy pułku - ppłk Wincenty Rutkiewicz, I batalionem major Władysław Zakrzewski, 1 kompanią kpt. Władysław Michalak, 2 kompanią kpt. Cyprian Chodźko, 3 kompanią kpt. Michał Ciążyński, kompanią ckm kpt. Edward Nowrat, II batalionem ppłk Gustaw Płaskowicki, szkołą podoficerską – kpt. Stefan Pfont, pluton łączności i pionierów kpt. Franciszek Tabaczyński, kompania ckm kpt. Florian Szulc.
W dniach 13–14 maja pododdziały 57 pp, wierne złożonej przysiędze, biły się na ulicach Warszawy broniąc Prezydenta RP i rządu. W trakcie działań zbrojnych oddziały pułku zdobyły, a następnie przez wiele godzin broniły gmachu Ministerstwa Spraw Wojskowych. Kompania kpt. Cypriana Chodźki broniła lotniska. Mimo przegranej strony rządowej w maju 1926 roku pułk po powrocie do Poznania był owacyjnie witany przez mieszkańców i miejscowe władze m.in. dowódcę Okręgu Korpusu gen. Edmunda Hausera. Jednostki pułku odbyły defiladę na pl. Wolności.
Straty pułku podawane są różnie w zależności od źródła: 
19 maja 1927 roku minister spraw wojskowych marszałek Polski Józef Piłsudski ustalił i zatwierdził dzień 14 lutego, jako datę święta pułkowego. 14 grudnia 1928 roku Minister Spraw Wojskowych marszałek Polski Józef Piłsudski zmienił datę święta pułkowego 57 pp z dnia 14 lutego na dzień 23 maja.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 57 pułk piechoty zaliczony został do typu II pułków piechoty (tzw. wzmocnionych). W każdym roku otrzymywał około 845 rekrutów. Stan osobowy pułku wynosił 68 oficerów oraz 1900 podoficerów i szeregowców. Na czas wojny przewidywany był do pierwszego rzutu mobilizacyjnego. W okresie zimowym posiadał dwa bataliony starszego rocznika i batalion szkolny, w okresie letnim zaś trzy bataliony strzeleckie. Jego stany były wyższe od pułku „normalnego” (typ I) o ok. 400-700 żołnierzy.
W 1937 król Rumunii Karol II Hohenzollern-Sigmaringen w czasie swojej wizyty w Polsce objął honorowe szefostwo nad 57 pułkiem piechoty wielkopolskiej. Ponadto odznaczył pułk wysokim odznaczeniem rumuńskim.
28 czerwca 1937 roku Prezydent RP Ignacy Mościcki nadał 57 pułkowi piechoty wielkopolskiej nazwę „57 pułk piechoty Karola II Króla Rumunii”.
Pułk w kampanii wrześniowej.
W kampanii wrześniowej pułk walczył w składzie Armii „Poznań”.
W sierpniu 1939, w mobilizacji alarmowej pułk sformował dla macierzystej dywizji kompanię kolarzy Nr 71, kompanię asystencyjną Nr 171 oraz dwa bataliony marszowe (własny i 55 pp), a także kompanię karabinów maszynowych przeciwlotniczych typ B Nr 71 dla obrony przeciwlotniczej armii.
Symbole pułkowe.
Sztandary.
29 maja 1919 pułk złożył przysięgę na wierność Rzeczypospolitej i otrzymał sztandar.
6 grudnia 1920 na polach pod Zelwą Józef Piłsudski udekorował sztandary pułków piechoty 14 DP orderem Virtuti Militari, w tym także sztandar 57 pułku piechoty wielkopolskiej.
20 maja 1929 pułk otrzymał nowy sztandar. Wręczył go pułkowi w Biedrusku Ignacy Mościcki.
28 czerwca 1937 sztandar pułku został udekorowany przez króla Karola II rumuńskim orderem wojennym Michała Walecznego III klasy.
Odznaka pamiątkowa.
Pierwszy wzór odznaki (bez zatwierdzenia) opracowano w 1920 roku. Odznakę stanowi orzeł z otwartą koroną siedzący na skrzynce chorągwi trzymający w szponach tablicę z numerem „57 PP WLKP”. Poniżej płat materii z napisem „WSZYSTKO DLA OJCZYZNY” i miniatura Krzyża Orderu Virtuti Militari. Jednoczęściowa - wykonana w tombaku srebrzonym i oksydowanym. Wymiary: 46x31 mm. Wykonanie: Jan Knedler - Warszawa.
Drugi wzór odznaki został zatwierdzony rozkazem ministra spraw wojskowych G.M. 21098.I. z 30 września 1924 roku. Odznaka o wymiarach 42x42 mm ma kształt krzyża kawalerskiego o ramionach pokrytych emalią białą i czerwoną. Na jego ramionach wpisano dawną nazwę pułku „3 PUŁK STRZ. WLKP”. Na środku krzyża nałożona jest tarcza zwieńczona orłem wz. 1919, pokryta czerwoną emalią, na której numer i inicjały „57 P.P.” Na obrzeżu tarczy wyryta data powstania pułku „14.11.1919” i napis „ZA PRAWO WOLNOŚĆ I OJCZYZNĘ”. Tarcza okolona jest skrzyżowanymi srebrnymi gałązkami dębowymi. Między ramionami krzyża pęki srebrnych promieni. Trzyczęściowa - wykonana w srebrze, emaliowana. Na rewersie próba srebra i imiennik grawera „IK”. Autorem projektu odznaki był kpt. Edward Rudolf Kontny, a wykonawcą Jan Knedler z Warszawy.
Sznur naramienny.
Od 1938 roku żołnierze na lewym ramieniu noszili sznury w barwach rumuńskiego Orderu Wojennego Michała Walecznego.
Strzelcy wielkopolscy.
Żołnierze 57 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1068787" url="https://pl.wikipedia.org/wiki?curid=1068787" title="Plymouth Barracuda">
Plymouth Barracuda

Plymouth Barracuda – samochód sportowy typu pony car klasy średniej produkowany pod amerykańską marką Plymouth w latach 1964 – 1974
Pierwsza generacja.
Plymouth Barracuda I został zaprezentowany po raz pierwszy w 1964 roku. 
Początkowo Plymouth Barracuda oparty był na platformie "A-body", która była wspólna dla kilku innych samochodów produkowanych przez oddziały Chryslera, znanym pojazdem opartym na tej platformie jest Dodge Dart. Model z roku 1964 początkowo oferowany był jako wersja samochodu Plymouth Valiant i taka też nazwa widniała początkowo na pasie tylnym. 
Została ona zaprojektowana, aby zaspokoić popyt rynkowy na sportowe samochody; możliwe jest że model Barracuda jest pierwszym samochodem z segmentu "pony car", ponieważ trafił on na rynek dwa tygodnie wcześniej od Forda Mustanga. Pomimo tego model Forda, w przeciwieństwie do samochodu Plymoutha, cechował się nadwoziem całkowicie odmiennym od samochodu, na którym został oparty (Ford Falcon), dzięki czemu stał się on pierwszym prawdziwym "pony carem" i zyskał większe uznanie klientów. Barracuda różnił się od Valianta jedynie tylną częścią, z dachem fastback. Początkowo samochód zamierzano nazwać 'Panda', jednak po protestach pracowników wybrano pomysł Johna Samsena, czyli nazwę Barracuda (od drapieżnej ryby).
Cechą charakterystyczną pierwszej generacji Barracudy było jej wyjątkowe nadwozie fastback z największą szybą tylną zamontowaną w samochodzie osobowym (1,3 m²). Jednostki napędowe pochodziły od modelu Valiant, wliczając dwie wersję rzędowych jednostek Chryslera, "slant 6" — a 170 in³ (2,8 l), 101 hp (75 kW) oraz opcjonalnie 225 in³ (3,7 l), 145 hp (108 kW). Najmocniejszą wersją silnikową z 1964 roku była jednostka V8 o pojemności 273 in³ (4,5 l) z dwugardzielowym gaźnikiem o mocy 180 hp (134 kW); mimo to osiągi początkowo były dość słabe.
Rzędowy silnik o pojemności 170 in³ został wycofany, pozostawiając jednostkę o pojemności 225 in³ 145 hp. Standardem była trzybiegowa manualna skrzynia biegów, opcjonalna była czterobiegowa skrzynia lub automatyczna Torqueflite. Barracudy sprzedawane były w bazowej wersji za 2365 USD. Najmocniejszy silnik z automatyczną skrzynią kosztował 312 dolarów. Wyprodukowano w pierwszym roku 23 443 samochody, w porównaniu do 126 538 Mustangów, które dostępne były w podobnej cenie.
Wraz z rokiem 1965 wprowadzono dwie istotne zmiany: dodano dwa silniki 273 in³ (4,5 l) "Commando" oraz 235 hp (175 kW) z czterogardzielowym gaźnikiem V8 i pakiet Formula 'S'. Był to zestaw poprawiający osiągi: silnik Commando V8, ulepszone zawieszenie, opony, felgi oraz standardowo obrotomierz. Wyprodukowano już 64 596 samochodów, jednak dla porównania sprzedaż Mustanga, wraz z nowowprowadzonym modelem fastback, przekroczyła pół miliona.
Restylizacje.
W roku 1966 Barracuda przeszła facelifting i otrzymała nowe klosze lamp tylnych, dzięki temu łatwo odróżnić ją od wcześniejszych roczników. Modele z roku 1966 cechują się wyższą jakością karoserii. Nowością są także pełnowymiarowe zderzaki oraz unikalny grill "cheese-grater" pochylony do przodu, który nadał przodowi pojazdu agresywną sylwetkę oraz bardziej wyrazisty wygląd. Jego sprzedaż spadła do 38 029 sztuk.
W 1967 roku Barracuda doczekała się kompletnego restylingu, wobec tego część miłośników modelu uznaje rocznik 1966 za wyjątkowy, produkowaną tylko przez rok rzadkość. Pozostała część fanów dawnych pojazdów opartych na platformie A-body uznaje rocznik 1966 za nieudaną próbę zmiany stylistyki nadwozia.
Druga generacja.
Plymouth Barracuda II został zaprezentowany po raz pierwszy w 1967 roku.
Kolejne wcielenie podstawowego pony cara w ofercie Plymoutha oparte były na płycie podłogowej "A-body", zostały jednak całkowicie przekonstruowane. W celu dopełnienia oferty modeli, do gamy nadwozi dodano warianty fastback z dachem typu hardtop oraz kabriolet. Druga generacja modelu Barracuda produkowana była przez trzy lata, od roku 1967 do 1969. Cechą charakterystyczną dla każdego rocznika są boczne klosze kierunkowskazów: modele z 1967 nie mają bocznych kierunkowskazów, rocznik 1968 charakteryzuje się małymi, okrągłymi lampkami, natomiast Barracudy z 1969 cechują się o wiele większymi, prostokątnymi kloszami kierunkowskazów bocznych.
Kiedy segment "pony car" zadomowił się na rynku i wzrosła także konkurencja, Plymouth zmienił gamę jednostek napędowych Barracudy, które stały się podobne bardziej do tych stosowanych w większym samochodzie Plymouth Road Runner, niż tych z modelu Valiant. Podczas gdy silnik pojemności 225 in³ Slant Six nadal był podstawową jednostką napędową, powiększyła się oferta większych silników, zaczynając od najmniejszego 180-konnego silnika 273 in³ (4,5 l) "Commando", przez 235-konną jednostkę V8 z czterogardzielowym gaźnikiem, po bardzo rzadką jednostkę 383 in³ (6,2 l) B engine w roku 1967. W 1968 najmniejszym silnikiem V8 była jednostka o pojemności 318 in³ (zamiast 273 in³). W tym roku dostępne były także silniki 340 in³ oraz masywna jednostka RB o pojemności 440 in³ (7,2 l) z pojedynczym czterogardzielowym gaźnikiem.
Rok 1969 to czas, kiedy Plymouth postanowił poważnie poprawić osiągi Barracudy. Moc jednostki 383 in³ wzrosła do 330 KM. Plymouth wprowadził także pakiet zmian kosmetycznych podobny do dawnej opcji Formula S, który został teraz nazwany 'Cuda (skrót od Barracuda).
Trzecia generacja.
Plymouth Barracuda III został zaprezentowany po raz pierwszy w 1970 roku.
Wraz prezentacją kolejnej generacji, Barracuda doczekała się kolejnych poważnych zmian. Wersja z najmocniejszą jednostką napędową została nazwana 'Cuda. Nowa stylistyka nadwozia znacznie różniła się od dwóch poprzednich generacji modelu. Jednym z głównych powodów było to, że Barracuda była od teraz oparta na nowej, minimalnie krótszej oraz szerszej platformie "E-body" Chryslera. W tej generacji zrezygnowano z nadwozia fastback, ale wciąż dostępne były dwie wersje: 2-drzwiowe coupé oraz kabriolet. Trzecie generacja miała także swojego "bliźniaka" od Dodge'a, model Challenger; odznaczał się on jednak nieznacznie większym rozstawem osi. Oba samochody cechowały się agresywną stylistyką.
Usportowione wersje trzeciej generacji Barracudy zostały nazwane 'Cuda, do napędu tej wersji używano sześć różnych silników V8: 318, 340, 383, 440, 440+6 (pojemność w calach sześciennych) oraz wysłużoną jednostkę 426 Hemi. Wersje z silnikami 440 oraz Hemi otrzymały lepszy system zawieszenia w celu poprawy przeniesienia dużej mocy na koła. Po przejściu na nową platformę E-body, w której można było zastosować większe silniki, niż w poprzedniej płycie A-body, do Barracudy trafiła znana jednostka Chryslera o pojemności 426 in³ (7,0 l) Hemi. Wersja 'Cuda z silnikiem Hemi na jednym galonie benzyny była w stanie przejechać jedynie sześć mil (MPG) i była sprzedawana bez gwarancji lub z mocno skróconą w stosunku do reszty silników.
Dwóch kierowców rajdowych: Swede Savage oraz Dan Gurney prowadziło identyczne, sponsorowane przez fabrykę wersje AAR (All American Racers) Cudy w roku 1970 na Trans-Am Series, jednak nie odnieśli znaczących sukcesów. Samochody AAR Cuda wyposażone były w silniki 340 ci "six pack" (trzy dwugardzielowe gaźniki).
Osiągi wersji z silnikami 440-6 i 426 Hemi stały na wysokim poziomie, czasy przejazdu na dystansie 1/4 mili (400 metrów) wynoszą odpowiednio 13,7 s @ 103 mph oraz 13,4 s @ 108 mph. Silnik te bardzo łatwo podlegały modyfikacjom, dzięki czemu czasy przejazdu 400 metrów można było stosunkowo łatwo zmniejszyć do około 12 s. Do Barracud montowano również różne zestawy naklejek na karoserię, modyfikowano przednią maskę oraz nakładano nietypowe kolory, takie jak: "Vitamin C", "In-Violet" czy "Moulin Rouge". Rzadki Plymouth Hemi Cuda Convertible(kabriolet) z 1971 (jedynie 14 egzemplarzy wyprodukowanych) została kupiona za 2,16 miliona USD przez Barrett-Jackson Collector Car na Aukcji Scottsdale w 2006 roku.
Restylizacje.
W roku 1971 Barracuda doczekała się kilku nieznacznych zmian kosmetycznych, na czele z nowym grillem oraz pasem tylnym. Jest to jedyny rok, w którym Barracudy wyposażane były w dwie pary reflektorów z przodu, także tylko w tym roku opcjonalnie montowano "skrzela" ("gills") w zderzaku. Oferta silnikowa dla rocznika '71 pozostała taka sama, jak ta z roku 1970, z wyjątkiem silnika 440 z czterogardzielowym gaźnikiem, który nie był już dostępny; wszystkie jednostki 440 posiadały od tego czasu gaźniki sześciogardzielowe. Wciąż dostępna była wersja z silnikiem 426 Hemi, kabriolety wyposażone w tę jednostkę są jednymi z najrzadziej spotykanych samochodów na aukcjach.
Po kolejnej zmianie wyglądu grilla i pasa tylnego w roku 1972, Barracuda pozostała przy swojej ogólnej stylistyce do roku 1974. Podobnie do innych samochodów tej klasy z lat 70., moc silników dostępnych w Barracudach została gwałtownie zmniejszona z powodu kryzysu paliwowego oraz ostrzejszych norm ekologicznych. Największym silnikiem dostępnym w roku 1972 był '340'; '360' była dostępna dopiero w 1974. Produkcja Barracudy trwała jeszcze przez rok 1973, jednak jej sprzedaż gwałtownie zmalała w ciągu tego roku z powodu kryzysu paliwowego. Produkcja została zakończona w roku 1974.

</doc>
<doc id="1068790" url="https://pl.wikipedia.org/wiki?curid=1068790" title="Andrzej Kądziołka">
Andrzej Kądziołka

Andrzej Kądziołka (ur. 12 października 1960 w Oświęcimiu) – polski hokeista, obrońca, olimpijczyk.
Grał na pozycji lewego obrońcy w Unii Oświęcim (1972–1982) i Polonii Bytom (1982–1996). W ciągu 16. sezonów rozegrał 482 mecze i strzelił 100 bramek. Sześciokrotnie z Polonią zdobywał tytuł mistrza Polski (1984,1986,1988–1991).
W latach 1984–1995 grał 133 razy w reprezentacji strzelając 19 bramek. Uczestnik Zimowych Igrzysk Olimpijskich w 1988 w Calgary i ZIO w 1992 w Albertville, uczestniczył w dziewięciu turniejach o mistrzostwo świata.
Zamieszkał w Bytomiu, podjął pracę w Straży Miejskiej.

</doc>
<doc id="1068793" url="https://pl.wikipedia.org/wiki?curid=1068793" title="Stanisław Lachowicz">
Stanisław Lachowicz

Stanisław Lachowicz (ur. 1920 w Tarnowie, zm. 13 września 1984 w Krakowie) – aktor, śpiewak operowy, reżyser, uczeń i biograf śpiewaka profesora Włodzimierza Kaczmara). Był synem Wiktorii i Zygmunta Lachowiczów, miał troje młodszego rodzeństwa.
Od lat 50. do końca życia solista i reżyser Krakowskiego Teatru Muzycznego.

</doc>
<doc id="1068801" url="https://pl.wikipedia.org/wiki?curid=1068801" title="Room a Thousand Years Wide">
Room a Thousand Years Wide

Room a Thousand Years Wide – utwór amerykańskiego zespołu muzycznego Soundgarden, który pierwotnie ukazał się wraz z utworem „H.I.V. Baby” na singlu wydanym we wrześniu 1990 roku nakładem wytwórni Sub Pop. W 1991 roku nagrano nową wersję utworu, która trafiła na wydany w tym samym roku nakładem wytwórni A&amp;M Records trzeci album studyjny zespołu, zatytułowany "Badmotorfinger". 
Nagranie.
„Room a Thousand Years Wide” jest jednym z niewielu utworów zespołu Soundgarden, które powstały bez udziału wokalisty Chrisa Cornella. Muzykę napisał perkusista Matt Cameron, zaś stworzeniem tekstu zajął się gitarzysta Kim Thayil. „Room a Thousand Years Wide” jest również pierwszym dziełem zespołu z nowym basistą w składzie, Benem Shepherdem, który zastąpił Jasona Evermana w 1990 roku, krótko po zakończeniu trasy koncertowej, promującej drugi album studyjny Soundgarden, "Louder Than Love". Ponownie nagrana wersja utworu, która znalazła się na albumie "Badmotorfinger", powstała przy udziale instrumentów dętych, za które odpowiadali: Scott Granlund (saksofon) i Ernst Long (trąbka).
Tekst.
Kim Thayil o „Room a Thousand Years Wide”:
Wydanie i odbiór.
Utwór „Room a Thousand Years Wide” pierwotnie został wydany przez wytwórnię Sub Pop we wrześniu 1990 roku jako singel, wspólnie z utworem „H.I.V. Baby” usytuowanym na stronie B. W 1991 roku utwór nagrano ponownie i umieszczono na albumie "Badmotorfinger", wydanym w tym samym roku nakładem wytwórni A&amp;M Records. Singlowa wersja utworu pojawiła się na box secie "Telephantasm", który wydano 28 września 2010 roku.
Na żywo.
Utwór „Room a Thousand Years Wide” na stałe wszedł w repertuar Soundgarden na koncertach. Wykonanie na żywo można znaleźć na Motorvision.
Twórcy.
Na podstawie.

</doc>
<doc id="1068805" url="https://pl.wikipedia.org/wiki?curid=1068805" title="Waldemar Cierpinski">
Waldemar Cierpinski

Waldemar Cierpinski (ur. 3 sierpnia 1950 w Neugattersleben ob. Nienburg (Saale), Saksonia-Anhalt) – wschodnioniemiecki lekkoatleta długodystansowiec i maratończyk, dwukrotny mistrz olimpijski.
Powtórzył wyczyn Abebe Bikili i wygrał bieg maratoński kolejno na dwóch igrzyskach olimpijskich. Początkowo startował głównie w biegu na 3000 m z przeszkodami. Od 1974 r. startował głównie w maratonie. Na igrzyskach olimpijskich w 1976 w Montrealu nie był znanym zawodnikiem. Biegł w czołowej grupie. Po 25 kilometrach obrońca tytułu Amerykanin Frank Shorter oderwał się i objął samotne prowadzenie. Cierpinski podążał za nim, a potem wyprzedził wygrywając o 51 sekund.
Na mistrzostwach Europy w 1978 w Pradze zajął 4. miejsce w maratonie i 19. miejsce w biegu na 10 000 m. Podczas igrzysk olimpijskich w 1980 w Moskwie Cierpinski początkowo nie biegł w czołowej grupie, ale dogonił i wyprzedził prowadzących na 36 kilometrze, ponownie zdobywając złoty medal.
Zajął 6. miejsce w maratonie na mistrzostwach Europy w 1982 w Atenach, a na pierwszych mistrzostwach świata w 1983 w Helsinkach zdobył brązowy medal. Nie mógł uczestniczyć w igrzyskach olimpijskich w 1984 w Los Angeles z powodu bojkotu przez NRD.
Był mistrzem NRD na 3000 m z przeszkodami w 1972, na 10 000 m w 1979 i 1980 oraz w maratonie w 1978 i 1982.
Obecnie jest członkiem Niemieckiego Komitetu Olimpijskiego. Jego żona Maritta Politz była znaną lekkoatletką, uczestniczką igrzysk olimpijskich w 1972 w Monachium w biegu na 800 m, a ich syn Falk znanym maratończykiem i triatletą.

</doc>
<doc id="1068807" url="https://pl.wikipedia.org/wiki?curid=1068807" title="Sanktuarium Matki Bożej Klewańskiej w Skwierzynie">
Sanktuarium Matki Bożej Klewańskiej w Skwierzynie

Sanktuarium Matki Bożej Klewańskiej w Skwierzynie – rzymskokatolicki kościół parafialny należący do parafii pw. św. Mikołaja w Skwierzynie, dekanatu Rokitno, diecezji zielonogórsko-gorzowskiej, metropolii szczecińsko-kamieńskiej, zlokalizowany w Skwierzynie, w powiecie międzyrzeckim, w województwie lubuskim. Zbudowany w XIX wieku. Część murów jest jednak o wiele starsza - pochodzi z XV, a nawet z XIII wieku. Jedyna budowla, która zachowała się z pierwotnego, średniowiecznego układu urbanizacyjnego miasta. Świątynia jest jednym z jedenastu sanktuariów należących do diecezji zielonogórsko–gorzowskiej.
Historia.
Pierwsza wzmianka o kościele świętego Mikołaja w Skwierzynie (wówczas była to osada o nazwie "Skwirzyna") pochodzi z 1226 roku. Mniej więcej z tego okresu pochodzi część murów w prezbiterium, które w szczątkowej postaci zachowały się do dziś. Domniema się, że pierwotnie świątynia zbudowana była w znacznym stopniu z drewna. Jednak w XV wieku wybudowano nowy budynek na miejscu starego kościoła, tym razem w całości z cegły. Plan ówczesnego budynku pokrywa się niemal w całości z dzisiejszym kształtem świątyni. W 1507 patronem kościoła został św. Mikołaj Biskup.
33 lata później, w 1540 Kościół Świętego Mikołaja stał się świątynią protestancką. W tym czasie większość mieszkańców Skwierzyny była właśnie tego wyznania. W związku z tym starosta międzyrzecki Stanisław Myszkowski przekazał w ich ręce kościół. Stan taki utrzymywał się do 1605, kiedy to biskup poznański Wawrzyniec Goślicki interweniował u starosty międzyrzeckiego Jan Zamojski w sprawie kościoła. Dostojnik kościelny zażądał, aby świątynia powróciła ponownie w posiadanie katolików.
Świątynia wielokrotnie cierpiała z powodu pożarów, które nawiedzały całe miasto (m.in. w 1624 i 1712).
Gruntowna przebudowa budynku nastąpiła w latach 1861-1863. Uzyskał on dzisiejszy kształt. Nowa budowla została konsekrowana 17 maja 1863 przez biskupa pomocniczego poznańskiego Franciszka Stefanowicza.
Po II wojnie światowej.
Po II wojnie światowej Skwierzyna znalazła się w granicach Polski. Pierwszym polskim proboszczem po 1945 został ojciec Felicjan Gomółczak (bernardyn). Jednak już w listopadzie tego samego roku kościół i całą parafię przejęło Zgromadzenie Księży Misjonarzy (administrują oni kościołem świętego Mikołaja do dnia dzisiejszego). Zaraz po wojnie w kościele znalazł się Obraz Matki Boskiej Klewańskiej, przywieziony potajemnie przez polskich ekspatriantów z Klewania na Wołyniu. W obawie przed komunistami był on ukrywany przez szereg lat, a jego oficjalne umieszczenie w ołtarzu głównym kościoła miało miejsce w 1968. 23 maja 1992 dokonano intronizacji wizerunku Matki Bożej Klewańskiej.
22 maja 2021 dekretem biskupa Tadeusza Lityńskiego kościół św. Mikołaja został ustanowiony sanktuarium Matki Bożej Klewańskiej.
Architektura.
Kościół Świętego Mikołaja w Skwierzynie jest budowlą murowaną w stylu późnogotyckim, trójnawowym kościołem halowym. Wzdłuż nawy głównej budowli znajdują się cztery przęsła. 
Wyposażenie.
Wewnątrz świątyni większość wyposażenia stanowią przedmioty pochodzące w większości z XIX wieku. Wyjątkiem jest najstarszy zabytek - krucyfiks z XVIII wieku. Znajduje się on w podwieżowej kruchcie. Pozostałe przedmioty znalazły się w kościele w większości ok. 1864. Są to m.in. główny ołtarz wykonany w stylu neogotyckim, jak również ołtarze boczne i neogotycka drewniana ambona. Dodatkowe godne zauważenia są monstrancje z XVIII i XIX wieku, jak również przyścienne neogotyckie kamienne kropielnice.
Najcenniejszy jest jednak namalowany w XVII wieku obraz Matki Boskiej Klewańskiej, przywieziony do Skwierzyny po zakończeniu II wojny światowej. Obraz uważany jest za cudowny.
Kościelna dzwonnica zakończona jest spiczasto. Znajduje się w niej dzwon pochodzący z 1926. Inne godne zauważenia zabytki w bezpośrednim otoczeniu kościoła to dwie rzeźby z XIX wieku. Pierwsza przedstawia św. Mikołaja, patrona kościoła i parafii; druga to stylizowany anioł, pochodzący najprawdopodobniej z nagrobka jednego z dawnych zamożnych mieszkańców miasta.

</doc>
<doc id="1068808" url="https://pl.wikipedia.org/wiki?curid=1068808" title="Teatr Jednego Mima">
Teatr Jednego Mima



</doc>
<doc id="1068813" url="https://pl.wikipedia.org/wiki?curid=1068813" title="Podział administracyjny Saint Kitts i Nevis">
Podział administracyjny Saint Kitts i Nevis

Saint Kitts i Nevis dzieli się na 14 parafii (ang. "parish"), w tym 9 leżących na wyspie Saint Kitts a 5 na Nevis. 

</doc>
<doc id="1068817" url="https://pl.wikipedia.org/wiki?curid=1068817" title="Piątek trzynastego II">
Piątek trzynastego II



</doc>
<doc id="1068822" url="https://pl.wikipedia.org/wiki?curid=1068822" title="Więzadło biodrowo-udowe">
Więzadło biodrowo-udowe

Więzadło biodrowo-udowe (łac "ligamentum iliofemorale; ligamentum Bertini") - jedno z więzadeł stawu biodrowego znajdujące się na jego przedniej powierzchni.
Przebieg.
Przyczepia się w okolicy kolca biodrowego przedniego dolnego oraz brzegu panewki stawowej. Składa się z dwóch pasm:
Pasmo poprzeczne biegnie wzdłuż szyjki kości udowej i przyczepia się do górnej części kresy międzykrętarzowej. Stanowi najsilniejsze więzadło ciała ludzkiego.&lt;br&gt;
Pasmo podłużne przyczepia się do dolnej części kresy międzykrętarzowej dochodząc do krętarza mniejszego.
Funkcje.
Poszczególne pasma więzadła biodrowo-udowego działają antagonistycznie w stosunku do siebie.

</doc>
<doc id="1068823" url="https://pl.wikipedia.org/wiki?curid=1068823" title="Ligamentum iliofemorale">
Ligamentum iliofemorale



</doc>
<doc id="1068824" url="https://pl.wikipedia.org/wiki?curid=1068824" title="Toporów (stacja kolejowa)">
Toporów (stacja kolejowa)

Toporów (niem. "Topper", "Toporów Wlkp.") – stacja kolejowa w Toporowie, w gminie Łagów, w województwie lubuskim. Jest stacją przelotową na linii kolejowej nr 3 
W roku 2017 stacja obsługiwała 100–149 pasażerów na dobę.
Historia.
25 czerwca 1870 r. oddano do eksploatacji linię kolejową z Frankfurtu nad Odrą przez Toporów do Poznania. Według przedwojennych założeń i planów rozwoju kolei na tych terenach, Toporów planowany był jako 5-kierunkowy węzeł.
W 1999 r. dzięki dotacji z Unii Europejskiej przystąpiono do gruntownej przebudowy stacji. Perony, drogi i skarpy zostały znacznie przesunięte oraz złagodzono łuki. Stacja Toporów została zmodernizowana, a tory przystosowane do prędkości 160 km/h.

</doc>
<doc id="1068834" url="https://pl.wikipedia.org/wiki?curid=1068834" title="Stosunek tetyczny">
Stosunek tetyczny

Stosunek tetyczny – ustanowiony stosunek społeczny, którego dotyczy jakaś norma postępowania (prawna, moralna, towarzyska, sportowa); wskazuje uczestnikom stosunku jakie mają wobec siebie prawa i obowiązki.
W ontologii społecznej Czesława Znamierowskiego spotykany jest tzw. akt tetyczny, czyli część działania, którego sens stanowi bycie komunikatywnym na poziomie społecznym (np. pozdrawianie, sporządzanie testamentu, gra w szachy, zawieranie
małżeństwa). Norma konstrukcyjna ustanawia natomiast kształt jaki obiorą akty tetyczne. 

</doc>
<doc id="1068836" url="https://pl.wikipedia.org/wiki?curid=1068836" title="Carmelita Jeter">
Carmelita Jeter

Carmelita Jeter (ur. 24 listopada 1979 w Los Angeles) – amerykańska lekkoatletka, sprinterka, brązowa medalistka mistrzostw świata z Osaki i Berlina.
Oprócz medali mistrzostw świata największymi sukcesami Jeter są zwycięstwa w biegu na 100 metrów podczas Światowego Finału IAAF (Stuttgart 2007) oraz Światowego Finału IAAF (Saloniki 2009), gdzie uzyskała najlepszy w historii 100 metrów kobiet wynik osiągnięty w biegu pod wiatr (10,67 sek. przy wietrze - 0,1 m/s). W 2010 roku zdobyła srebro halowych mistrzostw świata w Katarze. Mistrzyni olimpijska, oraz rekordzistka świata w sztafecie 4 x 100 m.
Zwyciężczyni łącznej punktacji Diamentowej Ligi 2010 w biegu na 100 metrów.
Zwyciężczyni łącznej punktacji Diamentowej Ligi 2011 w biegach na 100 i 200 metrów.

</doc>
<doc id="1068837" url="https://pl.wikipedia.org/wiki?curid=1068837" title="Ostre zapalenie osierdzia">
Ostre zapalenie osierdzia



</doc>
<doc id="1068838" url="https://pl.wikipedia.org/wiki?curid=1068838" title="Pericarditis acuta">
Pericarditis acuta



</doc>
<doc id="1068839" url="https://pl.wikipedia.org/wiki?curid=1068839" title="Paolo Fazioli">
Paolo Fazioli



</doc>
<doc id="1068840" url="https://pl.wikipedia.org/wiki?curid=1068840" title="Mój chłopak się żeni">
Mój chłopak się żeni

Mój chłopak się żeni (ang. "My Best Friend's Wedding") – amerykańska komedia romantyczna z 1997 roku w reżyserii Paula Johna Hogana.
Opis fabuły.
Jakiś czas temu Julianne i Michael przysięgli sobie, że jeżeli do 28 roku życia żadne z nich nie znajdzie drugiej połówki, pobiorą się. Pewnego dnia Julianne dowiaduje się, że Michael się żeni. Dopiero wtedy uświadamia sobie jak bardzo jest w nim zakochana.
Michael chce, aby Julianne została jego druhną honorową. Do zawarcia związku małżeńskiego zostało tylko kilka dni, a dziewczyna ma zamiar odzyskać miłość swojego życia. Przyjeżdża na miejsce ślubu i tam poznaje narzeczoną Michaela. Jest nią piękna blondynka Kimberly, która jest po uszy zakochana w Michaelu. Julianne musi ją jednak znienawidzić. Rozpoczyna walkę o chłopaka, a gdy nic nie skutkuje, wymyśla sprytną intrygę, wciągając w to Kimberly. Ma nadzieję, że Michael zerwie z dziewczyną.
W dniu ślubu Julianne jest pośrednikiem między narzeczonymi. Michael przeprasza Kimberly i ślubowi nic już nie stoi na przeszkodzie. Julianne, widząc, że nie ma już praktycznie żadnej szansy, za radą przyjaciela, George'a wyznała Michaelowi miłość i wyraziła prośbę żeby się z nią ożenił. Po chwili namiętnie go pocałowała. Niestety tę scenę widzi Kimberly. Michael rozpoczyna wyścig za zrozpaczoną dziewczyną, a Julianne biegnie za nim. Kimberly ucieka. Julianne rozmawia z Michaelem i postanawia ją odszukać. Julianne znajduje dziewczynę i wkrótce staje ze łzami w oczach w kościele jako druhna honorowa.
Nagrody i nominacje.
Oscary za rok 1997
Złote Globy 1997
Nagrody BAFTA 1997
Nagroda Satelita 1997

</doc>
<doc id="1068841" url="https://pl.wikipedia.org/wiki?curid=1068841" title="Pistozaur">
Pistozaur

Pistosaurus (z gr. „ciekły jaszczur”) – rodzaj morskiego gada, żyjącego w środkowym triasie (ladyn, około 230 milionów lat temu). Najprawdopodobniej był formą przejściową między notozaurami a plezjozaurami. Do dziś naukowcy nie są zgodni, czy należy go zaliczać do pierwszej, czy drugiej grupy zwierząt. Jego szczątki odkryto na terenie Europy (Francja i Niemcy) oraz Ameryki Północnej. Wskazuje to na jego szerokie rozprzestrzenienie w świecie, po obu stronach ówczesnego superkontynentu Pangei.
Było to zwierzę o mierzącym 2 metry, opływowym ciele, przypominającym ciało notozaura. Posiadał jednocześnie długą szyję, charakterystyczną dla plezjozaurów. W przeciwieństwie do nich, kręgosłup pistozaura był dość sztywny. W czaszce znajdował się Narząd Jacobsona, służący do wyczuwania zapachu pod wodą. Długie szczęki zaopatrzone były w dużą ilość ostrych zębów.
W związku z charakterem przejściowym zwierzęcia, nie wiemy, czy potrafiło już pływać na sposób plezjozaurów, w pełni wykorzystując płetwowate kończyny, czy też może jego lokomocja przypominała wciąż sposób w jaki pływały notozaury (podobnie do krokodyli).
Jeszcze do niedawna pistozaur stanowił jedyny rodzaj wchodzący w skład rodziny "Pistosauridae", ale obecne zalicza się do niej nowo odkryty takson "Augustosaurus".

</doc>
<doc id="1068846" url="https://pl.wikipedia.org/wiki?curid=1068846" title="Międzynarodowe Targi Polska">
Międzynarodowe Targi Polska

Międzynarodowe Targi Polska – spółka z ograniczoną odpowiedzialnością powstała w 1993 (wpis do KRS nr 0000104142). Zgodnie z opublikowanym przez Polską Izbę Przemysłu Targowego raportem "Targi w Polsce w 2007 roku", "Międzynarodowe Targi Polska to czołowy warszawski organizator targów pod względem wynajętej powierzchni targowej oraz liczby wystawców". Firma jest członkiem komitetu założycielskiego Polskiej Izby Przemysłu Targowego – stowarzyszenia branżowego zrzeszającego przedsiębiorców targowych, a także członkiem założycielem Warszawskiej Korporacji Targowej. Posiada kilkunastoletnie doświadczenie w takich branżach, jak: turystyka, hotelarstwo, gastronomia, sport, infrastruktura. Jest doradcą-ekspertem w zakresie wykorzystania imprez wystawienniczych oraz Internetu do skutecznego promowania produktów i usług.

</doc>
<doc id="1068849" url="https://pl.wikipedia.org/wiki?curid=1068849" title="Św. Roch">
Św. Roch



</doc>
<doc id="1068850" url="https://pl.wikipedia.org/wiki?curid=1068850" title="Kipchoge Keino">
Kipchoge Keino

Kipchoge Hezekieh "Kip" Keino (ur. 17 stycznia 1940 w Kipsamo) – kenijski lekkoatleta średniodystansowiec i długodystansowiec, dwukrotny mistrz olimpijski.
Był jednym z pierwszych kenijskich biegaczy, którzy odnosili międzynarodowe sukcesy na średnich i długich dystansach. Jego kariera rozpoczęła się na Igrzyskach Imperium Brytyjskiego i Wspólnoty Brytyjskiej w 1962, gdzie zajął 11. miejsce w biegu ma 3 mile. Na Igrzyskach Olimpijskich w 1964 w Tokio był piąty w biegu na 5000 m i odpadł w półfinale biegu na 1500 m.
27 sierpnia 1965 Keino poprawił rekord świata w biegu na 3000 m o ponad 5 sekund wynikiem 7.39,6. W tym samym roku ustanowił rekord świata na 5000 m czasem 13.24,2. Zwyciężył zarówno na 1500 m, jak i na 500 m na Igrzyskach Afrykańskich w Brazzaville w tym roku. Wygrał biegi na 1 milę i na 3 mile na Igrzyskach Imperium Brytyjskiego i Wspólnoty Brytyjskiej w 1966 w Kingston.
Podczas Igrzysk Olimpijskich w Meksyku (1968) zdobył złoty medal w biegu na 1500 m i srebrny w biegu na 5000 m. Powtórzył ten sukces na Igrzyskach Brytyjskiej Wspólnoty Narodów w 1970 w Edynburgu. Na Igrzyskach Olimpijskich w 1972 w Monachium wywalczył tytuł mistrza olimpijskiego w biegu na 3000 m z przeszkodami i wicemistrzostwo w biegu na 1500 m. W 1973 był srebrnym medalistą Igrzysk Afrykańskich w Lagos na 1500 m. W tym samym roku zakończył karierę.
Od 31 marca 1999 jest prezesem Kenijskiego Komitetu Olimpijskiego. Prowadzi organizację zajmującą się pomocą dla sierot w Kenii.

</doc>
<doc id="1068851" url="https://pl.wikipedia.org/wiki?curid=1068851" title="Anna Gzyra">
Anna Gzyra

Anna Gzyra-Augustynowicz (ur. 3 października 1984 w Warszawie) – polska aktorka.
Życiorys.
Edukacja.
Jest absolwentką Akademii Teatralnej w Warszawie, którą ukończyła w 2007.
Kariera.
W 2007 za rolę Felicji w przedstawieniu "Pułapka" na XXV Festiwalu Szkół Teatralnych w Łodzi otrzymała trzecią nagrodę Ministra Kultury i Dziedzictwa Narodowego. W tym samym roku zagrała jedną z głównych ról w filmie "Jutro idziemy do kina" w reż. Michała Kwiecińskiego.
Popularność przyniosła jej rola Sylwii Okońskiej w serialu "M jak miłość" (TVP2).
Życie prywatne.
Z poprzedniego związku ma córkę, Helenę (ur. 2011). Od 14 sierpnia 2014 jest żoną Jakuba Augustynowicza, z którym ma syna Henryka (ur. 2018).

</doc>
<doc id="1068852" url="https://pl.wikipedia.org/wiki?curid=1068852" title="Zakrzepowe zapalenie zatoki esowatej">
Zakrzepowe zapalenie zatoki esowatej

Zakrzepowe zapalenie zatoki esowatej (ZZZE), (łac. "thrombophlebitis sinus sigmoidei") - jedno z usznopochodnych powikłań wewnątrzczaszkowych. Obecnie w erze antybiotyków występuje rzadko. 
Etiopatogeneza.
ZZZE występuje najczęściej jako powikłanie przewlekłego zapalenia ucha środkowego z perlakiem oraz rzadziej jako powikłanie ostrego zapalenia ucha środkowego, któremu towarzyszy zapalenie wyrostka sutkowatego i/lub zapalenie piramidy kości skroniowej. 
Anatomia zatoki esowatej "sprzyja" przechodzeniu procesu zapalnego z ucha środkowego. Leżąc w kości skroniowej w całym swoim przebiegu jest ona otoczona komórkami powietrznymi wyrostka sutkowatego.
Do zajęcia procesem zapalnym zatoki esowatej może dochodzić dwiema drogami:
Początkowo dochodzi do wytworzenia ropnia okołozatokowego (ropień Citelli'ego) (łac. "abscessus perisinusalis"), który rozprzestrzenia się następnie na ścianę zatoki, która "de facto" jest blaszką opony twardej. Zajęcie ściany zatoki oraz zwolnienie przepływu krwi sprzyja wytworzeniu skrzepliny, która początkowo jest jałową skrzepliną przyścienną. Ten okres ZZZE jest bezobjawowy. Po kilku dniach skrzeplina może całkowicie zamknąć światło zatoki i ulega zakażeniu. Skrzeplina następnie szerzy się w górę w kierunku zatoki poprzecznej i spływu zatok lub w dół w kierunku żyły szyjnej wewnętrznej. Zakażona skrzeplina w zatoce jest źródłem wysiewu bakterii do krwiobiegu będąc przyczyną posocznicy usznopochodnej (łac. "sepsis otogenes"). Czasami skrzeplina może także ulegać zropieniu. Bakteriemia i ropnica jest przyczyną tworzenia wtórnych ropni usznopochodnych w narządach wewnętrznych. Zropiały zakrzep w zatoce esowatej może także przebić się do wyrostka sutkowatego lub przez żyłę wypustową sutkową ku tyłowi do mięśni karku.
Objawy.
Na początku choroby w trakcie tworzenia skrzepliny, gdy nie jest ona jeszcze zakażona objawy nie są charakterystyczne:
Następnie po zakażeniu skrzepliny i w trakcie bakteriemii nagle rozpoczynają się objawy pod postacią:
W badaniu ORL stwierdza się:
Diagnostyka.
Chory z ZZZE jest zwykle w ciężkim stanie wymagającym natychmiastowego podjęcia leczenia operacyjnego i wdrożenia leczenia farmakologicznego. Jednak niezbędne jest wykonanie kilku badań:
Leczenie.
Wymaga bezwzględnej hospitalizacji i leczenia na oddziale otolaryngologicznym. Leczenie zabiegowe polega na:
Podczas obu tych zabiegów wykonuje się także nakłucie zatoki esowatej - nakłucie cienką igła i aspiracja strzykawką. W przypadku stwierdzenia zakrzepicy ścianę zatoki odsłania się szeroko ku górze i ku dołowi na całym jej przebiegu znosząc przedtem kość wyrostka sutkowatego. Następnie ewakuuje się zakażoną skrzeplinę ze światła zatoki, a otwartą zatokę tamponuje się setonem usznym. 
Niekiedy podczas "operacji usznej" wykonuje się:
Leczenie farmakologiczne polega na:
Chory wymaga także konsultacji lekarzy innych specjalności:
Rokowanie.
Zawsze jest poważne. Śmiertelność w przypadku ZZZE dochodzić może do 20%.
Powikłania.
ZZZE w przypadku zbyt późnego wdrożenia leczenia może grozić ciężkimi powikłaniami, którymi mogą być:

</doc>
<doc id="1068853" url="https://pl.wikipedia.org/wiki?curid=1068853" title="Sam Jones (koszykarz)">
Sam Jones (koszykarz)

Samuel „Sam” Jones (ur. 24 czerwca 1933 w Wilmington, w stanie Karolina Północna, zm. 30 grudnia 2021 w Orlando) – amerykański koszykarz, dziesięciokrotny mistrz NBA, członek Koszykarskiej Galerii Sław im. Jamesa Naismitha.
Mierzący 193 cm wzrostu koszykarz studiował na North Carolina Central University. Do NBA został wybrany z 8. numerem w drafcie 1957 przez Boston Celtics. W organizacji tej spędził całą karierę (1957–1969). Był ważną częścią zespołu, który w tym okresie zdominował ligę. Jones zdobywał tytuły mistrzowskie w latach 1959–1966 oraz 1968–1969. W trakcie 12 lat kariery zawodowej tylko dwukrotnie nie zdobył mistrzostwa NBA, przy czym aż jedenastokrotnie występował w finałach ligi. 
Pięć razy brał udział w meczu gwiazd NBA. W 1996 znalazł się w gronie 50 najlepszych graczy w historii NBA.

</doc>
<doc id="1068856" url="https://pl.wikipedia.org/wiki?curid=1068856" title="29 Pułk Strzelców Kaniowskich">
29 Pułk Strzelców Kaniowskich

29 Pułk Strzelców Kaniowskich (29 pp) – oddział piechoty Wojska Polskiego II RP.
Pułk stacjonował w garnizonie Kalisz, a II batalion w Szczypiornie na terenie Okręgu Generalnego „Łódź” (1918–1921) i Okręgu Korpusu Nr VII (1921–1939). Oddział wchodził w skład XIX Brygady Piechoty (VII 1919–1921) i 25 Dywizji Piechoty (1921–1939). Święto pułku obchodzono 15 maja, w rocznicę wręczenia sztandaru.
Formowanie i zmiany organizacyjne.
29 pułk piechoty Ziemi Kaliskiej zorganizowany został w listopadzie 1918 z trzech batalionów Okręgu Kaliskiego Polskiej Organizacji Wojskowej, utworzonych w Kaliszu, Kole, Koninie, Pyzdrach, Sieradzu, Słupcy, Szczypiornie i Turku.
10 listopada 1918 w Kaliszu utworzono Sztab Wojskowy Ziemi Kaliskiej; szefem sztabu został por. Juliusz Ulrych. 11 listopada por. Ulrych przejął od gen. Leo Sontaga dowództwo niemieckiego garnizonu; rozbrojono oddziały niemieckie, a 13 listopada Niemcy opuścili miasto. W kolejnych dniach rozbrojono oddziały niemieckie w innych miastach w Kaliskiem. 
Pododdziały pułku współdziałały z powstańcami wielkopolskimi w wyzwoleniu ziemi gnieźnieńskiej. W styczniu 1919 III batalion udał się na front wschodni, gdzie toczył walki z Ukraińcami na Wołyniu. Pierwszy bój stoczył 24 lutego pod miasteczkiem Hołoby nad Stochodem. W kolejnych dniach obsadził 30. kilometrowy odcinek frontu nad rzeką. Stąd dokonywał wypadów na stację Perespa, uwieńczonych znacznymi zdobyczami wojennymi. W czasie dalszego pobytu na froncie stacza boje pod Kowlem, Policą, Sarnami, Czartoryskiem i Rafałówką. W czerwcu 1919 I i II batalion wzięły udział w walkach o Lwów. Działające początkowo w różnych grupach operacyjnych bataliony, połączyły się nad Gniłą Lipą i w grupie gen. Konarzewskiego staczały walki pod Janczynem, Dusanowem (gmina Janczyn) i Wólką. 28 czerwca pułk wkracza zwycięsko do Brzeżan a stamtąd przechodzi do Przemyśla i koleją udaje się pod Jazłowiec.
14 Pułk Strzelców Polskich został utworzony w Odessie, w ramach 4 Dywizji Strzelców Polskich gen. Lucjana Żeligowskiego. Wiosną 1919 pułk wraz z dywizją przeszedł do Rumunii, a pod koniec czerwca znalazł się na terytorium kraju w okolicach Stanisławowa. Tam w lipcu toczył walki z Ukraińcami.
29 pułk Strzelców Kaniowskich powstał 10 lipca 1919, w wyniku połączenia 29 pułku piechoty Ziemi Kaliskiej z 14 pułkiem Strzelców Polskich, wchodzącym w skład 4 Dywizji Strzelców Polskich.
W grudniu 1919 batalion zapasowy pułku stacjonował w Kaliszu.
Pułk w walce o granice.
Pułk stoczył cały szereg walk z cofającymi się wojskami ukraińskimi między innymi pod Koszyłowcami, Anielówką i Tłustem. Pod koniec lipca dotarł do Zbrucza. Przez dwa miesiące pełnił nad rzeką służbę kordonową i pod koniec września został przetransportowany do Wilna.
29 pułk Strzelców Kaniowskich wziął udział w wojnie z bolszewikami, najpierw na Litwie, a później w obronie Warszawy i na Białorusi. Podczas zawieszenia broni, do lutego 1921 obsadzał kordon wojskowy wzdłuż Bugu. 4 kwietnia 1921 pułk powrócił do Kalisza.
Pułk w okresie pokoju.
W okresie międzywojennym 29 pułk piechoty stacjonował na terenie Okręgu Korpusu Nr IV w garnizonie Kalisz. Wchodził w skład 25 Dywizji Piechoty.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 29 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Po wprowadzeniu w 1930 nowej organizacji piechoty na stopie pokojowej, pułk szkolił rekrutów dla potrzeb batalionu Korpusu Ochrony Pogranicza.
Pułk w kampanii wrześniowej.
Ze składu plutonu pieszego żandarmerii nr 25 został przydzielony do pułku posterunek żandarmerii pod dowództwem plut. Władysława Můllera.
Symbole pułkowe.
Wojenny, nieprzepisowy sztandar, ofiarowany został pułkowi przez biskupa polowego, ks. dr. Stanisława Galia. 15 maja 1921 odbyło się uroczyste wręczenie chorągwi pułku z udziałem Józefa Piłsudskiego. Ufundowana została przez warszawskie i kaliskie Koła Opieki nad Żołnierzem. Na pamiątkę tego wydarzenia dzień 15 maja stał się oficjalnym świętem pułku. Uzupełnione napisy na lewej stronie płata sztandaru zatwierdzone zostały w Dzienniku Rozkazów MSWojsk. z 1939 r., nr 10, poz. 94. Wrześniowe i wojenne losy sztandaru pozostają nieznane.
29 kwietnia 1924 roku minister spraw wojskowych generał dywizji Władysław Sikorski zatwierdził odznakę pamiątkową 29 pułku Strzelców Kaniowskich. Odznaka o wymiarach 49x43 mm ma kształt wieńca laurowego z przewiązaną szarfą u dołu, na której wpisano datę powstania pułku „1 – VII 1919”. Środek odznaki zajmuje, nałożona emaliowana w kolorze białym, tarcza przedzielona pasem żółto - granatowym. Na białych polach nałożono herb Kalisza oraz miniaturę odznaki pamiątkowej II Korpusu. Nad tarczą umieszczony srebrny orzeł wz. 1919. Odznaka oficerska, czteroczęściowa, wykonana w tombaku srebrzonym, patynowana i emaliowana. Wykonawcami odznak byli: Wiktor Gontarczyk oraz Zjednoczeni Grawerzy z Warszawy.
Strzelcy kaniowscy.
Żołnierze 29 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie"

</doc>
<doc id="1068857" url="https://pl.wikipedia.org/wiki?curid=1068857" title="Sp.j.">
Sp.j.



</doc>
<doc id="1068859" url="https://pl.wikipedia.org/wiki?curid=1068859" title="Clube Desportivo Primeiro de Agosto">
Clube Desportivo Primeiro de Agosto



</doc>
<doc id="1068863" url="https://pl.wikipedia.org/wiki?curid=1068863" title="Sp.k.">
Sp.k.



</doc>
<doc id="1068865" url="https://pl.wikipedia.org/wiki?curid=1068865" title="Sp.k.a.">
Sp.k.a.



</doc>
<doc id="1068866" url="https://pl.wikipedia.org/wiki?curid=1068866" title="Catherine Ndereba">
Catherine Ndereba

Catherine Nyambura Ndereba (ur. 21 lipca 1972 w Nairobi) – kenijska lekkoatletka, specjalistka maratonu, srebrna medalistka olimpijska z Aten i Pekinu, 2-krotna mistrzyni świata (2003, 2007) oraz wicemistrzyni świata z 2005. Brązowa medalistka MŚ w półmaratonie (1999). Czterokrotnie wygrała maraton w Bostonie (2000, 2001, 2004, 2005) oraz dwukrotnie w Chicago (2000, 2001). W Bostonie w 2000 roku osiągnęła swój najlepszy wynik w maratonie - 2:18.47.

</doc>
<doc id="1068877" url="https://pl.wikipedia.org/wiki?curid=1068877" title="Atlético Petróleos Luanda">
Atlético Petróleos Luanda



</doc>
<doc id="1068882" url="https://pl.wikipedia.org/wiki?curid=1068882" title="Noisecore">
Noisecore

Noisecore (ang. "noise" – 'hałas') (określany często zamiennie z mathcore, rzadziej metalcore) – niszowy nurt muzyki grindcore. 
Charakterystyka.
Charakteryzuje się skrajnym minimalizmem i nihilizmem, w warstwie instrumentalnej rzadko oparty jest na więcej niż jednym akordzie (lub power akordzie, często również używane są puste struny) na maksymalnie przesterowanej gitarze, luźnej – najczęściej slapowanej – partii basowej i sprowadzonego do najprostszej postaci beatu perkusyjnego; wokal jest gardłowo krzyczany, całkowicie odhumanizowany, co powoduje, że jak we wszystkich pokrewnych gatunkach jest zasadniczo niezrozumiały. W warstwie lirycznej, noisecore zbliżony jest niejako do goregrind'u, przy czym socjopatyczne teksty są układane bardzo wulgarnie i luźno, bez rytmiki, rymów, pełne są odniesień do samobójstw, narodowego socjalizmu, ludobójstwa, chorób śmiertelnych itp. jak też często mają na celu obrazę i poniżenie podmiotu.
Utwory wykonywane w tym gatunku najczęściej są krótkie, typowa płyta zawiera powyżej 40 utworów. Jednym z utworów, na jakim się wzorują wykonawcy jest "You Suffer" z repertuaru Napalm Death trwający sekundę.
Historia.
Za pionierów noisecore powszechnie uważa się amerykański zespół Anal Cunt, założony w 1988 r. przez Setha Putnama, jednak w rzeczywistości gatunek ten pojawił się od 1985 roku na australijskich demach zespołu Seven Minutes Of Nausea oraz pod nazwą Mathcore na wydanej w 1984 roku płycie "My War" z repertuaru zespołu Black Flag. W uznaniu tego faktu, wiele spośród grających później grup muzycznych wzięło udział w nagraniu albumu tribute zatytułowanego "Black on Black". W ślad za Black Flag w podobnej stylistyce zaczęły tworzyć takie zespoły jak Converge, Coalesce, Botch, czy The Dillinger Escape Plan. Na początku lat dziewięćdziesiątych część zespołów wykonujących mathcore zaczęto określać wspólnym określeniem noisecore.
Z czasem liczba zespołów wykonujących noisecore zaczęła gwałtownie rosnąć, dzięki mediom społecznościowym oraz rozmaitym festiwalom, takim jak Obscene Extreme czy Maryland Deathfest gatunek na trwale wszedł do kanonu muzyki.

</doc>
<doc id="1068884" url="https://pl.wikipedia.org/wiki?curid=1068884" title="Olga Ignatiewa">
Olga Ignatiewa

Olga Ignatiewa, ros. Ольга Михайловна Игнатьева (ur. 16 października 1920 w Guberni sankt-petersburskiej, zm. 6 czerwca 1999 w Moskwie) – rosyjska szachistka, arcymistrzyni od 1978 roku.
Kariera szachowa.
Pierwszy sukces odniosła w wieku 17 lat, zdobywając tytuł mistrzyni Leningradu juniorek. Trzykrotnie (1941, 1949, 1950) zwyciężyła w mistrzostwach tego miasta kobiet, była również dwukrotną (1956, 1957) mistrzynią Moskwy. Wielokrotnie brała udział w finałowych turniejach o tytuł mistrzyni Związku Radzieckiego, najlepszy wynik osiągając w roku 1951 w Kijowie, gdzie zdobyła srebrny medal.
W latach 50. awansowała do ścisłej światowej czołówki. Dwukrotnie uczestniczyła w turniejach pretendentek (eliminacji mistrzostw świata), największy sukces w karierze osiągając w roku 1952 w Moskwie, gdzie zajęła III miejsce (wynik ten odpowiadał wówczas czwartej pozycji na świecie). W kolejnym turnieju pretendentek, rozegranym trzy lata później w również w Moskwie, zajęła X miejsce.
Najwyższy ranking w karierze osiągnęła 1 lipca 1972 r., z wynikiem 2220 punktów dzieliła wówczas 23-24. miejsce na światowej liście FIDE.
W 1977 r. Międzynarodowa Federacja Szachowa przyznała jej honorowy tytuł arcymistrzyni za wyniki osiągnięte w przeszłości.
Przez kilka lat była żoną Dawida Bronsteina.

</doc>
<doc id="1068885" url="https://pl.wikipedia.org/wiki?curid=1068885" title="Antonietta Di Martino">
Antonietta Di Martino

Antonietta Di Martino (ur. 1 czerwca 1978 w Cava de’ Tirreni) – włoska lekkoatletka specjalizująca się w skoku wzwyż.
Sportową karierę zaczynała od konkurencji wielobojowych, dopiero w późniejszym okresie skupiła się na skoku wzwyż. Uczestniczka igrzysk olimpijskich, medalistka mistrzostw świata oraz halowych mistrzostw Europy. Rekordzistka Włoch tak w hali jak i na stadionie oraz wielokrotna medalistka krajowego czempionatu. Przy wzroście 169 cm jest rekordzistką świata wśród kobiet jeśli chodzi o przewyższenie wzrostu przy skoku wzwyż. Reprezentowała swój kraj w meczach międzypaństwowych, zawodach pucharu Europy, drużynowych mistrzostw Starego Kontynentu oraz na początku kariery w pucharze Europy w wielobojach. Jest żołnierzem Włoskich Sił Zbrojnych.
Kariera.
Międzynarodowe starty zaczynała w 2000 roku od rywalizacji w pucharze Europy w wielobojach. W skoku wzwyż na dużej imprezie zadebiutowała rok później zajmując dwunaste miejsce w finale mistrzostw świata. Przez kolejne sezony zmagała się z kontuzjami i nie odnosiła sukcesów. W 2006 wróciła do dobrej dyspozycji zajmując piąte miejsce w halowych mistrzostwach świata oraz dziesiątą lokatę na mistrzostwach Europy. Największe tryumfy w dotychczasowej karierze święciła w sezonie 2007 – na jego początku zdobyła srebrny medal (po dyskwalifikacji Bułgarki Weneliny Wenewej) halowego czempionatu Starego Kontynentu, a latem została w Osace wicemistrzynią świata ex aequo z Rosjanką Anną Cziczerową. Na dziesiątym miejscu uplasowała się w finale igrzysk olimpijskich (2008). W 2009 po zdobyciu złotego medalu igrzyskach śródziemnomorskich zajęła czwarte miejsce podczas mistrzostw świata w Berlinie. Nie udało jej się awansować do finału mistrzostw Europy w Barcelonie latem 2010. Na początku sezonu halowego 2011 podczas mityngu w Bańskiej Bystrzycy, 9 lutego, pokonując poprzeczkę zawieszoną na wysokości 2,04 ustanowiła – przy swoim wzroście wynoszącym 169 cm – rekord świata kobiet w przewyższeniu skacząc 35 centymetrów powyżej swojego wzrostu. Po tych sukcesach zdobyła w Paryżu tytuł halowej mistrzyni Europy. Na początku sezonu letniego zmagała się z kontuzją jednak ostatecznie zdobyła brązowy medal mistrzostw świata w Daegu. Srebrna medalistka halowych mistrzostw świata z 2012.
Rekordy życiowe: stadion – 2,03 (24 czerwca 2007, Mediolan i 2 września 2007, Osaka); hala – 2,04 (9 lutego 2011, Bańska Bystrzyca). Rezultaty Di Martino są aktualnymi rekordami Włoch.

</doc>
<doc id="1068889" url="https://pl.wikipedia.org/wiki?curid=1068889" title="Żywokół">
Żywokół

Żywokół – fragment pędu drzewa liściastego o długości ok. 1-3 m. Ze względu na zdolność wytwarzania korzeni przybyszowych i rozwoju uśpionych pąków stosowany do rozmnażania drzew – zwłaszcza wierzby i topoli. Na żywokoły stosuje się głównie gałęzie o średnicy ok. 3-10 cm, pozbawione liści.
Mniejsze, kilkudziesięciocentymetrowe sadzonki podobnego typu to sztobry.

</doc>
<doc id="1068891" url="https://pl.wikipedia.org/wiki?curid=1068891" title="Sprawa Mirosława G.">
Sprawa Mirosława G.

Sprawa Mirosława G. – określenie używane w mediach wobec okoliczności zatrzymania i postawienia przez prokuratora zarzutów kryminalnych lekarzowi Mirosławowi Garlickiemu, szefowi Kliniki Kardiochirurgii Centralnego Szpitala Klinicznego Stołecznego Zarządu Zdrowia MSWiA w Warszawie przy ulicy Wołoskiej. Mirosław Garlicki został zatrzymany przez CBA 12 lutego 2007 roku. 14 lutego na specjalnej konferencji prasowej Minister Sprawiedliwości – Prokurator Generalny Zbigniew Ziobro i Szef Centralnego Biura Antykorupcyjnego Mariusz Kamiński poinformowali, że prokurator postawił lekarzowi 20 zarzutów, w tym zarzut zabójstwa w zamiarze ewentualnym. Łączna liczba zarzutów miała wynieść ostatecznie 50.
Zatrzymanie Mirosława Garlickiego.
W poniedziałek 12 lutego 2007 funkcjonariusze CBA zatrzymali trzech lekarzy z kliniki kardiochirurgii MSWiA, w tym ordynatora. Aresztowany został tylko Mirosław Garlicki. Lekarze zostali zatrzymani na oddziale, skutego kajdankami Garlickiego wyprowadzono ze szpitala.
W tym samym dniu przeszukano mieszkanie Mirosława Garlickiego; znaleziono około 90 tysięcy złotych w gotówce, także w walutach obcych i cenne przedmioty, które zdaniem CBA były podarunkami od pacjentów. Zabezpieczono także samochód marki BMW należący do kardiochirurga.
Konferencja prasowa i przedstawienie zarzutów.
Minister sprawiedliwości Zbigniew Ziobro zwołał 14 lutego specjalną konferencję, na której przedstawiono film z zatrzymania Mirosława Garlickiego, przeszukania jego mieszkania i przedstawiono zarzuty. Ziobro stwierdził wtedy: "Już nikt nigdy przez tego pana życia pozbawiony nie będzie". Wypowiedź Zbigniewa Ziobry z tej konferencji stała się przyczyną wytoczenia mu przez zatrzymanego procesu cywilnego, który lekarz wygrał w obu instancjach. Na mocy orzeczenia Sądu Apelacyjnego w Krakowie z grudnia 2008 były minister sprawiedliwości został zobowiązany do publicznych przeprosin oraz uiszczenia zadośćuczynienia.
Obok zarzutu zabójstwa i zarzutów korupcyjnych, Mirosławowi Garlickiemu postawiono zarzut znęcania się fizycznego i psychicznego nad personelem oddziału.
Na konferencji 14 lutego 2007 Minister Sprawiedliwości – Prokurator Generalny Zbigniew Ziobro powiedział między innymi:
Minister wskazał, że sprawa doktora Garlickiego pojawiła się i dotarła do CBA dzięki inicjatywie samego środowiska medycznego:
Minister na konferencji podkreślił charakter zarzutu zabójstwa postawionego lekarzowi jako ewentualny zamiar pozbawienia życia:
Debata publiczna i kontrowersje.
Działania prokuratury budziły kontrowersje. Już 19 marca 2007 prof. Antoni Dziatkowiak stwierdził: 
Minister zdrowia Zbigniew Religa 14 lutego przyznał, że był proszony wcześniej o ekspertyzę w sprawie jednej z operacji Mirosława Garlickiego, ale nie stwierdził wówczas nieprawidłowości przy przeszczepie. Religa nie wie, czy to ten przypadek, którego opis pojawił się w notatce CBA i na podstawie którego Garlickiemu postawiono zarzut zabójstwa. Minister Religa podkreślił, że wykrycie tej sprawy jest korzystne dla wszystkich – zarówno dla pacjentów, jak i lekarzy. Skomentował zatrzymanie lekarza słowami:
Kontrowersyjne były również okoliczności aresztowania Mirosława Garlickiego w obecności kamer.
Dyrektor szpitala MSWiA w Warszawie docent Marek Durlik stwierdził, że żadne sygnały o korupcji w klinice kardiochirurgii do niego nie docierały. Powiedział także, że w całej sprawie nie ma sobie nic do zarzucenia i oddaje się do dyspozycji przełożonych. Prof. Janusz Wałaszewski, szef Poltransplantu, powiedział: "Nie mieliśmy żadnych sygnałów ani skarg na ten temat. Jest biuro skarg i zażaleń ministerstwa zdrowia, które by natychmiast kierowało do nas taką sprawę, ale nic nie wpłynęło".
Przed aresztowaniem lekarzy, po rozmowie z ministrem Zbigniewem Religą, CBA poinformowało dyrektora szpitala o tym, że pan minister Religa jest gotów błyskawicznie uruchomić zastępstwo za aresztowanego kardiochirurga. Dyrektor szpitala stwierdził, że nie ma takiej potrzeby i że zorganizuje zastępstwo to we własnym zakresie. Dyrekcja kliniki na miejsce Garlickiego zatrudniła Marka Ehrlicha, specjalistę ściągniętego z Wiednia, wcześniej współpracującego z kliniką MSWiA. Stanowisko ordynatora oddziału kardiochirurgii pod koniec marca 2007 objął dr hab. Mirosław Mussur.
13 kwietnia Naczelna Rada Lekarska zwróciła się z apelem do ministra zdrowia, Sejmu i Senatu, i innych instytucji państwowych i publicznych oraz środków masowego przekazu o przeciwdziałanie „degradacji polskiej transplantologii“. Według Naczelnej Rady Lekarskiej wokół transplantologii wytworzono atmosferę działania „poza prawem i ponad nim, na szkodę potencjalnych dawców narządów, co jest oczywistą nieprawdą“. Rada zaznaczyła, że pod względem liczby transplantacji Polska już wcześniej zajmowała jedno z ostatnich miejsc w Unii Europejskiej.
7 maja 2007 sąd I instancji, po rozpatrzeniu wniosku prokuratora o przedłużenie aresztu dla Mirosława Garlickiego, orzekł, że Mirosław Garlicki może zostać zwolniony z aresztu za kaucją w wysokości 350 000 złotych. Sąd I instancji stwierdził, że nie zachodzi prawdopodobieństwo, aby dr Garlicki kogokolwiek zabił.
Sąd Apelacyjny w Warszawie podtrzymał decyzję sądu I instancji dotyczącą aresztu, uznał, że nie wykazano, by zachodziło „duże prawdopodobieństwo“, iż Garlicki umyślnie zabił pacjenta.
Stanowisko wobec postanowienia sądu zajął premier Jarosław Kaczyński, który wyraził zdziwienie, że warszawski sąd I instancji jest gotów wypuścić Mirosława Garlickiego z aresztu za kaucją, podczas gdy podejrzani o dużo drobniejsze przestępstwa nie mają takiej możliwości. Stwierdził też:
W innym wywiadzie:
Zbigniew Religa w wywiadzie przeprowadzonym dla TVN24 powiedział natomiast:
Pod koniec maja „Gazeta Wyborcza“ ujawniła, że tajny kryptonim akcji CBA, w ramach której ujęto Mirosława Garlickiego, brzmiał „Mengele 5“"".
W grudniu 2007 wyszło na jaw, że śledztwo CBA obejmowało co najmniej kilkanaście osób, a kryptonim „Mengele“ przypisano co najmniej siedmiu inwigilowanym lekarzom, w tym dyrektorowi szpitala MSWiA („Mengele 7“). Takie użycie nazwiska zbrodniarza wojennego z Auschwitz spotkało się z krytyką między innymi Adama Rapackiego, twórcy CBŚ, a także Marka Edelmana.
Pozwy o odszkodowanie.
Pełnomocnik Mirosława Garlickiego adw. Magdalena Bentkowska-Kiczor poinformowała 6 września 2007, że został skierowany do krakowskiego sądu okręgowego pozew przeciwko ministrowi Zbigniewowi Ziobrze o odszkodowanie za naruszenie dóbr osobistych. Garlicki domagał się od ministra opublikowania przeprosin w największych dziennikach i 70 000 złotych zadośćuczynienia. 19 grudnia odbyła się pierwsza rozprawa w tym procesie, na którą były minister nie stawił się. Piotr Matczuk, asystent posła, wyjaśnił, że zatrzymały go obowiązki poselskie. Zbigniew Ziobro przysłał jednak dwa dni przed rozprawą wniosek o zawieszenie procesu do czasu wyroku w sprawie karnej przeciwko Garlickiemu, przeniesienie procesu do Warszawy oraz o odroczenie rozprawy. − "Domaga się też odrzucenia pozwu, bo oparty jest o zdania wyrwane z kontekstu" − wyjaśniał Matczuk. W pierwszej instancji sąd nakazał Zbigniewowi Ziobrze opublikować na własny koszt przeprosiny po głównych wydaniach „Faktów“ TVN, „Wiadomości“ TVP oraz „Wydarzeń“ Polsatu oraz zapłacić lekarzowi 7 tys. zł zadośćuczynienia. Obie strony zapowiedziały apelację od tego wyroku.
W sierpniu 2007 roku do Europejskiego Trybunału Praw Człowieka w Strasburgu wpłynęła skarga Mirosława Garlickiego, zarzucającego polskim władzom naruszenie kilku artykułów konwencji praw człowieka, przede wszystkim zasady domniemania niewinności i prawa do rzetelnego procesu (o aresztowaniu kardiochirurga decydował nie w pełni niezawisły asesor sądowy). Lekarz domagał się od państwa polskiego odszkodowania w wysokości około 100 tysięcy euro. W czerwcu 2011 Trybunał w Strasburgu uznał, że:
W czerwcu 2011 Sąd Okręgowy w Warszawie uznał, że dziennik „Fakt“ naruszył dobra osobiste dra Garlickiego oraz zasady rzetelnego dziennikarstwa i nakazał pozwanym publikację przeprosin oraz wypłatę 150 tys. zł zadośćuczynienia. Pozew obejmował wydawcę, redaktora naczelnego i autora tekstów z 2007, w których użyto takich zwrotów, jak „doktor zabijał w rządowym szpitalu“, „oto ofiara doktora mordercy“, „doktor śmierć“ i „bestia nie lekarz“.
Ujawnienie dowodów domniemanych przestępstw.
Dowody w sprawie zarzutów korupcyjnych.
8 października 2007 w programie "Teraz my!" minister sprawiedliwości Zbigniew Ziobro ujawnił część zebranych przez prokuraturę dowodów przyjmowania pieniędzy przez Mirosława Garlickiego. Były nimi dwa z wielu filmów nagranych ukrytą kamerą w gabinecie ordynatora. Na pierwszym z nich kobieta wręcza doktorowi prezent w postaci książki z dedykacją (w towarzyszącej temu rozmowie doktor Garlicki wzbrania się przed przyjęciem „flaszki”, ale zgadza się przyjąć książkę), na drugim, nagranym 40 minut później, doktor Garlicki wyjmuje z rozpakowanej wcześniej książki kopertę, sprawdza jej zawartość, po czym wkłada ją do kieszeni marynarki. Minister Ziobro dodał również, że ujawnienie taśm nie utrudni postępowania, gdyż prokurator już zakończył sporządzanie aktu oskarżenia przeciwko Mirosławowi Garlickiemu, a zdecydował się pokazać te dwa nagrania, ponieważ zdaniem ministra Ziobry opinia publiczna była wprowadzana w błąd w sprawie niewinności ordynatora. Filmy opublikował internetowy serwis TVN 24.
Z tezą, że zaprezentowane przez ministra Ziobrę filmy są dowodem korupcji lekarza, nie zgadza się m.in. doc. dr hab. Marek Durlik, były dyrektor szpitala MSWiA w Warszawie, który 11 stycznia 2008 w wywiadzie dla Gazety Wyborczej
stwierdził:
Podczas procesu na wniosek obrony odtworzono nieznane wcześniej fragmenty filmu pochodzącego z ukrytej kamery, w których dr Garlicki stanowczo odmawia przyjęcia od rodzin pacjentów różnego rodzaju reklamówek i toreb. Dr Garlicki wyjaśnił też, że setki butelek i innych przedmiotów, które pokazano w telewizji po jego zatrzymaniu przez CBA, to prezenty otrzymywane od „posłów, senatorów i prezesów korporacji”, z których znaczną część przysyłano do jego sekretariatu w podziękowaniu za operacje przeprowadzone na ofiarodawcach, członkach ich rodzin lub pracownikach.
4 stycznia 2013 roku warszawski sąd skazał dra Mirosława G. na rok więzienia w zawieszeniu na dwa za przyjęcie 17,5 tysiąca złotych łapówek. Sąd wymierzył mu też karę 72 tys. zł grzywny. Jej część zostanie jednak odliczona z uwagi na to, że dr G., jako podejrzany w śledztwie, spędził trzy miesiące w areszcie.
Sędzia Igor Tuleya uzasadniając wyrok potępił jednocześnie działania CBA polegające na przeprowadzaniu nocnych przesłuchań. Porównał je do metod stalinizmu. Część opinii publicznej zarzucała sędziemu, że przekroczył swoje kompetencje, jednak treści jego wystąpienia broniła Krajowa Rada Sądownictwa.
Dowody w sprawie zarzutów o zabójstwo w zamiarze ewentualnym.
"Rzeczpospolita” ujawniła 12 stycznia 2008 w Internecie dwa stenogramy rozmów doktora Mirosława Garlickiego z lekarzem dyżurnym ze szpitala MSWiA. Według gazety wynika z nich, że: lekarz przyznał się, iż przeszczep był błędem; zdecydował przez telefon o odłączeniu pacjenta od aparatury podtrzymującej życie; naciskał, aby to zrobić podczas fikcyjnej operacji, a nie na sali intensywnej terapii.
To właśnie ten przypadek miał na myśli były minister sprawiedliwości Zbigniew Ziobro, gdy mówił: “Nikt więcej przez tego pana życia pozbawiony nie będzie”.
Pierwszy z ujawnionych przez „Rzeczpospolitą” stenogramów - rozmowa telefoniczna Mirosława Garlickiego z personelem szpitala MSWiA, kiedy zapadła decyzja o odłączeniu pacjenta od urządzeń podtrzymujących życie:
Drugi z ujawnionych przez „Rzeczpospolitą” stenogramów - dotyczący tego, że pacjent ma być odłączony nie na oddziale intensywnej terapii (IT), lecz na sali operacyjnej.
Gazeta zinterpretowała je na niekorzyść chirurga:
Z interpretacją, że Mirosław Garlicki uznał, że decyzja o przeszczepieniu serca jednemu z pacjentów była błędem, a chory zmarł, nie zgadza się Magdalena Bentkowska-Kiczor,
obrończyni doktora
Z kolei doc. dr hab. Marek Durlik stawianie doktorowi Garlickiemu zarzutu zabójstwa skomentował następująco:
W podobnym tonie wypowiedział się w swojej ekspertyzie prof. Hetzer
O stanie pacjenta w chwili odłączania od aparatury świadczy następujący fragment ekspertyzy prof. Hetzera:
Pozostałe informacje o zarzutach i śledztwach.
Śledztwa
Osobne śledztwa dotyczyły trzech przypadków, w których Mirosławowi Garlickiemu zarzucono popełnienie błędów w sztuce lekarskiej skutkujących śmiercią trzech pacjentów; postawiono zarzut zabójstwa Jerzego Gołąba zmarłego po przeszczepieniu serca oraz narażenie życia Floriana Mastalerza, w którego ciele zostawiono gazik (pacjent zmarł po około 2 miesiącach od zabiegu). Prokurator wznowił też śledztwo w sprawie śmierci Marka Z. w 2004 roku (podczas operacji Mirosław Garlicki opuścił salę), w którego sprawie śledztwo zostało wcześniej umorzone.
Ekspertyzy
Jeszcze przed aresztowaniem dra Garlickiego ekspertyzę w sprawie śmierci kilku jego pacjentów sporządził prof. Zbigniew Religa. Zawierała ona trzy wnioski:
Kilka tygodni po zatrzymaniu Mirosława Garlickiego prokuratura zamówiła ekspertyzę u prof. Rolanda Hetzera, niemieckiego kardiochirurga. Opinia gotowa była 26 września, 23 października do Berlina wysłano wniosek o uzupełnienie opinii wraz z dodatkowymi materiałami. 31 października prokuratura odebrała dokument, a prokurator przedstawił go oskarżonemu kardiochirurgowi oraz jego obrońcy. Według obrońcy lekarza biegły wykluczył, by działania Mirosława Garlickiego mogły mieć związek ze śmiercią pacjentów. Według Cezarego Gmyza z „Rzeczpospolitej” Roland Hetzer pisał w swojej opinii o możliwym błędzie lekarskim, a „lekarz powinien raczej zdecydować się na równoczesny przeszczep serca i płuc”. W drugiej z tych spraw ekspertyza wypowiada się następująco:
Z ekspertyzy zamieszczonej w „Rzeczpospolitej” wynika, że opinia nie została napisana przez samego Hetzera, lecz przez ordynatora kliniki Chirurgii Sercowo-Naczyniowej i Torakochirurgii dr. R. Hammerschmidta. Hetzer jedynie tę opinię „na podstawie oceny własnej” zaakceptował.
Ponieważ ekspertyza ta w kilku punktach wydawała się niejasna, Prokuratura Okręgowa w Warszawie zwróciła się do prof. Hetzera z wnioskiem o jej uzupełnienie. Uzupełniająca ekspertyza była gotowa 14 lutego 2008, a jej tłumaczenie pod koniec marca 2008 opublikował internetowy serwis radia RMF FM.
W maju 2011 do Prokuratury Okręgowej w Warszawie dotarła kolejna ekspertyza biegłego dr. Wolfganga Wandschneidera z Austrii w sprawie śmierci pacjenta Floriana Mastalerza. Stwierdza ona, że zostawienie w ciele pacjenta było „z prawdopodobieństwem graniczącym z pewnością” przyczyną drastycznego pogorszenia stanu chorego, co w konsekwencji doprowadziło do jego śmierci. Ekspertyza stwierdza również, że było to zaniedbanie pielęgniarki, ale także błąd lekarski.
Zarzuty
7 maja 2008 nieprawomocnym postanowieniem prokuratora z Prokuratury Okręgowej w Warszawie, na podstawie drugiej opinii prof. Hetzera, umorzono śledztwo przeciwko doktorowi Garlickiemu w sprawie zabójstwa pacjenta oraz narażenia na utratę życia lub zdrowia innego pacjenta.
Na postanowienie Prokuratora Prokuratury Okręgowej w Warszawie Radosława Wasilewskiego pełnomocnik rodzin zmarłych pacjentów złożył zażalenia do Sądu Okręgowego w Warszawie. W dniu 1 grudnia 2008 r. Sąd Okręgowy w Warszawie (sędzia Renata Kopacz) utrzymała w mocy postanowienie o umorzeniu śledztwa. W dniu 24 listopada 2009 r. Sąd Najwyższy na skutek kasacji Rzecznika Praw Obywatelskich złożonej na wniosek adwokata Rafała Rogalskiego (pełnomocnika rodziny zmarłego Floriana Mastalerza) uchylił postanowienie Sądu Okręgowego w Warszawie, przekazując sprawę zażaleń pełnomocnika rodziny do ponownego rozpoznania przez Sąd Rejonowy dla Warszawy-Mokotowa w Warszawie. Tenże sąd w dniu 18 lutego 2010 r. uchylił postanowienie o umorzeniu śledztwa i skierował sprawę do ponownego rozpoznania Prokuraturze Okręgowej w Warszawie wytykając bardzo wiele błędów w tymże śledztwie popełnionych. Przychylił się tym samym do zażalenia pełnomocnika rodziny zmarłego Floriana Mastalerza - adwokata Rafała Rogalskiego.
Ostatecznie lekarzowi mają być postawione 42 zarzuty przyjmowania łapówek, mobbingu, znęcania się nad żoną oraz zmuszania do czynności seksualnych osób trzecich. Wraz z nim na ławie oskarżonych mają zasiąść 22 osoby, które oskarżono o dawanie łapówek.
Nieumyślne spowodowanie śmierci Floriana Mastalerza.
W związku ze śmiercią Floriana Mastalerza Mirosławowi G. zostały przez Prokuraturę Okręgową w Warszawie postawione w lutym 2007 r. zarzuty zabójstwa z zamierem ewentualnym. nieumyślnego narażenia pacjenta na utratę życia nieumyślnego spowodowania śmierci (w związku ze zbagatelizowaniem informacji o pozostawieniu w ciele pacjenta gazików operacyjnych sanitariuszki w tej sprawie). Dwa dni po zatrzymaniu, minister sprawiedliwości Zbigniew Ziobro zwołał specjalną konferencję, na której przedstawiono film z zatrzymania Mirosława G. i przeszukania jego mieszkania. Ziobro stwierdził wtedy: "Już nikt nigdy przez tego pana życia pozbawiony nie będzie". W maju 2017 roku Sąd Rejonowy Warszawa-Mokotów uniewinnił Mirosława G. od zarzutu doprowadzenia do śmierci pacjenta oraz umorzył wątek popełnienia przez niego błędu medycznego. W listopadzie 2017 roku Sąd Okręgowy w Warszawie utrzymał wyrok Sądu Rejonowego Warszawa-Mokotów w części uniewinniającej Mirosława G. Uchylił zaś umorzenie zarzutu jego błędu medycznego i stworzenia niebezpieczeństwa dla życia i zdrowia F. Prokuratura i pełnomocnik oskarżycieli posiłkowych złożyli kasację do Sądu Najwyższego od wyroku uniewinniającego. W marcu 2019 r. SN oddalił kasację jako bezzasadną i ostatecznie uniewinnił Mirosława G. zasądzając od oskarżycieli posiłkowych oraz Skarbu Państwa na rzecz Mirosława G. zwrot kosztów sądowych.
Wyroki sądowe.
Sąd Okręgowy w Warszawie rozpoznał apelacje prokuratora (w części dotyczącej zarzutów korupcyjnych, od których dr G. w I instancji został uniewinniony) oraz obrony, dążącej do całkowitego uniewinnienia b. ordynatora kardiochirurgii w szpitalu MSWiA w Warszawie, zatrzymanego przez CBA w lutym 2007 r.
Apelował także oskarżyciel posiłkowy (podwładny dr. G., oskarżający go o mobbing), ale ostatecznie wycofał swą skargę.
Sąd Okręgowy rozpatrujący apelacje obu stron nie zgodził się z adwokatem reprezentującym oskarżonego, a częściowo podzielił argumentację prokuratora. Podtrzymał wyrok skazujący lekarza na wyrok w zawieszeniu za kilkanaście zarzutów o łapówki, a także uniewinnienie za mobbing. Nakazał natomiast ponowny proces w zakresie dziewięciu zarzutów korupcyjnych, od których Sąd Rejonowy w Warszawie kardiochirurga poprzednio uniewinnił.
W styczniu 2013 roku Sąd Rejonowy dla Warszawy Mokotowa po czteroletnim procesie skazał dr. G. na rok więzienia w zawieszeniu na dwa lata i grzywnę za przyjęcie ponad 17,5 tys. zł od pacjentów - G. został skazany za część zarzutów korupcyjnych z łącznej liczby 42 zarzutów, jakie usłyszał. Uniewinniono go od 23 zarzutów, m.in. mobbingu wobec podwładnych i części zarzutów korupcyjnych. Sprawy oskarżonych pacjentów sąd warunkowo umorzył, a niektórych - uniewinnił.

</doc>
<doc id="1068893" url="https://pl.wikipedia.org/wiki?curid=1068893" title="Eudyptula minor">
Eudyptula minor



</doc>
<doc id="1068894" url="https://pl.wikipedia.org/wiki?curid=1068894" title="Antonietta di Martino">
Antonietta di Martino



</doc>
<doc id="1068897" url="https://pl.wikipedia.org/wiki?curid=1068897" title="Sporting Clube de Braga">
Sporting Clube de Braga



</doc>
<doc id="1068902" url="https://pl.wikipedia.org/wiki?curid=1068902" title="Kotlina Minusińska">
Kotlina Minusińska

Kotlina Minusińska, Kotlina Chakasko-Minusińska (ros. Минусинская котловина) – rozległe obniżenie w azjatyckiej części Rosji pomiędzy górskimi grzbietami Południowej Syberii: Kuźnieckim Ałatau na północy, Wschodnimi i Zachodnimi Sajanami na południu. Zajmuje pagórkowate, wyżynne tereny (wysokość 200-700 m n.p.m.), porozcinane krótkimi rzekami, zasilającymi Jenisiej. Bogate pokłady węgla kamiennego. Jej częścią jest Step Abakański.
Głównymi ośrodkami miejskimi są: Abakan i Minusińsk.
Dużą część kotliny zajmuje Rezerwat Chakaski, a w jej pobliżu znajduje się jedna z części Parku Narodowego „Szuszenskij bor”.

</doc>
<doc id="1068903" url="https://pl.wikipedia.org/wiki?curid=1068903" title="Bob Cousy">
Bob Cousy

Robert Joseph „Bob” Cousy (ur. 9 sierpnia 1928 w Nowym Jorku) – amerykański koszykarz, występujący na pozycji rozgrywającego, sześciokrotny mistrz NBA, członek Koszykarskie Galerii Sław im. Jamesa Naismitha.
Mierzący 185 cm wzrostu koszykarz studiował w College of the Holy Cross. Do NBA został wybrany z 4 numerem w drafcie 1950 przez Tri-Cities Blackhawks, został jednak oddany do Chicago Stags. Organizacja wkrótce się rozpadła, a Cousy trafił do Boston Celtics. W organizacji tej spędził większość kariery (1950–1963). Obok Billa Russella był najważniejszym graczem drużyny, która na przełomie lat 50. i 60. zdominowała ligę. W 1957 został wybrany MVP sezonu. Był prawdziwym przywódcą zespołu, doskonale panował nad piłką i świetnie asystował - wielokrotnie był liderem tej klasyfikacji. Tytuły mistrzowskie zdobywał w latach 1957, 1959, 1960, 1961, 1962 i 1963. W sezonie 1969/1970 na krótko wrócił na parkiety NBA w barwach Cincinnati Royals (pracował wówczas jako trener tej drużyny) i rozegrał 7 spotkań. 
27 lutego 1959 ustanowił nadal aktualny rekord NBA, notując 19 asyst w trakcie jednej połowy spotkania sezonu zasadniczego. Miało to miejsce podczas konfrontacji z zespołem Minneapolis Lakers.
Trzynaście razy brał udział w meczu gwiazd NBA (MVP w 1954 i 1957). Jako jeden z nielicznych koszykarzy znalazł się we wszystkich historycznych składach najlepszych zawodników NBA: NBA 25th Anniversary Team, NBA 35th Anniversary Team oraz NBA’s 50th Anniversary All-Time Team.
Jest jednym z ponad 40 zawodników w historii, którzy zdobyli zarówno mistrzostwo NCAA, jak i NBA w trakcie swojej kariery sportowej.
W 1996 wystąpił w filmie Chluba Boston Celtics.

</doc>
<doc id="1068905" url="https://pl.wikipedia.org/wiki?curid=1068905" title="Spiska Kapituła">
Spiska Kapituła

Spiska Kapituła (słow. "Spišská Kapitula", węg. "Szepeshely", niem "Zipser Kapitel", łac. "Capitulum Scepusiense") – siedziba biskupów Spiszu, do 1948 samodzielne miasteczko warowne; obecnie dzielnica miasta Spiskie Podgrodzie. Wraz z nim, Zamkiem Spiskim i nieodległą wioską Żehra od 1993 znajduje się na liście światowego dziedzictwa UNESCO (wpisane jako Levoča, Spišský Hrad i okoliczne zabytki). Z powodu swego znaczenia nazywana „słowackim Watykanem”.
Spiska Kapituła położona jest na wschodnim stoku Martinowskiego Kopca, ok. 1,5 km na zachód od rynku Spiskiego Podgrodzia. Przez cały okres swego istnienia związana jest silnie z kultem chrześcijańskim.
Historia.
Pierwszy ośrodek religijny mógł istnieć na wzgórzu już w czasach Państwa wielkomorawskiego. W XII wieku wraz z węgierską kolonizacją pojawiają się pierwsze wzmianki o miejscowym kościele św. Marcina, który od XIII wieku stał się siedzibą opactwa, kapituły i ważnym ośrodkiem religijnym na całym Spiszu. W tym też wieku rozpoczęła funkcjonowanie szkoła przy kapitule, później seminarium duchowne, którego absolwentem był m.in. ksiądz Andrej Hlinka. Pierwsze obwarowania pojawiły się w XIV wieku, solidniejsze; które dotrwały do czasów współczesnych, pochodzą z lat 1662 – 1665. Wtedy też miejscowość otrzymała prawa miejskie. W 1776 utworzono w Spiskiej Kapitule biskupstwo spiskie.
Przez większość swego istnienia liczba mieszkańców nie przekraczała 300 osób i 30 domów – mieszkali tutaj głównie członkowie kapituły i służba, żyjący wzdłuż jednej ulicy, zakończonej dwoma bramami. Taki układ przestrzenny zachował się do dzisiaj. Od 1819 działało w mieście pierwsze na Węgrzech seminarium nauczycielskie.
Od 1948 Spiska Kapituła stała się częścią Spiskiego Podgrodzia. W okresie rządów komunistycznych seminaria zamknięto, a w ich budynkach umieszczono szkołę dla funkcjonariuszy bezpieki i archiwum. Po 1989 budynki te przywrócono Kościołowi katolickiemu.
Zabytki.
W bliskim sąsiedztwie Spiskiej Kapituły znajduje się rezerwat przyrody Sivá Brada ze sztucznym gejzerem i źródłem wody mineralnej Ondrej.

</doc>
<doc id="1068906" url="https://pl.wikipedia.org/wiki?curid=1068906" title="Spišská Kapitula">
Spišská Kapitula



</doc>
<doc id="1068908" url="https://pl.wikipedia.org/wiki?curid=1068908" title="Spišska Kapitula">
Spišska Kapitula



</doc>
<doc id="1068910" url="https://pl.wikipedia.org/wiki?curid=1068910" title="Fort Carillon">
Fort Carillon



</doc>
<doc id="1068913" url="https://pl.wikipedia.org/wiki?curid=1068913" title="New Ross">
New Ross

New Ross (irl. "Ros Mhic Thriúin") – miejscowość położona w hrabstwie Wexford w Irlandii. Liczba mieszkańców wynosi 9066 (2011).

</doc>
<doc id="1068916" url="https://pl.wikipedia.org/wiki?curid=1068916" title="Pawłowice (przystanek kolejowy)">
Pawłowice (przystanek kolejowy)

Pawłowice – przystanek kolejowy położony we wsi Pawłowice w województwie wielkopolskim, w powiecie leszczyńskim, w gminie Krzemieniewo.
W roku 2017 przystanek obsługiwał 20–49 pasażerów na dobę.
Położony jest na kolejowej trasie Leszno - Ostrów Wlkp. Obecnie wykorzystywany jako przystanek dla przewozów pasażerskich.
Aktualnie budynek stacji nie spełnia swojego przeznaczenia. Część dolna wraz z poczekalnią oraz kasami zaadaptowana na sklep i kwiaciarnie. Górna część przeznaczona na mieszkania.

</doc>
<doc id="1068917" url="https://pl.wikipedia.org/wiki?curid=1068917" title="Herb Elliott">
Herb Elliott

Herbert James („Herb”) Elliott (ur. 25 lutego 1938 w Perth) – australijski lekkoatleta średniodystansowiec, mistrz olimpijski. 
Życiorys.
Pod koniec lat 50. zdominował biegi na 1500 metrów i na 1 milę. Zwyciężył w biegach na 880 jardów i na milę na igrzyskach Imperium Brytyjskiego i Wspólnoty Brytyjskiej w 1958 w Cardiff.
6 sierpnia 1958 w Dublinie ustanowił rekord świata w biegu na milę czasem 3:54,5. 28 sierpnia tego roku w Göteborgu poprawił rekord świata w biegu na 1500 metrów uzyskując czas 3:36,0. 22 marca 1959 w Melbourne był członkiem sztafety 4 × 1 mila, która ustanowiła rekord świata rezultatem 16:25,6.
Zdobył złoty medal w biegu na 1500 metrów na igrzyskach olimpijskich w 1960 w Rzymie, wyprzedzając Michela Jazy’ego z Francji i Istvána Rózsavölgyi’ego z Węgier. Poprawił wówczas swój rekord świata na 3:35,6.
Był mistrzem Australii w biegach na 880 jardów i na milę w 1956/1957, 1957/1958 i 1959/1960.
Podczas swojej kariery siedemnaście razy przebiegł dystans 1 mili w czasie poniżej 4 minut.
Zakończył karierę w 1961. Był potem m.in. prezesem firmy Puma North America, a także przewodniczącym rady dyrektorów australijskiej spółki Fortescue Metals Group zajmującej się przede wszystkim wydobyciem rudy żelaza. Otrzymał Order Imperium Brytyjskiego w 1964 V klasy (MBE) i Order Australii w 2002.

</doc>
<doc id="1068922" url="https://pl.wikipedia.org/wiki?curid=1068922" title="Tecławska Góra">
Tecławska Góra

Tecławska Góra (pot. Góra Tecława) – zalesione wzniesienie na Pojezierzu Szczecineckim, położone w woj. wielkopolskim, w powiecie złotowskim, w granicach miasta Okonek. Na szczycie znajduje się dawna wieża Bismarcka – Wieża Tecława.
Według legendy w XVI w. w Lotyniu mieszkał rycerz–rabuś Tecław, rabujący mieszkańców Okonka. Z tego powodu często odbywały się krwawe bitwy. W końcu zdradzono mieszkańcom Okonka miejsce na górze za wsią, gdzie Tecław urządził swoją zasadzkę. Miejsce otoczono i pojmano Tecława wraz ze wszystkimi jego ludźmi. Po krótkim procesie rycerza powieszono na grubym drzewie na szczycie góry, która od tego czasu nazywa się Górą Tecława.
Do 1945 r. poprzednią niemiecką nazwę wzniesienia "Tetzlaffs Berg". W 1950 r. ustalono urzędowo polską nazwę "Tecławska Góra".

</doc>
<doc id="1068925" url="https://pl.wikipedia.org/wiki?curid=1068925" title="Więzadło głowy kości udowej">
Więzadło głowy kości udowej

Więzadło głowy kości udowej (więzadło obłe kości udowej) (łac. "ligamentum capitis femoris; ligamentum teres femoris") – więzadło wewnątrzstawowe stawu biodrowego.
Przebieg.
Więzadło bierze swój początek na obu końcach powierzchni księżycowatej i więzadle poprzecznym panewki jako dwa powrózki. Biegnie ku górze i dochodzi do dołka głowy kości udowej. Jest objęte błoną maziową torebki stawowej.
Funkcje.
Funkcje więzadła głowy kości udowej są nie do końca poznane. Postuluje się jego udział w:

</doc>
<doc id="1068926" url="https://pl.wikipedia.org/wiki?curid=1068926" title="Więzadło obłe kości udowej">
Więzadło obłe kości udowej



</doc>
<doc id="1068927" url="https://pl.wikipedia.org/wiki?curid=1068927" title="Ligamentum capitis femoris">
Ligamentum capitis femoris



</doc>
<doc id="1068928" url="https://pl.wikipedia.org/wiki?curid=1068928" title="Ligamentum teres femoris">
Ligamentum teres femoris



</doc>
<doc id="1068930" url="https://pl.wikipedia.org/wiki?curid=1068930" title="Obrzeżkowate">
Obrzeżkowate

Obrzeżkowate (Argasidae) – rodzina roztoczy (Acari), pajęczaków z rzędu kleszczy (Ixodida). Przedstawicieli tej rodziny ze względu na brak pancerza z chitynowych płytek typowego dla kleszczy twardych nazywa się kleszczami miękkimi. Rodzinę Argasidae podzielono na 5 rodzajów: "Argas", "Antricola", "Otobius", "Ornithodoros" oraz wyodrębniony z tego ostatniego rodzaj "Carios".
Wygląd i biologia.
Obrzeżki nie mają oczu. Ich ciało jest grzbietobrzusznie spłaszczone, mniej więcej koliste lub jajowate, bez charakterystycznej dla kleszczy twardych głowy z ryjkiem (gnatosoma), zwykle koloru podłoża – gliniaste, szarosiwe lub szarobrunatne. Ciało skórzaste, pokryte brodawkami, kolcami lub płytkami których układ ma znaczenie przy wyodrębnianiu gatunków. Nazwa rodziny pochodzi od charakterystycznego, lecz występującego tylko u rodzaju "Argas", płaskiego obrzeżenia ciała. Samo ciało u głodnych obrzeżków jest płaskie i pomarszczone, u najedzonych może przypominać piłkę. Między I i II parą bioder znajduje się ujście gruczołów koksalnych, przez które następuje wydalanie nadmiaru płynów pobranych wraz z krwią żywiciela. Za czwartą parą odnóży znajduje się otwór odbytowy i otwory płciowe. Narządy gębowe słabo widoczne, gdyż są ukryte we wgłębieniu ciała i wysuwane tylko na czas pobierania pokarmu. Jedynie larwy (pierwsze stadium rozwojowe) mają ryjek podobnie jak kleszcze twarde. Samce są mniejsze niż samice.
Obrzeżki przechodzą przeobrażenie niezupełne. Z jaj wylęgają się larwy, które przekształcają się w nimfy I stadium. Dalej pojawiają się nimfy II i III stadium. Część z nich uzyskuje męską dojrzałość płciową. Nimfy IV i V stadium uzyskują męską i żeńską dojrzałość płciową. Cały cykl rozwojowy trwa około 2-3 lata (zależnie od gatunku oraz warunków – przyśpiesza go ciepło oraz obfitość pożywienia). Nimfy od dorosłych osobników różnią się brakiem otworów płciowych. Nimfy i osobniki dorosłe pobierają krew wielokrotnie. Zależnie od gatunku trwa to od 20-60 minut do 11 dni. Najwięcej krwi piją larwy, które mogą powiększyć swoją masę nawet 20 razy, oraz dojrzałe samice, powiększające się 5-12 razy.
Występowanie.
Obrzeżkowate to organizmy ciepłolubne, występujące głównie w obszarach tropikalnych, tylko nieliczne przystosowały się do klimatu chłodnego. Te żyją w norach myszy, gniazdach ptasich, zwłaszcza gatunków kolonijnych (np. jaskółek brzegówek, w kurnikach, gołębnikach oraz na strychach zasiedlonych przez ptaki oraz w jaskiniach zamieszkiwanych przez nietoperze. Zwłaszcza z gołębników i kurników mogą przedostawać się do mieszkań. W Polsce najczęściej spotyka się przedstawicieli dwóch zbiorowych gatunków - obrzeżka gołębiego oraz obrzeżka nietoperzowca. Nowsze doniesienia wspominają o występowaniu również obrzeżka perskiego. W 1979 r. w Krakowie odkryto obrzeżka polskiego.
Szkodliwość i zwalczanie.
Prowadzą nocny tryb życia i wtedy wyszukują swoich żywicieli, kierując się ciepłem ich ciała. Pasożytując na ptactwie domowym powodują anemie oraz liczne zakażenia. Mogą też atakować ludzi, zwłaszcza gdy odetnie im się dostęp do ptaków (zlikwiduje się hodowlę, wstawi albo zamknie okna na strychu). Ukłucia często się nie odczuwa, gdyż jest ono znieczulane. Dopiero po odpadnięciu obrzeżka zaczyna się wielogodzinny, a nawet wielodniowy lub wielomiesięczny świąd. Drapaniem można doprowadzić do kolejnych zakażeń. Niektóre osoby są uczulone na wydzieliny pasożytów, możliwy jest nawet wstrząs anafilaktyczny.
Do zwalczania obrzeżków zaleca się opryskiwanie miejsc ich występowania w odstępie dwutygodniowym 5% roztworem lindanu lub diazinonu. Zwalczanie może być trudne, gdyż wiele gatunków ma możliwość zamknięcia tchawek i powstrzymania się od oddychania na ok. 20 minut.

</doc>
<doc id="1068933" url="https://pl.wikipedia.org/wiki?curid=1068933" title="Postać zwarta">
Postać zwarta



</doc>
<doc id="1068935" url="https://pl.wikipedia.org/wiki?curid=1068935" title="Obrzeżek gołębień">
Obrzeżek gołębień

Obrzeżek gołębień ("Argas reflexus"), zwany też obrzeżkiem gołębim – gatunek zbiorowy kleszcza miękkiego z rodziny obrzeżkowatych.
Ciało koloru szarego lub szarobrązowego o kształcie jajka, ze zwężoną stroną przednią. Zgrubienia powierzchni ciała ułożone są promieniście, a urzeźbienie listwy brzeżnej przypomina wyglądem układ korytarzy kornika drukarza. Samica ma 6-10 mm długości i 4-7 mm szerokości. Samiec ma 4-5 mm długości i 3 mm szerokości. Otwór odbytowy poniżej 4. pary bioder. Otwór płciowy samicy na wysokości pierwszej pary bioder, zaś samca na wysokości drugiej pary.
Samica składa w ciągu życia około 700 jaj w seriach po 10-50 sztuk w szczelinach miejsca bytowania. Po około 30 dniach wykluwa się sześcionożna larwa. Odżywia się przez tydzień, po czym przekształca się w ośmionożną nimfę. Kolejne stadia (4-5) odczepiają się od żywiciela już po około godzinie, dlatego najbardziej ekspansywne są larwy. Dorosłe osobniki są odporne na niskie temperatury i mogą przeżyć bez pożywienia nawet do 5 lat, zaś nimfy do 3 lat.
Kłują boleśnie, a świąd utrzymuje się dość długo. Mogą przenosić krętki "Borelia anserina" oraz zarazki gorączki Q, paraduru gołębi oraz piroplazmozę ptasią. Wirus odkleszczowego zapalenia mózgu zachowuje w nich żywotność przez 450 dni. Przyczyniają się do powstawania alergii oraz astmy.
Obrzeżek gołębień spotykany jest w Europie, Ameryce Północnej, Afryce i Azji Mniejszej, głównie w miejscach nocowania oraz gniazdowania stadnych gołębi dzikich i hodowlanych. Obrzeżki szczególnie groźne stają się po usunięciu gołębi z miejsca ich występowania. Głodne osobniki w poszukiwaniu żywiciela rozchodzą się w różne strony i często trafiają do ludzkich mieszkań, dlatego po usunięciu gołębi należy koniecznie kilkakrotnie przeprowadzić opryski środkami trującymi, a w mieszkaniach w pobliżu otworów ustawić lepy. Obrzeżki można też odstraszać przy pomocy środków zawierających permetrynę lub DEET.

</doc>
<doc id="1068938" url="https://pl.wikipedia.org/wiki?curid=1068938" title="Obrzeżek nietoperzowiec">
Obrzeżek nietoperzowiec

Obrzeżek nietoperzowiec ("Argas vespertilionis") – gatunek zbiorowy kleszcza miękkiego z rodziny obrzeżkowatych. Ciało ciemnozielone, dyskowate o średnicy ok. 7 mm. Urzeźbienie listwy brzeżnej przypomina wyglądem gąsienicę czołgu. Jak nazwa wskazuje gatunek ten związany jest z nietoperzami i miejscem ich bytowania. Występuje zwłaszcza w jaskiniach oraz dziuplach, gdzie nocują i lęgną się nietoperze. Może również odżywiać się kosztem człowieka i przenosić choroby. 

</doc>
<doc id="1068943" url="https://pl.wikipedia.org/wiki?curid=1068943" title="Zimowla">
Zimowla

Zimowla – okres zimowania u pszczół. Zawiera się między ostatnim jesiennym a pierwszym wiosennym oblotem. W okresie zimowania pszczoły opuszczają ul tylko dla lotów oczyszczających w wyjątkowo pogodne i ciepłe dni, kiedy temperatura bezpośrednio przed wylotami dochodzi do około +10 °C.

</doc>
<doc id="1068944" url="https://pl.wikipedia.org/wiki?curid=1068944" title="Miruts Yifter">
Miruts Yifter

Miruts Yifter (Muruse Yefter) (amh. ምሩጽ ይፍጠር; ur. prawdopodobnie 15 maja 1944 w Adigrat, zm. 22 grudnia 2016 w Toronto) – etiopski lekkoatleta, długodystansowiec.
W młodości imał się różnych pracy, m.in. kierował powozem. Jego lekkoatletyczny talent odkryto, gdy przystąpił do etiopskich sił powietrznych.
Dwukrotny mistrz olimpijski z Moskwy (1980) w biegach na 5000 i 10 000 metrów. Na tym ostatnim dystansie zdobył jeszcze brązowy medal olimpijski w Monachium (1972), kiedy to ustanowił swój rekord życiowy – 27:40,96, wówczas rekord Etiopii (podczas tych zawodów Yifter należał do faworytów na 5000 metrów, jednak nie był w stanie wejść na stadion na czas i ostatecznie nie stanął na starcie biegu – po powrocie do Etiopii oskarżono go z tego powodu o zdradę stanu i wtrącono na 9 miesięcy do więzienia, gdzie nie zaprzestał lekkoatletycznych treningów). Ma również w dorobku zwycięstwa w innych międzynarodowych imprezach, m.in. igrzyskach afrykańskich, mistrzostwach Afryki w lekkoatletyce, czy w pucharze świata, podczas którego ustanowił rekord życiowy w biegu na 5000 metrów 13:13,82 (Düsseldorf 1977), wówczas rekord Etiopii. Dorobek olimpijski Yiftera mógłby być bogatszy, gdyby nie etiopski bojkot igrzysk w Montrealu.
W latach 80. zdobywał złote medale w drużynie podczas mistrzostw świata w przełajach.
Złoty medalista mistrzostw Etiopii, ZSRR oraz USA.
9 lutego 1974 w Louisville Yifter ustanowił wynikiem 13:34,2 najlepszy wynik w historii biegu na 5000 metrów w hali (przed 1987 nie notowano oficjalnych halowych rekordów świata). 15 dni później rezultat Etiopczyka poprawił Belg Emiel Puttemans.
W latach 90. wyemigrował do Kanady, gdzie pracował jako trener lekkoatletyczny.
Pełnił rolę chorążego reprezentacji Etiopii podczas igrzysk olimpijskich w Pekinie (2008).

</doc>
<doc id="1068947" url="https://pl.wikipedia.org/wiki?curid=1068947" title="Muruse Yefter">
Muruse Yefter



</doc>
<doc id="1068953" url="https://pl.wikipedia.org/wiki?curid=1068953" title="Bunt. Sprawa Litwinienki">
Bunt. Sprawa Litwinienki

Bunt. Sprawa Litwinienki (ros. "Бунт: Дело Литвиненко") – rosyjski film dokumentalny z 2007 roku, autorstwa Andrieja Niekrasowa i jego żony Olgi Konskiej. Niekrasow był reżyserem filmu, występuje też w nim jako narrator i autor zamieszczonych wywiadów, a Konskaja była producentką, zaś scenariusz napisali wspólnie.
Treść.
Okoliczności powstania.
Bezpośrednim powodem realizacji filmu była śmierć Aleksandra Litwinienki, byłego agenta KGB i FSB, który wyemigrował z Rosji do Wielkiej Brytanii, gdzie w 2006 zmarł w wyniku nagłej i tajemniczej choroby, która najprawdopodobniej spowodowana była zatruciem izotopem polonu. Reżyser filmu nie ukrywa swojego bardzo emocjonalnego stosunku do tego wydarzenia. Określa Litwinienkę mianem swojego przyjaciela. W filmie widać sceny, gdy odwiedza go na oddziale intensywnej terapii i pociesza jego żonę. 
Tezy.
Film stawia dwie zasadnicze tezy. Pierwsza ma szeroki charakter i dotyczący tematyki rządów w Rosji po upadku Związku Radzieckiego. Autorzy utrzymują, że realna władza w Rosji, przez cały ten okres, znajdowała się w środowisku służb specjalnych, które, w latach 90. XX wieku, wymknęły się spod kontroli polityków, a nawet same zaczęły kształtować wydarzenia polityczne. W tym kontekście, autorzy przypisują służbom (FSB) odpowiedzialność za dokonanie szeregu zamachów bombowych w Rosji (m.in. na osiedlu wieżowców mieszkalnych), które doprowadziły do wybuchu II wojny czeczeńskiej. Z filmu wynika, że te wydarzenia ułatwiły Władimirowi Putinowi, który wywodzi się z KGB i FSB, dojście do władzy, dzięki czemu służby przejęły władzę nad krajem. Miały to potwierdzać liczne nominacje na wysokie stanowiska, jakie za rządów Putina stały się udziałem ludzi z tego środowiska. Jednocześnie służby stały się organizacją przestępczą, czerpiącą krociowe zyski z wymuszeń, zbierania haraczy, przestępstw finansowych i innych czynów kryminalnych. Oskarżenia o przestępstwa padają również pod zarzutem samego Putina, który miał dopuścić się malwersacji finansowych na wielką skalę w okresie swojej pracy we władzach lokalnych Petersburga w latach 90. Autorzy przypisują mu także powiązania z kolumbijskimi kartelami narkotykowymi. 
Na tym tle opowiedziana zostaje historia samego Litwinienki, który w latach 90. pracował w antymafijnej części FSB. Szybko odkrył bliskie powiązania między mafią a swoimi przełożonymi. Razem z kolegami z wydziału, zdecydował się nagłośnić to w mediach, przez co naraził się na represje. Wszczęto przeciwko niemu kilka procesów karnych, podczas których - zdaniem filmowców - służby wpływały na sędziów. Ostatecznie, w obawie o życie swojego dziecka, Litwinienko wyjechał do Wielkiej Brytanii i w maju 2001 otrzymał tam azyl polityczny. Na emigracji wydał dwie książki opowiadające o powiązaniach służb z zamachami bombowymi i innych aspektach ich przestępczej działalności. Autorzy filmu oskarżają FSB o otrucie Litwinienki. Prezentują fragment wywiadu z oskarżanym o dokonanie tego czynu Andriejem Ługowojem, po spotkaniu z którym Litwinienko nagle zachorował, gdzie Ługowoj stanowczo zaprzecza swojemu udziałowi w otruciu Litwinienki. Film prezentuje też krytyczne wypowiedzi prezydenta Putina na temat Litwinienki. 
Film zawiera archiwalne, nieemitowane wcześnie wywiady z samym Aleksandrem Litwinienką, a także wypowiedzi jego byłych współpracowników z FSB. Wśród wypowiadających się są również m.in. wdowa po nim i jego ojciec, a także Anna Politkowska, Boris Bieriezowski czy André Glucksmann. 
Dystrybucja.
Oficjalna premiera filmu miała miejsce w maju 2007 na 60. MFF w Cannes, gdzie znalazł się on w sekcji pokazów specjalnych. W Polsce trafił do dystrybucji kinowej 31 sierpnia 2007 roku.

</doc>
<doc id="1068958" url="https://pl.wikipedia.org/wiki?curid=1068958" title="Polegli w powstaniu warszawskim">
Polegli w powstaniu warszawskim



</doc>
<doc id="1068960" url="https://pl.wikipedia.org/wiki?curid=1068960" title="Grubosz jajowaty">
Grubosz jajowaty

Grubosz jajowaty, grubosz owalny, grubosz srebrzysty, drzewko szczęścia, drzewko pieniężne ("Crassula ovata" (P. Mill.) Druce) – gatunek rośliny z rodziny gruboszowatych. Najpopularniejszy w uprawie przedstawiciel swego rodzaju. Pochodzi z Afryki Południowej.
Zmienność.
W uprawie spotykane są kultywary o specyficznych kształtach lub barwach liści. Do najczęściej spotykanych należą odmiany " 'Gollum' " i " 'Hobbit' "o liściach cylindrycznych z wgłębieniami na końcach, rzadziej spotyka się odmiany o liściach barwnych, np. " 'Tricolor'."

</doc>
<doc id="1068961" url="https://pl.wikipedia.org/wiki?curid=1068961" title="Zboiny">
Zboiny

Zboiny, wytłoczyny – w pszczelarstwie – pozostałości po wytłoczeniu lub wytopieniu surowca woskowego (woszczyny, suszu). Stanowią surowiec do dalszego pozyskania wosku, ale już nie za pomocą pras czy topiarek, lecz ekstrahowni wosku. Zboiny mokre (powstające w procesach z wykorzystaniem wody) wymagają uprzedniego wysuszenia. Pozyskuje się z nich od 12 do 35% wosku.

</doc>
<doc id="1068962" url="https://pl.wikipedia.org/wiki?curid=1068962" title="Dywizjon rozpoznawczy brygady kawalerii">
Dywizjon rozpoznawczy brygady kawalerii



</doc>
<doc id="1068963" url="https://pl.wikipedia.org/wiki?curid=1068963" title="Branislav Ivanović">
Branislav Ivanović

Branislav Ivanović (ur. 22 lutego 1984 w Sremskiej Mitrovicy) – serbski piłkarz występujący na pozycji obrońcy w angielskim klubie West Bromwich Albion oraz reprezentacji Serbii, której jest kapitanem.
Kariera klubowa.
Początki.
Początkowo był graczem klubów Remont Čačak i Srem Sremska Mitrovica, następnie podstawowy zawodnik OFK Beograd.
Lokomotiw Moskwa.
Od 2006 do 2008 roku piłkarz Lokomotiwu Moskwa, w którego barwach występował w rozgrywkach Pucharu UEFA. Ponadto z rosyjskim zespołem w 2007 sięgnął po puchar kraju – w finałowym meczu z FK Moskwa zagrał w podstawowym składzie.
Chelsea Football Club.
W styczniu 2008 roku przeszedł za nieujawnioną kwotę do Chelsea. Media sugerowały, że cena transferu wyniosła około 9 milionów funtów. Wcześniej zainteresowanie jego pozyskaniem wyrażały włoskie Juventus F.C. i Inter Mediolan oraz angielski Manchester United. W londyńskiej drużynie zadebiutował 24 września w wygranym 4:0 meczu Pucharu Ligi Angielskiej z Portsmouth, natomiast po raz pierwszy w Premier League wystąpił 5 października w spotkaniu z Aston Villą.
8 kwietnia 2009 roku strzelił dwa gole w meczu Ligi Mistrzów z Liverpoolem, przyczyniając się w znacznym stopniu do zwycięstwa 3:1, a co za tym idzie do awansu do kolejnej rundy tych rozgrywek. W sezonie 2009/2010 zdobył wraz z Chelsea mistrzostwo Anglii oraz został wybrany do najlepszej jedenastki roku według PFA. W 2012 z londyńskim klubem wygrał Ligę Mistrzów – w finałowym meczu z Bayernem Monachium nie wystąpił z powodu nadmiaru żółtych kartek, lecz regularnie grał we wcześniejszych fazach tych rozgrywek (strzelił m.in. bramkę w dogrywce spotkania 1/8 finału z SSC Napoli, która zapewniła Chelsea awans do ćwierćfinału).
15 maja 2013 roku w doliczonym czasie gry finałowego meczu Ligi Europy przeciwko SL Benfica strzelił gola decydującego o końcowym triumfie Chelsea w tych rozgrywkach.
Zenit Petersburg.
31 stycznia 2017 podpisał 2,5 letni kontrakt z rosyjskim Zenitem Petersburg.
West Bromwich Albion.
15 września 2020 roku podpisał roczny kontrakt z angielskim West Bromwich Albion.
Kariera reprezentacyjna.
Występował w reprezentacjach Serbii i Czarnogóry oraz Serbii do lat 21. W 2004 roku wziął udział w mistrzostwach Europy U-21 w Niemczech, gdzie zdobył srebrny medal – w przegranym meczu finałowym z Włochami zagrał w podstawowym składzie, a w końcówce spotkania został ukarany przez sędziego czerwoną kartką. Dwa lata później w Portugalii wraz z reprezentacją dotarł do półfinału mistrzostw kontynentu U-21, a w meczu grupowym z gospodarzami turnieju strzelił gola, przyczyniając się do zwycięstwa. W 2007 roku uczestniczył w kolejnych mistrzostwach Europy U-21, w których po raz drugi wywalczył srebrny medal – w spotkaniu finałowym z Holandią (1:4) wystąpił przez pełne 90 minut. Ponadto został wybrany do drużyny gwiazd czempionatu.
W reprezentacji Serbii i Czarnogóry zadebiutował 8 czerwca 2005 roku w zremisowanym 1:1 meczu z Włochami. Kolejne spotkania rozgrywał już w reprezentacji Serbii. Od września 2007 roku jest podstawowym zawodnikiem kadry narodowej. Pierwszego gola strzelił dla niej 12 września 2007 w pojedynku z Portugalią. W 2010 roku wystąpił w mistrzostwach świata w Republice Południowej Afryki – w turnieju tym rozegrał trzy mecze.
Sukcesy.
Klubowe.
Lokomotiw Moskwa
Chelsea
Zenit Petersburg

</doc>
<doc id="1068966" url="https://pl.wikipedia.org/wiki?curid=1068966" title="Crassula ovata">
Crassula ovata



</doc>
<doc id="1068967" url="https://pl.wikipedia.org/wiki?curid=1068967" title="Drzewko szczęścia">
Drzewko szczęścia



</doc>
<doc id="1068968" url="https://pl.wikipedia.org/wiki?curid=1068968" title="Tenzing Gyatso">
Tenzing Gyatso



</doc>
<doc id="1068976" url="https://pl.wikipedia.org/wiki?curid=1068976" title="Zasklep">
Zasklep

Zasklep – wieczko komórki plastra wytwarzane przez robotnice pszczele na komórkach z miodem lub czerwiem.

</doc>
<doc id="1068980" url="https://pl.wikipedia.org/wiki?curid=1068980" title="Ałatau Kuźniecki">
Ałatau Kuźniecki

Ałatau Kuźniecki – pasmo górskie na terytorium Rosji, w Syberii Południowej, pomiędzy rzeką Tom a rzeką Biały Ijus – źródłowym odcinkiem rzeki Czułym. Długość około 300 km. Zbudowane ze skał krystalicznych i osadowych, z licznymi intruzjami granitów i porfirów. Wznosi się do 2178 m n.p.m. (Wierchni Zub). Do 1600 m n.p.m. pokryte tajgą (świerk, limba syberyjska, jodła), która na stokach wschodnich przechodzi w lasy modrzewiowe i sosnowe; powyżej występuje tundra górska i gołoborza. Eksploatuje się tu bogate złoża rud żelaza, manganu i złota.
Na zachodnich zboczach pasma znajduje się Rezerwat „Ałatau Kuźniecki”, a u jego podnóża część Rezerwatu Chakaskiego.

</doc>
<doc id="1068984" url="https://pl.wikipedia.org/wiki?curid=1068984" title="Małgorzata Kaganiec">
Małgorzata Kaganiec

Małgorzata Kaganiec (ur. 1953) – polska historyk specjalizująca się w heraldyce.
Biografia.
Małgorzata Kaganiec urodziła się w 1953 roku. Posiada tytuł doktora nauk historycznych. Specjalizuje się w heraldyce. Pracownica Muzeum Śląskiego w Katowicach. Autorka publikacji na temat heraldyki śląskich miejscowości. W 2002 roku opracowała herb Wodzisławia Śląskiego. W 2003 roku otrzymała nagrodę prezydenta miasta Bytomia w dziedzinie kultury: MUZA 2003.
Małgorzata Kaganiec jest siostrzenicą historyk dr Urszuli Szumskiej.

</doc>
<doc id="1068985" url="https://pl.wikipedia.org/wiki?curid=1068985" title="SMS Szent Istvan">
SMS Szent Istvan



</doc>
<doc id="1068986" url="https://pl.wikipedia.org/wiki?curid=1068986" title="Zapylenie">
Zapylenie

Zapylenie – proces dokonujący się w kwiatach roślin nasiennych, polegający na przeniesieniu pyłku i jego rozwoju zakończonym zapłodnieniem komórki jajowej. W przypadku nagonasiennych pyłek przenoszony jest bezpośrednio na zalążek, u okrytonasiennych – na znamię słupka. Zapłodnienie poprzedzone jest rozluźnieniem kontaktu między komórkami tkanki stygmatoidalnej budującej znamię kwiatu oraz rozwojem pyłku, z którego wyrasta łagiewka pyłkowa przenosząca komórki plemnikowe do woreczka zalążkowego.
Rodzaje zapylenia.
Samozapylenie w istotny sposób utrudnia powstanie u potomstwa nowych kombinacji genów, z tego też powodu u większości roślin istnieją mechanizmy zapobiegające samozapyleniu i ułatwiające zapylenie krzyżowe. Zapylanie pyłkiem pochodzącym od innej rośliny nazywa się obcopylnością, a rośliny te roślinami obcopylnymi.
Istnieje wiele sposobów, w jaki pyłek może być przeniesiony z pręcika na znamię słupka i w zależności od tego wyróżnia się wśród roślin obcopylnych następujące rodzaje zapylenia:
Najczęściej występującym rodzajem zapylania jest owadopylność, bardzo dużą rolę odgrywa także wiatropylność. 
Fizjologia i biochemia zapylania.
Kwiaty posiadają specjalne przystosowania do tego celu. Znamiona ich słupków są kleiste, a pyłek jest zwykle bardzo niewielkich rozmiarów. U roślin wiatropylnych są niewielkie i niepozorne, o uproszczonej budowie, za to wytwarzają ogromną ilość pyłku. Rośliny owadopylne, by zwabić zwierzęta wytwarzają duże i barwne kwiaty. Gdy kwiaty są niewielkie, łączą się w duże kwiatostany, czego doskonałym przykładem jest np. słonecznik. Jego ogromny "kwiat" to w istocie kwiatostan – koszyczek. U wielu roślin z rodziny astrowatych część kwiatów w kwiatostanie jest bezpłodna i służy wyłącznie do zwabiania owadów swoją barwą. Wiele kwiatów wabi zwierzęta za pomocą zapachu, np. róża, konwalia majowa, fiołek i inne, a niektóre także wytwarzają słodki nektar.

</doc>
<doc id="1068991" url="https://pl.wikipedia.org/wiki?curid=1068991" title="Nikołaj Danilewski">
Nikołaj Danilewski

Nikołaj Jakowlewicz Danilewski, (ur. w Sankt-Petersburgu, zm. w Tbilisi) – rosyjski filozof, socjologi, antropolog i publicysta; przedstawiciel „nowego słowianofilstwa” i główny teoretyk panslawizmu. Przeciwnik ewolucjonizmu w naukach społecznych, darwinizmu i spirytyzmu, autor dzieł "Rosja a Europa" (1869) i "Darwinizm" (1885). Miał wpływ na literaturę rosyjską, m.in. Fiodora Dostojewskiego.
Dzieło.
Według Danilewskiego rozwój kulturowy jest uzależniony od występowania różnych „typów kultury i historii”. Typy te, tak samo jak organizmy biologiczne przechodzą przez stadium młodości, dojrzałości, starości i śmierci. Podobne teorie rozwoju kulturowego ludzkości, pod nazwą "koncepcji cykliczno-rozwojowych," wysuwali w XX wieku Oswald Spengler i Arnold Joseph Toynbee. Poprzez określenie typów kulturowo-historycznych Danilewski stworzył prototyp klasycznej teorii wielości linii rozwojowych kultur. Koncepcja rozwijających się równorzędnie lokalnych kultur powstała na bazie przekonania, że ewolucja nie przebiega tylko w jednym możliwym kierunku. Danilewski twierdził, że istnieje wielka liczba rozmaitych kultur, świadcząca o różnych rodzajach „egzystencji” i organizacji społeczeństw. Poglądy Danilewskiego stanęły w opozycji do teorii wysuwanych przez ówczesnych ewolucjonistów, takich jak: Herbert Spencer, Edward Burnett Tylor, Lewis Henry Morgan, czy materialistów, takich jak: Karol Marks i Fryderyk Engels, którzy głosili istnienie wyłącznie jednej linii ewolucyjnej, po której podąża ludzkość.
Rosja a Europa.
Danilewski w swym najważniejszym dziele, "Rosja a Europa," zaprezentował dziesięć odmiennych kulturowo-historycznych typów: egipski, asyryjsko-babilońsko-fenicki (być może tożsamy ze starosemickim lub chaldejskim), indyjski, irański, żydowski, grecki, rzymski, nowosemicki (arabski), germańsko-romański (europejski) oraz słowiański. Każdy typ był określony na podstawie czterech głównych osnów: religii, kultury (nauka, sztuka, technologie), polityki i organizacji społeczno-gospodarczej. Danilewski definiuje Słowian jako siódme wielkie plemię aryjskie, obok Indusów, Irańczyków, Greków, Rzymian, Celtów i Germanów. Słowianie mają na tle pozostałych plemion aryjskich wykazywać specyficzny indeks cefaliczny (krótkogłowcy) oraz niską skłonność do przemocy. Danilewski oponuje twierdzeniom o zacofaniu kulturowym Słowian, posługując się przykładami: Jana Husa, Mikołaja Kopernika, Adama Mickiewicza, Aleksandra Puszkina, Nikołaja Gogola, Michaiła Łomonosowa czy Aleksandra Suworowa.
Danilewski był przekonany o konieczności mobilizacji kulturowej i politycznej Rosji oraz zjednoczenia Słowiańszczyzny przeciw niebezpieczeństwu płynącemu z Zachodu. Uważał, że ekspansja kultury zachodniej oparta jest na micie głoszącym, iż „cywilizacja” jest wytworem przede wszystkim germańsko-romańskim i stanowi opozycję dla ruskiego, słowiańskiego stylu życia. Według Danilewskiego rodzajem przeciwwagi dla zachodniej, germańsko-romańskiej cywilizacji miał być Związek Wszechsłowiański ze stolicą w Konstantynopolu (Carogrodzie). Utworzenie Związku miały umożliwić rozpady Cesarstwa Austriackiego i Imperium Osmańskiego. Obok Rosji, w skład Związku miały wejść poszczególne królestwa słowiańskie wraz z Węgrami i Rumunią, oraz wydzielony, stołeczny okręg carogrodzki. Nadrzędnym celem Związku było przeciwstawienie się globalnej ekspansji kultury zachodniej i ochrona różnorodności kulturowej ludzkości.
Dzieło "Rosja a Europa" (ros. "Россия и Европа") ukazywało się we fragmentach na łamach czasopisma "Zarija" w 1869 roku. W postaci książkowej było wydane po raz pierwszy w 1871 roku i następnie wielokrotnie wznawiane. Tłumaczone na język czeski (1897), niemiecki (1920) i angielski (2013).
Krytyka darwinizmu.
W trzytomowym dziele, pt. „Darwnizm” (1885-1889) Danilewski poddał krytyce koncepcję ewolucji Charlesa Darwina. Mimo pojawiających się w pracy błędów merytorycznych, Danilewskiemu udało się wskazać na niektóre braki i niespójności w XIX wiecznej teorii darwinowskiej. Danilewski w swych tezach częściowo opierał się na krytyce darwinizmu innych autorów, np. Alberta Wiganda, Karla Wilhelma von Nägeli, Louisa Agassiza, Karla Ernsta von Baera i Jeana de Bréaua. Większość tez zawartych w „Darwinizmie” zostało odrzuconych przez ówczesne, rosyjskie środowiska naukowe. Pomimo ostrej krytyki Klimienta Timiriaziewa i Aleksandra Karpinskiego książka cieszyła się sporą popularnością w kręgach słowianofilskich (Nikołaj Strachow, Konstantin Leontjew) i stanowiła źródło inspiracji dla kolejnych rozważań nad teorią ewolucjonizmu w Rosji. Do nielicznego grona XIX wiecznych biologów otwarcie przychylnych Danilewskiemu należał Andriej Famnicyn. Szersze uznanie dzieło Danilewskiego zyskało w Rosji w latach 20. XX wieku za sprawą Lwa Berga i jego teorii nomogenezy (1922).

</doc>
<doc id="1068992" url="https://pl.wikipedia.org/wiki?curid=1068992" title="Alain Mimoun">
Alain Mimoun

Alain Mimoun (ur. 1 stycznia 1921 w El Telagh w Algierii, zm. 27 czerwca 2013 w Champigny-sur-Marne) – francuski lekkoatleta długodystansowiec, mistrz olimpijski.
Początek kariery biegacza miał opóźniony wskutek II wojny światowej. Po wojnie kilkakrotnie zdobył mistrzostwo Francji na 5000 i 10000 metrów. Pierwszy wielki sukces odniósł na igrzyskach olimpijskich w 1948 w Londynie, gdzie zdobył srebrny medal na 10 000 m za Emilem Zátopkiem z Czechosłowacji. Na 5000 m odpadł w przedbiegach.
Na mistrzostwach Europy w 1950 w Brukseli został srebrnym medalistą na 5000 m i na 10 000 m. Taki sam wynik osiągnął na igrzyskach olimpijskich w 1952 w Helsinkach. We wszystkich tych biegach przegrywał z Zátopkiem, dlatego też był nazywany „Cieniem Zátopka” lub „Wiecznie drugim”.
Zátopek i Mimoun byli pomimo rywalizacji przyjaciółmi. Po raz ostatni spotkali się na wielkiej imprezie na igrzyskach olimpijskich w 1956 w Melbourne w biegu maratońskim. Bieg był rozgrywany w wysokiej temperaturze (ok. 36 °C). Mimoun czuł się w tych warunkach dobrze i zwyciężył (Zátopek był szósty). Na tych samych igrzyskach Mimoun zajął 12. miejsce na 10 000 m.
Startował w maratonie na mistrzostwach Europy w 1958 w Sztokholmie (nie ukończył) i na igrzyskach olimpijskich w 1960 w Rzymie (zajął 34. miejsce). Po raz ostatni zdobył mistrzostwo Francji w maratonie w 1966.
Wielokrotny rekordzista kraju na różnych dystansach.
Jest patronem stadionu w Bugeat.

</doc>
<doc id="1069001" url="https://pl.wikipedia.org/wiki?curid=1069001" title="Ulica Władysława Opolskiego w Wodzisławiu Śląskim">
Ulica Władysława Opolskiego w Wodzisławiu Śląskim

Ulica Władysława opolskiego w Wodzisławiu Śląskim to historyczna ulica Wodzisławia, pamiętająca czasy Średniowiecza. Już w 1810 r. nosiła nazwę Kirche Strasse (pl Kościelna).Wówczas znajdowała się w Dzielnicy Raciborskiej. Obecna nazwa jest dla upamiętnienia Fundatora Miasta - Władysława Opolskiego. Ulica ta swój początek bierze na Rynku, a kończy na skrzyżowaniu z ul. Kościelną. Tworzy siatkę wodzisławskiej starówki i pełni funkcję deptaka. Do roku 2006 ulica była wyłożona tzw. "betonową trylinką". Od października 2006 zgodnie z zaleceniami konserwatora zabytków ulica wyłożona jest granitową kostką brukową. Ze względu na położenie w północnej części Rynku nie ma przy tej ulicy żadnych ciekawych obiektów. Znajduje się tu jedynie figura Władysława Opolskiego w niszy kamienicy na rogu ww. ulicy oraz ul. Kościelnej.

</doc>
<doc id="1069002" url="https://pl.wikipedia.org/wiki?curid=1069002" title="Mamo Wolde">
Mamo Wolde

Degaga „Mamo” Wolde (ur. 12 czerwca 1932 w Dire Jila, zm. 26 maja 2002 w Addis Abebie) – etiopski lekkoatleta długodystansowiec i maratończyk.
Pochodził z plemienia Oromo. Od 1951 mieszkał w Addis Abebie, służąc w Gwardii Cesarskiej. Od 1953 do 1955 przebywał w Korei jako żołnierz sił pokojowych.
Czterokrotnie wystąpił w letnich igrzyskach olimpijskich. W Melbourne (1956) startował na 800 metrów, 1500 metrów i w sztafecie 4 × 400 metrów, za każdym razem zajmując ostatnie miejsce w przedbiegach. Od początku lat 60. Wolde przekwalifikował się na bieganie na długich dystansach. Na igrzyskach olimpijskich w Tokio w 1964 zajął 4. miejsce w biegu na 10 000 metrów, a maratonu nie ukończył. Największy sukces odniósł na następnych igrzyskach w Meksyku (1968). Najpierw zdobył srebrny medal w biegu na 10 000 metrów, a następnie zwyciężył w biegu maratońskim. Wystąpił również w biegu na 5000 metrów, ale odpadł w eliminacjach. Podczas ostatnich swych igrzysk olimpijskich w Monachium (1972) został brązowym medalistą w maratonie. Miał wówczas 40 lat. W 1973 wygrał bieg maratoński podczas 2. Igrzysk Afrykańskich w Lagos.
Wolde został aresztowany w 1993 pod zarzutem uczestniczenia w egzekucjach „czerwonego terroru” reżimu Mengystu Hajle Marjama. Utrzymywał, że nie uczestniczył w zabójstwach, choć był przy nich obecny. W 2002 został skazany na sześć lat pozbawienia wolności, ale zaliczono mu na poczet kary dziewięć lat tymczasowego aresztowania i zwolniono. Zmarł kilka miesięcy po skazaniu.

</doc>
<doc id="1069006" url="https://pl.wikipedia.org/wiki?curid=1069006" title="Frank Shorter">
Frank Shorter

Frank Charles Shorter (ur. 31 października 1947 w Monachium) – amerykański długodystansowiec i maratończyk, mistrz i wicemistrz olimpijski.
Urodził się w RFN, gdzie jego ojciec służył jako lekarz w wojsku amerykańskim. Ukończył studia na Uniwersytecie Yale, a potem prawo na Uniwersytecie Florydy.
Jego pierwszym trenerem był pisarz Erich Segal. Pierwszy sukces lekkoatletyczny odniósł w 1969, kiedy wygrał bieg na 6 mil na akademickich mistrzostwach Stanów Zjednoczonych (NCAA). W 1970 został mistrzem USA (AAU) na 3 mile i 6 mil. Zdobywał później mistrzostwo Stanów Zjednoczonych na 6 mil w 1971, na 10 000 metrów w 1974, 1975 i 1977 oraz w biegu przełajowym od 1970 do 1973. W 1971 zwyciężył na 10 000 m i w biegu maratońskim na igrzyskach panamerykańskich w Cali.
Na igrzyskach olimpijskich w 1972 w Monachium najpierw zajął 5. miejsce w biegu na 10 000 m (zarówno w eliminacjach, jak i w finale poprawiając rekord USA na tym dystansie), a tydzień później zdobył złoty medal w biegu maratońskim. Cztery lata później na igrzyskach olimpijskich w 1976 w Montrealu zajął 2. miejsce w biegu maratońskim za Waldemarem Cierpinskim z NRD.
Shorter cztery razy z rzędu (w latach 1971–1974) zwyciężył w prestiżowym maratonie rozgrywanym w Fukuoce. Zakończył karierę lekkoatlety w 1977.

</doc>
<doc id="1069010" url="https://pl.wikipedia.org/wiki?curid=1069010" title="Gelindo Bordin">
Gelindo Bordin

Gelindo Bordin (ur. 2 kwietnia 1959 w Longare) – włoski lekkoatleta maratończyk, mistrz olimpijski.
Kariera sportowa.
Pierwszym międzynarodowym sukcesem Bordina było zdobycie złotego medalu w biegu maratońskim na mistrzostwach Europy w 1986 w Stuttgarcie. Został brązowym medalistą na mistrzostwach świata w 1987 w Rzymie.
Na igrzyskach olimpijskich w 1988 w Seulu Bordin od początku biegł w czołowej grupie. Na 5 kilometrów przed metą stopniała ona do 3 osób, medalistów mistrzostw świata w Rzymie: Douglasa Wakiihuri z Kenii, Ahmeda Salaha z Dżibuti i Bordina. Na 3 kilometry przed metą dwaj pierwsi oderwali się od Bordina, ale po 2 kilometrach Bordin ich dogonił i prześcignął, zostając mistrzem olimpijskim.
Obronił tytuł mistrzowski na mistrzostwach Europy w 1990 w Splicie. W tym samym roku wygrał Maraton Bostoński. Na mistrzostwach świata w 1991 w Tokio zajął dopiero 8. miejsce, a biegu maratońskiego na igrzyskach olimpijskich w 1992 w Barcelonie nie ukończył po upadku na 30 kilometrze. W 1993 zakończył wyczynowe uprawianie lekkiej atletyki.

</doc>
<doc id="1069011" url="https://pl.wikipedia.org/wiki?curid=1069011" title="Wziątek">
Wziątek

Wziątek – całość zebranego z roślin i przyniesionego do ula pożytku pszczelego, czyli pyłku kwiatowego, nektaru oraz spadzi.

</doc>
<doc id="1069012" url="https://pl.wikipedia.org/wiki?curid=1069012" title="I liga brazylijska w piłce nożnej (1994)">
I liga brazylijska w piłce nożnej (1994)

Brazylia 1994
Mistrzem Brazylii został klub SE Palmeiras, natomiast wicemistrzem Brazylii – klub Corinthians São Paulo.
Do Copa Libertadores w roku 1995 zakwalifikowały się następujące kluby:
Do Copa CONMEBOL w roku 1995 zakwalifikowały się następujące kluby:
Dwa najsłabsze kluby spadły do drugiej ligi (Campeonato Brasileiro Série B)
Do pierwszej ligi awansowały dwa najlepsze kluby drugiej ligi:
Campeonato Brasileiro Série A – sezon 1994.
Pierwszy etap.
Liga podzielona została na 4 grupy po 6 drużyn – z każdej grupy do następnego etapu awansowały 4 kluby.
Kolejka 1.
Grupa A
Grupa B
Grupa C
Grupa D
Kolejka 2.
Grupa A
Grupa B
Grupa C
Grupa D
Kolejka 3.
Grupa A
Grupa B
Grupa C
Grupa D
Kolejka 4.
Grupa A
Grupa B
Grupa C
Grupa D
Kolejka 5.
Grupa A
Grupa B
Grupa C
Grupa D
Kolejka 6.
Grupa A
Grupa B
Grupa C
Grupa D
Kolejka 7.
Grupa A
Grupa B
Grupa C
Grupa D
Kolejka 8.
Grupa A
Grupa B
Grupa C
Grupa D
Kolejka 9.
Grupa A
Grupa B
Grupa C
Grupa D
Kolejka 10.
Grupa A
Grupa B
Grupa C
Grupa D
Tabele.
Grupa A
Grupa B
Grupa C
Grupa D
Drugi etap.
W drugim etapie 16 najlepszych klubów z pierwszego etapu podzielono na dwie grupy – E i F. W grupie E znalazły się zespoły, które zajęły 1 lub 3. miejsce w grupach A i C oraz 2 lub 4. miejsce w grupach B i D. Natomiast w grupie F znalazly się kluby, które w grupach A i C zajęły miejsce 2 lub 4, a w grupach B i D – miejsce 1 lub 3. Pozostałe 8 klubów, które zajęły w swoich grupach dwa ostatnie miejsca utworzyło tzw. grupę kwalifikacyjną. Kluby, które wygrały swoje grupy w pierwszym etapie otrzymały dodatkowy bonus w postaci 1 punktu.
Drugi etap podzielono na dwie rundy. W pierwszej rundzie kluby z grup E i F grały ze sobą systemem każdy z każdym po jednym meczu. Natomiast w drugiej rundzie kluby z grupy E grały po jednym meczu tylko z klubami z grupy F. Do trzeciego etapu mistrzostw Brazylii awansowało 8 klubów – mistrzowie grup E i F z każdej rundy (razem 4 kluby), dwa najlepsze kluby z tabeli sumarycznej drugiego etapu oraz dwa najlepsze kluby z grupy kwalifikacyjnej.
Dwa najsłabsze kluby w grupie kwalifikacyjnej spadły do drugiej ligi brazylijskiej (Campeonato Brasileiro Série B).
Runda 1 – Kolejka 1.
Grupa E
Grupa F
Grupa kwalifikacyjna
Runda 1 – Kolejka 2.
Grupa E
Grupa F
Grupa kwalifikacyjna
Runda 1 – Kolejka 3.
Grupa E
Grupa F
Grupa kwalifikacyjna
Runda 1 – Kolejka 4.
Grupa E
Grupa F
Grupa kwalifikacyjna
Runda 1 – Kolejka 5.
Grupa E
Grupa F
Grupa kwalifikacyjna
Runda 1 – Kolejka 6.
Grupa E
Grupa F
Grupa kwalifikacyjna
Runda 1 – Kolejka 7.
Grupa E
Grupa F
Grupa kwalifikacyjna
Runda 1 – Tabele.
Grupa E
Grupa F
Runda 2 – Kolejka 1.
Mecze międzygrupowe E-F
Grupa kwalifikacyjna
Runda 2 – Kolejka 2.
Mecze międzygrupowe E-F
Grupa kwalifikacyjna
Runda 2 – Kolejka 3.
Mecze międzygrupowe E-F
Grupa kwalifikacyjna
Runda 2 – Kolejka 4.
Mecze międzygrupowe E-F
Grupa kwalifikacyjna
Runda 2 – Kolejka 5.
Mecze międzygrupowe E-F
Grupa kwalifikacyjna
Runda 2 – Kolejka 6.
Mecze międzygrupowe E-F
Grupa kwalifikacyjna
Runda 2 – Kolejka 7.
Mecze międzygrupowe E-F
Grupa kwalifikacyjna
Runda 2 – Kolejka 8.
Mecze międzygrupowe E-F
Runda 2 – Tabele.
Grupa E
Grupa F
Grupa kwalifikacyjna
Tabela sumaryczna obejmujące obie rundy grup E i F
Finał.
Mistrzem Brazylii w 1994 roku został klub SE Palmeiras, natomiast klub Corinthians São Paulo został wicemistrzem Brazylii.
Końcowa klasyfikacja sezonu 1994.
Do Copa CONMEBOL zakwalifikował się także klub spoza pierwszej ligi – finalista Copa do Brasil Ceará Fortaleza.

</doc>
<doc id="1069014" url="https://pl.wikipedia.org/wiki?curid=1069014" title="Stefano Baldini">
Stefano Baldini

Stefano Baldini (ur. 25 maja 1971 w Castelnovo di Sotto) – włoski lekkoatleta długodystansowiec i maratończyk, mistrz olimpijski.
Rozpoczął karierę jako długodystansowiec. W 1989 zajął 9. miejsce w biegu na 5000 metrów podczas mistrzostw Europy juniorów, a rok później był najsilniejszym punktem (13. lokata indywidualnie) włoskiej drużyny juniorów, która zdobyła brązowe medale mistrzostw świata w przełajach. Na mistrzostwach Europy w 1994 w Helsinkach zajął 20. miejsce w biegu na 10 000 m. Zwycięzca biegu na 10 000 metrów podczas superligi pucharu Europy. Na mistrzostwach świata w 1995 w Göteborgu zajął 18. miejsce na tym dystansie. Na igrzyskach olimpijskich w 1996 w Atenach odpadł w półfinale na 5000 m, a na 10 000 m zajął 18. miejsce.
29 września 1996 zdobył złoty medal na mistrzostwach świata w półmaratonie w Palma de Mallorca. Po tym sukcesie postanowił skoncentrować się na biegu maratońskim. W 1997 zajął 2. miejsce w Maratonie Londyńskim i 3. miejsce w Maratonie Nowojorskim. Na mistrzostwach świata w Atenach wystąpił na 10 000 m i zajął 9. miejsce w finale. W 1998 najpierw zwyciężył w Maratonie Rzymskim, a potem zdobył złoty medal w biegu maratońskim na mistrzostwach Europy w Budapeszcie.
Nie ukończył maratonu na igrzyskach olimpijskich w 2000 w Sydney. Zdobył za to brązowy medal w maratonie na mistrzostwach świata w 2001 w Edmonton. W tym samym roku wygrał bieg maratoński w Madrycie. Zajął 4. miejsce na mistrzostwach Europy w 2002 w Monachium na 10 000 m. W 2003 ponownie zajął 2. miejsce w Maratonie Londyńskim poprawiając (wynikiem 2:07:22) własny rekord kraju ustanowiony 4 lata wcześniej na tych samych zawodach. Ponownie też zdobył brązowy medal w maratonie na mistrzostwach świata w 2003 w Saint-Denis.
Na igrzyskach olimpijskich w 2004 w Atenach został mistrzem w biegu maratońskim z czasem 2:10:55 (Prowadzący na kilka kilometrów przed metą Brazylijczyk Vanderlei de Lima został zaatakowany przez kibica, utracił prowadzenie i ostatecznie ukończył bieg na 3. pozycji). Nie ukończył tego dystansu na mistrzostwach świata w 2005 w Helsinkach. Został po raz drugi złotym medalistą w maratonie na mistrzostwach Europy w 2006. Na igrzyskach olimpijskich w 2008 w Pekin zajął w tej konkurencji 12. miejsce.
Był mistrzem Włoch na 10 000 m od 1993 do 1996 oraz w 2001, 2002 i 2009, a także w półmaratonie 1995, 1998, 2001 i 2004 oraz w biegu na 10 km w 2010.
W 2010 ogłosił zakończenie kariery sportowej.
Żonaty (w separacji) z włoską płotkarką i sprinterką Virną De Angeli.

</doc>
<doc id="1069015" url="https://pl.wikipedia.org/wiki?curid=1069015" title="Woszczyna">
Woszczyna

Woszczyna – plastry pszczele niezawierające miodu ani czerwiu przeznaczone do wytopu wosku lub ponownego wykorzystania w ulu. Zwartość wosku zmniejsza się wraz z wiekiem woszczyny.

</doc>
<doc id="1069017" url="https://pl.wikipedia.org/wiki?curid=1069017" title="Felix Sanchez">
Felix Sanchez



</doc>
<doc id="1069018" url="https://pl.wikipedia.org/wiki?curid=1069018" title="Verbascum thapsus">
Verbascum thapsus



</doc>
<doc id="1069019" url="https://pl.wikipedia.org/wiki?curid=1069019" title="Argas reflexus">
Argas reflexus



</doc>
<doc id="1069020" url="https://pl.wikipedia.org/wiki?curid=1069020" title="Argas vespertilionis">
Argas vespertilionis



</doc>
<doc id="1069021" url="https://pl.wikipedia.org/wiki?curid=1069021" title="Bogumił Kazimierz Brzezinski">
Bogumił Kazimierz Brzezinski



</doc>
<doc id="1069033" url="https://pl.wikipedia.org/wiki?curid=1069033" title="Franciszek Horodyski (malarz)">
Franciszek Horodyski (malarz)

Franciszek Horodyski (ur. 4 marca 1871 w Tłusteńku, pow. husiatyński, zm. 28 września 1935 we Lwowie) – polski malarz portrecista, malował również krajobrazy Podola i Zakopanego.
Życiorys.
W C. K. Wyższym Gimnazjum w Tarnopolu w 1884 ukończył IIIb klasę, w 1885 – IV), w 1886 – V, w 1889 złożył maturę. Początkowo studiował na wydziale prawa na Uniwersytecie Jagiellońskim (1889-1891). Studia przerwał i wyjechał do Monachium. Tam studiował malarstwo pod kierunkiem Fraza Lenbacha i Stanisława Grocholskiego. Kolegował się z Janem Henrykiem Rosenem, Józefem Brandtem i Władysławem Czachórskim. Studia te uzupełniał w Wiedniu w latach 1908-1912. Po powrocie do kraju mieszkał w Trybuchowcach, których był właścicielem (1912-1914), krótko we Lwowie (1914) i Zakopanem (1915-1918). Odbył także szereg podróży studialnych po Włoszech, Francji i Szwajcarii. W okresie międzywojennym mieszkał na stałe we Lwowie. 
Malował głównie obrazy olejne, czasami także pastele. Ich tematem były sceny rodzajowe, krajobrazy z Podola i okolic Zakopanego. Był także uznanym portrecistą - wykonał ponad dwieście portretów. Swoje obrazy podpisywał inicjałami „F.H.” (głównie pejzaże o małym formacie) i „Horodyski” (na portretach). Prace swoje wystawiał w Monachium, w Zachęcie w Warszawie, we Lwowie, Zakopanem i Krakowie. Do ważniejszych jego prac należą Autoportret (1906), portrety matki, żony, córki, Dawida Abrahamowicza i starca. 
Jego dzieła znajdują się m.in. we Lwowskiej Galerii Obrazów. Od 1920 był kawalerem maltańskim.
Pochowany w grobowcu rodzinnym na Cmentarzu Łyczakowskim we Lwowie.
Rodzina.
Urodził się w rodzinie ziemiańskiej. Syn Kornela i Leonii z Garnyszów. W 1903 ożenił się z Martą Jodko-Narkiewicz, miał z nią syna ziemianina Kornela (1904-1940) i córkę artystkę-rzeźbiarkę Jadwigę (1905-1973). Jego wnuczką była Jadwiga Wołkowicka (1932-2006), nauczycielka w Krzeszowicach, kapitan żeglugi jachtowej. 

</doc>
<doc id="1069039" url="https://pl.wikipedia.org/wiki?curid=1069039" title="Fragmentacja ja">
Fragmentacja ja

Fragmentacja, fragmentacja jaźni – proces wykształcania się niespójnej jaźni w wyniku spowodowanych frustracjami zakłóceń uwewnętrznienia przeobrażającego.
Pojęcie ma zastosowanie dla osobowości zależnej (osobowość symbiotyczna), gdzie osoba taka do bliższego związku wybiera osoby, które dostarczają jej usprawiedliwienia, a indywiduacja, separacja i autonomiczne działanie służą utrzymaniu niszczącego osamotnienia. Dla skrajnych przypadków, osoba dotknięta tym zaburzeniem toleruje poniżające traktowanie, a nawet przemoc fizyczną otoczenia. Badania dowodzą związków "fragmentacji jaźni" oraz "niespójności w obszarze pełnionych ról" z niską samooceną, wysoką depresją i neurotycznością.

</doc>
<doc id="1069041" url="https://pl.wikipedia.org/wiki?curid=1069041" title="Prymitywny mechanizm obronny">
Prymitywny mechanizm obronny



</doc>
<doc id="1069044" url="https://pl.wikipedia.org/wiki?curid=1069044" title="Przymierze terapeutyczne">
Przymierze terapeutyczne

Przymierze terapeutyczne, przymierze w działaniu lub sojusz roboczy () – współpraca pomiędzy psychologiem lub psychoterapeutą a klientem, oparta na wzajemnym zaufaniu i zaangażowaniu. Na przymierze składają się trzy elementy: 
Przymierze w działaniu jest podstawą relacji psychoterapeutycznej (i diagnostycznej). Uważane jest za jeden z najważniejszych czynników skutecznej interwencji psychologicznej. Cele i sposób ich realizacji ustalane są zazwyczaj podczas zawierania kontraktu, ale ich efektywna realizacja zależy od jakości więzi. Przymierze terapeutyczne pozwala na utrzymywanie współdziałania między psychoterapeutą i klientem nawet wówczas, gdy między nimi pojawiają się silne i negatywne emocje.

</doc>
<doc id="1069045" url="https://pl.wikipedia.org/wiki?curid=1069045" title="Sojusz roboczy">
Sojusz roboczy



</doc>
<doc id="1069046" url="https://pl.wikipedia.org/wiki?curid=1069046" title="Remizy">
Remizy

Remizy (Remizidae) – rodzina ptaków z rzędu wróblowych (Passeriformes) najbliżej spokrewniona z sikorami (Paridae). Obejmuje 10–11 gatunków. Większość z nich występuje w Afryce i Azji, jeden gatunek – remiz – oprócz Azji zamieszkuje także Europę (w tym Polskę), a inny – żółtoliczek – południową część Ameryki Północnej.
Są to małe ptaki, słynące z konstrukcji bardzo kunsztownych gniazd, które budowane są tak, aby zwisały z końca gałęzi, na której są umiejscowione. Często gniazdo jest zlokalizowane w pobliżu lub bezpośrednio nad powierzchnią wody.
Podział systematyczny.
Do rodziny zaliczane są następujące rodzaje:
Często zaliczany do remizów ognik ("Cephalopyrus flammiceps") okazał się bliżej spokrewniony z sikorami.

</doc>
<doc id="1069047" url="https://pl.wikipedia.org/wiki?curid=1069047" title="Remizidae">
Remizidae



</doc>
<doc id="1069049" url="https://pl.wikipedia.org/wiki?curid=1069049" title="Zaburzenie z pogranicza">
Zaburzenie z pogranicza



</doc>
<doc id="1069052" url="https://pl.wikipedia.org/wiki?curid=1069052" title="Wściekłość narcystyczna">
Wściekłość narcystyczna

Wściekłość narcystyczna – wściekłość, pogarda lub bunt okazywany przez ludzi z narcystycznym zaburzeniem osobowości w odpowiedzi na rzeczywistą lub wyimaginowaną krytykę, w wyniku której czują się odrzuceni, poniżeni lub zagrożeni. 

</doc>
<doc id="1069053" url="https://pl.wikipedia.org/wiki?curid=1069053" title="Aterynka madagaskarska">
Aterynka madagaskarska

Aterynka madagaskarska, bedocja, bedocja madagaskarska, bedocja czarnopręga ("Bedotia geayi") – gatunek słodkowodnej ryby aterynokształtnej z rodziny Bedotiidae. Gatunek sprowadzony do Europy w roku 1953. Bywa hodowany w akwarium domowym.
Występowanie.
Występuje w wodach stojących rzek i jezior na Madagaskarze. Spotykana również w strefie mieszanej, słodkiej i morskiej wody przy ujściach rzek do morza. Możliwość występowania jej w morzu wskazuje posiadanie przez nią dwóch płetw na grzbiecie. 
Opis.
Ciało wysmukłe i wydłużone barwy żółtawej. Oczy dość duże. W górnej części ciała występuje kolor żółtobrunatny, oliwkowozielony. Otwór gębowy skierowany ku górze. Na odcinku od pyska po ogon na wysokości linii bocznej występuje ciemniejszy pas. Powyżej pasa połyskują metalicznym kolorem łuski koloru zielono-złocistego. Dolna część bardziej biaława.
Dorastają do 9–10 cm (samce), rzadko do 12, samice są nieco mniejsze.
Dymorfizm płciowy.
Samiec barwniejszy, kolor trudny do określenia na podstawie ubarwienia gdyż jest on zmienny, w zależności od środowiska w którym przebywa i stanu podniecenia. Najczęściej odróżróżnić go można od samicy po wielkości i kształcie brzucha. Samiec w tylnej części podwójnej płetwy grzbietowej oraz na płetwie odbytowej posiada czerwone, pomarańczowo-żółto ubarwione smugi. Krawęzie płetw są ciemne. Niekiedy występują czerwone końcówki na płetwie ogonowej. 
Bardziej żółtawy kolor ciała ma samica. Jej płetwa ogonowa jest czarna z białawymi końcówkami. Samiec na krawędzi posiada ciemnoczerwoną obwódkę. 
Płeć ryb możliwa jest do odróżnienia, gdy osiągną 4–5 cm długości.
Warunki w akwarium.
Lubi przebywać w liczniejszym towarzystwie (stadzie) swojego gatunku. Jest rybą towarzyską i ruchliwą. Dobrze prezentuje się w akwarium zapewniającym cień i ciemne podłoże. Zbyt jaskrawe światło powoduje wyblaknięcie kolorów. Lubi strumień wody uzyskiwany poprzez filtr lub silne napowietrzenie. Do wody można dodawać sól kuchenną, (1 łyżeczka na 10 l. wody).
Pokarm.
W naturze głównym pokarmem są owady. W akwarium jest wszystkożerna, zarówno żywy, suchy, jak i mrożony. Zjada dafnię, oczliki, doniczkowce. Ulubionym żywym są larwy komarów lub muszka owocowa. Może również zjadać małe rybki. Lubią pokarm roślinny (sałata, szpinak, wysoszone resztki roślin akwariowych. Z racji ukształtowania otworu gębowego pokarm pobierają z powierzchni lub z górnej jej toni. Z dna rzadko jest przyjmowany. 
Tarło.
W temperaturze wyższej, 25-26 0C. Na czas godów ryby przybierają bardziej intensywne kolory. Samo tarło najczęściej przebiega wśród drobnolistnych roślin z rodzaju wywłócznik, kabomba. Czas tarła może obejmować okres kilku dni z krótkimi jej przerwami. Stroną dominującą jest samiec. Ikra dość przeźroczysta, koloru jasnożółtego posiada włóknistą powierzchnię pozwalającą na zaczepianie się o rośliny, podłoże. itp.. Wielkość jajeczek wynosi ok. 1,5 mm. Ikra nie jest zjadana, tarło może przebiegać bez izolacji tarlaków od jaj. Możliwa jest również opieka nad złożoną ikrą w warunkach sztucznych, odizolowanych (wyjmowanie roślin z uczepionymi jajeczkami)
Rozwój ikry stosunkowo długi. Zbyt wysoka temperatura doprowadzić może do pleśnienia ikry, zbyt niska natomiast powoduje wydłużanie się okresu dojrzewania jaj. Wylęg narybku następuje po 6-8 dniach, a nawet i dłużej. Młode larwy w pierwszych godzinach pływają skośnie z głową skierowaną w górę. Ma to związek z pustym pęcherzem pławnym, który napełnia się wraz z podpłynięciem i połykaniem powietrza z powierzchni wody. Po zużyciu zawartości pęcherzyka żółtkowego i ustabilizowaniu pęcherza pławnego młody narybek zaczyna poszukiwać pokarmu. Trwa to ok. 1 dnia.
Jednym z jego pierwszych pokarmów są wrotki, pantofelki, solowiec, artemia. Dla dobrej kondycji narybku wskazana jest temp. 24-25 0 C, napowietrzanie i silniejszy strumień wody (np. z filtra).

</doc>
<doc id="1069054" url="https://pl.wikipedia.org/wiki?curid=1069054" title="Bedotia geayi">
Bedotia geayi



</doc>
<doc id="1069061" url="https://pl.wikipedia.org/wiki?curid=1069061" title="Kreacja pieniądza">
Kreacja pieniądza

Kreacja pieniądza − proces, w wyniku którego podaż pieniądza w danym państwie (lub regionie o wspólnej walucie jak np. strefa euro) podlega zwiększeniu. W warunkach współczesnych systemów bankowych dokonać tego mogą zarówno bank centralny, jak i banki komercyjne. Bank centralny jako jedyna instytucja posiada uprawnienia do emisji pieniądza i może wprowadzić nowe pieniądze do gospodarki (tzw. "ekspansywna polityka pieniężna") poprzez zakup aktywów finansowych lub udzielanie pożyczek dla instytucji finansowych.
Banki centralne monitorują i kontrolują ilości pieniądza w gospodarce poprzez pomiar agregatów pieniężnych, takich jak M2 czy M3. 
Banki centralne wpływają na akcję kredytową banków komercyjnych poprzez stopy procentowe, w tym stopę rezerwy obowiązkowej. Luzowanie ilościowe stosowane jest w sytuacjach kryzysowych i związane jest ze znacznym powiększeniem bazy monetarnej przez bank centralny poprzez kupno aktywów, których zwykle nie kupuje. Zazwyczaj bank centralny prowadzi operacje otwartego rynku poprzez zakup krótkoterminowych obligacji rządowych lub zagranicznych. Jednak w czasie kryzysu finansowego, bank centralny może również zdecydować się na zakup innych rodzajów aktywów finansowych. Bank centralny może kupić długoterminowe obligacje rządowe, obligacje firmowe, papiery wartościowe zabezpieczone wierzytelnościami, akcje, a nawet udzielać pożyczek komercyjnych. Celem jest pobudzenie rozwoju gospodarczego poprzez zwiększenie płynności i promowanie akcji kredytowej, nawet w sytuacji, kiedy stopy procentowe osiągnęły tak niski poziom, że ich dalsze obniżanie nie jest możliwe. 
Poza tym, w ramach systemu rezerw cząstkowych, pieniądz kreować mogą także banki komercyjne poprzez udzielanie kredytów swoim klientom na bazie powierzonych im depozytów. Kwota kredytu wynosząca maksymalnie wartość depozytu pomniejszoną o stopę rezerwy obowiązkowej jest przekazywana do dyspozycji kredytobiorcy, a jednocześnie depozyt wciąż pozostaje własnością deponenta. Pieniądz wprowadzany do obiegu w formie takiego kredytu jest traktowany, w teorii i praktyce, tak jak nowa gotówka, która w pewnej części staje się nowym depozytem bankowym i po uwzględnieniu stopy rezerwy obowiązkowej może stanowić podstawę dla nowego kredytu. Maksymalną wielkość zasobu pieniądza, jaką może wykreować w ten sposób system bankowy określa mnożnik kreacji pieniądza. Każda spłata rat kapitałowych jest równoważna trwałemu wycofaniu pieniądza o takiej samej wartości nominalnej z obiegu gospodarczego. Odsetki od długu traktowane są jako przychód banku i wchodzą ponownie do obiegu gospodarczego, jako jego wydatki (wynagrodzenia, koszty eksploatacyjne, podatki, dywidendy).

</doc>
<doc id="1069063" url="https://pl.wikipedia.org/wiki?curid=1069063" title="Wyższe Seminarium Duchowne Diecezji Sosnowieckiej w Częstochowie">
Wyższe Seminarium Duchowne Diecezji Sosnowieckiej w Częstochowie

Wyższe Seminarium Duchowne Diecezji Sosnowieckiej w Częstochowie – polska uczelnia katolicka kształcąca księży dla diecezji sosnowieckiej. Patronem seminarium jest św. Józef, Oblubieniec NMP.
Historia.
Seminarium zostało powołane do istnienia przez biskupa diecezji sosnowieckiej Adama Śmigielskiego 4 czerwca 1992. 
9 czerwca 1992 pierwszym rektorem seminarium został ks. dr Tadeusz Borutka. Jego następcą na tym urzędzie był ks. dr Włodzimierz Skoczny. Od 2010 do 2012 roku rektorem był ks. dr Mariusz Trąba. 
Kraków.
Od początku funkcjonowania seminarium jego siedzibą w Krakowie był budynek Częstochowskiego Wyższego Seminarium Duchownego, który 16 czerwca 1992 został użyczony bezpłatnie i bezterminowo, jako "wiano od diecezji matki", na potrzeby seminarium diecezji sosnowieckiej przez arcybiskupa Stanisława Nowaka, pierwszego metropolitę częstochowskiego. Gmach ten, mieszczący się przy ulicy Bernardyńskiej w Krakowie został wzniesiony w latach dwudziestych XX wieku na polecenie biskupa częstochowskiego, Teodora Kubiny. W czasie II wojny światowej budynek został przywłaszczony przez Niemców. Po wojnie powrócił do własności diecezji częstochowskiej i stanowił siedzibę seminarium Diecezji Częstochowskiej w Krakowie do czasu przeniesienia go do Częstochowy w roku 1991.
Reorganizacja.
W dniu 15 czerwca 2013 roku w związku z koniecznością zwrotu budynku jego właścicielowi (archidiecezji częstochowskiej), podjęta została decyzja o przeniesieniu wspólnoty seminarium sosnowieckiego do budynku seminarium archidiecezjalnego w Częstochowie.

</doc>
<doc id="1069065" url="https://pl.wikipedia.org/wiki?curid=1069065" title="Iwan Frołow (żołnierz)">
Iwan Frołow (żołnierz)

Iwan Dienisowicz Frołow, (ur. 1906 w wiosce Swinucha w obwodzie saratowskim, zm. po 1946 w ZSRR) – radziecki wojskowy (major), dowódca batalionu gwardyjskiego, a następnie szef oddziału operacyjnego i zastępca szefa sztabu Rosyjskiej Wyzwoleńczej Armii Ludowej (RONA), dowódca zbiorczego pułku szturmowego Brygady Szturmowej SS „RONA”, szef oddziału operacyjnego w sztabie 1 Dywizji Sił Zbrojnych Komitetu Wyzwolenia Narodów Rosji podczas II wojny światowej.
Życiorys.
Od 1928 r. służył w Armii Czerwonej, dochodząc do stopnia majora. W 1930 r. wstąpił do Wszechzwiązkowej Partii Komunistycznej (bolszewików).
Po najeździe Niemiec na ZSRR 22 czerwca 1941 r. zajmował funkcję szefa sztabu, a następnie dowódcy 133 pułku 77 Dywizji Strzeleckiej. Dostał się do niewoli niemieckiej i został osadzony w obozie jenieckim, gdzie podjął kolaborację z Niemcami. Wstąpił do Narodowo-Socjalistycznej Partii Rosji, założonej przez stojącego na czele tzw. Republiki Łokockiej Konstantego P. Woskobojnika. Na pocz. 1943 r. na prośbę Bronisława W. Kaminskiego o przysłanie kadry oficerskiej dla dowodzonej przez niego Rosyjskiej Narodowej Armii Wyzwoleńczej (RONA), został przez Niemców wypuszczony z obozu jenieckiego i wstąpił do tej formacji wojskowej. Iwan D. Frołow objął dowództwo batalionu gwardyjskiego, liczącego 600-650 żołnierzy. Następnie został szefem oddziału operacyjnego i jednocześnie zastępcą szefa sztabu Brygady RONA. Planował działania zbrojne przeciwko partyzantce sowieckiej zarówno na obszarze tzw. Republiki Łokockiej, jak też po ewakuacji na Białoruś.
Po wybuchu w Warszawie powstania 1 sierpnia 1944 r., Niemcy skierowali przeciw niemu m.in. żołnierzy Brygady. 2 sierpnia został sformowany spośród 1700 nieżonatych mężczyzn zbiorczy pułk szturmowy, którego dowódcą został I. D. Frołow awansowany do stopnia Waffen-Sturmbannführera der SS. Pułk wszedł w skład Kampfgruppe „Reinefarth” dowodzonego przez SS-Gruppenführera Heinza Reinefartha. Pułk RONA przez pierwsze 10 dni walk z powstańcami (4-14 sierpnia) stacjonował na Ochocie, gdzie zajmował się przede wszystkim mordami na ludności cywilnej, gwałtami i rabunkami. Następnie został przydzielony na pierwszą linię walk, działając od gmachu Wojskowego Instytutu Geograficznego przy Al. Jerozolimskich do szpitala Dzieciątka Jezus przy ul. Nowogrodzkiej. W wyniku ciężkich walk stracił ok. 500 zabitych i rannych (30% stanu liczebnego). 21 sierpnia w kamienicy na rogu ulic Srebrnej i Towarowej powstańcy, prawdopodobnie ze zgrupowania AK „Chrobry II”, zniszczyli całą kompanię pułku. Według wielu wersji miał wtedy zginąć I. D. Frołow. W rzeczywistości przeżył powstanie warszawskie.
Po niepowodzeniu sformowania 29 Dywizji Grenadierów SS żołnierze Brygady Szturmowej SS RONA zostali przydzieleni do Sił Zbrojnych Komitetu Wyzwolenia Narodów Rosji. Iwan D. Frołow został szefem oddziału operacyjnego w sztabie 1 Dywizji Sił Zbrojnych KONR. Od marca 1945 r. sprawował jednocześnie funkcję wykładowcy taktyki w szkole oficerskiej ROA. Był odznaczony 2 razy Żelaznym Krzyżem i innymi niemieckimi odznaczeniami. Po zakończeniu wojny wraz z żołnierzami 1 Dywizji Sił Zbrojnych KONR został przekazany Sowietom, którzy go aresztowali i uwięzili. Po procesie w Moskwie skazano go pod koniec grudnia 1945 r. na karę śmierci przez rozstrzelanie.

</doc>
<doc id="1069066" url="https://pl.wikipedia.org/wiki?curid=1069066" title="Wyższe Seminarium Misyjne Księży Sercanów w Stadnikach">
Wyższe Seminarium Misyjne Księży Sercanów w Stadnikach

Wyższe Seminarium Misyjne Księży Sercanów w Stadnikach – seminarium duchowne kształcące kapłanów na potrzeby księży sercanów. W latach II wojny światowej rozpoczęto tworzenie struktur zakonnych w Stadnikach. 10 czerwca 1947 dokonano poświęcenia placu pod budowę domu nowicjackiego i kościoła. Jak na ciężkie czasy budowa przebiegała dobrze. 15 sierpnia 1948 odbył się ingres pierwszego rektora domu stadnickiego, ks. Adama Gąsiorka. 19 września 1948 odbyło się poświęcenia nowo wybudowanego kościoła. Papieska Akademia Teologiczna w Krakowie zawarła umowę o współpracy naukowej z seminarium.
I. Rys historyczny Wyższego Seminarium Misyjnego Księży Sercanów w Stadnikach.
1. Początki domu zakonnego w Stadnikach.
Klerycy sercańscy po raz pierwszy pojawili się w Stadnikach na wakacjach 1940 roku, zorganizowanych przez ks. Michała Wietechę. Na stałe Sercanie przybyli do Stadnik 22 maja 1944 roku. Była to ośmioosobowa grupa nowicjuszy wraz z Mistrzem Nowicjatu ks. Władysławem Majką i br. Paschalisem Świdrem – kucharzem. Musieli oni opuścić dom macierzysty w Krakowie w związku z częściowym jego zajęciem przez Niemców. W marcu 1944 roku utworzono w nim bowiem koszary kolumny transportowej armii niemieckiej. Po przybyciu z Krakowa-Płaszowa nowicjusze zamieszkali w dworku państwa Michalików, który został przystosowany dla potrzeb Nowicjatu. Pierwsza profesja tej grupy nowicjuszy miała miejsce 25 marca 1945 roku.
Właściwy dom nowego Nowicjatu wybudowany został na dziedzicznym gruncie ks. Stanisława Michalika i br. Antoniego Szewca, w pobliżu domu państwa Michalików. Dekret Kurii Metropolitalnej w Krakowie zezwalający na erygowanie nowej placówki sercańskiej wystawiono dnia 19 września 1946 roku. Pierwszą czynność budowlaną – kopanie studni – rozpoczęto 10 kwietnia 1947 roku. Teren pod budowę domu nowicjackiego i kościoła został poświęcony przez ks. Michała Wietechę, inicjatora budowy, w dniu 10 czerwca 1947 roku. Pomimo wielu niedogodności budowa przebiegała sprawnie. Już 14 sierpnia 1948 roku dokonano przeniesienia domu nowicjackiego a następnego dnia, w uroczystość Wniebowzięcia Najświętszej Marii Panny, odbył się skromny ingres pierwszego rektora domu stadnickiego, ks. Adama Gąsiorka. Poświęcenia nowo wybudowanego kościoła dokonał ks. prałat Stanisław Mazanek z Krakowa, w niedzielę 19 września 1948 roku. W dniu 1 marca 1951 roku utworzono w Stadnikach niezależną parafię, której pierwszym proboszczem został ks. Czesław Kunda a wikariuszem ks. Dionizy Bucki.
W dniu 31 lipca 1954 r., po pięciodniowych przygotowaniach, nastąpiła likwidacja domu zakonnego w Stadnikach przez władze świeckie w ramach szeroko zakrojonej akcji, skierowanej przeciwko zgromadzeniom zakonnym w Polsce. Klerycy, księża oraz cały dobytek został wywieziony do domu macierzystego w Krakowie-Płaszowie. W Stadnikach pozostali jedynie proboszcz – ks. Czesław Kunda, wikariusz – ks. Dionizy Bucki oraz kościelny – br. Alojzy Żurek. W miejsce zakonników do klasztoru przesiedlono Siostry Służebniczki Najświętszej Maryi Panny ze Śląska Opolskiego. Budynki klasztoru odzyskano dopiero 6 grudnia 1956 roku. W tym dniu dotarł do Stadnik pierwszy samochód z klerykami sercańskimi z Tyńca. Na czele nowej wspólnoty seminaryjnej stanął ks. Karol Rudzok.
2. Studium Teologiczne.
Polscy Sercanie początkowo studiowali teologię i filozofię we Włoszech i we Francji. Po zakończeniu drugiej wojny światowej grupa kleryków uczestniczyła w wykładach u Ojców Franciszkanów. Natomiast od września 1949 roku inna grupa kleryków korzystała z wykładów w seminarium diecezjalnym w Tarnowie. Alumni ci mieszkali w nowo zakupionym domu przy ul. Rogoyskiego 12 (dziś 16), do którego przenieśli się z Krakowa-Płaszowa 17 lipca 1949 roku. Niestety, nie był to dom przystosowany do ówczesnych potrzeb: brakowało ogrodu, korzystano jedynie z podwórka, było ciasno, brakowało odpowiedniej ilości łazienek. Pierwszym rektorem scholastykatu w Tarnowie został mianowany w dniu 29 czerwca 1949 roku ks. Jan Bem.
Od czasu zabrania przez władze państwowe domu w Stadnikach w 1954 roku, kolejna grupa alumnów zaczęła uczęszczać na studia filozoficzno-teologiczne do seminarium Ojców Dominikanów w Krakowie. W związku z likwidacją przez władze państwowe Niższego Seminarium w Krakowie-Płaszowie, gościny Sercanom udzielili Benedyktyni z Tyńca.
Studium Teologiczne dla Prowincji Polskiej Zgromadzenia Księży Najświętszego Serca Jezusowego zostało erygowane dnia 8 października 1956 roku przez Księdza Prowincjała Jana Bema. Decyzję tę podjęto uchwałą Rady Prowincjalnej z dnia 20 maja 1956 roku. Jego siedzibą stał się dom macierzysty w Krakowie przy ul. Saskiej 2. Rektorem Studium został ks. Franciszek Solak, prefektem ks. Stanisław Nagy a sekretarzem ks. Adam Włoch. Pierwszy rok akademicki rozpoczął się 8 października 1956 roku.
Początkowo borykano się z dużymi trudnościami związanymi ze zorganizowaniem potrzebnej kadry naukowej. Większość wykładowców pochodziła spoza Zgromadzenia. Innym problemem była również konieczność zgromadzenia kleryków rozproszonych po różnych seminariach, do których dotychczas uczęszczali i umieszczenie ich w domu macierzystym. W pierwszych latach działalności Studium nauka w nim trwała pięć lat. Od 1959 roku studia skrócono do czterech lat, w związku ze zorganizowanym w Studium Międzyzakonnym Ojców Franciszkanów w Krakowie "Tirocinium pastorale", które odtąd miało stanowić piąty rok studiów teologicznych. W tym samym roku opracowano również nowy regulamin egzaminów dla Studium Teologicznego. Ze względu na obawę utraty domu stadnickiego, w lutym 1960 roku Studium Teologiczne zostało przeniesione do Stadnik.
Program nauczania został oparty na "Ratio Generalis Studiorum" i uzupełniony programami czołowych seminariów diecezjalnych w Polsce. Egzaminy organizowane były na koniec każdego semestru. Z zasadniczych przedmiotów teologicznych obowiązywały egzaminy całościowe, tzw. rigoroza.
3. Studium Filozoficzne.
Decyzja o erygowaniu Studium Filozoficznego została podjęta uchwałą Rady Prowincjalnej z dnia 14 września 1960 roku. Zostało ono powołane do życia w dniu 25 września 1960 roku, a jego pierwszą siedzibą był dom zakonny w Krakowie-Płaszowie. Dekret erekcyjny podpisał ks. Stanisław Sidełko, pełniący urząd Przełożonego Prowincji.
Działalność Studium Filozoficznego opierała się na Konstytucji Apostolskiej "Sedes sapientiae", "Ratio studiorum generalis" oraz tworzonym w tym czasie "Ratio studiorum provincialis". Studia trwały dwa lata. Ilość godzin wszystkich przedmiotów na poszczególnych rocznikach wahała się w granicach 23-25 godzin. Na 46 godzin wykładowych przypadało 27 godzin przedmiotów filozoficznych. Obok egzaminów półrocznych i końcowo-rocznych został wprowadzony tzw. egzamin maturyczny z całości filozofii. Miał on miejsce po ukończeniu bieżących egzaminów drugiego roku. Materiał egzaminacyjny stanowiło 45 tez z zasadniczych przedmiotów filozoficznych: 9 z metafizyki, 6 z teorii poznania, 6 z kosmologii, 6 z teodycei, 6 z psychologii racjonalnej, 6 z etyki, 6 z logiki i 6 z metodologii. Alumni drugiego roku filozofii musieli do dnia 30 kwietnia złożyć pracę proseminaryjną z metafizyki. Studenci pierwszego roku natomiast mieli przygotować wypracowanie (tzw. klauzurówkę) z jednego z przedmiotów filozoficznych. Oprócz tego wszyscy studenci zdawali lekturę uzupełniającą z historii filozofii. W Studium Filozoficznym wykładano także języki obce: łacinę, francuski i niemiecki. Uzupełnienie studiów stanowiły również systematycznie organizowane referaty profesorów z innych uczelni, zwłaszcza z KUL-u, dotyczące filozofii i dziedzin pokrewnych. Poważną niedogodnością w funkcjonowaniu Studium był brak dobrze zorganizowanej biblioteki i niewystarczająca ilość książek z wykładanych materii. W ciągu pierwszego pięciolecia w Studium uczestniczyło 44 studentów, z czego 30 zdało egzamin maturyczny.
Pierwszym rektorem Studium Filozoficznego był ks. Wiktor Kubina. Kadrę profesorską w większości stanowili wykładowcy ze Zgromadzenia Księży Najświętszego Serca Jezusowego. Obok nich wykłady prowadziło także czterech Jezuitów i jeden Franciszkanin. Rozbicie studiów filozoficznych i teologicznych w oddzielnych ośrodkach było uciążliwe. Wiązało się to z koniecznością prowadzenia dwóch niezależnych centrów studiów i powodowało trudności w przeżywaniu życia braterskiego we wspólnocie. W takich okolicznościach zaczęła dojrzewać myśl o połączeniu Studium Teologicznego ze Studium Filozoficznym.
4. Połączenie Studium Teologicznego i Studium Filozoficznego.
Połączenie Studium Teologicznego ze Studium Filozoficznym i umieszczenie ich w Stadnikach zostało poprzedzone szerokimi przygotowaniami. Podstawę prawną stanowiła Konstytucja Apostolska "Sedes sapientiae", która regulowała normy dotyczące wychowania i formacji intelektualnej alumnów seminariów duchownych. Przygotowania do umieszczenia w jednym miejscu obu ośrodków naukowo-formacyjnych trwały niemal rok. Przyczyną niezmiernie ważną, mobilizującą do ich połączenia, stała się konieczność lepszego zasiedlenia domu w Stadnikach, by nie dopuścić do ingerencji władzy świeckiej w związku z prawem, które wówczas obowiązywało. Dodatkowym bodźcem stały się także "Instrukcje powizytacyjne" Wizytatora Generalnego ks. Augustyna Ruttensa z sierpnia 1963 roku. Ostateczna decyzja zapadła na posiedzeniu Rady Prowincjalnej w dniu 28 sierpnia 1964 roku. Studium Filozoficzne znajdujące się do tej pory w Krakowie zostało przeniesione do Stadnik i w ten sposób utworzono Studium Filozoficzno-Teologiczne, które z czasem zmieniło nazwę na Wyższe Seminarium Misyjne Księży Sercanów. Początkowo obydwa Studia Filozofii i Teologii zachowały swoją niezależność i swoich prefektów. W dniu 18 września 1964 roku ks. Romuald Skowronek, pełniący funkcję Prowincjała, wystosował do Kuratorium w Krakowie pismo informujące o tymczasowym przeniesieniu Studium Filozoficznego z Krakowa-Płaszowa do Stadnik.
Uroczysta inauguracja roku akademickiego 1964/65 po połączeniu Studium Filozoficznego i Teologicznego miała miejsce 21 września 1964 roku. Mszę świętą na inaugurację roku akademickiego sprawował bp Julian Groblicki. W "Sprawozdaniu z działalności Studium Teologicznego w Stadnikach" przygotowanym na uroczystą inaugurację roku podano, iż na liście dotychczasowych alumnów znajdowało się 68 osób, z czego 39 otrzymało już święcenia kapłańskie a 8 opuściło Studium. "Sprawozdanie z organizacji Wyższego Seminarium Duchownego Księży Najświętszego Serca Jezusowego w roku szkolnym 1964/65" przesłane do Kuratorium w Krakowie podaje, że liczba wszystkich studentów w pierwszym roku wspólnej działalności Studium Teologicznego i Filozoficznego wynosiła 38 osób.
Po połączeniu obu instytucji naukowych warunki studiów zdecydowanie się polepszyły. Kadrę naukową stanowiło 39 wykładowców, w tym 21 spoza Zgromadzenia. Wciąż pozostawał problem konieczności dojazdów i dowożenia profesorów z Krakowa, Tarnowa i Bochni. Wśród dostrzeganych braków wymieniano niedobór podręczników do przedmiotów pomocniczych teologii oraz podstawowych lektur teologicznych, zwłaszcza w językach obcych. Te braki zmuszały do pisania skryptów. Dwa razy w roku były organizowane konferencje profesorskie dla wszystkich wykładowców, natomiast 2-4 razy w roku konferencje, w których brali udział wyłącznie wykładowcy ze Zgromadzenia.
5. Współpraca naukowa z Papieską Akademią Teologiczną.
Uprzedzając zalecenia Komisji Episkopatu Polski do Spraw Nauki Katolickiej, które dotyczyły ugruntowania charakteru akademickiego studiów w wyższych seminariach duchownych w Polsce, Papieski Wydział Teologiczny w Krakowie zawarł umowę o współpracy naukowej z kilkoma wyższymi seminariami duchownymi diecezjalnymi i zakonnymi. Wśród nich znalazło się także Wyższe Seminarium Misyjne Księży Sercanów w Stadnikach. Podpisanie umowy nastąpiło dnia 23 września 1980 roku podczas uroczystej inauguracji roku akademickiego, która zbiegła się z jubileuszem 25-lecia Seminarium. Wykład inauguracyjny pt. "Chrześcijaństwo a kultura w ujęciu Jana Pawła II" wygłosił ówczesny dziekan Papieskiego Wydziału Teologicznego ks. prof. dr hab. Marian Jaworski, zaś Mszy świętej przewodniczył kard. Franciszek Macharski.
Współpraca z uczelnią polega na tym, że studenci Seminarium mogą przygotowywać na seminariach naukowych u swoich profesorów prace magisterskie, które po zaakceptowaniu przez promotora są przedstawiane Papieskiemu Wydziałowi Teologicznemu, który wyznacza recenzenta do jej oceny. W przypadku pozytywnej oceny, studenci przystępują do egzaminu z określonego materiału i po pomyślnym jego zaliczeniu otrzymują ze strony Papieskiego Wydziału Teologicznego stopień magistra teologii.
W 1996 roku dokonano przedłużenia umowy o afiliacji Seminarium do Papieskiej Akademii Teologicznej. Kolejne przedłużenie umowy afiliacyjnej miało miejsce w 2006 roku. Obecnie współpraca naukowa z Uniwersytetem Jana Pawła II w Krakowie przejawia się także w korzystaniu z kadry profesorskiej czy choćby możliwości korzystania z jej zbiorów bibliotecznych. Każdego roku przedstawiciele Uniwersytetu są również obecni na uroczystych inauguracjach roku akademickiego oraz egzaminach magisterskich.
II. Studia i formacja w Wyższym Seminarium Misyjnym Księży Sercanów.
1. Dokumenty dotyczące formacji intelektualnej alumnów.
Prace nad zorganizowaniem studiów w Prowincji zaczęto właściwie jeszcze przed jej powstaniem. Systematycznie kształtował się także zarys dokumentów, które były niezbędne do funkcjonowania powstałych z biegiem czasu Niższego Seminarium oraz Studium Teologicznego i Studium Filozoficznego.
W roku 1959 dla szczegółowego określenia zasad studiów i formacji intelektualnej zatwierdzony został "Regulamin egzaminów dla Studium Teologicznego Księży Najświętszego Serca Jezusowego w Krakowie". Określone w nim zostały rodzaje egzaminów, egzaminatorzy, sposób ustalania daty, przebieg egzaminów, oceny i inne szczegółowe dane regulujące przebieg studiów.
"Statut Studium Teologicznego Księży Sercanów w Polsce" sporządzony dla państwowych władz szkolnych został opracowany w 1960 roku. Określono w nim stan prawny i charakter Studium Teologicznego, lokalizację i stan majątkowy, zarząd, przepisy dotyczące wykładowców, rady pedagogicznej, alumnów, toku nauczania, egzaminów, wakacji i dni wolnych od nauki. Dołączono do niego także "Regulamin egzaminów". W 1961 roku powstał projekt "Prowincjalnego Regulaminu Studiów" określający zasady studiów średnich, filozoficznych i teologicznych. Uwzględniono w nim także Studium „pastoralne” zawierające w sobie "Tirocinium pastoralne", trwające przynajmniej jeden rok po studiach teologicznych i przygotowujące do pracy duszpasterskiej, a także egzaminy dla młodych księży składane przez pięć lat po święceniach. Na posiedzeniu Rady Prowincjalnej 17 sierpnia 1961 roku zatwierdzono "Regulamin Prefekta Studium". W tym roku ustalono także wzory druków: "Testimonium "(protokoły egzaminacyjne), "Testimonium de Theologiae sacra Studiis peractis" oraz "Acta personalia".
Obecnie studia w Wyższym Seminarium Misyjnym Księży Sercanów odbywają się według "Ratio institutionis sacerdotalis pro Polonia", zatwierdzonego przez Kongregację ds. Wychowania Katolickiego 26 sierpnia 1999 roku wraz z "Ratio studiorum". Zgromadzeniowymi dokumentami dotyczącymi formacji i studiów seminaryjnych są "Ratio formationis generalis" oraz "Ratio formationis provincialis". Na podstawie tych dokumentów, zwłaszcza nowego "Ratio studiorum", został opracowany "Program dydaktyczny". Seminarium kieruje się także wewnętrznym "Statusem Wykładowcy Wyższego Seminarium Misyjnego Zgromadzenia Księży Najświętszego Serca Jezusowego".
2. Przebieg formacji podstawowej w Seminarium.
Istotę formacji intelektualnej w Seminarium stanowi osiągnięcie wymaganej wiedzy filozoficzno-teologicznej dotyczącej Boga, człowieka i świata – niezbędnej do pełnienia misji kapłańskiej i skutecznego apostolstwa. Według "Pastores dabo vobis" winna być ona wielostronna, pełna i pogłębiona oraz odpowiadać dynamizmowi ewangelicznemu w kontekście nieustannie zmieniających się form kulturowych. Całość formacji seminaryjnej została tak ukształtowana, aby ogarnąć formację intelektualną, ludzką, duchową i kapłańsko-duszpasterską.
Celem formacji ludzkiej alumnów jest doprowadzenie do pełnej integralności ludzkiej osobowości w aspekcie emocjonalnym, wolitywnym i kultury bycia, a także wyrobienie poczucia odpowiedzialności za Kościół i Zgromadzenie. Formacja duchowa i zakonna (sercańska) jest nakierowana na rozwój wszystkich elementów życia konsekrowanego: jedność z Bogiem, pogłębienie i praktyka ślubów zakonnych oraz dążenie do pełnej integracji w życiu wspólnotowym, zgodnie z charyzmatem Założyciela. Formacja kapłańsko-duszpasterska (zwana inaczej pastoralną) prowadzi do nabycia odpowiednich sprawności intelektualno-duchowych i pastoralnych niezbędnych do skutecznego przepowiadania Ewangelii. Formacja intelektualna koncentruje się na pogłębionym studium filozofii i teologii, które ma za zadanie przygotowanie odpowiednich i światłych pasterzy, zdolnych prowadzić powierzone im wspólnoty w duchu prawdziwej i zdrowej nauki.
Formacja w Seminarium trwa przynajmniej sześć lat. W jej skład wchodzą dwa lata studiów filozoficznych i cztery lata studiów teologicznych. W czasie formacji alumni przygotowują się również do przyjęcia posług lektora i akolity oraz do złożenia profesji wieczystej i przyjęcia święceń diakonatu. Ukoronowaniem formacji seminaryjnej są święcenia kapłańskie.
W Seminarium prowadzone są seminaria naukowe z następujących dyscyplin: Pismo święte Starego i Nowego Testamentu, teologia fundamentalna, teologia dogmatyczna, teologia moralna, teologia ekumeniczna, teologia życia wewnętrznego i prawo kanoniczne. Alumni uczestniczą również w lektoratach języków klasycznych: greckiego i łacińskiego oraz z języka angielskiego. Organizowane są także zagraniczne kursy językowe we Francji, Anglii, Niemczech, Austrii i Irlandii. Od roku 2000 organizowany jest dwutygodniowy kurs języka angielskiego prowadzony przez angielskiego wykładowcę. Klerycy uczestniczą także w dodatkowych zajęciach śpiewu oraz chóru.
Do zwyczajnej działalności naukowej Seminarium zaliczają się liczne sympozja naukowe, udział alumnów w sympozjach organizowanych poza Seminarium, panele naukowe, wykłady nadzwyczajne, praktyka diakońska w parafiach, tygodnie katechetyczne. Ponadto, alumni przygotowują specjalne programy w związku z Tygodniem Misyjnym, Tygodniem Modlitw o Powołania Kapłańskie i Zakonne, Tygodniem Modlitw o Zjednoczenie Chrześcijan, biorą udział w sesjach formacji duchowej i innych sesjach formacyjnych.
W przygotowanie do dojrzałego przeżywania życia zakonnego wpisują się znacząco coroczne rekolekcje, organizowane dla wszystkich alumnów. Przed ślubami wieczystymi kandydaci do ich złożenia odbywają także specjalny kurs formacyjny w La Capelle, gdzie mogą pogłębić duchowość Zgromadzenia oraz doświadczyć jego powszechności. Zgodnie z tradycją, w pierwszych dniach roku akademickiego klerycy biorą udział w pielgrzymce do Kalwarii Zebrzydowskiej.
Całość zagadnień dydaktycznych, jakie mają miejsce podczas roku akademickiego, nie składa się jednak na pełny obraz życia seminaryjnego. Formacja naukowa i intelektualna nie stanowi bowiem wyłącznego i jedynego członu formacji seminaryjnej. Obok wymienionych jej aspektów istnieje jeszcze wiele innych, które mają za zadanie wpłynąć na pełny rozwój osoby i przygotować ją do aktywnego i owocnego zaangażowania we wspólnocie Kościoła. Służą temu przede wszystkim liczne grupy zainteresowań, szeroka działalność pozanaukowa Seminarium oraz możliwość czynnego zaangażowania się w życie społeczności lokalnej.
W czasie roku akademickiego oraz w okresie wakacji alumni mają możliwość uczestniczenia w wielu kursach formacyjnych i innych zaangażowaniach czy praktykach, które mają na celu praktyczne wykorzystanie zdobytej wiedzy oraz pogłębienie swoich umiejętności w pracy duszpasterskiej. Wśród tych zaangażowań należy wymienić następujące: udział w pielgrzymce radomskiej na Jasną Górę, w kursach dla wychowawców kolonijnych, zaangażowanie w organizację Sercańskich Dni Młodych w Pliszczynie, udział w Dniach Młodzieży w Raszkowie w Mołdawii, uczestnictwo w Kongresie Osób Konsekrowanych w Częstochowie, posługa osobom starszym i chorym z Domu Pomocy Społecznej przy parafii św. Jadwigi, praktyki duszpasterskie, uczestnictwo w oazach, grupach apostolskich, praca z ludźmi chorymi i wiele innych.
Seminarium wydaje półrocznik naukowy "Sympozjum", którego redaktorem naczelnym jest ks dr Leszek Poleszak SCJ.

</doc>
<doc id="1069067" url="https://pl.wikipedia.org/wiki?curid=1069067" title="Halowe Mistrzostwa Polski Seniorów w Lekkoatletyce 1980">
Halowe Mistrzostwa Polski Seniorów w Lekkoatletyce 1980

21. Halowe Mistrzostwa Polski Seniorów w Lekkoatletyce – zawody sportowe, które rozegrano 16 i 17 lutego 1980 w Zabrzu w hali Górnika.
Mistrzostwa w wielobojach rozegrano w tym samym miejscu, ale w dniach 22–24 lutego. Wyniki w tych konkurencjach podane są łącznie z innymi w tabeli poniżej.

</doc>
<doc id="1069068" url="https://pl.wikipedia.org/wiki?curid=1069068" title="Włogacizna">
Włogacizna



</doc>
<doc id="1069070" url="https://pl.wikipedia.org/wiki?curid=1069070" title="Ornitomimy">
Ornitomimy

Ornitomimy (Ornithomimidae) – rodzina mięsożernych dinozaurów z grupy celurozaurów.
Nazwa.
"Ornithomimidae" po łacinie znaczy tyle co "ptasiopodobne"
Opis.
Ornitomimy to dinozaury które w wyniku ewolucji upodobniły się do ptaków a zwłaszcza do strusi. Miały cienką, długą szyję, która zakończona była długą głową z bezzębnym, "ptasim" dziobem i dużymi oczami. Także mózgi były względnie duże. Prawdopodobne jest, że niektóre ornitomimy miały przeciwstawne kciuki u rąk, dzięki którym mogły manipulować pokarmem. Pazury miały słabo wygięte, długie i ostre. Posiadały także długie mocne nogi zakończone trójpalczastymi stopami, które umożliwiały im bardzo szybki bieg.
Pochodzenie.
Bezsporni przedstawiciele tej grupy pojawiają się dopiero we wczesnej kredzie lecz nie znamy dokładnie od jakich zwierząt pochodzą. Ich przypuszczalnym przodkiem może być późnojurajski teropod, który występował w Afryce, zwany "Elaphrosaurus". Za najstarszego przedstawiciela tej rodziny uważa się dinozaura noszącego miano "Harpymimus" z Mongolii. Ich najbliższymi kuzynami są tyranozaury i zdaniem niektórych badaczy troodony o czym świadczy budowa ich mózgoczaszki, kręgów i stóp.
Relacje z troodonami.
Rodzina Troodontidae zostało zdefiniowana w 1969 i umieszczona w kladzie Deinonychosauria razem z dromeozaurami. Jednak Holtz w 1994 na podstawie kilku cech (między innymi kształtu puszki mózgowej i dużego otworu w szczęce górnej) uznał, że naprawdę są one spokrewnione z ornitomimami. Dla ornitomimów i troodonów utworzył wspólny klad, który nazwał Bullatosauria. Jednak odkrycie prymitywnych troodonów takich jak Mei czy Sinovenator, które wykazują wiele cech wspólnych z dromeozaurami i prymitywnymi ptakami pokazuje, że troodonom bliżej jednak do ptaków niż ornitomimów. Wiele badaczy neguje zasadność kladu Bullatosauria. Jednak cechy miednicy pokazują, że troodony są mniej zaawansowane niż dromeozaury.
Występowanie.
Ornitomimy żyły w okresie późnej kredy na terenach dzisiejszej Azji i Ameryki Północnej. Długość ciała to ok. 3-6 m.
Pożywienie.
Dinozaury te prawdopodobnie pożerały niewielkie zwierzęta takie jak: jaszczurki, owady, żaby, małe ssaki. Możliwe też, że uzupełniały jadłospis owocami i nasionami.

</doc>
<doc id="1069071" url="https://pl.wikipedia.org/wiki?curid=1069071" title="Ornithomimidae">
Ornithomimidae



</doc>
<doc id="1069073" url="https://pl.wikipedia.org/wiki?curid=1069073" title="Felix Sánchez">
Felix Sánchez



</doc>
<doc id="1069074" url="https://pl.wikipedia.org/wiki?curid=1069074" title="Testy systemu Ground Based Interceptor">
Testy systemu Ground Based Interceptor

Testy rakiet nośnych.
Poniższe zestawienie zawiera wykaz testów rakiet nośnych w ramach programu GBI, które były przeprowadzane od roku 2001. W testach tych brały udział:
Wszystkie testy odbywają się z wykorzystaniem rakietowych pól startowych w bazach Vandenberg AFB w Kalifornii, Kwajalein na Pacyfiku oraz Kodiak na Alasce.
Testy systemu.
Poniższe zestawienie zawiera najważniejsze testy z lotem systemu Ground Based Interceptor - (GBI). W ciągu lat Agencja Obrony Antybalistycznej (Missile Defense Agency - MDA) dążyła do jak najszybszego rozmieszczenia pierwszych pocisków GBI. Testy były jednak wielokrotnie opóźniane, anulowane, a ich cele i zadania często zmieniane. W tym czasie, MDA kilkakrotnie zmieniała nomenklaturę testów, co jest ogromnie kłopotliwe przy ich analizie. Zestawienie zawiera ostatnie znane informacje na temat lotów testowych, lecz także wszystkie nomenklatury dla ukazania ewolucji programu, terminarzu, oraz zadań testów GBI. System GMD, którego częścią jest pocisk GBI wciąż nie przeszedł wszystkich prób, zwłaszcza tych zbliżających go do realiów obrony antybalistycznej. Do 5 grudnia 2008 roku, system uzyskał 8 skutecznych zniszczeń przechwytywanego obiektu, na 13 prób.
Opis testów nie jest skończony i wymaga uzupełnienia. Testy wciąż trwają.

</doc>
<doc id="1069075" url="https://pl.wikipedia.org/wiki?curid=1069075" title="Jan Piecko">
Jan Piecko

Jan Piecko (ur. 3 lutego 1955 w Katowicach) – polski hokeista, olimpijczyk.
W latach 1965–1981 lewoskrzydłowy ataku Baildonu Katowice, potem Polonii Bytom (1982-84) oraz niemieckiej EV Ravensburg (1985-92). W lidze polskiej zagrał 460 razy strzelając 367 bramek, w 1984 r. zdobył z bytomską Polonią tytuł mistrza Polski i króla strzelców ligi.
W reprezentacji Polski w latach 1973–1985 wystąpił 100 razy, zdobył 45 bramek, uczestniczył w igrzyskach olimpijskich 1984 w Sarajewie oraz na sześciu turniejach o mistrzostwo świata.
Po wygraniu przez Polskę turnieju mistrzostw świata Grupy B w 1985 i uzyskanym awansie do Grupy A został odznaczony Brązowym Medalem za Wybitne Osiągnięcia Sportowe.
Zamieszkał w Ravensburgu.

</doc>
<doc id="1069080" url="https://pl.wikipedia.org/wiki?curid=1069080" title="Anurognat">
Anurognat

Anurognathus – rodzaj małego pterozaura z rodziny anurognatów (Anurognathidae).
Etymologia: gr. przedrostek negatywny αν- "an-"; ουρα "oura" „ogon”; γναθος "gnathos" „żuchwa, szczęka”.
Żył w epoce późnej jury (ok. 155-140 mln lat temu) na terenach obecnej Europy. Długość ciała ok. 10 cm, rozpiętość skrzydeł ok. 50 cm, masa ok. 8-10 g. Jego szczątki znaleziono w Niemczech (w Bawarii, w gminie Solnhofen).
Opisany na podstawie jednego szkieletu. Był spokrewniony z batrachognatem, lecz był nieco od niego mniejszy. Miał dużą rozpiętość skrzydeł w stosunku do wielkości ciała. Posiadał bardzo krótki ogon, stąd pochodzi jego nazwa.

</doc>
<doc id="1069081" url="https://pl.wikipedia.org/wiki?curid=1069081" title="Duško Pavasovič">
Duško Pavasovič

Duško Pavasovič (ur. 15 października 1976 w Splicie) – słoweński szachista i trener szachowy ("FIDE Trainer" od 2013) pochodzenia chorwackiego, arcymistrz od 1999 roku.
Kariera szachowa.
Na arenie międzynarodowej barwy Słowenii reprezentuje od 1993 roku. Jest wielokrotnym medalistą indywidualnych mistrzostw Słowenii, m.in. trzykrotnie złotym (1999, 2006, 2007; turniej był jednocześnie memoriałem Milana Vidmara) i trzykrotnie srebrnym (1997, 1998, 2003). W 2007 roku osiągnął duży sukces, zajmując IV miejsce w rozegranych w Dreźnie VIII indywidualnych mistrzostwach Europy.
Wielokrotnie reprezentował Słowenię w turniejach drużynowych, m.in.:
Do największych sukcesów Duško Pavasovicia w turniejach międzynarodowych należą zwycięstwa w otwartych turniejach w Novej Goricy (1996, 2001), I m. w Feldbach (1997, wspólnie z Ludgerem Keitlinghausem), dz. II m. w Grazu (2001, za Władimirem Burmakinem, wspólnie z m.in. Henrikiem Teske i Wjaczesławem Ejnhornem), I m. w Novej Goricy (2002), II m. w Bled (2002, za Zoltanem Gyimesi), dz. II m. w Pardubicach (2004), dz. II m. w Rijece (2005, za Robertem Markusem), dz. I m. w Deizisau (2006, wspólnie z m.in. Dariuszem Szoenem), dz. II m. w Schwarzach (2006), I m. w Puli (2006), dz. II m. w Trieście (2006, za Igorem Jefimowem) oraz dz. I m. w Velden (2007).
Najwyższy ranking w dotychczasowej karierze osiągnął 1 stycznia 2004 r., z wynikiem 2615 punktów zajmował wówczas 86. miejsce na światowej liście FIDE, jednocześnie zajmując 2. miejsce (za Aleksandrem Bielawskim) wśród słoweńskich szachistów.

</doc>
<doc id="1069082" url="https://pl.wikipedia.org/wiki?curid=1069082" title="Dusko Pavasović">
Dusko Pavasović



</doc>
<doc id="1069083" url="https://pl.wikipedia.org/wiki?curid=1069083" title="Sonic Division">
Sonic Division

Sonic Division – to projekt dwóch twórców muzyki trance, progressive trance oraz electro. Dystans do branży muzycznej, nietypowe jej postrzeganie oraz zabawa dźwiękiem przysporzyły im tylu zwolenników, co przeciwników. Jednak dla chłopaków nie ważne jest to, jak odbiera ich publiczność – sami powtarzają: "nie celujemy w gusta, to nasz styl – muzyka obroni się sama".
Sonic Division wydają pod szyldem kilku wydawnictw. Współpracują m.in. z prowadzonym przez Markusa Schulza – Coldharbour Recordings oraz Solarstone – Deep Blue Records.

</doc>
<doc id="1069085" url="https://pl.wikipedia.org/wiki?curid=1069085" title="Arturdaktyl">
Arturdaktyl

Arturdaktyl ("Arthurdactylus conandoylei") – morski pterozaur z rodziny ornitocheirów (Ornithocheiridae)
Żył w okresie wczesnej kredy (ok. 116 mln lat temu) na terenach Ameryki Południowej. Długość ciała ok. 1 m, rozpiętość skrzydeł ok. 4,6 m, masa ok. 10 kg. Jego szczątki znaleziono w Brazylii.
Opisany na podstawie prawie kompletnego szkieletu. Był jednym z największych pterodaktyli. Nazwa została nadana na cześć Arthura Conana Doyle’a.

</doc>
<doc id="1069087" url="https://pl.wikipedia.org/wiki?curid=1069087" title="Halina Centkiewicz-Michalska">
Halina Centkiewicz-Michalska

Halina Centkiewicz-Michalska (ur. 10 marca 1912 w Warszawie, zm. 1 września 2007) – polska malarka, wieloletni wykładowca Wydziału Grafiki Akademii Sztuk Pięknych w Warszawie, której była jeszcze przedwojenną absolwentką (na roku studiowała między innymi z malarką Zofią Matuszczyk-Cygańską), członek Związku Polskich Artystów Malarzy i Grafików (ZPAMiG).
Swoje prace prezentowała między innymi na I wystawie ZPAMiG z marca 1986 r., zorganizowanej w warszawskiej Zachęcie. W 1964 miała indywidualną wystawę w Kordegardzie, w 1969 w Biurze Wystaw Artystycznych w Olsztynie.
Pochowana 6 września 2007 na Cmentarzu Wojskowym-Powązkowskim w Warszawie (kwatera AII-1-22).

</doc>
<doc id="1069088" url="https://pl.wikipedia.org/wiki?curid=1069088" title="Julian Byng">
Julian Byng

Julian Byng (ur. 11 września 1862 w Barnet, zm. 6 czerwca 1935 w Thorpe-le-Soken w hrabstwie Essex) - brytyjski wojskowy i polityk, w latach 1921-1926 gubernator generalny Kanady.
Po zakończeniu edukacji Byng wybrał karierę wojskową - początkowo służył w Indiach i Sudanie, a następnie brał udział w II wojnie burskiej. W czasie I wojny światowej walczył we Francji, brał także udział w bitwie o Gallipoli. W 1916 został dowódcą sił kanadyjskich walczących na froncie zachodnim. Wsławił się zwycięstwem w bitwie pod Vimy Ridge, które uznane zostało na jeden z największych triumfów w krótkiej historii kanadyjskiego oręża. Następnie stanął na czele brytyjskiej 3. Armii i odegrał ważną rolę w bitwie pod Cambrai.
Po powrocie do kraju, w 1919 otrzymał szlachectwo jako baron Byng of Vimy. W 1921 został mianowany gubernatorem generalnym Kanady, co z racji jego wojennych zasług tamtejsze opinia publiczna przyjęła bardzo entuzjastycznie. Jako pierwszy gubernator generalny w historii Byng dobrał swoich najbliższych współpracowników spośród Kanadyjczyków, nie ściągał ich natomiast z Anglii. W 1926 znalazł się w centrum kryzysu konstytucyjnego po tym, jak wbrew żądaniu premiera Kinga, odmówił skrócenia kadencji parlamentu, w dodatku nie konsultując swojej decyzji z nikim w Londynie. Urażony King podał się do dymisji, zaś Byng powierzył misję tworzenia nowego rządu byłemu premierowi Meighenowi, który jednak nie zdołał sformować gabinetu. Byng nie miał już wyjścia i musiał zgodzić się na wybory, które przywróciły do władzy Kinga. Kryzys ten był jednym z głównych powodów umieszczenia w deklaracji kończącej konferencję imperialną z 1926 zapisu, iż odtąd wyłącznymi przedstawicielami interesów brytyjskich w dominiach są wysocy komisarze, zaś gubernatorzy generalni stają się organami stricte wewnętrznymi (i w sposób dorozumiany, faktycznie podporządkowanymi premierom).
Wkrótce po powrocie do Anglii, Byng został podniesiony do godności wicehrabiego. Otrzymał także symboliczny awans na stopień wojskowy marszałka polnego (czynną służbę zakończył jako generał). W latach 1928-1931 dowodził londyńską policją, po czym przeszedł na emeryturę.

</doc>
<doc id="1069089" url="https://pl.wikipedia.org/wiki?curid=1069089" title="V rozbiór Polski">
V rozbiór Polski

V rozbiór Polski – slogan polityczny używany do określenia jednego z następujących wydarzeń:
Formalnie rzecz biorąc, w Polsce miały miejsce tylko trzy rozbiory państwa (pod koniec XVIII wieku), stąd stosowanie takiej numeracji jest niepoprawne historiograficznie i ma zastosowanie jedynie publicystyczne. , toteż używane przez niektórych publicystów pojęcie V rozbioru Polski (tak jak czwartego) w gruncie rzeczy nie jest prawidłowe (więcej – zobacz rozbiory Polski: współczesna publicystyka historyczna a rozbiory Polski).
V rozbiór Polski to także tytuł utworu zespołu muzycznego Buldog śpiewanego przez Kazika, wydanego w 2006 roku, który opisuje wyobrażenie jak wyglądałby „rozbiór Polski dokonany w 2008 roku przez Rosję i Stany Zjednoczone Ameryki”.
Tak zatytułowana jest także książka Henryka Pająka.

</doc>
<doc id="1069090" url="https://pl.wikipedia.org/wiki?curid=1069090" title="Problem gapowicza">
Problem gapowicza



</doc>
<doc id="1069091" url="https://pl.wikipedia.org/wiki?curid=1069091" title="Jan Romer">
Jan Romer

Jan Edward Romer (ur. 3 maja 1869 we Lwowie, zm. 5 marca 1934 w Warszawie) – generał dywizji Wojska Polskiego.
Życiorys.
Jan Edward Romer urodził się 3 maja 1869 we Lwowie, w rodzinie Edmunda (zm. 1895), starosty lwowskiego, i Ireny Körtvelyessy de Augusth (zm. 1913). Był starszym bratem profesora Eugeniusza Romera (1871–1954).
Kształcił się w I Gimnazjum w Nowym Sączu, gdzie przyjaźnił się m.in. z późniejszym wynalazcą Janem Szczepanikiem oraz poetą i tłumaczem Franciszkiem Mirandolą. Działał w tajnym ruchu niepodległościowym na obszarze Galicji.
Od 1887 służył w cesarskiej i królewskiej Armii. W 1890 ukończył Wojskową Akademię Techniczną w Wiedniu i jako oficer zawodowy przeszedł kolejne szczeble dowódcze i sztabowe. Podpułkownik z 1911. 29 listopada 1913 został mianowany komendantem 32 pułku artylerii polnej. Na jego czele walczył w I wojnie światowej na froncie rosyjskim i włoskim. Pułkownik z 1914. W 1916 na stanowisku dowódcy artylerii dywizji piechoty, potem korpusu piechoty. później dowódca 50 Brygady Artylerii i specjalnej grupy artyleryjskiej, odznaczył się w walkach, otrzymał wysokie nagrody i ordery.
Od 10 lutego do 1 maja 1917 przebywał w Warszawie, w przewidywaniu objęcia dowództwa nad artylerią Legionów Polskich. Ponieważ nie został wyznaczony na to stanowisko, w pierwszej dekadzie maja powrócił na front włoski, gdzie objął dowództwo XVIII Brygady Artylerii Polowej. W listopadzie tego roku przez dwa tygodnie dowodził brygadą piechoty. 6 lutego 1918 awansowany na generała majora ze starszeństwem z dniem 1 listopada 1917 i wyznaczony na stanowisko dowódcy artylerii IX Korpusu. W następnym miesiącu został komendantem IX Brygady Górskiej. W czerwcu 1918 przez kilka dni dowodził 18 Dywizją Piechoty. Na początku października tego roku ponownie, tymczasowo, objął dowództwo tej dywizji. 3 listopada lekko ranny dostał się do niewoli angielskiej. Zwolniony z niewoli, 5 grudnia przybył do Krakowa.
W grudniu 1918 został przyjęty do Wojska Polskiego i wyznaczony na dowódcę Okręgu Generalnego „Łódź”. Stanowiska nie objął, a 21 grudnia 1918 został dowódcą Okręgu Generalnego „Lublin”. 5 stycznia 1919 stanął na czele Grupy Operacyjnej „Bug”, na czele której walczył w Małopolsce Wschodniej i Galicji. 10 stycznia wkroczył do Lwowa, przełamując pierścień okrążenia ukraińskiego na południu miasta, na odcinku od Brzuchowic do Dublan. Od marca do grudnia 1919 szef Polskiej Misji Wojskowej Zakupów w Paryżu. Następnie znowu na froncie wschodnim: grudzień 1919 – kwiecień 1920 dowódca 13 Dywizji Piechoty, kwiecień – maj 1920 dowódca Dywizji Jazdy na froncie ukraińskim, w czasie walk odwrotowych 6 i 1 Armii. Lipiec – wrzesień 1920 członek polskiej delegacji w sprawie rozejmu z Rosją Sowiecką, wrzesień 1920 – wrzesień 1921 szef Naczelnej Kontroli Wojskowej. 1 stycznia 1920 Józef Piłsudski, jako Naczelny Wódz, mianował go członkiem Kapituły Tymczasowej Orderu „Virtuti Militari” i nadał mu Krzyż Srebrny tego orderu. 25 września 1921 został wyznaczony na stanowisko dowódcy Okręgu Korpusu Nr II w Lublinie. 3 maja 1922 został zweryfikowany w stopniu generała dywizji ze starszeństwem z dniem 1 czerwca 1919 i 8. lokatą w korpusie generałów. W połowie lat 20. był przewodniczącym Komitetu Budowy Domu Żołnierza Polskiego w Lublinie. Z dniem 1 września 1924 minister spraw wojskowych powołał go na członka Rady Wojennej.
10 lipca 1926 mianowany został Inspektorem Armii. 13 maja 1932 został zwolniony ze stanowiska inspektora armii, a z dniem 31 lipca 1932 przeniesiony w stan spoczynku. Osiadł w Warszawie. Autor wspomnień ("Pamiętniki", wyd. Lwów 1938).
Zmarł w poniedziałek 5 marca 1934, w godzinach wieczornych, w Szpitalu Ujazdowskim w Warszawie, po dłuższej chorobie. Został pochowany na Cmentarzu Wojskowym na Powązkach w Warszawie (kwatera A 10-6-1/2).

</doc>
<doc id="1069092" url="https://pl.wikipedia.org/wiki?curid=1069092" title="Pałac Parysów w Lublinie">
Pałac Parysów w Lublinie

Pałac Parysów – zabytkowy budynek znajdujący się przy ul. Bernardyńskiej 3 w Lublinie, wybudowany w pierwszej połowie XVII wieku. Nazwa pochodzi od nazwiska Feliksa Zygmunta Parysa.
Pałac wybudowano w pierwszej połowie XVII wieku. Był to wówczas obiekt jednopiętrowy z dziedzińcem wewnętrznym i dwoma narożnymi obronnymi basztami. W końcu XVIII wieku stał się własnością Marcjana Grotkowskiego. Wynajmowano go wtedy na publiczne bale i przedstawienia teatralne. W XIX wieku budynek przekształcono na kamienicę mieszkalną i dokonano gruntownej przebudowy, w wyniku której utracił swe barokowe cechy. Na początku XX wieku mieściła się tu Resursa Kupiecka, organizująca zabawy publiczne. Od końca lat 80. jest siedzibą przedsiębiorstw handlowych i usługowych.

</doc>
<doc id="1069095" url="https://pl.wikipedia.org/wiki?curid=1069095" title="Carlo Carafa">
Carlo Carafa

Carlo Carafa (ur. 29 marca 1517 – zm. 4 marca 1561) – włoski kardynał, bratanek papieża Pawła IV.
Życiorys.
W młodości wstąpił do zakonu joannitów i został bajlifem Neapolu. Kiedy jego wuj Gian Pietro Carafa w 1555 został papieżem Pawłem IV, mianował go swoim kardynałem-nepotem i powierzył szereg funkcji w zarządzie Kościołem i państwem papieskim, m.in. był legatem w Fermo, gubernatorem kilku miast, regentem Kancelarii Apostolskiej, a 30 sierpnia 1555 został legatem w Bolonii i superintendentem generalnym Stolicy Apostolskiej. Współtworzył profrancuską i antyhiszpańską politykę Pawła IV. Kiedy w 1556 wybuchł bunt popieranej przez Hiszpanię rodziny Colonna przeciw papieżowi, Carlo udał się jako legat do Hiszpanii i wynegocjował pokój. Działał także jako mediator z ramienia papieża pomiędzy Francją a Hiszpanią w 1557. Administrator diecezji Comminges z nominacji króla Francji Henryka II od 6 lipca 1556.
Rządy kardynała Carafy w Państwie Kościelnym były bardzo brutalne i wywoływały powszechny sprzeciw, który w końcu zmusił papieża do interwencji. 27 stycznia 1559 został odwołany przez swojego wuja ze stanowiska legata w Bolonii i superintendenta Stolicy Apostolskiej i nie odzyskał już jego zaufania. Mimo to zachował spore wpływy wśród kardynałów nominowanych przez Pawła IV i po jego śmierci (18 sierpnia 1559) odegrał dużą rolę na konklawe 1559. Nowy papież Pius IV wszczął śledztwo w sprawie nadużyć popełnionych przez niego i innych członków rodu Carafa. 7 czerwca 1560 Carlo Carafa i kilku jego krewnych zostało aresztowanych i osadzonych w więzieniu w zamku św. Anioła. Powołano 8-osobową komisję kardynalską do zbadania zarzucanych im zbrodni i nadużyć. Carlo Carafa został uznany za winnego zarzucanych mu czynów, pozbawiony godności kardynalskiej i wszystkich posiadanych beneficjów i skazany na śmierć. Wyrok wykonano 4 marca 1561 roku w zamku św. Anioła. Trzech innych jego krewnych ścięto.
Papież Pius V, następca Piusa IV i były współpracownik Pawła IV, doprowadził do rewizji procesu i 26 września 1567 uznał wydany wówczas wyrok za niesprawiedliwy. Carlo Carafa i jego krewni zostali pośmiertnie zrehabilitowani, a skonfiskowane dobra zwrócono ich spadkobiercom.

</doc>
<doc id="1069097" url="https://pl.wikipedia.org/wiki?curid=1069097" title="Austriadaktyl">
Austriadaktyl

Austriadaktyl ("Austriadactylus cristatus") – pterozaur z rodziny Campylognathoididae; jego nazwa znaczy "austriacki palec".
Żył w epoce późnego triasu (ok. 218-211 mln lat temu) na terenach obecnej Europy. Długość ciała ok. 20 cm, rozpiętość skrzydeł ok. 1,2 m, masa ok. 1 kg. Jego szczątki znaleziono w Austrii (w Tyrolu).
Szczególną cechą tego pterozaura był duży grzebień z przodu głowy.

</doc>
<doc id="1069101" url="https://pl.wikipedia.org/wiki?curid=1069101" title="Pałac Sobieskich w Lublinie">
Pałac Sobieskich w Lublinie

Pałac Sobieskich – pałac w Lublinie wybudowany w XVI a przebudowany w XVII wieku, znajdujący się przy ul. Bernardyńskiej 13.
Pierwotnie był to okazały dwór zbudowany w 2 poł. XVI wieku przez wojewodę lubelskiego Marka Sobieskiego - dziada przyszłego króla. W końcu XVII wieku został rozbudowany i przebudowany i należał do Jana III Sobieskiego. Po jego śmierci w 1696 został podzielony pomiędzy jego dwóch synów. W XVIII w. posiadłość użytkowali Radziwiłłowie, jednak brak jest jednoznacznych przesłanek, czy był ich własnością, czy tylko pozostawał w ich użytkowaniu.
Budynek stopniowo podupadał i w 1804 został zakupiony na licytacji przez Tomasza Trojeckiego. W 1811 Trojecki przekazał w darze budynek prawnikowi Dominikowi Boczarskiemu, który przebudował go na młyn. W latach 1843-1844 Boczarski nadbudował młyn oraz dobudował piekarnię (część lewej oficyny). W 1852 roku zbankrutował, a rok później pałac został zakupiony na licytacji przez Witolda i Konstantego Brzezińskich. W 1863 zmodernizowali oni młyn, przerabiając go na parowy, jednak i oni wkrótce zbankrutowali, a młyn pełnił funkcje mieszkalne. 
W 1884 pałac został kupiony na kolejnej publicznej licytacji przez J. Strochocińskiego, który przebudował go na cele mieszkalne, podwyższając o dwie kondygnacje. Wnętrza ozdobiono sztukateriami, a całości nadano wygląd eklektyczny. W 1888 pałac został zakupiony przez Bronisławę Vetterową. W 1895 nadbudowano oficyny.
W 1905 w budynkach pałacowych rozpoczęło działalność Prywatne Gimnazjum Żeńskie Heleny Czarnieckiej, które mieściło się tu do czasu wybuchu drugiej wojny światowej. W części pomieszczeń mieściły się sklepy oraz zakłady usługowe. W 1927 nieruchomość kupiona została przez T. Karszo-Siedlewskiego. Po wybuchu wojny w 1941 pałac został przejęty pod zarząd Generalnego Gubernatorstwa (okresowo szpital). Po 1944 mieściła się w nim siedziba komitetu centralnego PPR oraz mieszkania.
Obecnie stanowi własność Politechniki Lubelskiej. Jest to barokowy budynek z wielką kopułą na samym środku gmachu, ozdobioną wieloma figurami i nawiązującą już do rokoka.

</doc>
<doc id="1069104" url="https://pl.wikipedia.org/wiki?curid=1069104" title="Patsy Kensit">
Patsy Kensit

Patsy Kensit, właściwie Patricia Jude Frances Kensit (ur. 4 marca 1968 w Londynie) – brytyjska aktorka i piosenkarka, w latach 1983–1989 związana z zespołem Eighth Wonder.
Życiorys.
Urodziła się w Hounslow, w dzielnicy w zachodnim Londynie, jako córka Margaret Rose Kensit (z domu Doohan), publicystki, i Jamesa Kensita, handlarza antykami
Po raz pierwszy znalazła się przed kamerami jako czteroletnia elegancka dziewczynka w komedii romantycznej "Dla miłości Ady" ("For the Love of Ada", 1972). Rok później trafiła na szklany ekran i pojawiła się gościnnie w serialach BBC: "Bracia" ("The Brothers", 1973) jako Toddler i "Samochody Z" ("Z Cars", 1973) w roli Joanny Page. Wystąpiła potem w melodramacie "Wielki Gatsby" ("The Great Gatsby", 1974) u boku Roberta Redforda i jako Pamela Buchanan, córka głównej bohaterki granej przez Mia Farrow, w dramacie sensacyjnym "Złoto" ("Gold", 1974) z Rogerem Moore, komediodramacie "Och, Alfie" ("Alfie Darling", 1975) z Joan Collins w roli Penny, dramacie fantasy "Błękitny ptak" ("The Blue Bird", 1976) z Jane Fondą, Avą Gardner i Elizabeth Taylor oraz melodramacie wojennym "Hanover Street" (1979) u boku Harrisona Forda i Lesley-Anne Down.
Ukończyła szkołę dla dziewcząt im. Św. Katarzyny w Twickenham, dzielnicy Londynu Richmond upon Thames, w hrabstwie Middlesex. Uczęszczała do Italia Conti Academy of Theatre Arts. W 1982 wraz ze swoim bratem Jamie założyła zespół Eighth Wonder, z którym występowała i nagrywała płyty w latach 1983–1989, a największe sukcesy odnosiła we Włoszech, Japonii i Wielkiej Brytanii.
Jej talent aktorski doceniono w filmie muzycznym "Absolutni debiutanci" ("Absolute Beginners", 1986) w roli Suzette, projektantki mody, robiącej karierę jako modelka. W komedii kryminalnej Richarda Donnera "Zabójcza broń 2" ("Lethal Weapon 2", 1989) pojawiła się jako Rika van den Haas. Krytycy byli zachwyceni jej rolą Katie, uwikłanej w skomplikowane związki miłosne w dramacie "Dwadzieścia jeden" ("Twenty-One", 1991), za którą była nominowana do nagrody Independent Spirit Awards. W telewizyjnej komedii romantycznej Canal+ "Kontrakt małżeński" ("Does This Mean We’re Married?"/"Les époux ripoux", 1991), gdzie jako Deena (stand-uperka) angażuje się w małżeństwo dla pozoru w Paryżu, wykonała piosenkę „Rambo Doll”. Wcieliła się w postać aktorki Mii Farrow w telefilmie "Miłość i zdrada: Historia Mii Farrow" ("Love and Betrayal: The Mia Farrow Story", 1995).
Życie prywatne.
Była czterokrotnie mężatką; z Danem Donovanem (1988–1991), Jimem Kerr, wokalistą zespołu Simple Minds (od 3 stycznia 1992 do 1996), z którym ma syna Jamesa (ur. 1993), Liamem Gallagherem, wokalistą grupy Oasis (od 7 kwietnia 1997 do 22 września 2000), z którym ma syna Lennona Francisa (ur. 13 września 1999), Jeremym Healym (od 2009 do 2010).
Zobacz też.
Eighth Wonder

</doc>
<doc id="1069106" url="https://pl.wikipedia.org/wiki?curid=1069106" title="Pałac Morskich w Lublinie">
Pałac Morskich w Lublinie

Pałac Morskich – pałac w Lublinie, umiejscowiony przy Krakowskim Przedmieściu 62, obecnie Krajowa Szkoła Sądownictwa i Prokuratury. Pochodzi z końca XVIII wieku. Budynek ów jest uznawany za prawdziwą perłę klasycyzmu.
Historia.
Obiekt wybudowany został w drugiej połowie XVIII wieku. Swą nazwę wywodzi od nazwiska pierwszych właścicieli - rodziny Morskich. Od 1898 roku swoją siedzibę miał tu Łódzki Bank Handlowy. Po roku 1917 przeniosła się do pałacu Resursa Kupiecka, która organizowała liczne bale na rzecz Lubelskiego Towarzystwa Dobroczynności. Po II wojnie światowej funkcjonował tu Wieczorowy Uniwersytet Marksizmu-Leninizmu i Wojewódzki Komitet Propagandy Partyjnej. W 1989 roku był siedzibą Komitetu Obywatelskiego "Solidarność". Następnie (do 2009) mieścił się tu bank, potem Krajowa Szkoła Sądownictwa i Prokuratury, a obecnie poddawany jest gruntownemu remontowi.

</doc>
<doc id="1069109" url="https://pl.wikipedia.org/wiki?curid=1069109" title="Izba Ludowa (Afganistan)">
Izba Ludowa (Afganistan)

Izba Ludowa ("Wolesi Dzirga") – niższa izba bikameralnego parlamentu Afganistanu, Zgromadzenia Narodowego. Choć formalnie izbą wyższą jest Izba Starszych, to właśnie Izba Ludowa stanowi ciało o największym znaczeniu w procesie legislacyjnym.
Izba Ludowa liczy 249 członków, w większości wybieranych w wielomandatowych okręgach wyborczych (których granice pokrywają się z okręgami w znaczeniu podziału administracyjnego). 64 miejsca (po dwa) z każdej prowincji są zagwarantowane dla kobiet. Mandaty te nie są jednak obsadzane w drodze wyborów, lecz poprzez nominację prezydenta. W taki sam sposób przydzielane są dwa mandaty zarezerwowane dla osób niepełnosprawnych i dwa dla ludności koczowniczej. Ze względu na niski poziom alfabetyzacji kraju, kandydaci na listach wyborczych wymienieni są nie tylko z nazwiska – umieszcza się tam także przypisane im wcześniej obrazkowe symbole, którymi mogą posługiwać się w kampanii wyborczej. Kadencja trwa 5 lat.
System partyjny w Afganistanie jest obecnie niezwykle słaby i wszyscy członkowie izby są aktualnie bezpartyjni. Faktycznie większość należy jednak do nieformalnych stronnictw tworzonych przez lokalnych przywódców (w większości oligarchów posiadających prywatne armie) w poszczególnych prowincjach.

</doc>
<doc id="1069110" url="https://pl.wikipedia.org/wiki?curid=1069110" title="Batrachognat">
Batrachognat

Batrachognat ("Batrachognathus volans") – pterozaur z rodziny anurognatów (Anurognathidae).
Żył w epoce późnej jury (ok. 150–145 mln lat temu) na terenach Azji. Długość ciała ok. 20 cm, rozpiętość skrzydeł ok. 50–80 cm, masa ok. 150 g. Jego szczątki znaleziono w Kazachstanie (w górach Tienszan).
Był spokrewniony z anurognatem, lecz był nieco od niego większy. Miał dużą rozpiętość skrzydeł w stosunku do wielkości ciała. Prawdopodobnie odżywiał się niewielkimi owadami latającymi, które chwytał podczas lotu.

</doc>
<doc id="1069111" url="https://pl.wikipedia.org/wiki?curid=1069111" title="Niańka">
Niańka



</doc>
<doc id="1069112" url="https://pl.wikipedia.org/wiki?curid=1069112" title="Dwór Gorajskich w Lublinie">
Dwór Gorajskich w Lublinie

Dwór Gorajskich – wczesnobarokowy dwór w Lublinie, najlepiej zachowany tego typu budynek. Stoi przy ulicy Północnej 22a.
Historia.
Pierwsze wzmianki o obiekcie pochodzą z roku 1737. Należał on wówczas do Felicjana Bielskiego. Jego metryka jest jednak starsza. Uważa się, że wcześniej dwór należał do rodu Gorajskich, a inne źródła wspominają o dworze i kaplicy braci polskich Rafała Leszczyńskiego, zniszczonej w 1627 roku. Ostatnimi właścicielami byli od XIX wieku Chrzanowscy, stąd obiekt często jest określany mianem "Dworu Chrzanowskich". W 1970 majątek przeszedł na rzecz Skarbu Państwa. Po gruntownym remoncie swoją siedzibę znalazł tutaj Automobilklub Lubelski.
Ten piętrowy, kryty wysokim, łamanym dachem obiekt jest najlepiej zachowanym dworem wczesnobarokowym w mieście.

</doc>
<doc id="1069113" url="https://pl.wikipedia.org/wiki?curid=1069113" title="Tempo (gazeta)">
Tempo (gazeta)

Tempo – dawny dziennik sportowy ukazujący się głównie w Polsce południowej.
Założony w 1948 w Krakowie pod nazwą „Piłkarz”, jako dodatek cotygodniowy do „Echa Krakowa”. Od 1951 był samodzielnym tygodnikiem. Od 1955 wydawany był pod nazwą „Głos Sportowca” (pod patronatem „Dziennika Polskiego”), od 1959 jako „Tempo – Nowości Sportu i Turystyki” (dodatek do „Gazety Krakowskiej”), od 1962 samodzielne pismo. Od 1978 pod nazwą „Tempo”.
Od 1995 ukazywał się 6 razy w tygodniu. W marcu 2005 gazeta została zlikwidowana, a nazwę „Tempo” zaczął nosić piątkowy dodatek do „Przeglądu Sportowego” (do roku 2011). Redaktorami naczelnymi krakowskiego dziennika byli kolejno: J. Rotter (1962–1977), E. Gretschel (1977–1983), R. Niemiec (1983–1994), R. Kołtun (1994–1997), A. Skowroński (1997–2004), R. Kołtoń (2004–2005).

</doc>
<doc id="1069114" url="https://pl.wikipedia.org/wiki?curid=1069114" title="Dwór Chrzanowskich">
Dwór Chrzanowskich



</doc>
<doc id="1069115" url="https://pl.wikipedia.org/wiki?curid=1069115" title="Polski Klub Kawaleryjski">
Polski Klub Kawaleryjski

Stowarzyszenie "Polski Klub Kawaleryjski" zostało zarejestrowane w 10 listopada 1998 r. w Sądzie Wojewódzkim w Poznaniu. Członkami zwyczajnymi i wspierającymi stowarzyszenia zostali między innymi wieloletni organizatorzy corocznej imprezy kawaleryjskiej, znanej pod nazwą "Dni Ułana", nawiązującej do święta 15 Pułku Ułanów Poznańskich. Obecnie członkami organizacji są miłośnicy tradycji kawaleryjskiej z niemal całego terenu kraju, a także z zagranicy.
Polski Klub Kawaleryjski jest patriotycznym, dobrowolnym, niepolitycznym, samorządnym i trwałym stowarzyszeniem niezarobkowym osób fizycznych, których celem jest kultywowanie i kontynuowanie tradycji kawalerii i jazdy polskiej, między innymi poprzez utworzenie ochotniczej jednostki konnej, formowanej oraz wystawianej na czas ważnych uroczystości państwowych i wojskowych, pod nazwą „Honorowy Szwadron Kawalerii III RP”. Obok powyższego zasadniczym celem działalności Klubu jest wspieranie resortu obrony narodowej w zakresie szkolenia oraz przygotowywania młodzieży przedpoborowej i poborowej do służby wojskowej, ze szczególnym uwzględnieniem Szwadronu Kawalerii Wojska Polskiego.
Stowarzyszenie "Polski Klub Kawaleryjski" decyzją sądu rejonowego w Poznaniu z 7 kwietnia 2006 otrzymało status organizacji pożytku publicznego oraz 11 kwietnia 2006 PKK zostało wpisane ze statusem OPP do rejestru sądowego stowarzyszeń – KRS 78096.
Stowarzyszenie "Polski Klub Kawaleryjski" od kwietnia 2002 roku jest członkiem Federacji Stowarzyszeń Rezerwistów i Weteranów Sił Zbrojnych Rzeczypospolitej Polskiej pod patronatem honorowym Prezydenta RP.
Barwą szwadronu jest biało-amarantowy proporczyk ze srebrną żyłką pośrodku.
Linki zewnętrzne.
Strona WWW stowarzyszenia "Polski Klub Kawaleryjski"

</doc>
<doc id="1069116" url="https://pl.wikipedia.org/wiki?curid=1069116" title="Oise (rzeka)">
Oise (rzeka)

Oise – rzeka w Belgii oraz Francji o długości 302 km oraz powierzchni dorzecza 20 000 km². Źródła rzeki znajdują się w Ardenach w Belgii. Uchodzi ona do Sekwany.
Większe miasta.
Rzeka ta stanowi część systemu kanałów wodnych, które łączą Basen Paryski z zagłębiem węglowym koło Lille.

</doc>
<doc id="1069117" url="https://pl.wikipedia.org/wiki?curid=1069117" title="Luigi Cornaro (kardynał)">
Luigi Cornaro (kardynał)

Luigi Cornaro (ur. 12 lutego 1517 – zm. 10 maja 1584) – włoski kardynał.
Życiorys.
Pochodził z Wenecji. W młodości wstąpił do zakonu joannitów i został wybrany wielkim przeorem Cypru, ale po krótkim czasie zrezygnował z tego stanowiska na rzecz brata Federico Cornaro (przyszłego kardynała).
W 1551 papież Juliusz III mianował go kardynałem-diakonem. Był także arcybiskupem Zadar (25 czerwca 1554 – 17 lipca 1555) i administratorem diecezji Bergamo (13 marca 1560 – 15 stycznia 1561) oraz Trogir (15 stycznia 1561 – 18 kwietnia 1567). Papież Pius IV w 1560 powierzył mu przewodniczenie komisji badającej nadużycia członków rodu Carafa popełnione za pontyfikatu Pawła IV. W lutym 1561 uzyskał promocję do rangi kardynała-prezbitera. Wspierał walkę Świętej Ligi przeciw Imperium osmańskiemu. W maju 1570 odkupił od kardynała Michele Bonelli urząd kamerlinga Świętego Kościoła Rzymskiego za kwotę 70 tys. skudów, która została przeznaczona na wsparcie wojny przeciw Turkom. Jako kamerling odgrywał dużą role podczas konklawe 1572. Zmarł w Rzymie.

</doc>
<doc id="1069123" url="https://pl.wikipedia.org/wiki?curid=1069123" title="Pałac Czartoryskich w Lublinie">
Pałac Czartoryskich w Lublinie

Pałac Czartoryskich – znajduje się we wschodnim narożniku Placu Litewskiego w Lublinie. Został wybudowany w stylu barokowym w drugiej połowie XVII wieku, według projektu Tylmana z Gameren. Jest to średniej wielkości gmach z wmurowanymi w fasadę krużgankami i przepięknym portykiem nad wejściem.
Historia.
Pierwszymi właścicielami obiektu byli Lubomirscy. Za fundatora uważa się Jerzego Sebastiana Lubomirskiego, potem dwór przejął jego syn – Stanisław Herakliusz, a następnie posiadłość przeszła w ręce Elżbiety z Lubomirskich Sieniawskiej, która w latach 1725-1728 przy współpracy z architektem Franciszkiem Mayerem z Moraw przeprowadziła przebudowę obiektu.
W roku 1731 pałac przeszedł w ręce Czartoryskich poprzez małżeństwo Marii Zofii Sieniawskiej, wdowy po Stanisławie Dönhoffie, z Augustem Aleksandrem Czartoryskim, wojewodą ruskim. Związani z Puławami Czartoryscy nie mieszkali w Lublinie, a posiadłość traktowali jako jeden z wielu pałaców, powierzając go opiece kolejnych rezydentów.
Ostatnimi właścicielami z rodu byli Adam Kazimierz i Izabella z Flemmingów Czartoryscy, którzy w 1812 roku sprzedali pałac wraz z posesją sięgającą do Krakowskiego Przedmieścia notariuszowi departamentu lubelskiego Marcinowi Łodzi-Kobylińskiemu. W następnych latach pałac i zabudowania, pozostając w rękach Kobylińskich, były dzierżawione przez fabrykę tabaki i tytoniu. Z zapisków z lat 30. XIX wieku wynika, że mimo przemysłowej eksploatacji budynku przez fabrykę pałac nadal wyglądał imponująco.
W roku 1860 posesję nabył warszawski bankier Leopold Kronenberg w celu dalszego prowadzenia fabryki. Jednak 6 lat później fabrykę zlikwidowano, a pałac przejęli nowi właściciele. Odtąd przez pewien czas będą się oni zmieniali co kilka lata (Kazimierz i Ludwika z Wineckich Mazurkiewiczowie kupili pałac w 1869 roku, Noel Grünberg w 1875, Race Miller w 1877, Estera Cukier w 1888, Frajda Worman i Rywka Rozenbau w 1893, Eugenia z Baczyńskich Pniewska w 1893, w 1908 posesja stała się własnością Wiktora Michelisa, po śmierci którego odziedziczyła ją żona i jeszcze w latach trzydziestych była jej właścicielką). Powyższa sytuacja nie sprzyjała utrzymaniu budynku w dobrym stanie.
W czasie drugiej wojny światowej pałac został poważnie uszkodzony. W 1939 roku w obiekt trafiła bomba, a w 1944 roku uciekający Niemcy zaprószyli ogień. Pożar nie wpłynął na układ wnętrz.
Rok później rozebrano spalone mury przylegające do pałacu, uporządkowano plac i rozpoczęto odbudowę na podstawie projektu architekta Czesława Doria-Dernałowicza, w wyniku której przywrócono pierwotny układ wnętrz, wprowadzono instalacje i podwyższono dachy. W odnowionym obiekcie urządzono Dom Turysty PTTK, co przyczyniło się do znacznej eksploatacji budynku.
W 1973 roku pałac stał się siedzibą Lubelskiego Towarzystwa Naukowego. Po wykonaniu kapitalnego remontu budynku przywrócono mu jego reprezentacyjny charakter.

</doc>
<doc id="1069124" url="https://pl.wikipedia.org/wiki?curid=1069124" title="Osiedle Robotnicze (Kruszwica)">
Osiedle Robotnicze (Kruszwica)

Osiedle Robotnicze – najstarsze osiedle mieszkaniowe w Kruszwicy znajdujące się przy ulicy Jana Kasprowicza i Lipowej. Tutaj znajduje się najstarszy w mieście budynek szkolny, dzisiejsze liceum im. Juliusza Słowackiego. Dzielnica w zdecydowanej mierze została pobudowana w blokach. Dzielnicę zamieszkuje około 2 tysięcy mieszkańców.

</doc>
<doc id="1069125" url="https://pl.wikipedia.org/wiki?curid=1069125" title="Sznur (miara)">
Sznur (miara)

Sznur – niemetryczna jednostka długości, historycznie używana w Polsce.
1 sznur duży = 10 prętów = 75 łokci = 150 stóp = 44,665 m

</doc>
<doc id="1069126" url="https://pl.wikipedia.org/wiki?curid=1069126" title="Okogłów">
Okogłów

Okogłów, ignik, polifem ("Polyphemus pediculus") - gatunek niewielkiego skorupiaka, zaliczanego do rzędu wioślarek, podgromady liścionogów.
Występowanie.
Okogłów żyje w słodkowodnych zbiornikach wodnych półkuli północnej, głównie w klimacie umiarkowanym.
Opis.
Okogłowy posiadają ruchomą głowę, na której znajduje się ogromne oko. Skorupiak ten ma 4 pary rozgałęzionych odnóży.
Zobacz.
Polyphemus (crustacean) na Wikipedii angielskiej.

</doc>
<doc id="1069127" url="https://pl.wikipedia.org/wiki?curid=1069127" title="Ignik">
Ignik



</doc>
<doc id="1069128" url="https://pl.wikipedia.org/wiki?curid=1069128" title="Gmach Rządu Gubernialnego w Lublinie">
Gmach Rządu Gubernialnego w Lublinie

Pałac Gubernialny – budynek na lubelskim Śródmieściu, zamykający od północy przestrzeń placu Litewskiego. Zbudowany w XIX w. w stylu neoklasycystycznym według projektu Juliana Ankiewicza. Jest połączony galerią z Pałacem Lubomirskich.
W drugiej połowie XIX w. pałac Lubomirskich, ówczesna siedziba władz lubelskiej guberni, przestał wystarczać na potrzeby rozrastającej się administracji. 28 września 1852 gubernator zwrócił się z raportem o konieczności wybudowania w Lublinie gmachu na pomieszczenia wszystkich wydziałów Rządu Gubernialnego, który w tym czasie zajmował pięć oddalonych od siebie budynków. Gmach ten miał stanąć na terenie dawnych ogrodów i cmentarza kościoła oo. Bonifratrów. Obiekt wzniesiono z przeznaczeniem na siedzibę Rządu Gubernialnego.
Od 1921 mieściło się w nim Dowództwo Okręgu Korpusu Nr II i agendy Urzędu Wojewódzkiego. Po II wojnie światowej budynek opuszczony przez władze niemieckie przeszedł na własność Uniwersytetu Marii Curie-Skłodowskiej i został przeznaczony na cele dydaktyczno-naukowe.
W 2022 ogłoszono, że w pałacu powstanie hotel.

</doc>
<doc id="1069130" url="https://pl.wikipedia.org/wiki?curid=1069130" title="Osiedle Tysiąclecia (Kruszwica)">
Osiedle Tysiąclecia (Kruszwica)

Osiedle Tysiąclecia w Kruszwicy rozciąga się między ulicami Józefa Kraszewskiego, Powstańców Wielkopolskich i ciągnie się pod ulicę Rybacką. Znajdował się na niej zakon sióstr elżbietanek, który został zlikwidowany w 2016 roku, dawny magistrat i urząd stanu cywilnego. Dzielnica w zdecydowanej mierze została pobudowana w blokach. Zamieszkuje ją około 1500 Kruszwiczan.

</doc>
<doc id="1069132" url="https://pl.wikipedia.org/wiki?curid=1069132" title="Enrico Caetani">
Enrico Caetani

Enrico Caetani (ur. 6 sierpnia 1550 w Sermoneta, zm. 13 grudnia 1599 w Rzymie) – włoski kardynał.
Życiorys.
W 1571 uzyskał doktorat "utroque iure" na uniwersytecie w Perugii i rozpoczął pracę w kurii rzymskiej. Tytularny patriarcha Aleksandrii od 29 lipca 1585. Legat w Bolonii 1585-1587. W grudniu 1585 papież Sykstus V mianował go kardynałem prezbiterem z tytułem Santa Pudenziana. Kamerling Świętego Kościoła Rzymskiego od 26 października 1587. Legat "a latere" we Francji 1589-1590, gdzie działał na rzecz wyboru katolickiego władcy po śmierci króla Henryka III. Papież Grzegorz XIV w 1591 mianował go prefektem Kongregacji ds. Francuskich. Jako kamerling uczestniczył w konklawe 1591 i konklawe 1592. Legat "a latere" w Polsce od kwietnia 1596 do czerwca 1597. Zmarł w Rzymie w wieku 49 lat i został pochowany w swoim kościele tytularnym Santa Pudenziana. Jego postać została umieszczona na obrazie "Kazanie Skargi" Jana Matejki.

</doc>
<doc id="1069133" url="https://pl.wikipedia.org/wiki?curid=1069133" title="Dobroń (przystanek kolejowy)">
Dobroń (przystanek kolejowy)

Dobroń – przystanek kolejowy w Dobroniu, w powiecie pabianickim.
W roku 2017 przystanek obsługiwał 150–199 pasażerów na dobę.

</doc>
<doc id="1069135" url="https://pl.wikipedia.org/wiki?curid=1069135" title="Osiedle Zagople">
Osiedle Zagople

Osiedle Zagople – osiedle w Kruszwicy. Położone jest na wschodnim brzegu jeziora Gopła. Rozciąga się między ulicami Wiejską, Kujawską, Kolegiacką i Cichą są to bloki mieszkalne, i dalej ulicami Polną, Ogrodową i Grodzką w domach jednorodzinnych. W tej dzielnicy znajduje się kolegiata, hala sportowa, Szkoła Podstawowa nr 1 im. Jana Kasprowicza, Gimnazjum nr 1, Przedszkole Samorządowe nr 1, ZSP im. Kazimierza Wielkiego, Kruszwicka Szkoła Realna dla dorosłych. Dzielnica liczy około 7 tysięcy mieszkańców.

</doc>
<doc id="1069136" url="https://pl.wikipedia.org/wiki?curid=1069136" title="Pałac Potockich w Lublinie">
Pałac Potockich w Lublinie

Pałac Potockich – pałac w Lublinie wzniesiony pomiędzy latami 1719 a 1734 dla Jerzego Potockiego. W 1790 roku pałac przeszedł w ręce skarbu państwa, obecnie jest własnością prywatnego inwestora.
Historia.
Pałac wzniesiony został pomiędzy latami 1719 a 1734 dla Jerzego Potockiego, a następnie rozbudowany przez jego syna Eustachego. O tym, jak urządzony był pałac w końcu XVIII wieku, mówi zachowany (w Bibliotece im. H. Łopacińskiego) jego inwentarz z 1783 r. W okresie, z którego pochodzi inwentarz, Potoccy herbu Pilawa nie mieszkali już w Lublinie, gdyż około 1750 r. Eustachy Potocki przystąpił do budowy dla siebie rezydencji w Radzyniu Podlaskim według planów Jakuba Fontany.
Reprezentacyjny, piętrowy korpus środkowy i dwa boczne, parterowe skrzydła gospodarcze nadały obiektowi kształt podkowy, wewnątrz której urządzono ogród w stylu włoskim. W ostatnich latach XVIII wieku Potoccy ofiarowali pałac Rzeczypospolitej i wówczas przeznaczono go na siedzibę sądów ziemskich.
Początkowo mieściły się w nim koszary kawalerii narodowej, a po III rozbiorze Polski urządzono tu więzienie. Pałac pozbawiono wszelkich zdobień, a skrzydła boczne podwyższono o jedną kondygnację. Kiedy w 1826 roku więzienie przeniesiono na Zamek, pałac zajęła policja i wojsko rosyjskie.
W okresie międzywojennym mieściła się tu Policja Państwowa, a później - do 1981 roku - Milicja Obywatelska. Od 1984 do 2016 należał do KUL.

</doc>
<doc id="1069137" url="https://pl.wikipedia.org/wiki?curid=1069137" title="Strážske">
Strážske

Strážske – miasto we wschodniej Słowacji, w kraju koszyckim, w powiecie Michalovce. W 2011 roku liczyło około 4,4 tysiąca mieszkańców.
Położenie.
Miasto położone jest na samym końcu długiej i wąskiej wypustki Niziny Wschodniosłowackiej, którą sięga ona daleko na północ w górę doliny Laborca i zwanej dlatego Laborecką Niwą. Leży ok. 15 km na północny zachód od Michałowiec i ok. 9 km na południowy zachód od Humennégo. Zabudowania zwartego centrum miasta znajdują się po prawej stronie biegu Laborca, oddalone od niego o ok. 1 km.
Przez miasto wzdłuż doliny Laborca biegnie ważna droga krajowa z Humennego na północy (nr 74) do Michałowiec na południu (nr 18). Nieco na zachód od centrum miasta przebiega linia kolejowa z Koszyc przez Trebišov do Medzilaborców.
Historia.
Tereny dzisiejszego miasta były zamieszkane przez człowieka już w paleolicie. Badania archeologiczne potwierdziły również występowanie mogił z wczesnej epoki brązu oraz istnienie słowiańskiego osadnictwa z VII-XII w. Jako wieś Strážske wspominane było po raz pierwszy w 1337 r., kiedy to należało do „państwa” feudalnego z siedzibą w Michałowcach. Od 1451 r. należała do różnych rodzin szlacheckich. Nazwa nawiązuje do strażniczych funkcji wsi lub jej mieszkańców, na co wskazywałby herb miejscowości z dwoma skrzyżowanymi halabardami. Obecnie w skład miasta wchodzą również samodzielne dawniej wsie: Krivošťany, położone na lewym brzegu Laborca i wzmiankowane po raz pierwszy w 1418 r. oraz Pláne, leżące na zachód od centrum miasta, odnotowane w 1787 r.
Do II wojny światowej ludność zajmowała się rolnictwem, handlem i rzemiosłem. Dopiero w II połowie XX w. powstały tu duże zakłady chemii organicznej „Chemko”, w których aż do 1984 r. produkowane były m.in. groźne dla środowiska polichlorowane bifenyle. W 2011 r. została uruchomiona walcownia stali SLOVAKIA STEEL MILLS.
Zabytki.
W mieście znajdują się klasycystyczne kościoły: greckokatolicki z 1794 r. oraz rzymskokatolicki p.w. Wniebowstąpienia Pana z lat 1808-1840 r. W dzielnicy Krivošťany kapliczka z 1816 r. Na prawym brzegu Laborca secesyjny pałac (słow. "kaštieľ") z 1902 r., z przyległym parkiem, w którym rosną liczne stare okazy drzew: topoli, buków, wierzb, wiązów, jaworów i orzechów czarnych.

</doc>
<doc id="1069138" url="https://pl.wikipedia.org/wiki?curid=1069138" title="Powództwo przeciwegzekucyjne">
Powództwo przeciwegzekucyjne

Powództwo przeciwegzekucyjne – powództwo, z którego skorzystać może w postępowaniu egzekucyjnym dłużnik bądź osoba trzecia. Kodeks postępowania cywilnego daje bowiem wspomnianym podmiotom możliwość merytorycznej obrony przeciwko egzekucji.
Wyróżnia się dwa powództwa przeciwegzekucyjne:

</doc>
<doc id="1069148" url="https://pl.wikipedia.org/wiki?curid=1069148" title="Bazylika kolegiacka św. Piotra i Pawła w Kruszwicy">
Bazylika kolegiacka św. Piotra i Pawła w Kruszwicy

Kolegiata św. Piotra i Pawła oraz Narodzenia NMP w Kruszwicy – jeden z najlepiej zachowanych zabytków architektury romańskiej w Polsce znajdujący się w Kruszwicy.
Budowla zachowała prawie nienaruszony układ przestrzenny i bryłę, poza przebudowaną w XVI wieku fasadą zachodnią. Wnętrze w całej swej surowości i prostocie form w wysokim stopniu nosi cechy autentycznej bazyliki romańskiej. Czas budowy kolegiaty w Kruszwicy to lata 1120–1140. Pierwotnie była prawdopodobnie siedzibą biskupstwa, które około 1148 przeniesiono do Włocławka. Kolegiata jest trójnawową, filarową bazyliką zbudowaną na planie krzyża łacińskiego. Wzniesioną ją z granitu i piaskowca. Posiada pięć absyd o różnej wielkości i jedną ceglaną wieżę.
Historia i architektura.
Kolegiata jest orientowaną, trójnawową bazyliką filarową z transeptem. Prezbiterium jest wyodrębnione, kwadratowe, jednoprzęsłowe zakończone półkolistą absydą. Po obu jego stronach znajdują się prostokątne aneksy od wschodu zamknięte absydami, powstałe jeszcze w XII wieku. Absydy znajdują się również na wschodniej ścianie transeptu. Od zachodu pierwotnie wznosiła się dwuwieżowa fasada z emporą w przestrzeni międzywieżowej. Część zachodnia posiadała układ dwuwieżowy z wieżami na przedłużeniu naw bocznych. W XVI wieku zniekształcono pierwotną bryłę kościoła, obniżając wieże do poziomu nieco wyższego od ścian naw bocznych, a na osi kościoła wznosząc jedną, ceglaną wieżę.
W przyziemiu między wieżami zachowało się sklepione pomieszczenie o trudnym do identyfikacji przeznaczeniu. Na piętrze znajduje się zrekonstruowana zapewne w XIX wieku, otwarta na nawę empora, do której przylega w wieży północnej niewielka salka, której rola mogła się zmieniać wraz z losami budowli. Badania M. Wiewióry pod kierunkiem J. Chudziakowej w latach 1995–1998 ujawniły dwa odcinki fundamentowych ław przy absydach prezbiterium i południowego ramienia transeptu, równoległe do fundamentów istniejących murów, ale z nimi nieprzewiązane, założone na identycznej głębokości. Zapewne więc jeszcze w trakcie budowy nastąpiła zmiana pierwotnej koncepcji układu. Właśnie w jej wyniku między prezbiterium a ramiona transeptu wbudowano aneksy. Korpus nawowy i prezbiterium od początku były przekryte drewnianym stropem. W przyziemiu wieży północnej i przestrzeni międzywieżowej zachowały się sklepienia rozpięte na skrzyżowanych gurtach. Para nadwieszonych pilastrów na ścianie tęczowej wskazuje na pierwotną obecność gurtów między ramionami transeptu a skrzyżowaniem.
Kolegiata jest murowana z ciosów piaskowcowych i eratykowych, wśród których około 60% stanowią granity i granodioryty. Piaskowce budują głównie wyższe partie murów, a eratyki dolne. Badania piaskowców wykazały, że są to piaskowce kwarcytowe wieku mioceńskiego, pochodzące z kamieniołomów rejonu Brzeźna koło Konina. Natomiast detal architektoniczno-rzeźbiarskie wykonano z piaskowca i granitu. Ściany absydy kaplic przyprezbiterialnych z ciosów piaskowcowych bardzo starannie opracowanych, natomiast sklepienie absyd transeptu z drobnych, nieobrobionych kamieni i okrzesków obficie zalanych zaprawą. Z dekoracji rzeźbiarskiej zachowały się cztery portale. Dwa osadzone w południowej ścianie nawy są dwuskokowe, zamknięte półkoliście reprezentują tym dwukolumnowy. Portal bliżej transeptu posiada archiwoltę o prostokątnym przekroju i głowice kolumn z motywem bardzo uproszczonych liści. Portal bliżej wieży ma archiwoltę w kształcie wałka i proste głowice kostkowe. Portal znajdujący się w płd. ramieniu transeptu nie jest osadzony w niszy, co może sugerować jego wcześniejsze obramowanie. Na tympanonie widnieje relief równoramiennego krzyża. Bazy wszystkich kolumn są ozdobione szponami. Portal w płn. ramieniu transeptu ma najprostszą formę prostokątnego ościeża z nadprożem w postaci półkolistego tympanonu otoczonego płaską archiwoltą. Pierwotnie pełnił zapewne rolę porta mortuorum. Otwory okienne uległy poszerzeniu, z wyjątkiem okien w absydach kaplic przyprezbiterialnych i absydach transeptu. Istnieją dodatkowe otwory okienne wybite w różnych okresach. W kościele znajdują się XVII-wieczne marmurowe płyty poświęcone początkom kościoła i pierwszym biskupom. W północny portal ściany wmurowano płytę nagrobną Zofii Oporowskiej (zm. 1500), żony Jana Oporowskiego, starosty kruszwickiego.
W 1945 w absydach transeptu natrafiono na dolne partie pierwotnych ołtarzy murowanych z ciosów. W tym czasie na obramieniu arkad międzynawowych zostały też odsłonięte fragmenty polichromii o motywach geometrycznych i alternacji kolorów: czerwonego, białego i niebieskiego.
Wspomniane już prace archeologiczne z lat 1995–1998 definitywnie wykazały, że do kościoła nie przylegały nigdy zabudowania klasztorne, chociaż istniejące rozmieszczenie portali, charakterystyczne dla kościołów powiązanych z klasztorem, sugerowało taką możliwość.

</doc>
<doc id="1069150" url="https://pl.wikipedia.org/wiki?curid=1069150" title="Svätý Jur">
Svätý Jur

Svätý Jur (w latach 1960–1990 "Jur pri Bratislave", niem. "Sankt Georgen", węg. "Szentgyörgy") – stare, winiarskie miasteczko w zachodniej Słowacji w kraju bratysławskim. W 2011 roku liczyło 5141 mieszkańców.
Położenie.
Leży ok. 14 km na północny wschód od Bratysławy, na zachodnim skraju Niziny Naddunajskiej, u wschodnich podnóży pasma Małych Karpat. Jego zabudowa częściowo rozkłada się na starym stożku napływowym u wylotu doliny Jurskiego Potoku (słow. "Jurský potok"), częściowo zaś wspina się na stoki tego pasma górskiego, w tym zwłaszcza w obrębie wspomnianej doliny. Wyższą część stoków, aż po 280–300 m n.p.m., zajmują rozległe winnice, z których słynie miasto.
Historia.
Tereny miasta zamieszkane były od czasów prehistorycznych. Nad osiedlem Neštich, w górze doliny Jurskiego Potoku, znajduje się tzw. "Jurské hradisko" (pol. Jurskie Grodzisko), osiedlone w epoce halsztackiej, a następnie we wczesnym średniowieczu, w czasach Wielkiej Morawy. Samo miasto wspominane było po raz pierwszy w 1209 r. jako osada z prawem targowym, leżąca przy tradycyjnym szlaku handlowym, biegnącym z Bratysławy podnóżami Małych Karpat w górę doliny Wagu. Już od średniowiecza mieszkańcy zajmowali się uprawą winnej latorośli. Miejscowe winnice wspominane były już w roku 1270. Z czasem „winogrodnictwo” i produkcja wina stały się ich głównym zajęciem. Z czasem Święty Jur stał się szlacheckim „prywatnym” miasteczkiem. W 1647 r. uzyskał status wolnego miasta królewskiego z obowiązkiem corocznego odstawiania na węgierski dwór królewski 400 beczek (ok. 22 tys. litrów) dobrego wina. Uzyskał herb, w którym widnieje Św. Jerzy w klasycznej pozie - na koniu, przebijający włócznią smoka.
W latach 1603–1654 miasto zostało otoczone murami obronnymi. Pomimo to w 1663 r. Turcy je zdobyli i spalili, a część mieszkańców uprowadzili w jasyr. Z kolei na początku XVIII w. spustoszyły je oddziały kuruców Jerzego II rakoczego. Tym niemniej po każdej z tych klęsk miasto szybko się podźwigało. Poza uprawą winorośli mieszkańcy zajmowali się różnymi rzemiosłami – cechy rzemieślnicze funkcjonowały w mieście od XVI w. Siłą napędową rozwoju miasta były także miejscowe targi i jarmarki. W XIX w. przez Święty Jur wiodła pierwsza kolej, w której powozy ciągnęły jeszcze po szynach konie.
Zamek Biely Kameň.
Zamek Biely Kameň (pol. Biały Kamień) wybudowany został w XIII w.; siedzibą państwa świętojurskiego był do początków XVII w. Położony nad miastem w łańcuchu górskim Małe Karpaty.
Wartości przyrodnicze.
W granicach miasta, na nizinnym terenie na południowy wschód od centrum zabudowy, znajduje się rozległy rezerwat przyrody Šúr, zaś w górach, na zachód od centrum miasta, leży drugi rezerwat przyrody – Jurské jazero.

</doc>
<doc id="1069151" url="https://pl.wikipedia.org/wiki?curid=1069151" title="Kościół św. Marii Magdaleny w Kwieciszewie">
Kościół św. Marii Magdaleny w Kwieciszewie

Kościół Świętej Marii Magdaleny w Kwieciszewie – rzymskokatolicki kościół parafialny znajdujący się we wsi Kwieciszewo, w województwie kujawsko-pomorskim.
Historia.
Świątynia została wybudowana w 1522 roku. Na początku XX wieku została rozbudowana o jedno przęsło. Budowla została wzniesiona z fundacji kapituły gnieźnieńskiej. Parokrotnie ulegała pożarom, ostatni miał miejsce w 1945 roku, kiedy to został podpalony przez hitlerowców. Została odbudowana w latach 1954-1960.
Architektura i wyposażenie.
Jest to budowla późnogotycka, orientowana, murowana, wzniesiona z cegły z prezbiterium zbudowanym z kamienia polnego. 
W ołtarzu głównym umieszczona jest kopia obrazu Maryi z Dzieciątkiem namalowana przez Leonarda Torwirta z Torunia w II połowie XVI wieku i dzwon odlany w 1711 roku przez Henryka Wredena w Toruniu. Żeliwna tablica została ufundowana na pamiątkę wiktorii króla Jana III Sobieskiego pod Wiedniem nad Turkami w 1683.

</doc>
<doc id="1069152" url="https://pl.wikipedia.org/wiki?curid=1069152" title="Kościół Najświętszego Serca Pana Jezusa w Ostrowie Mogileńskim">
Kościół Najświętszego Serca Pana Jezusa w Ostrowie Mogileńskim



</doc>
<doc id="1069153" url="https://pl.wikipedia.org/wiki?curid=1069153" title="Grzyby niedoskonałe">
Grzyby niedoskonałe

Grzyby niedoskonałe, grzyby anamorficzne, grzyby mitosporowe, czasami nazywane również grzybami bezpłciowymi lub grzybami konidialnymi ("Fungi imperfecti", "Deuteromycotina", "Deuteromycota", "Deuteromycetes") – grupa grzybów, u których stwierdzono brak stadium rozmnażania płciowego. Grzyby te rozmnażają się wyłącznie bezpłciowo przez konidia, ewentualnie przez tzw. cykl paraseksualny. Istnieje nawet grupa tych grzybów, która nie wytwarza żadnych zarodników i rozmnaża się wyłącznie przez plechę. Do grzybów niedoskonałych należy około 15 tysięcy gatunków zaliczonych do 2600 rodzajów, liczba ta jednak ciągle zmienia się w wyniku badań mykologicznych. 
Taksonomia.
Obecnie w systematyce grzybów nie istnieje takson grzyby niedoskonałe. Okazało się, że niektóre z gatunków zaliczanych do grzybów niedoskonałych tworzą dwie morfy: bezpłciową, tzw. anamorfę zaliczaną do grzybów niedoskonałych i płciową, tzw. teleomorfę, należącą do innych grup – głównie workowców, rzadziej podstawczaków. Pod dwoma nazwami gatunkowymi krył się ten sam gatunek. Działo się tak dlatego, że trudno jest powiązać te postacie z sobą, morfologicznie wyglądają one zupełnie inaczej i często występują w innych siedliskach. W 1994 r. na Międzynarodowym Kongresie Botanicznym w Tokio ustalono, że nadrzędnym kryterium podziału grzybów będzie teleomorfa. Tym samym w nowej klasyfikacji grzybów brak odrębnego taksonu dla grzybów niedoskonałych. W większości przypadków jednak postacie anamorficzne workowców i podstawczaków nadal nie są nam znane, a do nieistniejącej grupy grzybów anamorficznych należy wiele gatunków, w tym gatunki mające duże znaczenie ekonomiczne. Muszą gdzieś być umieszczone w systemie klasyfikacyjnym. W nowym ujęciu taksonomicznym wstawione są głównie do grzybów workowych (nieliczne tylko do grzybów podstawkowych), ale czasami bez taksonów pośrednich. Umieszcza się je alfabetycznie. W międzynarodowym rejestrze gatunków grzybów Index Fungorum taksony pośrednie opisane są jako "incertae sedis".
Dla celów praktycznych podzielono grzyby niedoskonałe na trzy grupy: "agonomycetes", "hyphomycetes" i "coelomycetes". Za kryterium podziału przyjęto typ zarodnikowania (cechy konidiomów), typ konidiogenezy i budowę konidiów.
Cechy charakterystyczne.
Cechy charakteryzujące grzyby anamorficzne to:
Rozmnażanie.
Procesy płciowe nie zachodzą zupełnie (lub zachodzą wyjątkowo, np. w czasie hodowli kultury na sztucznych pożywkach), a rozmnażanie wegetatywne odbywa się prze­ważnie za pomocą konidiów. Eliminacja proce­sów płciowych u tych organizmów związana jest prawdopodobnie z ich wysoką specjalizacją i przystosowaniem do pasożytniczego trybu ży­cia. Rozmnażanie wegetatywne pozwala na tworzenie masy zarodników, mających dokład­nie takie same właściwości fizjologiczne, jak osobnik rodzicielski, a więc zapewnia znalezie­nie odpowiedniego żywiciela i w rezultacie ist­nienie gatunku. Natomiast opozycyjne zjawisko rekombinacji (będącej nieodłącznym elementem pro­cesów płciowych) powoduje powstawanie zarod­ników (mejospor) o przeważnie odmiennych od osobnika rodzicielskiego właściwościach. W przypadku silnie wyspecjalizowanych organiz­mów (np. pasożytów) takie zarodniki mogą nie znaleźć odpowiedniego podłoża do rozwoju grzybni. Konieczną dla procesu ewolucji nie­wielką liczbę nowych genotypów uzyskują albo na drodze mutacji, albo w wyni­ku tzw. cyklu paraseksualnego.
Wytwarzanie zarodników (konidiogeneza) odbywa się w komórkach konidiotwórczych, które w najprostszych przypadkach znajdują się na końcach strzępek, częściej jednak na specjalnych trzonkach konidialnych. Konidiofory mają bardzo różne kształty, mogą być pojedyncze lub rozgałęzione. U wielu grzybów konidia powstają w bardziej zorganizowanych strukturach zwanych konidiomami. Są to koremia (synnemy), sporodochia, acerwulusy, kupule, pionnoty, pyknidia lub pyknotyria.
Grzyby anamorficzne to organizmy po większej części pasożytnicze, wyrządzające często duże szkody gospodarcze.

</doc>
<doc id="1069155" url="https://pl.wikipedia.org/wiki?curid=1069155" title="Kościół św. Ignacego Loyoli w Wronowach">
Kościół św. Ignacego Loyoli w Wronowach



</doc>
<doc id="1069157" url="https://pl.wikipedia.org/wiki?curid=1069157" title="Nováky">
Nováky

Nováky () – miasto w zachodniej Słowacji w kraju trenczyńskim, liczy 4269 mieszkańców (2011). W mieście znajduje się elektrownia węglowa (druga co do wielkości na Słowacji), zaś w pobliżu kopalnie węgla brunatnego i lignitu. W mieście rozwinął się przemysł chemiczny.

</doc>
<doc id="1069158" url="https://pl.wikipedia.org/wiki?curid=1069158" title="Rechta">
Rechta

Rechta – część wsi Sukowy w Polsce, położona w województwie kujawsko-pomorskim, w powiecie inowrocławskim, w gminie Kruszwica.
Historia.
Wieś należała do dziedziców dóbr Sukowy. Około roku 1570 wybudowano tu drewnianą kaplicę publiczną pod wezwaniem św. Barbary. Według Słownika geograficznego Królestwa Polskiego z roku 1888, szesnastowieczne regestry poborowe nie wymieniają Rechty. Drewniany kościół powstał w roku 1753, w stylu barokowym. 
Kościół i parafia.
Parafię utworzono dopiero w 1962 r. Cmentarz założono 29 czerwca 1993 roku.
W skład parafii św. Barbary i NMP Matki Kościoła w Rechcie wchodzą miejscowości Młynice, Rechta i Sukowy. Pod opieką parafii jest również cmentarz w Rechcie. Na plebanii znajdują się księgi metrykalne ochrzczonych, małżeństw i zmarłych, wszystkie od 1962 roku.
W latach 1975–1998 miejscowość administracyjnie należała do województwa bydgoskiego.
Zabytki.
Według rejestru zabytków NID na listę zabytków wpisany jest drewniany kościół parafialny pw. św. Barbary z 1753, nr rej.: A/826 z 16.07.1996.
W 2014 we wnętrzu kościoła przeprowadzono prace konserwatorskie.

</doc>
<doc id="1069159" url="https://pl.wikipedia.org/wiki?curid=1069159" title="Kościół św. Barbary i Matki Kościoła w Rechcie">
Kościół św. Barbary i Matki Kościoła w Rechcie



</doc>
<doc id="1069160" url="https://pl.wikipedia.org/wiki?curid=1069160" title="Gmach Główny Uniwersytetu Ekonomicznego w Krakowie">
Gmach Główny Uniwersytetu Ekonomicznego w Krakowie

Gmach Główny Uniwersytetu Ekonomicznego w Krakowie – budynek pochodzący z końca XIX wieku (1893 rok), który początkowo pełnił rolę Schroniska dla Chłopców Księcia Aleksandra Lubomirskiego (funkcjonowało w latach 1893-1950). Schronisko miało przyjmować chłopców wyznania katolickiego z całej Galicji. Pierwotnie schronisko było przeznaczone na 120 osób, ale w wyniku dużego zapotrzebowania zwiększono je na 160 osób. W czasie I wojny światowej i tuż po niej w budynku funkcjonował szpital, natomiast w czasie II wojny światowej stacjonowały tu wojska niemieckie. Od 1952 roku właścicielem nieruchomości jest Uniwersytet Ekonomiczny w Krakowie, a budynek pełni funkcję gmachu reprezentacyjnego (tzw. Budynek Główny Uniwersytetu Ekonomicznego w Krakowie).
Kompleks zabytkowy.
W skład zabytkowych budynków położonych przy ulicy Rakowickiej 27 wchodzi:
Historia.
Zalążki (1880-1893)
Schronisko 1893-1914
Szpital (1914-1925)
Schronisko Salezjanów dla Chłopców (1925-1939)
Obiekt wojskowy (1939-1946)
Schronisko (1946-1950)
Obiekt akademicki (od 1950 roku)

</doc>
<doc id="1069161" url="https://pl.wikipedia.org/wiki?curid=1069161" title="Kościół św. Rocha w Rzadkwinie">
Kościół św. Rocha w Rzadkwinie

Kościół świętego Rocha w Rzadkwinie – rzymskokatolicki kościół parafialny należący do parafii pod tym samym wezwaniem (dekanat strzeliński archidiecezji gnieźnieńskiej).
Obecna świątynia została zbudowana z cegły w stylu neogotyckim z elementami stylu neoromańskiego w 1882 roku. Kościół jest orientowany, konsekrowano go w 1933 roku. Do zabytków znajdujących się we wnętrzu można zaliczyć: trzy ołtarze w stylu neogotyckim, figurę Chrystusa Zmartwychwstałego, monstrancję, kielich mszalny i relikwiarz Piusa X Na wieży są umieszczone trzy dzwony o imionach: św. Izydor, św. Józef i Najświętsza Maryja Panna.

</doc>
<doc id="1069162" url="https://pl.wikipedia.org/wiki?curid=1069162" title="Kościół Świętej Trójcy w Chlewiskach">
Kościół Świętej Trójcy w Chlewiskach



</doc>
<doc id="1069163" url="https://pl.wikipedia.org/wiki?curid=1069163" title="Kościół św. Michała Archanioła w Siedlimowie">
Kościół św. Michała Archanioła w Siedlimowie



</doc>
<doc id="1069164" url="https://pl.wikipedia.org/wiki?curid=1069164" title="Kościół Narodzenia NMP w Strzelcach">
Kościół Narodzenia NMP w Strzelcach



</doc>
<doc id="1069165" url="https://pl.wikipedia.org/wiki?curid=1069165" title="Kościół św. Jana Chrzciciela w Wójcinie">
Kościół św. Jana Chrzciciela w Wójcinie



</doc>
<doc id="1069166" url="https://pl.wikipedia.org/wiki?curid=1069166" title="Baszta Gotycka w Lublinie">
Baszta Gotycka w Lublinie

Baszta Gotycka, z racji swojego kształtu zwana także Basztą Półokrągłą – gotycka baszta w Lublinie. Zrekonstruowana w latach 80. XX wieku, będąca, wraz z fragmentem murów obronnych, świadectwem gotyckich obwarowań staromiejskich. Basztę zbudowano w 1341 roku razem z murami obronnymi, z kamienia i oblicowano cegłą. Drewniane pomosty umożliwiały obrońcom dostęp do strzelnic. Nie zachowały się ganki strzeleckie umożliwiające dostęp do szczelinowych i kluczowych strzelnic.
Każda baszta znajdowała się pod opieką jednego z lubelskich cechów. Tą opiekowali się kupcy. Mieli obowiązek dostarczać do niej armaty oraz proch. W okresie staropolskim we wnętrzu baszty wyrabiano grube świece kościelne, używając zawieszonych lin konopnych, po których skapywał do form gorący wosk.

</doc>
<doc id="1069167" url="https://pl.wikipedia.org/wiki?curid=1069167" title="Kościół Chrystusa Miłosiernego w Inowrocławiu">
Kościół Chrystusa Miłosiernego w Inowrocławiu

Kościół Chrystusa Miłosiernego w Inowrocławiu – rzymskokatolicki kościół parafialny należący do parafii pod tym samym wezwaniem (dekanat inowrocławski I archidiecezji gnieźnieńskiej). Znajduje się w inowrocławskim osiedlu Rąbin.
Kamień węgielny pod budowę nowego kościoła został wydobyty z jerozolimskiej świątyni „Dominus flevit” przez kustosza Ziemi Świętej, następnie został poświęcony przez papieża Jana Pawła II podczas pielgrzymki do Bydgoszczy w dniu 7 czerwca 1999 roku. W dniu 1 lipca 2000 roku rozpoczęła się budowa świątyni, z kolei w dniu 20 listopada 2001 roku arcybiskup Henryk Muszyński uroczyście wmurował kamień węgielny. Kościół został zaprojektowany przez poznańskiego architekta Macieja Soczyńskiego. Budowla została konsekrowana w dniu 18 października 2008 roku przez wspomnianego wyżej arcybiskupa Henryka Muszyńskiego. Świątynia została wzniesiona w stylu współczesnym, po prawej stronie głównej fasady jest umieszczona wysoka wieża, charakteryzująca się spadzistym dachem z krzyżem.

</doc>
<doc id="1069168" url="https://pl.wikipedia.org/wiki?curid=1069168" title="Kościół św. Jadwigi Królowej w Inowrocławiu">
Kościół św. Jadwigi Królowej w Inowrocławiu

Kościół świętej Jadwigi Królowej w Inowrocławiu – rzymskokatolicki kościół parafialny należący do parafii pod tym samym wezwaniem (dekanat inowrocławski I archidiecezji gnieźnieńskiej). Znajduje się w inowrocławskim osiedlu Rąbin.
W dniu 2 czerwca 1995 roku arcybiskup Henryk Muszyński poświęcił i wmurował kamień węgielny w mury nowo budowanego kościoła. Świątynia została uroczyście konsekrowana w dniu 21 czerwca 2003 roku przez abpa Henryka Muszyńskiego, Metropolitę Gnieźnieńskiego wraz z ks. abpem Tomaszem Petą z Kazachstanu i ks. bpem Wojciechem Polakiem z Gniezna. 
Budowla charakteryzuje się współczesną architekturą z historycznymi tropami. Bryła projektu architekta Michała Holki czerpie z inspiracji kujawskiej architektury sakralnej. Wzorowana jest na zabytkowych budowlach z Trzemeszna, Moglina i Strzelna, z silnie eksponowanymi elementami neoromańskimi, tj. empory, kolumny, ceglane wykończenia i zespoły okien szczelinowych. W ołtarzu głównym dominuje ponad 3-metrowy Krucyfiks z brązu wykonany przez bydgoskiego artystę-rzeźbiarza Michała Kubiaka, dopełniony płaskorzeźbą patronki św. Jadwigi Andegaweńskiej. W 2006 roku biskup Wojciech Polak poświęcił nową Drogę Krzyżową, której stacje namalował artysta malarz Roman Kaczmarek,
Dnia 8 listopada 2008 roku celebrowano w świątyni uroczystą Mszą św. pod przewodnictwem ks. abpa Henryka Muszyńskiego w związku z ustanowieniem św. Królowej Jadwigi Patronką Inowrocławia.

</doc>
<doc id="1069169" url="https://pl.wikipedia.org/wiki?curid=1069169" title="Spiskie Włochy">
Spiskie Włochy

Spiskie Włochy (też "Włachy", słow. "Spišské Vlachy", niem. "Wallendorf", węg. "Szepesolaszi", łac. "Latina villa") – miasto we wschodniej Słowacji, w kraju koszyckim w powiecie Spiska Nowa Wieś; liczy 3610 mieszkańców (2011).
Historia.
Rejon miasta od X wieku do I połowy XI w. znajdował się w granicach Polski, zapewne na terenie kasztelanii spiskiej wzmiankowanej w dokumentach polskich i węgierskich. Później, w II połowie XI wieku obszar ten zajęli Węgrzy. Miejscowość ta wzmiankowana jest po raz pierwszy w 1243 w dokumencie króla węgierskiego Beli IV. Nazwa miejscowości związana jest z działalnością Walonów z pogranicza Belgii i Francji, a nie jak często mylnie się sądzi Wołochów.
Od 1412 miasto z okolicą weszło w skład tzw. zastawu spiskiego, zostało włączone do Polski i stało się częścią starostwa spiskiego. W 1769 na teren ten wkroczyli Austriacy, polskie starostwo spiskie zostało zlikwidowane a miasto włączono w skład nowo utworzonej prowincji 16 spiskich miast ("Provinz der 16 Zipser Städte ") z ograniczoną autonomią, którą zlikwidowano w 1876.
Największy rozkwit miejscowość przeżywała, gdy znajdowała się pod władaniem Polski, między XVI a XVIII wiekiem. Była wtedy silnym ośrodkiem wydobycia i wytopu miedzi. Jak we wszystkich miastach spiskich ludność była wielokulturowa – mieszkali tutaj Niemcy, Polacy, Węgrzy i Słowacy.
W drugiej połowie XIX wieku przez Spišské Vlachy poprowadzono kolej z Bogumina do Koszyc ("Kolej Koszycko-Bogumińska / k.k.priv. Kaschau-Oderberger Eisenbahn / cs. és kir.szab. Kassa-Oderbergi Vasút / Košicko-bohumínska železnica"). Wtedy jednak miasto chyliło się powoli ku upadkowi, czego dowodem jest odebranie praw miejskich w 1923. Ponownie przyznano je dopiero w niepodległej Słowacji, w roku 1992.
Stosunki demograficzne.
Rozwój demograficzny od 1880:
Znaczna większość, bo 89% deklaruje wyznanie katolickie. W nielicznych przypadkach wymieniano wyznanie prawosławne, greckokatolickie i ewangelickie. Ponad 100 osób nie zadeklarowało żadnego.
Jeśli chodzi o narodowość, to ponad 97% określiło się jako Słowacy, 1,5% jako Romowie, są też pojedyncze osoby deklarujące się jako Czesi, Rusini, Ukraińcy i Węgrzy.

</doc>
<doc id="1069170" url="https://pl.wikipedia.org/wiki?curid=1069170" title="Kościół św. Mikołaja w Inowrocławiu">
Kościół św. Mikołaja w Inowrocławiu

Kościół Świętego Mikołaja w Inowrocławiu, rzymskokatolicki kościół parafialny mieszczący się w Inowrocławiu, przy ulicy Księdza Bogdana Gordona.
Historia i architektura.
Jest to świątynia o braku wyraźnych cech stylowych. Pierwotnie gotycka, trzynawowa halowa z końca XV wieku, nakryta odrębnymi dachami nad każdą z naw, nawiązująca tym do kościoła NMP w Toruniu o unikatowych szczytach. Filary międzynawowe krótkie, z których energicznie wystrzeliwały łuki sklepienne, co zbliżało jego architekturę do pobliskich kościołów farnych w Bydgoszczy, Gębicach i Kleczewie – razem tworzących wyjątkową grupę kościołów gotyckich o wybitnie regionalnym charakterze. W końcu XVI w. wzniesiono nowe renesansowe szczyty, z których przetrwał jedynie nad zakrystią. Po potopie szwedzkim kościół popadł w ruinę – zawaliły się dachy nad nawą południową i środkową, msze odbywały się wówczas w prezbiterium zamurowanym od reszty kościoła pod łukiem tęczowym. Stan jego w tym czasie przedstawia panorama Inowrocławia autorstwa F.B. Wernera z 1734 r. W latach 60. XVIII w., rozpoczęła się gruntowna przebudowa kościoła, m.in. obniżono nawy boczne, wzniesiono nową wysoką nawę główną. W 1779 kościół nie miał jeszcze sklepień, podłóg, nie wymurowano nowych ścian szczytowych, nie wykończono okien. Przebudowa została przerwana, gdyż pruski zaborca zdecydował się kościół zamienić na magazyn soli, co zniszczyło jego mury. W końcu XIX w. wymurowano nowe szczyty neogotyckie, w okresie międzywojennym wprowadzono sklepienie pseudogotyckie w prezbiterium i neobarokowe w nawie głównej, wymalowano wnętrze kościoła. Wyposażenie wnętrza w stylu barokowym, renesansowy ołtarz św. Antoniego przeniesiony z kościoła franciszkanów, podobnie jak ołtarz Matki Boskiej Różańcowej. Unikatowa figura Chrystusa z XIV w. w ołtarzu Krzyża Św.
Z historią kościoła wiąże się tajemnica jego pierwotnej lokalizacji sprzed spalenia miasta wraz z farą przez Krzyżaków w 1431 r. W aktach procesów polsko-krzyżackich o Pomorze Gdańskie z lat 1320–1321 odbywającego się w Brześciu Kujawskim i Inowrocławiu i 1339 w Warszawie, inowrocławska fara św. Mikołaja wzmiankowana była na środku rynku w odróżnieniu od kościoła parafialnego św. Stanisława w Brześciu Kujawskim, który stał przy rynku. Do roku 1869 na rynku stała wysoka, gotycka wieża z drugiej ćwierci XIV w., w której według źródeł w XVII i XVIII w. znajdował się ratusz, jednak pruski konserwator zabytków Julius Kohte twierdził, że jej pochodzenie nie jest znane. Przy wieży tej odnaleziono w latach 60. XX w. trzy gotyckie fundamenty murów o szerokości dwóch metrów, z których jeden łączył się z wieżą. Postulat historyka sztuki Romana Domagały z 1961 r., jednego z ich odkrywców, dalszych badań archeologicznych dotąd nie doczekał się realizacji.
Organy.
Na przestrzeni dziejów fara inowrocławska wyposażona była w różne instrumenty. W kronikach pierwsza wzmianka o organach pochodzi z roku 1730, niestety nie podają one większych informacji. Poprzednie organy były dziełem wybitnego organmistrza Wilhelma Sauera z Frankfurtu n. Odrą, wybudowane zostały w 1886 roku i liczyły 23 rejestry podzielone pomiędzy dwie sekcje manuałów oraz sekcję pedału. Warto zaznaczyć, że grywał na nich Piotr Surzyński, wybitny organista, pedagog oraz chórmistrz. Podczas II wojny światowej kościół farny został zamieniony w magazyn soli, co doprowadziło do całkowitego zniszczenia instrumentu. Do dzisiejszego dnia zachowała się tylko jedna piszczałka głosu Traversflote 4'.
Nowy instrument został sprowadzony w październiku 1950 roku przez Mariana Śliwińskiego z poluterańskiego kościoła św. Katarzynyw Bierutowie (woj. dolnośląskie). Jest to instrument firmy Sauer/Walcker, oznaczony numerem opusowym 1498 i utrzymanym w stylistyce Orgelbewegung. Według pierwotnych założeń liczył on 44 głosy podzielone na cztery sekcje: I manuał - 11 głosów, II manuał (Schwellwerk) - 11 głosów, III manuał (Rückpositiv) - 11 głosów, pedał - 11 głosów. Zastosowano w nich elektro-pneumatyczną trakturę oraz wiatrownice upustowe bocznozaworowe (Taschenlade). Instrument ten pierwotnie umieszczony był na drugiej kondygnacji chóru w zdobnej, barokowej szafie wykonanej w 1753 roku. Organy te z powodzeniem służyły miejscowej społeczności zarówno jako instrument liturgiczny, jak również i koncertowy. Wraz z barokową szafą przetrwał w nienaruszonym stanie II wojnę światową - tuż po jej zakończeniu grywał na nich organista kościoła parafii św.Józefa w Bierutowie. W lutym 1949 roku cały instrument został zdemontowany i translokowany do Inowrocławia przez Mariana Śliwińskiego, który ukończył montaż nowego instrumentu w październiku 1950 roku. Organy zostały zmontowane w nowej szafie o niearchitektonicznym, nowoczesnym prospekcie złożonym z niemych piszczałek. Na 44 głosy zaplanowane w instrumencie jest miejsce na 40 (4 głosy zostały zaplanowane przez firmę, jednak nie zostały wykonane), natomiast obecnie w instrumencie znajduje się 37 głosów. Losy barokowej szafy organowej z 1753 roku pozostają nieznane. W archiwum parafii w Inowrocławiu jeszcze kilka lat temu znajdowało się wiele elementów snycerskich z tego zabytku, zostały jednak zwrócone parafii św. Katarzyny w Bierutowie.. Instrument przechodzi remont generalny, który przeprowadza firma p. Macieja Flanca z Łąkocina k. Inowrocławia.

</doc>
<doc id="1069171" url="https://pl.wikipedia.org/wiki?curid=1069171" title="Kościół Nawiedzenia NMP w Markowicach">
Kościół Nawiedzenia NMP w Markowicach



</doc>
<doc id="1069174" url="https://pl.wikipedia.org/wiki?curid=1069174" title="Kościół Opatrzności Bożej w Inowrocławiu">
Kościół Opatrzności Bożej w Inowrocławiu

Kościół Opatrzności Bożej w Inowrocławiu – rzymskokatolicki kościół parafialny w Inowrocławiu, w dzielnicy Mątwy, w województwie kujawsko-pomorskim. Mieści się przy ulicy Poznańskiej. Należy do dekanatu inowrocławskiego I.
Historia.
W 1927 powstał komitet budowy kościoła w ówczesnej wsi Mątwy. Komitet powstał z inicjatywy księdza proboszcza parafii Św. Mikołaja w Inowrocławiu Bogdana Gordona. Projekt został przygotowany przez architekta Mariana Andrzejewskiego z Poznania. W dniu 3 sierpnia 1930 roku został poświęcony kamień węgielny, natomiast w dniu 8 grudnia 1931 roku świątynia została konsekrowana przez księdza biskupa Antoniego Laubitza. Powstała budowla w stylu neobarokowym na planie krzyża greckiego, która może pomieścić około 1000 wiernych, a jej powierzchnia użytkowa wynosi 330 m², wieża ma wysokość około 45 metrów. Świątynia w całości została wzniesiona z cegły. Wszystkie prace były wykonywane ręcznie. Koszt budowy został oszacowany na 220 tysięcy ówczesnych złotych. Nowy kościół został wyposażony w trzy dzwony z sygnaturką podarowane przez dyrektora cukrowni Leona Nehringa. Dzwony o masie 690, 426 i 297 kilogramów zostały odlane w Gdańsku. Otrzymały one imiona trzech córek dyrektora: Celina, Maria i Rita.

</doc>
<doc id="1069176" url="https://pl.wikipedia.org/wiki?curid=1069176" title="Kościół św. Małgorzaty w Kościelcu Kujawskim">
Kościół św. Małgorzaty w Kościelcu Kujawskim

Kościół świętej Małgorzaty w Kościelcu Kujawskim – rzymskokatolicki kościół parafialny należący do parafii pod tym samym wezwaniem (dekanat inowrocławski I archidiecezji gnieźnieńskiej).
Świątynia została wzniesiona na przełomie XII i XIII wieku. W 1488 roku biskup włocławski Piotr z Bnina podniósł ją do godności kolegiaty. Zapewne w tym samym czasie kościół został przebudowany w stylu późnogotyckim, natomiast w połowie XVI wieku do wieży została dobudowana kaplica grobowa Kościeleckich – ówczesnych dziedziców wsi. Romański jednonawowy korpus świątyni wzniesiony został z granitowych ciosów, posiada półkolistą apsydę i czworokątną wieżę. Okna pochodzą również z czasów romańskich, natomiast z okresu gotyku pochodzi sklepienie w prezbiterium. Kościół jest więc romański z elementami gotyckimi. Od południowej strony jest umieszczona kaplica świętej Barbary ozdobiona rustyką sgraffitową i zwieńczona attyką. Widoczne są także symbole religijne: Oko Opatrzności, kotwica, krzyż, serce, alfa i omega, Christos. Kaplica została zaprojektowana przez włoskiego architekta Jana Baptistę Di Quadro. Wszystkie dachy budowli są siodłowe i pokryte dachówką, na kalenicy nawy jest umieszczona wieżyczka na sygnaturkę w stylu barokowym z latarnią o baniastym zakończeniu. Do zabytków świątyni należy renesansowy ołtarz główny bogato rzeźbiony w drewnie, który został wykonany na przełomie XVI i XVII wieku. Jest ozdobiony pięknymi figurami świętych Piotra i Pawła, Małgorzaty i Agnieszki i dwóch aniołów. W centrum jest umieszczona kopia obrazu Rafaela „Przemienienie Pańskie” namalowana przez Romana Postępskiego w 1857 roku. Na antepedium ołtarza wyrzeźbiona jest scena „Ostatniej wieczerzy” według oryginału Leonarda Da Vinci. Ołtarze boczne reprezentują styl barokowy i powstały około połowy XVII wieku. W lewym znajduje się obraz Madonny z Dzieciątkiem, w prawym – obraz św. Józefa. Z innych zabytków można wyróżnić: ambonę manierystyczną z początku XVII wieku ozdobioną rzeźbami czterech Ewangelistów oraz renesansową chrzcielnicę z XVII wieku. W kruchcie jest umieszczony gotycki krucyfiks z XVI wieku. Cennym zabytkiem sztuki jubilerskiej z XVIII wieku jest monstrancja w stylu barokowym z 1727 roku, trybowana, ozdobiona sceną z Chrystusem i niewiernym Tomaszem.

</doc>
<doc id="1069177" url="https://pl.wikipedia.org/wiki?curid=1069177" title="Kościół św. Mikołaja w Ludzisku">
Kościół św. Mikołaja w Ludzisku

Kościół świętego Mikołaja w Ludzisku – rzymskokatolicki kościół parafialny należący do parafii pod tym samym wezwaniem (dekanat inowrocławski I archidiecezji gnieźnieńskiej).
Jest to murowana świątynia, wzniesiona w 1865 roku, z inicjatywy księdza Michała Weyny i fundacji dziedzica Ludziska Jana Dąmbskiego, w stylu neobarokowym. Konsekrowana została rok później przez dziekana żnińskiego i proboszcza mogileńskiego księdza Józefa Kluppa. Budowla powstała na planie krzyża z trójkątnie zamkniętym prezbiterium i wieżą od strony zachodniej. Nawa nakryta jest dwuspadowym dachem, natomiast prezbiterium pokrywa dach wielopołaciowy. Wieża jest zwieńczona sygnaturką z latarnią i dachem hełmowym. Portal wejścia głównego jest wyznaczony przez dwie doryckie kolumny podtrzymujące belkowanie i fronton, który w tympanonie jest ozdobiony „Okiem Opatrzności”. Po zmianie wystroju wnętrza kościół został ponownie konsekrowany w 1905 roku. W 1932 roku świątynia została rozbudowana według projektu architekta z Poznania Lucjana Michałowskiego, natomiast po raz ostatni kościół został konsekrowany przez Lucjana Biernackiego w dniu 28 września 1952 roku. Z zabytków można wyróżnić: rokokowy krucyfiks z 2. połowy XVIII wieku, rzeźby Wawrzyńca Kaima i Piotra Trieblera, obraz znajdujący się w ołtarzu głównym i polichromie wykonane przez Józefa Oźmina oraz ołtarze boczne ozdobione obrazami św. Mikołaja, Matki Bożej Wniebowziętej, chrzcielnicę i ambonę.

</doc>
<doc id="1069179" url="https://pl.wikipedia.org/wiki?curid=1069179" title="Kościół Świętej Trójcy w Górach">
Kościół Świętej Trójcy w Górach



</doc>
<doc id="1069180" url="https://pl.wikipedia.org/wiki?curid=1069180" title="Kościół św. Barbary i św. Maurycego w Inowrocławiu">
Kościół św. Barbary i św. Maurycego w Inowrocławiu

Kościół świętej Barbary i świętego Maurycego – rzymskokatolicki kościół parafialny należący do dekanatu Wojsk Lądowych Ordynariatu Polowego Wojska Polskiego.
Historia.
Budowę świątyni rozpoczęto 13 sierpnia 1927 roku, kościół został konsekrowany 2 lipca 1933 roku przez Biskupa Polowego Wojska Polskiego Józefa Gawlinę. W uroczystości uczestniczyli generałowie Stefan Pasławski i Wiktor Thommée, żołnierze razem z dowódcą 59 pułku Piechoty Wielkopolskiej, pułkownikiem Bolesławem Mirgałowskim. Tłumnie przybyli mieszkańcy Inowrocławia razem z prezydentem Apolinarym Jankowskim. Na uroczystość przyjechał także wojewoda poznański hrabia Roger Adam Raczyński.
Architektura.
Świątynia nosząca wezwanie świętych Barbary i świętego Maurycego - patronów żołnierzy została wzniesiona w stylu klasycyzującego modernizmu. Wzorem dla projektanta budowli, architekta Mariana Andrzejewskiego z Poznania, był kościół ewangelicko-augsburski w Warszawie, wybudowany w latach 1777-1781 przez architekta Szymona Bogumiła Zuga. Mury świątyni były stawiane przez budowniczego z Inowrocławia, Franciszka Dźwikowskiego.
Kościół to budowla nieorientowana, zaplanowana centralnie na rzucie krzyża greckiego z eliptyczną rotundą przy skrzyżowaniu naw, nakrytą monumentalną kopułą zakończoną latarnią, do złudzenia przypominającą swoją formą żołnierski hełm. Na kopule są umieszczone owalne okna w stylu neobarokowym. Pomiędzy ramionami krzyża znajdują się zaokrąglone cztery kapliczki, z których jedna pełni funkcję zakrystii świątyni. Kopuła budowli i dachy kapliczek były nakryte płytkami eternitowymi, z kolei mała wieżyczka na kopule nakryta była blachą cynkową. W latach późniejszych płytki eternitowe oraz blacha cynkowa wieżyczki zostały zastąpione blachą miedzianą.
Organy.
Organy zostały wybudowane w 1917 roku przez renomowaną świdnicką firmę organmistrzowską Schlag &amp; Söhne.
Dyspozycja instrumentu

</doc>
<doc id="1069181" url="https://pl.wikipedia.org/wiki?curid=1069181" title="Antonio Barberini">
Antonio Barberini

Antonio Barberini (ur. 4 sierpnia 1608 – zm. 4 sierpnia 1671) – włoski kardynał. Bratanek papieża Urbana VIII i brat kardynała Francesco Barberini.
Życiorys.
Już jako nastolatek otrzymał od swego wuja papieża bogate beneficja, m.in. został komendatariuszem rzymskiego przeoratu zakonu rycerskiego joannitów. W sierpniu 1627 Urban VIII mianował go kardynałem "in pectore", nominację ogłoszono w lutym 1628. Pełnił szereg funkcji kościelnych m.in. prefekta Trybunału Apostolskiej Sygnatury Sprawiedliwości (1628-33), archiprezbitera bazyliki liberiańskiej (1633-71), legata w Urbino (1631-33) i Awinionie (1633-45), naczelnego wodza armii papieskiej, sekretarza Listów Apostolskich, opata komendatoryjnego Tre Fontane, Nonantola i Subiaco. Był także prefektem Świętej Kongregacji "Propaganda Fide" (od 1632) i kamerlingiem Świętego kościoła Rzymskiego (od 1638). 1636-44 pełnił funkcję protektora Francji przy Stolicy Apostolskiej, w tej roli uczestniczył w konklawe 1644. Od 1633 był także protektorem księstwa Sabaudii. Podobnie jak jego brat i wuj, był mecenasem sztuki, m.in. współtworzył "Teatro Barberini" i zgromadził sporą bibliotekę. Korzystał z pozycji kardynała-nepota do wzbogacenia się i żył jak świecki książę, a jego życie osobiste było stałym tematem miejskich plotek. W latach 1642-44 jako legat "a latere" w Bolonii, Romanii i Ferrarze dowodził wraz z bratem Taddeo Barberini armią papieską w pierwszej wojnie o Castro, zakończonej klęską pod Lagoscuro.
Nowy (od 1644) papież Innocenty X wszczął śledztwo przeciwko Antonio Barberiniemu i jego braciom o nielegalne wzbogacenie się kosztem majątku Stolicy Apostolskiej. Aby uniknąć aresztowania, bracia uciekli do Francji pod opiekę kardynała Giulio Mazzarini. W 1653 uzyskał przebaczenie i powrócił do Rzymu (jego brat Francesco powrócił już w 1648, a Taddeo zmarł w Paryżu w 1647). Za pontyfikatu Aleksandra VII (1655-67) Antonio odzyskał skonfiskowane dobra. W tym też okresie odmienił swój dotychczasowy świecki styl życia, poświęcając się religii, m.in. przyjął święcenia kapłańskie i zaangażował się w kampanię przeciw jansenizmowi. W 1653 król Ludwik XIV mianował go swoim Wielkim Jałmużnikiem oraz biskupem Poitiers. Ta druga nominacja nie zyskała jednak aprobaty papieża. Kardynał biskup Frascati (1655-61) i Palestriny (od 1661). Od 1657 arcybiskup Reims z nominacji Ludwika XIV, zatwierdzony przez Stolicę Apostolską 10 lat później. Pełnił też urząd protektora wielu zakonów, m.in. dominikanów. Subdziekan Świętego Kolegium Kardynałów od marca 1671. Zmarł w Nemi koło Albano w wieku 63 lat.

</doc>
<doc id="1069182" url="https://pl.wikipedia.org/wiki?curid=1069182" title="Kościół Imienia NMP w Inowrocławiu">
Kościół Imienia NMP w Inowrocławiu



</doc>
<doc id="1069183" url="https://pl.wikipedia.org/wiki?curid=1069183" title="Kościół św. Józefa w Inowrocławiu">
Kościół św. Józefa w Inowrocławiu

Kościół Świętego Józefa w Inowrocławiu – rzymskokatolicki kościół parafialny w Inowrocławiu, w województwie kujawsko-pomorskim. Mieści się przy ulicy Sienkiewicza. Należy do dekanatu inowrocławskiego II archidiecezji gnieźnieńskiej.
Historia.
Parafia została erygowana 23 października 1922 roku. W dniu 17 sierpnia 1934 roku została podjęta decyzja o budowie świątyni przez członków dozoru kościelnego i rady parafialnej. Dokumentacja techniczna została wykonana przez inżyniera architekta Stefana Cybichowskiego z Poznania. Budowa została powierzona budowniczemu Sylwinowi Kościelnemu. 2 sierpnia 1936 roku zostało poświęcone miejsce pod kościół przez księdza kanonika Stanisława Kubskiego. W 1937 została wzniesiona strzelista kwadratowa wieża. 27 września 1938 roku został wmurowany kamień węgielny przez księdza biskupa Antoniego Laubitza. W 1944 fronton i mury niedokończonej świątyni zostały wysadzone przez hitlerowców. W 1947 usunięto gruzy. W latach 1948-1952 kościół został odbudowany. 10 września 1950 został poświęcony kamień węgielny przez księdza kardynała Stefana Wyszyńskiego. 7 września 1952 świątynia została przez niego poświęcona.

</doc>
<doc id="1069184" url="https://pl.wikipedia.org/wiki?curid=1069184" title="Kościół Świętego Krzyża w Inowrocławiu">
Kościół Świętego Krzyża w Inowrocławiu



</doc>
<doc id="1069186" url="https://pl.wikipedia.org/wiki?curid=1069186" title="Kościół Zwiastowania NMP w Inowrocławiu">
Kościół Zwiastowania NMP w Inowrocławiu



</doc>
<doc id="1069187" url="https://pl.wikipedia.org/wiki?curid=1069187" title="Kościół św. Elżbiety w Orłowie">
Kościół św. Elżbiety w Orłowie

Kościół świętej Elżbiety w Orłowie – rzymskokatolicki kościół parafialny należący do parafii pod tym samym wezwaniem (dekanat inowrocławski II archidiecezji gnieźnieńskiej).
Obecna świątynia została wzniesiona z żółtej cegły, z cegielni w Orłowie, w 1858 roku. Powstała w stylu neoromańskim, chociaż można również dostrzec w nim cechy architektury neogotyckiej. Konsekrowana została przez arcybiskupa Henryka Józefa Muszyńskiego w dniu 17 czerwca 2001 roku. Cennym zabytkiem kościoła jest przedstawienie św. Anny Samotrzeć w kształcie płaskorzeźby malowanej z 1 połowy XVII wieku, z okresu późnego manieryzmu.

</doc>
<doc id="1069189" url="https://pl.wikipedia.org/wiki?curid=1069189" title="Kościół św. Mikołaja Biskupa Sanktuarium MB Łaskawej w Pieraniu">
Kościół św. Mikołaja Biskupa Sanktuarium MB Łaskawej w Pieraniu



</doc>
<doc id="1069190" url="https://pl.wikipedia.org/wiki?curid=1069190" title="Kościół św. Wojciecha w Stodołach">
Kościół św. Wojciecha w Stodołach



</doc>
<doc id="1069191" url="https://pl.wikipedia.org/wiki?curid=1069191" title="Khia">
Khia

Khia Chambers znana jako Thugmisses – amerykańska piosenkarka, raperka, producentka i pisarka. 
Artystka wydała 3 albumy, które w samych Stanach Zjednoczonych sprzedały się w ponad milionowym nakładzie&lt;ref&gt;] (#1 na liście Billboard Hot Dance) W swoich utworach opisuje wizję życia i spełnienia (często seksualnego) ze strony wyzwolonej, świadomej swej wartości kobiety. Aktualnie jest w trakcie nagrywania nowego albumu oraz pisania książki. Zaczęła również pracować jako dziennikarka – prowadzi rubrykę w czasopiśmie Hood. Artystka ma dwoje dzieci, jest rozwiedziona. Później jej partnerem był raper Lil Wayne. W kwietniu Khia rozpoczęła karierę telewizyjna w show Miss Rap Supreme na VH1. Trzeci album artystki zatytułowany Nasti Muzik, promowany przez piosenki What They Do i Be Your Lady ukazał się 22 lipca.
Przypisy.
 

</doc>
<doc id="1069192" url="https://pl.wikipedia.org/wiki?curid=1069192" title="Uczelnia Mędrców Lublina">
Uczelnia Mędrców Lublina



</doc>
<doc id="1069193" url="https://pl.wikipedia.org/wiki?curid=1069193" title="Izba Pamięci Żydów Lublina">
Izba Pamięci Żydów Lublina



</doc>
<doc id="1069195" url="https://pl.wikipedia.org/wiki?curid=1069195" title="Synagoga w Jiczynie">
Synagoga w Jiczynie

Synagoga w Jiczynie () – synagoga znajdująca się w Jiczynie, w Czechach, przy ulicy Židovskéj 104.
Synagoga została zbudowana w drugiej połowie XVIII wieku. Po pożarze w 1840 roku przeszła poważną przebudowę, podczas której nadano jej cechy stylu klasycystycznego. Nabożeństwa odbywały się do II wojny światowej, podczas której zostało zniszczone cenne wyposażenie synagogi. Po zakończeniu wykorzystywana była jako magazyn. W 2002 roku rozpoczął się jej kapitalny remont.
Murowany budynek synagogi wzniesiono na planie prostokąta. Wewnątrz znajduje się prostokątna główna sala modlitewna, w której na wschodniej ścianie zachowała się oprawa Aron ha-kodesz. W zachodniej części na piętrze znajduje się babiniec, do którego prowadzi osobna klatka schodowa.

</doc>
<doc id="1069196" url="https://pl.wikipedia.org/wiki?curid=1069196" title="Helianthus annuus">
Helianthus annuus



</doc>
<doc id="1069197" url="https://pl.wikipedia.org/wiki?curid=1069197" title="Silvio Valenti Gonzaga">
Silvio Valenti Gonzaga

Silvio Valenti Gonzaga (ur. 1 marca 1690 – zm. 28 sierpnia 1756) – włoski duchowny, kardynał. 
Życiorys.
Tytularny arcybiskup Nicei od 1731. Nuncjusz apostolski we Flandrii (1732-36) i w Hiszpanii (1736-39). Mianowany kardynałem na konsystorzu 19 grudnia 1738 przez papieża Klemensa XII. Rok później został legatem w Bolonii. Uczestniczył w konklawe 1740. Sekretarz stanu Stolicy Apostolskiej od sierpnia 1740, był bliskim współpracownikiem papieża Benedykta XIV. Kamerling św. Kościoła Rzymskiego i prefekt św. Kongregacji Rozkrzewiania Wiary od 1747. Biskup Sabiny od kwietnia 1753. Fundator "Pinacoteca Capitolina". Zmarł w Viterbo.

</doc>
<doc id="1069198" url="https://pl.wikipedia.org/wiki?curid=1069198" title="Silvio Gonzaga Valenti">
Silvio Gonzaga Valenti



</doc>
<doc id="1069201" url="https://pl.wikipedia.org/wiki?curid=1069201" title="Tlmače">
Tlmače

Tlmače − miasto na Słowacji w kraju nitrzańskim, w powiecie Levice. W 2011 roku liczyło 3823 mieszkańców. Pierwsza pisemna wzmianka o miejscowości pochodzi z 1075 roku.

</doc>
<doc id="1069202" url="https://pl.wikipedia.org/wiki?curid=1069202" title="Przecław Potulicki">
Przecław Potulicki

Przecław Potulicki herbu Grzymała ur. w Więcborku (zm. 1485)– kasztelan rogoziński (1462–1445), właściciel wielu włości głównie w powiecie nakielskim, oraz w innych rejonach Wielkopolski, m.in. Kazimierowa na wschód od Gniezna, Brudzewa, Bolemowa i Lipie w pow. kaliskim.

</doc>
<doc id="1069203" url="https://pl.wikipedia.org/wiki?curid=1069203" title="Hanušovce nad Topľou">
Hanušovce nad Topľou

Hanušovce nad Topľou () – miasto na Słowacji w kraju preszowskim, w powiecie Vranov nad Topľou; liczy ponad 3700 mieszkańców (2011). Do 1927 miasto nazywało się Hanušovce, istnieje także wieś Spišské Hanušovce.
Położenie.
Miasto leży w pagórkowatym terenie, budowanym głównie utworami fliszowymi, w dolinie Medzianskeho potoka uchodzącego tuż niżej do Topli. Przepływa przez nie również Hanušovský potok. Centrum miasta leży na wysokości 207 m n. p. m., a jego tereny na wysokości 160—420 m n. p. m.
Historia.
Najstarsze osadnictwo na terenie miasta miało miejsce już na przełomie eneolitu i epoki brązu. Historyczną osadę założył po roku 1312, na ziemiach będących wówczas we władaniu rodu Abów, niejaki Hanus. Został on jej sołtysem i od jego imienia osada otrzymała nazwę. Pierwsza bezpośrednia wzmianka o niej pochodzi z roku 1332, kiedy wzmiankowana jest jako "Hanusfalwa". Później występuje jako "villa Johannis" (1355), "Hanuswagasa" (1359), "Hanussowcze" (1773), "Hanušovce nad Topľou" (1927). W języku węgierskim funkcjonowała jako "Hanusfalu" lub "Tapolyhanusfalva". W tymże 1332 r. osada otrzymała prawa miasta prywatnego, w tym przywileje targowe.
W roku 1427 miasto liczyło 136 domów. W połowie XV w. działały w jego okolicy oddziały taborytów, zwanych tu "bratrzykami" (słow. "bratríci"). Znane było z wysokiego poziomu nauczania miejscowej szkoły. Od połowy XIV w. należało do Sósych z Solivaru, od XVIII w. do Dessewffych i Berzeviczych. V roku 1787 miało miasto 112 domów i 896 mieszkańców, a w roku 1828 - 168 domów i 1269 mieszkańców. Do XIX w. utrzymała się jego rola jako lokalnego ośrodka targowego. Mieszkańcy zajmowali się rolnictwem i rzemiosłem (słynne były wyrabiane tu fajki).

</doc>
<doc id="1069204" url="https://pl.wikipedia.org/wiki?curid=1069204" title="Lejtmotyw">
Lejtmotyw



</doc>
<doc id="1069205" url="https://pl.wikipedia.org/wiki?curid=1069205" title="Wieża Bismarcka w Międzyrzeczu">
Wieża Bismarcka w Międzyrzeczu

Wieża Bismarcka w Międzyrzeczu (oryginalna nazwa z niem. "Bismarckturm Meseritz") – współcześnie nieistniejąca wieża Bismarcka, dawnej zlokalizowana na 77-metrowym wzgórzu, pomiędzy Międzyrzeczem i Nietoperkiem, w pobliżu kąpieliska nad jeziorem Nietopersko (inna nazwa Jezioro Nietoperek Lewy), tuż przy węźle Międzyrzecz-Południe (droga ekspresowa S3).
Historia.
Koncepcja wzniesienia pomnika pojawiła się w roku 1905, a jej inicjatorem był starosta międzyrzecki dr Kley. Stanął on również na czele komitetu budowy wieży, który środki pieniężne pozyskiwał wyłącznie z darowizn. Do maja 1913 udało się zebrać kwotę 12 000 marek i 1 czerwca 1913 uroczyście wmurowano kamień węgielny. Roboty budowlane zlecono dwóm międzyrzeckim firmom Nuske (prace murarskie) i Wandel (montaż elementów stalowych), według projektu berlińskiego architekta Rügera (wzorowanego na projekcie "Zmierzch Bogów" autorstwa Wilhelma Kreisa). 10 maja 1914 odbyło się uroczyste otwarcie 15,5-metrowego momumentu, a uczestniczyły w nim tysiące mieszkańców gminy. Od końca lat 40. do początku lat 60. wieża ulegała systematycznemu niszczeniu, a do lat 70. przetrwała jedynie dolna część cokołu z kamiennymi schodami.

</doc>
<doc id="1069206" url="https://pl.wikipedia.org/wiki?curid=1069206" title="Służący">
Służący

Służący ("służąca", "sługa", "służka", także: "pomoc domowa", "podręczny", "podręczna", "posługacz", "posługaczka", "pachołek") – pracownik (zwykle fizyczny), który pracuje (a bardzo często także mieszka) w domu (zwykle majętnego) pracodawcy.
Rodzaje.
Służący zalicza się do służby domowej. W zależności od specyfiki pracy, którą się zajmuje można wyróżnić m.in. następujących służących (w dawnych czasach podział ten był bardzo bogaty):
W domu, w którym służy liczna służba jest zwykle także osoba, która jest jej przełożonym i zleca oraz nadzoruje jej pracę (majordom, ochmistrzyni).

</doc>
<doc id="1069212" url="https://pl.wikipedia.org/wiki?curid=1069212" title="Dendrorynchoid">
Dendrorynchoid

Dendrorynchoid ("Dendrorhynchoides") – rodzaj pterozaura z rodziny anurognatów (Anurognathidae). Obejmuje gatunki żyjące na terenach dzisiejszej wschodniej Azji; gatunek typowy "D. curvidentatus" odkryto na terenie chińskiej prowincji Liaoning, a gatunek "D. mutoudengensis" – na terenie prowincji Hebei. Skamieniałości "D. curvidentatus" opisano jako odkryte w osadach późnojurajskiej formacji Chaomidianzi. Unwin, Lü i Bakhurina (2000) nie wyodrębniali jednak formacji Chaomidianzi z wczesnokredowej formacji Yixian i uznali "D. curvidentatus" za żyjącego we wczesnej kredzie. Według Lü i Hone’a (2012) nie można jednak wykluczyć, że w rzeczywistości odkryty on został w osadach jurajskich. Skamieniałości "D. mutoudengensis" odkryto w środkowojurajskich osadach formacji Tiaojishan.
Długość ciała ok. 11 cm (długość czaszki 25 mm), rozpiętość skrzydeł ok. 40–50 cm, masa ok. 200 g. "D. curvidentatus" pierwotnie opisano jako posiadającego długi ogon; okazało się jednak, że jest to rezultat fałszerstwa – holotyp "D. curvidentatus" połączono z długim ogonem należącym do innego zwierzęcia, prawdopodobnie dinozaura z rodziny dromeozaurów. Ogon okazu holotypowego "D. mutoudengensis" był proporcjonalnie dłuższy niż ogon anurognata, drugiego przedstawiciela Anurognathidae, u którego znany jest kompletny ogon. Długość ogona wynosiła u "D. mutoudengensis" 85% długości kości udowej (u anurognata – 50% długości tej kości). Ogon dendrorynchoida był jednak proporcjonalnie krótszy niż ogony innych przedstawicieli parafiletycznej grupy Rhamphorhynchoidea, a porównywalny z ogonami przedstawicieli Pterodactyloidea.

</doc>
<doc id="1069213" url="https://pl.wikipedia.org/wiki?curid=1069213" title="Rozbiór państwa">
Rozbiór państwa

Rozbiór państwa – podział terytorium istniejącego suwerennego państwa pomiędzy inne, najczęściej sąsiadujące, dokonany na drodze dyplomatycznej, bez bezpośredniego użycia sił zbrojnych (choć najczęściej bez akceptacji co najmniej znacznej części mieszkańców państwa podlegającego rozbiorowi) wobec armii państwa podlegającego rozbiorowi. Zazwyczaj jednak występuje groźba najazdu zbrojnego w wypadku, gdyby droga dyplomatyczna była nie dość skuteczna. Rozbiór państwa może być częściowy (jeśli po rozbiorze podlegające mu państwo istnieje nadal, na ograniczonym terytorium) lub całkowity (jeśli po rozbiorze przestaje istnieć). Zamiast pojęć „rozbiór” i „rozbiory” funkcjonują też określenia „zabór” i „zabory”, a państwa uczestniczące w rozbiorach nazywa się „zaborcami”.
Publicystyka historyczna.
Rozbiory i zagrożenie rozbiorami są także chętnie wykorzystywanym orężem w publicystyce historycznej, szczególnie w Polsce. Często różne wydarzenia historyczne, które zdaniem niektórych odbierają krajowi jakąś część suwerenności, nazywane bywają przez niektórych polityków lub publicystów „rozbiorami”, choć nie spełniają kryteriów wymienionych na wstępie (podział terytorialny suwerennego państwa na drodze dyplomatycznej bez użycia sił zbrojnych). Tak powstały w obiegu publicznym m.in. pojęcia IV i V rozbioru Polski, które nie są w rzeczywistości ścisłe.

</doc>
<doc id="1069214" url="https://pl.wikipedia.org/wiki?curid=1069214" title="Soundz of Freedom">
Soundz of Freedom

Soundz Of Freedom: My Ultimate Summer Of Love – album Boba Sinclara wydany 21 maja 2007; składa się z 14 utworów.

</doc>
<doc id="1069215" url="https://pl.wikipedia.org/wiki?curid=1069215" title="Ulica Juliana Tuwima w Olsztynie">
Ulica Juliana Tuwima w Olsztynie

Ulica Tuwima – część śródmiejskiej obwodnicy Olsztyna oddana do użytku w 2006 roku. Przejazd ulicą zalecany jest kierowcom udającym się z przejścia granicznego w Bezledach oraz Mazur w kierunku południa Polski. Ułatwia ona także mieszkańcom Olsztyna przemieszczanie się z osiedli Jaroty i Nagórki do Kortowa oraz w kierunku Warszawy.
Przy ulicy Tuwima znajduje się wybudowany w 2007 roku biurowiec Koncernu Energetycznego Energa SA. Przy tej ulicy wybudowano pierwsze w Olsztynie ekrany dźwiękochłonne. W pobliżu znajdują się także pomnikowe drzewa (część z nich wycięto w trakcie robót modernizujących i poszerzających ulicę).
Ulica nosi imię Juliana Tuwima, jednego z najpopularniejszych polskich poetów dwudziestolecia międzywojennego.
Komunikacja.
Ulicą Tuwima biegną trasy 7 linii komunikacyjnych (w tym jednej nocnej). Są to linie numer 128, 130, 136, 303, 305, 307 oraz N01. Powyższe linie dzienne mają za zadanie obsługę kampusu uniwersyteckiego w Kortowie. Dzięki wybudowaniu ul. Tuwima czas przejazdu pomiędzy Jarotami i Pieczewem a miasteczkiem uniwersyteckim skrócił się do ok. 20 minut. Od 2015 r. ulicą kursują także tramwaje linii nr 3, z krańcówką przy skrzyżowaniu z al. Warszawską.

</doc>
<doc id="1069216" url="https://pl.wikipedia.org/wiki?curid=1069216" title="Leizhou Bandao">
Leizhou Bandao

Leizhou Bandao ("Półwysep Leizhou"; ) – półwysep w południowych Chinach, pomiędzy Zatoką Tonkińską a Morzem Południowochińskim o długości 130 km oraz szerokości 80 km. Powierzchnię półwyspu stanowią obszary równinne lub pagórkowate. Obszar tego półwyspu w większości jest rolniczy i uprawa się ryż, trzciny cukrowej oraz jutę. Na południowym wybrzeżu półwyspu rosną namorzyny. Największym miastem półwyspu Leizhou jest Zhanjiang.

</doc>
<doc id="1069217" url="https://pl.wikipedia.org/wiki?curid=1069217" title="Gekon białoplamy">
Gekon białoplamy

Gekon białoplamy ("Tarentola annularis") - gatunek gada z rodziny Phyllodactylidae występujący w północno-wschodniej Afryce i na Półwyspie Arabskim.
Opis.
Zwierzę osiąga 18 cm długości, posiada jasnobrązową lub jasnoszarą, ciemno nakrapianą barwę ciała. Na karku znajdują się charakterystyczne cztery białe plamki. Żywi się owadami. W okresie rozrodczym samica składa 2 jaja.

</doc>
<doc id="1069219" url="https://pl.wikipedia.org/wiki?curid=1069219" title="Pałac Lubomirskich w Lublinie">
Pałac Lubomirskich w Lublinie

Pałac Lubomirskich lub Poradziwiłłowski – pałac w Lublinie wystawiony w stylu barokowym, następnie przebudowany w stylu klasycystycznym. Budowla sięga swoją historią XVI wieku, a obecny wygląd zawdzięcza przebudowie z 1829 roku. Znajduje się na Placu Litewskim pomiędzy pałacami Czartoryskich oraz Gubernialnym. 
Historia.
Początkowo był to dwór w stylu renesansowym i należał do rodziny Firlejów. Z rąk Firlejów przeszedł na własność Ostrogskich, a następnie, poprzez małżeństwo Teofili Ludwiki Ostrogskiej z marszałkiem wielkim koronnym Józefem Karolem Lubomirskim do Lubomirskich. Dwór przez kolejnych kilkadziesiąt kolejnych lat pozostawał w rękach tego rodu, aż pod koniec XVII w. został przebudowany w pałac w stylu barokowym. Autorem projektu przebudowy był Tylman z Gameren, architekt Stanisława Herakliusza Lubomirskiego. Była to wówczas budowla jednopiętrowa z wysokim dachem. W 1727 roku pałac, poprzez żonę Annę Marię Lubomirską, stał się własnością Pawła Karola Sanguszki.
Zaniedbywany przez właścicieli pałac ulegał stopniowej ruinie, aż w czasach konfederacji barskiej, w 1768 uległ zniszczeniu podczas pożaru Krakowskiego Przedmieścia. Nieodnawiany, w latach 80. XVIII w. przeszedł na własność Szeptyckich. W 1801 roku zdewastowany gmach zakupił na licytacji burmistrz Beniamin Finke i przekazał go rządowi. Przeznaczony na lazaret obiekt wyremontowano. W 1822 roku decyzją namiestnika Królestwa Polskiego, gen. Zajączka, pałac przeznaczono na siedzibę Komisji Województwa Lubelskiego. Obiekt przebudowano według projektu Jana Stompfa, m.in. podwyższono go o jedno piętro. Po kolejnym pożarze w 1829, roku pałac ponownie odbudowano, tym razem według projektu Henryka Marconiego. Budynek otrzymał wówczas obecny, klasycystyczny wygląd z elementami empire.
W okresie zaborów mieściła się tu siedziba rosyjskiego, a od 1915 roku austriackiego generał-gubernatora. W nocy z 6 na 7 listopada 1918 roku w pałacu utworzono rząd Ludowy Republiki Polskiej pod przewodnictwem Ignacego Daszyńskiego. Dziś wydarzenie to upamiętnia tablica przy głównym wejściu. Od 1918 w pałacu miało siedzibę Dowództwo Okręgu Garnizonu i dowództwo Okręgu Korpusu Nr II; zamieszkiwał w nim gen. Mieczysław Smorawiński. W okresie międzywojennym mieściły się tu instytucje Urzędu Wojewódzkiego. Po II wojnie światowej obiekt przekazano Uniwersytetowi Marii Curie-Skłodowskiej. Mieścił się tam Wydział Politologii tej uczelni. 
W 2017 Ministerstwo Kultury i Dziedzictwa Narodowego kupiło pałac z zamiarem zorganizowania tam Muzeum Ziem Wschodnich Dawnej Rzeczypospolitej, ale UMCS użytkowało budynek jeszcze do 2020. 

</doc>
<doc id="1069221" url="https://pl.wikipedia.org/wiki?curid=1069221" title="Monifieth">
Monifieth

Monifieth (gael. "Monadh Fèithe") jest małym miastem położonym na wschodnim wybrzeżu Szkocji w pobliżu miasta Dundee. Administracyjnie jest częścią jednostki terytorialnej Angus.
Edukacja.
W Monifieth są trzy szkoły: dwie podstawowe – Grange Primary School i Seaview Primary School oraz szkoła średnia Monifieth High School.

</doc>
<doc id="1069223" url="https://pl.wikipedia.org/wiki?curid=1069223" title="Synagoga w Hradcu Králové">
Synagoga w Hradcu Králové

Synagoga w Hradcu Králové () – synagoga znajdująca się w Hradcu Králové, w Czechach, na skrzyżowaniu ulic Československé armády i Pospišilova třida.
Synagoga została zbudowana w latach 1904–1905 według projektu architekta Václava Weinzettela. Budowla została poświęcona 24 września 1905. W budynku oprócz sali modlitewnej znajdowało się mieszkanie rabina, szamesa, sala posiedzeń i archiwum. Wcześniej w latach 1888–1905 synagoga mieściła się w zaadaptowanym pomieszczeniu domu rabina przy ulicy Rokytanského 67. Podczas II wojny światowej wnętrze synagogi zostało zdewastowane przez hitlerowców. 
Po zakończeniu wojny prowizorycznie odnowiona i ponownie przeznaczona do żydowskiego kultu religijnego. Pod koniec lat 60. XX wieku została sprzedana na potrzeby Biblioteki Naukowej (cz. "Studijní a vědecká knihovna"), którą po adaptacji otwarto w 1971 roku. W 2007 budynek został zwrócony gminie żydowskiej w Pradze, która zamierza ją wykorzystywać wielofunkcyjnie.

</doc>
<doc id="1069225" url="https://pl.wikipedia.org/wiki?curid=1069225" title="Wino lodowe">
Wino lodowe

Wino lodowe – rzadko spotykane słodkie i ekstraktywne wino, produkowane z zamarzniętych (na krzewie) winogron, które następnie są wyciskane przed rozmarznięciem. Często na wino lodowe są przerabiane winogrona, które były pozostawione na krzewie w celu nabrania szlachetnego wariantu pleśni "Botrytis cinerea", ale nie zostały nią porażone.
Największym producentem win lodowych jest Kanada, ale dłuższą tradycję ich wytwarzania mają Niemcy, skąd pomysł dotarł do Nowego Świata. Najbardziej znane określenia pochodzą z języków tych właśnie krajów. W Niemczech i Kanadzie grona przeznaczone na Eiswein czy ice wine są zbierane w grudniu i styczniu. Dużą popularnością cieszy się odmiana riesling. W przypadku zbiorów w styczniu wyprodukowane wina są datowane w taki sposób, jakby powstały jesienią. W krajach leżących na półkuli południowej surowiec zbiera się w okresie między lutym a czerwcem. 
Według niemieckich przepisów winiarskich wina lodowe można produkować tylko z gron, które nadają się do produkcji wina Beerenauslese. Zdolność leżakowania może sięgać 50 lat. W poszczególnych niemieckich regionach winiarskich odsetek win kategorii Eiswein mieści się w zakresie 0-2% produkcji.
W różnych krajach wina oznaczane są odmiennymi nazwami, zawsze jednak nazwa odpowiada tłumaczeniu wyrażenia "wino lodowe", np. niem. "Eiswein" lub ang. "ice wine". Prócz Kanady (z silną pozycją międzygatunkowej krzyżówki, szczepu vidal blanc) i Niemiec, wina tego rodzaju produkuje się m.in. w Austrii, Szwajcarii ("vin de glacier", "vin du Glacier"), Luksemburgu ("vin de glace" albo "äiswäin"), Francji ("vin de glace"), na Węgrzech ("jégbor"), w Czechach ("ledové víno"), Stanach Zjednoczonych (zwłaszcza z rieslinga, także na Wschodnim Wybrzeżu), a także w Polsce.
Dłużej pozostawione na krzakach grona zabezpiecza się przed ptakami np. siatką.
Wśród nut smakowych win lodowych wyróżnia się przede wszystkim słodkie aromaty miodu, równoważone wysokim poziomem kwasowości, a także zapachy i smaki kojarzone z brzoskwiniami, różami, pigwą i owocami egzotycznymi. W przypadku wina lodowego cechy poszczególnych szczepów winorośli tracą na znaczeniu.

</doc>
<doc id="1069226" url="https://pl.wikipedia.org/wiki?curid=1069226" title="Police – kanały">
Police – kanały

Police – kanały (PLH320015) – obszar mający znaczenie dla Wspólnoty o powierzchni 100,245 ha, utworzony w 2008 roku, obejmujący dawną fabrykę benzyny syntetycznej znajdującą się w granicach administracyjnych miasta Police na Równinie Wkrzańskiej.
Ochronie podlegają siedliska nietoperzy (mopek zachodni, nocek duży, nocek rudy, nocek Natterera, gacek brunatny) w sieci podziemnych kanałów o łącznej długości około 4 km, będących pozostałością po hitlerowskiej fabryce benzyny syntetycznej. Jest to największe zimowisko nietoperzy na Pomorzu Zachodnim.

</doc>
<doc id="1069227" url="https://pl.wikipedia.org/wiki?curid=1069227" title="Ulica Lutomierska w Łodzi">
Ulica Lutomierska w Łodzi

Ulica Lutomierska w Łodzi ma około 2,4 kilometra długości, biegnie od ul. Zgierskiej (przy pl. Kościelnym) do skrzyżowania al. Włókniarzy i ul. Wielkopolskiej.
Nazwa ulicy jest pozostałością układu komunikacyjnego okolic Łodzi przedprzemysłowej. Droga z Łodzi do Lutomierska wiodła niegdyś w pobliżu dzisiejszej ulicy Lutomierskiej - zniekształconym reliktem tego traktu jest dzisiejsza ul. Wrześnieńska. Po regulacji w pierwszej poł. XIX w. ul. Lutomierska została wytyczona na nowo w dzisiejszym przebiegu, zaś funkcję traktu do Lutomierska przejęła ul. Konstantynowska (dziś ul. Legionów).
W czasie okupacji niemieckiej podczas II wojny światowej używano nazwy Hamburger Strasse.
Komunikacja miejska.
Ulicą Lutomierską przebiegają następujące linie MPK Łódź:

</doc>
<doc id="1069228" url="https://pl.wikipedia.org/wiki?curid=1069228" title="Rezerwat przyrody Kadyński Las">
Rezerwat przyrody Kadyński Las

Rezerwat przyrody Kadyński Las – rezerwat leśny położony w gminie Tolkmicko w województwie warmińsko-mazurskim, na terenie leśnictwa Kadyny (Nadleśnictwo Elbląg). Został powołany Zarządzeniem Ministra Leśnictwa i Przemysłu Drzewnego z 27 października 1972 roku dla „zachowania ze względów naukowych, dydaktycznych i krajobrazowych fragmentu starego lasu bukowego”. Rezerwat zajmuje powierzchnię 8,11 ha (akt powołujący podawał 8,15 ha).
„Kadyński Las” znajduje się na zapleczu zabytkowego zespołu pałacowego w Kadynach. Znajdują się tu wiekowe buki, jesiony, dęby, wiele z nich to pomniki przyrody. W pobliżu rezerwatu przebiega aleja dębowa, w której rośnie m.in. okazały Dąb Bażyńskiego.
Występują tu rzadkie i ciekawe rośliny chronione, m.in.: konwalia majowa, marzanka wonna, kalina koralowa, barwinek pospolity, bluszcz pospolity, gnieźnik leśny, kruszczyk siny i lilia złotogłów.
Rezerwat wchodzi w skład Parku Krajobrazowego Wysoczyzny Elbląskiej.

</doc>
<doc id="1069229" url="https://pl.wikipedia.org/wiki?curid=1069229" title="Dermodaktyl">
Dermodaktyl

Dermodaktyl ("Dermodactylus montanus") – pterozaur z podrzędu pterodaktyli (Pterodactyloidea); jego nazwa znaczy „skórzany palec”
Żył w okresie późnej jury (ok. 152–145 mln lat temu) na terenach Ameryki Północnej. Długość ciała ok. 30 cm, rozpiętość skrzydeł ok. 1 m, masa ok. 1 kg. Jego szczątki znaleziono w USA (w stanie Wyoming).
Opisany jedynie na podstawie fragmentu kości skrzydła.

</doc>
<doc id="1069234" url="https://pl.wikipedia.org/wiki?curid=1069234" title="Choanomonada">
Choanomonada



</doc>
<doc id="1069245" url="https://pl.wikipedia.org/wiki?curid=1069245" title="Germanodaktyl">
Germanodaktyl

Germanodaktyl ("Germanodactylus") – rodzaj pterozaurów z rodziny Germanodactylidae; jego nazwa znaczy "niemiecki palec".
Żył w okresie późnej jury (ok. 150–145 mln lat temu) na terenach obecnej Europy. Jego szczątki znaleziono w Niemczech (w Bawarii) i w Anglii (w hrabstwie Dorset).
Posiadał kościany grzebień na górnej części głowy. Był spokrewniony z pterodaktylem. "Germanodactylus cristatus" mógł być dorosłą formą "Pterodactylus kochi".
Gatunki germanodaktyla:
Gatunek ""Germanodactylus" rhamphastinus" (Wagner, 1851), do 2018 zaliczany do rodzaju "Germanodactylus", został ustanowiony przez Vidovica i Martilla (2018) gatunkiem typowym odrębnego rodzaju "Altmuehlopterus".

</doc>
<doc id="1069246" url="https://pl.wikipedia.org/wiki?curid=1069246" title="H-T-K">
H-T-K



</doc>
<doc id="1069247" url="https://pl.wikipedia.org/wiki?curid=1069247" title="HTK">
HTK



</doc>
<doc id="1069251" url="https://pl.wikipedia.org/wiki?curid=1069251" title="Fremad Amager">
Fremad Amager

Boldklubben Fremad Amager - duński klub piłkarski z siedzibą na wyspie Amager wchodzącej w skład miasta Kopenhaga, stolicy państwa.
Historia.
Klub został założony 10 czerwca 1910. 1 lipca 2008 roku połączył się z Kastrup Boldklub, Amager FF i Kløvermarkens FB i utworzył FC Amager. Po 8 miesiącach istnienia w nowej formie klub zbankrutował, a jego licencję przejął Fremad Amager. Od sezonu 2016/17 występuje w 1. division.
Obecny skład.
" Stan na 13 października 2021"

</doc>
<doc id="1069253" url="https://pl.wikipedia.org/wiki?curid=1069253" title="Tarentola annularis">
Tarentola annularis



</doc>
<doc id="1069254" url="https://pl.wikipedia.org/wiki?curid=1069254" title="Agata Rowińska">
Agata Rowińska

Agata Rowińska (ur. 19 lutego 1964) – polska prawniczka, zastępca dyrektora Departamentu Instytucji Finansowych w Ministerstwie Skarbu Państwa, członkini Rady Nadzorczej PZU, w 2007 prezes Zarządu PZU.
Życiorys.
Absolwentka Wydziału Prawa Uniwersytetu Warszawskiego (1991) oraz studiów podyplomowych (bankowość) w Kolegium Zarządzania i Finansów Szkoły Głównej Handlowej w Warszawie. Była członkiem kilku rad nadzorczych spółek z udziałem Skarbu Państwa:
Od 2003 członek Rady Nadzorczej PZU i jednocześnie pełnomocnik resortu skarbu w tej instytucji.
Od 4 września 2007 prezes Zarządu Powszechnego Zakładu Ubezpieczeń S.A. Zastąpiła na tym stanowisku Jaromira Netzla, odwołanego po postawieniu mu przez prokuraturę w Warszawie zarzutu składania fałszywych zeznań oraz utrudniania śledztwa, mającego ujawnić źródła przecieku w sprawie planowanej akcji CBA w Ministerstwie Rolnictwa. Funkcję prezesa Zarządu Powszechnego Zakładu Ubezpieczeń S.A przestała pełnić 14 grudnia 2007.

</doc>
<doc id="1069255" url="https://pl.wikipedia.org/wiki?curid=1069255" title="Książęta rugijscy">
Książęta rugijscy

Książęta rugijscy – lista władców Księstwa rugijskiego obejmującego Rugię oraz przyległe tereny na kontynencie.
Księstwo rugijskie/rańskie.
Książęta państwa plemiennego Rugiów
1168–1325 księstwo wasalne królów Danii
od 1325 do książąt (zachodnio)pomorskich jako księstwo wołogosko-rugijskie, albo rugijsko-bardowskie:
od 1474 w składzie ks. wołogoskiego
od 1478 w składzie ks. (zachodnio)pomorskiego

</doc>
<doc id="1069256" url="https://pl.wikipedia.org/wiki?curid=1069256" title="Ministrowie finansów Irlandii">
Ministrowie finansów Irlandii

Minister finansów (irl. "Aire Airgeadais"), jeden z najważniejszych urzędów ministerialnych Republiki Irlandzkiej, kontrolujący całokształt finansowej i monetarnej polityki państwa. Minister stoi na czele Departamentu finansów (irl. "An Roinn Airgeadais"). .
Minister finansów uznawany jest za drugiego pod względem znaczenia członka rządu po premierze. Musi być członkiem Dáil Éireann, izby niższej irlandzkiego parlamentu. Do jego zadań należy przygotowywanie budżetu, który przedstawia izbie w pierwszą środę grudnia.
Wielu ministrów finansów obejmowało później tekę premiera. Byli to Jack Lynch, Charles Haughey, Albert Reynolds, John Bruton, Bertie Ahern czy Brian Cowen.

</doc>
<doc id="1069259" url="https://pl.wikipedia.org/wiki?curid=1069259" title="Gnatozaur">
Gnatozaur

Gnatozaur ("Gnathosaurus subulatus") – pterozaur z rodziny Ctenochasmidae; jego nazwa znaczy "jaszczurza szczęka".
Żył w okresie późnej jury (ok. 150-145 mln lat temu) na terenach obecnej Europy. Długość ciała ok. 50 cm, rozpiętość skrzydeł ok. 1,7 m, masa ok. 3-5 kg. Jego szczątki znaleziono w Niemczech (w Bawarii w gminie Solnhofen).
Jego szczęka była przystosowana do filtrowania pokarmu z wody. Po znalezieniu fragmentów szczęki, myślano, że należy do krokodyla. Stąd pochodzi nazwa gnatozaura.

</doc>
<doc id="1069260" url="https://pl.wikipedia.org/wiki?curid=1069260" title="Szuwar szerokopałkowy">
Szuwar szerokopałkowy

Szuwar pałki szerokolistnej, szuwar szerokopałkowy, zespół pałki szerokolistnej ("Typhetum latifoliae") – syntakson w randze zespołu budowany przez słodkowodny makrofit: pałkę szerokolistną. Należy do klasy zespołów szuwarowych "Phragmitetea".
Charakterystyka.
Szuwar zajmujący stosunkowo płytkie (kilkadziesiąt–sto kilkadziesiąt cm głębokości) wody stojące lub wolno płynące – od starorzeczy i zbiorników astatycznych po strefę litoralną jezior. Wymaga wód i podłoży stosunkowo żyznych (jeziora eutroficzne, zbiorniki śródpolne). Typowe podłoże to gytia lub torf. Odczyn wody zbliżony do obojętnego. Dominuje pałka szerokolistna, jednak zbiorowisko jest zwykle bogate florystycznie.
W małych zbiornikach może pokrywać całą powierzchnię, w większych sąsiaduje ze zbiorowiskami roślin typowo wodnych, a od strony lądu z innymi zbiorowiskami szuwarowymi. Czasem przechodzi w zbiorowisko "Thelypteridi-Phragmitetum".
Zespół cechuje się znaczną produkcją biomasy i odgrywa istotną rolę w wypłycaniu zbiorników wodnych.

</doc>
<doc id="1069263" url="https://pl.wikipedia.org/wiki?curid=1069263" title="Szuwar pałki szerokolistnej">
Szuwar pałki szerokolistnej



</doc>
<doc id="1069264" url="https://pl.wikipedia.org/wiki?curid=1069264" title="Zespół pałki szerokolistnej">
Zespół pałki szerokolistnej



</doc>
<doc id="1069265" url="https://pl.wikipedia.org/wiki?curid=1069265" title="KD Tunas Samudera">
KD Tunas Samudera

KD Tunas Samureda – stalowa dwumasztowa brygantyna (740m²) Królewskiej Marynarki Malezji, służąca jako okręt szkolny. Port macierzysty Kuala Lumpur.
Historia i rejsy.
Został zbudowany w 1989 r. w Wielkiej Brytanii, a następnie przekazany przez królową Elżbietę II w darze Malezji. Konstruktorem był Colins Mudie. Żaglowiec jest też udostępniany do edukacji morskiej malezyjskiej młodzieży.

</doc>
<doc id="1069267" url="https://pl.wikipedia.org/wiki?curid=1069267" title="Kazimierz Seko">
Kazimierz Seko

Kazimierz Seko (ur. 21 lutego 1917 w Hostowie koło Stanisławowa, zm. 28 czerwca 2006 w Katowicach) – polski fotografik, członek Okręgu Śląskiego ZPAF, pierwszy polski juror World Press Photo, działacz Armii Krajowej Obszaru Lwowa i Związku Harcerstwa Polskiego. W 2012 odznaczony pośmiertnie przez Instytut Instytut Pamięci Męczenników i Bohaterów Holokaustu Jad Waszem medalem Sprawiedliwy wśród Narodów Świata za uratowanie życia uciekinierowi z getta w Jaworowie – Szymonowi Haanowi.
Działalność twórcza i organizatorska.
Studia we Lwowie przerwał mu wybuch II wojny światowej, w wyniku której znalazł się na Śląsku, gdzie rozpoczął działalność fotoreporterską od współpracy z redakcją „Sportu”.
W latach 1948–1952 był cywilnym pracownikiem terenowym Wojskowej Agencji Fotograficznej, skąd przeszedł do Centralnej Agencji Fotograficznej RSW „Prasa” w Warszawie. W okresie pracy w CAF pełnił funkcje kierownika działu fotoreporterskiego tygodnika „Panorama”. Następnie zlecono mu organizacje terenowego oddziału CAF w Katowicach, gdzie pracował do przejścia na emeryturę w 1982 roku.
Plon jego pracy zawodowej to około ćwierć miliona negatywów wykonanych przede wszystkim na terenie Śląska. Wydarzenia polityczne, społeczne, sport i wypoczynek – wszystkie przejawy ówczesnego życia chwytane „na gorąco” powielone zostały w dziesiątkach i setkach tysięcy reprodukcji w gazetach, tygodnikach, wydawnictwach albumowych, jako ilustracje do książek – od podręczników szkolnych po "Wielką encyklopedię powszechną". Wykorzystywano je również na pocztówkach i plakatach. Kazimierz Seko działał również jako specjalista fotografii w dziedzinie wystawiennictwa. Powierzono mu dobór zdjęć i wykonywanie powiększeń dla kilkudziesięciu wystaw krajowych i zagranicznych.
Kazimierz Seko był współzałożycielem i przewodniczącym Śląskiego Klubu Fotografii Prasowej Stowarzyszenia Dziennikarzy Polskich w Katowicach przez 7 kolejnych kadencji – do 1982 roku.
Nagrody i wyróżnienia.
Jako fotoreporter zdobył wiele nagród i wyróżnień na krajowych i międzynarodowych wystawach fotografii prasowej, m.in.:
Jako juror uczestniczył w krajowych i międzynarodowych konkursach fotografii, m.in. jako pierwszy Polak był jurorem World Press Photo (w roku 1974 w Amsterdamie).

</doc>
<doc id="1069271" url="https://pl.wikipedia.org/wiki?curid=1069271" title="Piłsudczyk (pociąg pancerny)">
Piłsudczyk (pociąg pancerny)

Pociąg Pancerny „Piłsudczyk” (Pociąg Pancerny Nr 1 i 52) – pociąg pancerny Wojska Polskiego II RP. Pociąg brał udział w ciężkich walkach w okolicach Warszawy. 20 września 1939 roku przy niemożliwości dalszego przebicia się pociąg został przez załogę opuszczony i zniszczony w okolicach miejscowości Mrozy na linii Warszawa – Brześć nad Bugiem. Krawczak i Odziemkowski podsumowując działania pociągu napisali: „Czterodniowy bój Piłsudczyka pod Mrozami, na tyłach nieprzyjaciela, jest jednym z najpiękniejszych przykładów poświęcenia i patriotyzmu żołnierzy polskiej broni pancernej”.
Historia.
W 1918 roku na stacji Prokocim koło Krakowa zdobyto nieuszkodzony, nowoczesny, austro-węgierski pociąg pancerny, składający się z dwóch wagonów czołowych-artyleryjskich, dwóch wagonów piechoty i jednego szturmowego. Ze składu tego pociągu zorganizowane zostały dwa pociągi pancerne: „Piłsudczyk” (P.P. nr 1) i „Śmiały” (P.P. nr 2), które wzięły udział w walkach o Lwów.
10 i 11 marca 1919 roku pociąg pancerny "Piłsudczyk" brał udział w walkach o Gródek Jagielloński, w następnych dniach wspomagał obronę Kamienobrodu i linii Wereszycy.
W czasie wojny polsko-bolszewickiej podporządkowany 4 Armii.
W 1921 roku załoga pociągu wzięła udział w III powstaniu śląskim, między innymi w walkach o Kędzierzyn, w których straciła 20% stanu osobowego.
W 1927 roku przeniesiony został z Dywizjonu Szkolnego Pociągów Pancernych do nowo powstałego 2 dywizjonu pociągów pancernych w Niepołomicach. Był pociągiem manewrowym (szkolnym), i był utrzymywanym w gotowości także w okresie pokoju. We wrześniu 1939 był uzbrojony w 2 haubice 100 mm, 2 armaty 75 mm i 19 ckm-ów.
Pociąg rozpoczął mobilizację 25 sierpnia 1939; do składu przydzielony nieopancerzony parowóz z maszynistą cywilnym. 3 sierpnia skład bojowy wraz ze składem gospodarczym przybyły do Siemkowic. Pociąg został przydzielony do Armii „Łódź” (hasło-kryptonim „Baszta”) przy 30 Dywizji Piechoty rozwiniętej w rejonie Działoszyna. Po wybuchu wojny skład bojowy przesunął się do Działoszyn, składy odparły ataki lotnictwa. Do Siemkowic wrócono 2 września, po naprawie torów. Po południu drugiego września Niemcy zajęli Działoszyn; uszkodzone tory pomiędzy Działoszynem a Siemkowicami uniemożliwiły użycie pociągu na pierwszej linii. 3 września pociąg wycofał się do Widawy, gdzie został podporządkowany 28 Dywizji Piechoty i został przesunięty do Łasku, gdzie spędził dzień 4 września w odwodzie. 5 września w czasie bitwy pod Wartą; pociąg został skierowany do patrolu na trasie Łask–Zduńska Wola i do wsparcia kontrataku II batalionu 31 pułku koło Mnichowa. Po południu oddziały polskie wycofały się na Wojsławice; obydwa składy odparły liczne naloty, kpt. Mikołaj Gonczar został ranny, stopień zniszczenia torów i bliskość nieprzyjaciela spowodowały poważne rozważenie opuszczenia i zniszczenia pociągu, jednak udało się wycofać pociąg do Łodzi. 6 września pociąg patrolował odcinek Łask – Pabianice, następnie otrzymał rozkaz wycofania się do Warszawy, na tej trasie eskortowano ładunek złota z Banku Poznańskiego. Po drodze mijano wiele spalonych dworców i zniszczonych transportów. Rankiem 8 września pociąg dotarł na stację Warszawa Praga.
Pociąg został następnie przyporządkowany do Grupy Operacyjnej „Wyszków” i przejechał do Legionowa, nad rankiem 9 września docierając do Tłuszcza. Nad ranem 10 września pociąg przejechał do Rembertowa, a stamtąd został wysłany na linię Mińsk Mazowiecki – Mrozy – Siedlce. Na tej trasie nastąpiło długie opóźnienie, z powodu zniszczenia stacji pomp w Mińsku; stację tą naprawiała m.in. załoga pociągu. Na wschód od Mrozów utworzył się nowy zator; Niemcy zajęli Siedlce i Mińsk, na torach utknęło poza „Piłsudczykiem”, skład gospodarczy pociągu nr 13 („Generał Sosnkowski”) i 17 transportów ewakuacyjnych. Z jednostek w tak powstałym kotle – „Piłsudczyka”, 17 kompanii kolejowej, i innych formacji – stworzyła się improwizowana grupa dowodzona przez płk. Prusa-Więckowskiego. 15 września pociąg rozpoczął patrol na trasie Sosnowe – Mrozy. 16 i 17 września odparto szereg ataków niemieckich, 17 września stracono jeden z wagonów artyleryjskich; o zmierzchu obrońcy musieli wycofać się z Mrozów do wsi Sosnowe. Mrozy odbito rankiem 18 września, w okolicy Mrozów i Cegłowa trwały zaciekłe walki, jednostki polskie, często bez amunicji, walczyły na bagnety; 19 września pociąg stracił wagon bojowy. 20 września pociąg dysponował jednym działem z 6 pociskami, i 3 improwizowanymi karabinami maszynowymi. 20 września 1939 roku przy niemożliwości dalszego przebicia się pociąg został przez załogę opuszczony i zniszczony w okolicach miejscowości Mrozy na linii Warszawa – Brześć nad Bugiem.
Żołnierze pociągu po nieudanej próbie dotarcia do Warszawy w ramach grupy płk. Mikołaja Prus-Więckowskiego, weszli w skład SGO „Polesie” gen. Kleeberga i walczyli pod Kockiem.
Skład pociągu.
Załoga pociągu pancernego „Piłsudczyk” walczącego w marcu 1919 w składzie grupy płk. Paulika liczyła w stanie wyżywienia 75 żołnierzy (w tym 9 oficerów). Jej stan bojowy nie przekraczał 50 żołnierzy, którzy obsługiwali 3 armaty i 9 ciężkich karabinów maszynowych.
Odznaka pamiątkowa.
Odznaka zatwierdzona rozkazem M.S.Wojsk. Dz. Rozk. Nr 49 z 13 XII 1921 r. Okrągła, ażurowa o średnicy 45 mm, tłoczona z posrebrzanego brązu. Grubość blachy ok. 0,8 mm. Na pierścieniu u góry napis: Pancerny Piłsudczyk, u dołu gałązki laurowe związane wstęgą. W środku sylwetka wozu bojowego na szynach kolejowych. Odznaka noszona była na rękawie.

</doc>
<doc id="1069272" url="https://pl.wikipedia.org/wiki?curid=1069272" title="Harpaktognat">
Harpaktognat

Harpaktognat ("Harpactognathus gentryii") – pterozaur z rodziny Rhamphorhynchidae; jego nazwa znaczy "zachłanna szczęka".
Żył w okresie późnej jury (ok. 155-150 mln lat temu) na terenach Ameryki Północnej. Długość ciała ok. 50 cm, rozpiętość skrzydeł ok. 1,3 m, masa ok. 20 kg. Jego szczątki znaleziono w USA (w stanie Wyoming).

</doc>
<doc id="1069275" url="https://pl.wikipedia.org/wiki?curid=1069275" title="Czapliniec (Police)">
Czapliniec (Police)

Czapliniec (do 1945 niem. "Enge Oderkrug") – część miasta Police, położona nad Domiążą w Policach na wyspie Polickie Łąki.
Historia.
Wieś (osada) o przypuszczalnie późnośredniowiecznym rodowodzie; istniała tu karczma, a mieszkańcy trudnili się rybołówstwem i hodowlą bydła. W 1312 r. książę Otto I nadał wieś Szczecinowi. Od 1887 powstał w osadzie piec do wypalania wapna. W 1939 r. osada liczyła 13 mieszkańców. W latach 1939 - 45 Czapliniec był częścią Wielkiego Miasta Szczecin. 
W czasie II wojny światowej osada ucierpiała. Została zajęta w kwietniu 1945 r. przez wojska radzieckie (2 Front Białoruski - 2 Armia Uderzeniowa), a została oddana pod administrację polską we wrześniu 1946 r., po likwidacji tzw. Enklawy Polickiej. Po wojnie nieremontowane obiekty popadły w ruinę, ostatecznie rozebrano je.
Nazwę "Czapliniec" wprowadzono urzędowo w 1947 roku.

</doc>
<doc id="1069279" url="https://pl.wikipedia.org/wiki?curid=1069279" title="Yessongs">
Yessongs

Yessongs – pierwszy koncertowy album grupy Yes, wydany w 1973 roku.
Oryginalnie album wydany został na trzech płytach winylowych, od roku 1987 koncert dostępny jest na dwóch płytach kompaktowych.
Lista utworów (wydanie cyfrowe).
CD 1
CD 2
Lista utworów (wydanie analogowe).
strona A
strona B
strona C
strona D
strona E
strona F

</doc>
<doc id="1069283" url="https://pl.wikipedia.org/wiki?curid=1069283" title="Bardo (Police)">
Bardo (Police)

Bardo (do 1945 ) – obiekt fizjograficzny typu szaniec w Policach na wyspie Polickie Łąki, nad Domiążą.
Historia.
Na początku XX wieku nad Odrą w Bardzie znajdował się wiatrak, plaża i przeprawa wodna (prom min. "SS Randow") do Świętej. Przed 1914 na tym terenie mieszkały 2 osoby. W latach 1939–1945 Bardo było na terenie Wielkiego Miasta Szczecin.
W czasie II wojny światowej miejsce nie ucierpiało, obszar ten został zajęty w kwietniu 1945 r. przez wojska radzieckie (2 Front Białoruski – 2 Armia Uderzeniowa), a została oddana pod administrację polską we wrześniu 1946 r., po likwidacji tzw. Enklawy Polickiej.
Polską nazwę "Bardo" ustalono urzędowo rozporządzeniem Ministra Administracji Publicznej z dnia 17 września 1949 roku.

</doc>
<doc id="1069284" url="https://pl.wikipedia.org/wiki?curid=1069284" title="Władcy Pomorza Zachodniego">
Władcy Pomorza Zachodniego

Lista książąt zachodniopomorskich z dynastii Gryfitów.
Księstwo pomorskie (zjednoczone do 1160).
"1160 – podział na księstwa dymińskie i szczecińskie"
"Pierwszy podział księstwa" (1160-1264).
Księstwo dymińskie (1160-1264).
"1264 – zjednoczenie z księstwem szczecińskim"
Zjednoczone księstwo pomorskie (1264-1295).
"1295 – podział na księstwa szczecińskie i wołogoskie"
"Drugi podział księstwa" (1295-1478).
Księstwo wołogoskie (1295-1478).
Księstwo szczecineckie (1368-1390).
"1390 – zjednoczenie z księstwem wołogoskim"
Księstwo bardowskie (1376-1478).
"1478 – zjednoczenie księstw pomorskich"
Zjednoczone księstwo pomorskie (1478-1531).
"1531 – podział na księstwa szczecińskie i wołogosko-słupskie"
"Trzeci podział księstwa" (1531-1625).
Księstwo wołogosko-słupskie (1532-1625).
"1625 – zjednoczenie księstw pomorskich"
Pomorze Zachodnie po 1637.
Po śmierci Bogusława XIV:

</doc>
<doc id="1069286" url="https://pl.wikipedia.org/wiki?curid=1069286" title="Angus (imię)">
Angus (imię)

Angus - imię męskie pochodzenia celtyckiego, oznaczające wyjątkowy wybór, wybrańca, wyjątkową siłę.
Dawniej.
Imię było nadawane po ojcu, lub przodku, który był uważany za wybrańca i znacząco odcisnął się w historii danego regionu czy też społeczności.
Mogło być nadawane jedynie w prostej linii genealogicznej i nie mogło być w rodzie więcej niż jednej osoby żyjącej, która nosiłaby to imię.
Obecnie.
Stosunkowo popularne imię męskie w Szkocji, w Irlandii trochę rzadsze. 
W Szkocji występuje również często jako nazwisko.

</doc>
<doc id="1069287" url="https://pl.wikipedia.org/wiki?curid=1069287" title="Bełtwa festonowa">
Bełtwa festonowa

Bełtwa festonowa, meduza festonowa, ("Cyanea capillata") – gatunek krążkopława z rodziny Cyaneidae występujący w Oceanie Atlantyckim i Morzu Północnym. Spotykany także w Morzu Bałtyckim. .
Opis.
Jest to największa meduza na świecie, średnica ciała formy arktycznej "C. c. arctica" dochodzi do 2 m, długość czułków nawet do 30 m. Przeciętnie osiąga jednak średnicę do 50 cm. Ma różnorodne ubarwienie, najczęściej żółtawe lub błękitne, bledsze u osobników młodocianych; żołądek jest jaskrawożółty. Włosowate czułki zwisające spod parasola zgrupowane są zwykle w ośmiu pękach. Poparzenia ich parzydełkami są bolesne zwłaszcza u dzieci, wywołują zaczerwienienia skóry, nie są jednak śmiertelne. W rozwoju bełtwy włosiennika występuje larwa (efyra) oraz polip.
Bełtwa w kulturze.
Bełtwa pojawia się w jednym z opowiadań o Sherlocku Holmesie Arthura Conan Doyle'a, zatytułowanym "Lwia grzywa", w którym okazała się być zabójcą uśmierconego w tajemniczych okolicznościach profesora akademickiego McPhersona. Została przez Sherlocka określona jako "cyanea" oraz tytułowa "lwia grzywa" (po angielsku nazwa tego krążkopława brzmi "lion's mane jellyfish" – "meduza lwia grzywa"). Przedstawiono ją jako śmiertelnie niebezpieczną, choć w rzeczywistości zetknięcie z jej parzydełkami nie stanowi zagrożenia dla życia człowieka.

</doc>
<doc id="1069296" url="https://pl.wikipedia.org/wiki?curid=1069296" title="Oleg Minakow">
Oleg Minakow

Oleg Minakow, ros. Олег Минаков (ur. 18 lutego 1983) – rosyjski hokeista. 

</doc>
<doc id="1069303" url="https://pl.wikipedia.org/wiki?curid=1069303" title="Skit">
Skit



</doc>
<doc id="1069305" url="https://pl.wikipedia.org/wiki?curid=1069305" title="Ikarus 280.58">
Ikarus 280.58



</doc>
<doc id="1069306" url="https://pl.wikipedia.org/wiki?curid=1069306" title="Supermarine Walrus">
Supermarine Walrus

Supermarine Walrus (pol. "mors") – amfibijna łódź latająca zaprojektowana przez R.J. Mitchella i produkowana w zakładach Supermarine, używana jako samolot rozpoznawczy i ratowniczy.
Historia powstania.
Walrus powstał na zamówienie Royal Australian Navy jako samolot pokładowy dla krążowników. W fazie projektowej otrzymał wewnętrzne oznaczenie firmy jako Supermarine Type 228, pierwszy lot prototypu odbył się 21 czerwca 1933.
Samolot w wersji australijskiej otrzymał oznaczenie Seagull Mk V, pomimo że była to nowa konstrukcja, różniąca się od wcześniejszego Supermarine Seagull Mk III. Australijska marynarka wojenna zamówiła 24 egzemplarze samolotu, których dostawy rozpoczęto w 1936 roku. Pierwszym okrętem wyposażonym w Seagull V był HMAS „Australia”. Także brytyjskie Ministerstwo Lotnictwa zdecydowało się zamówić ten typ samolotu pod nazwą Supermarine Walrus.
Opis konstrukcji.
Dwupłatowa amfibijna łódź latająca napędzana przez jeden silnik pchający. Skrzydła mogły być składane dla hangarowania na pokładzie okrętu. Kadłub samolotu w zależności od wersji był metalowy (Seagull V, Walrus I) lub drewniany (Walrus II). W 1944 niektóre samoloty zostały wyposażone w radar ASV Mk II.
Walrus został zaprojektowany do startów z katapulty pokładowej (był pierwszym amfibijnym samolotem na świecie który mógł startować z katapulty z pełnym obciążeniem). Pomimo swojego raczej niezgrabnego wyglądu i stosunkowo niskiej mocy silnika był on w stanie wykonywać akrobacje lotnicze takie jak pętla czy odwrócona pętla, jednak jeżeli w głównym pływaku samolotu znajdowało się choć trochę wody dawała ona o sobie znać przy wykonywaniu tych manewrów i piloci więcej już nie próbowali takich sztuczek.
Dość unikalną cechą Walrusa było to, że kolumna sterowa nie była wmontowana na stałe, ale można ją było wyjmować, także w czasie lotu, i przekładać do jednego z dwóch gniazd. Zazwyczaj na pokładzie samolotu znajdowała się tylko jedna kolumna sterowa i kiedy jeden pilot przekazywał kierowanie samolotem drugiemu, przekazywał mu całą kolumnę sterową.
Wersje produkcyjne.
Seagull V.
Wersja australijska, 24 egzemplarze, zamówiona w sierpniu 1934, wyposażona w silnik "Bristol Pegasus IIM2" o mocy 620 KM. Produkowany w latach 1935 – 1938, sześć samolotów tego typu zostało także zamówionych przez Turcję, dostarczono je w 1938 roku. Załoga składała się z trzech osób, samolot uzbrojony był w dwa pojedyncze karabiny maszynowe Vickers K w otwartych stanowiskach z przodu i w tylnej części kadłuba.
Supermarine Walrus I.
Angielska wersja Seagull V z wprowadzonymi niewielkimi zmianami konstrukcyjnymi. Pierwsze 12 egzemplarzy zamówiono w 1935, samoloty początkowo otrzymały wewnętrzne oznaczenie firmy Supermarine Type 236 zmienione później na oficjalne Walrus I.
Supermarine Walrus II.
Wersja Walrusa I ale z drewnianym, a nie metalowym kadłubem. Dwa pierwsze prototypy powstały w zakładach Supermarine po przebudowaniu Walrusów I (numery seryjny X1045, X1046), pierwszy lot tej wersji odbył się 2 maja 1940. Produkcja została przekazana zakładom Saunders Roe i łącznie zbudowano 190 egzemplarzy tego typu, służył głównie w roli samolotu treningowego. Niektóre egzemplarze przekazano do RNZAF, RAN i RCN.

</doc>
<doc id="1069307" url="https://pl.wikipedia.org/wiki?curid=1069307" title="Ulica Jana Pawła II">
Ulica Jana Pawła II

Ulica Jana Pawła II – popularna nazwa ulic w Polsce;
Inne:

</doc>
<doc id="1069308" url="https://pl.wikipedia.org/wiki?curid=1069308" title="Plac Jana Pawła II">
Plac Jana Pawła II

Place:
Inne:

</doc>
<doc id="1069309" url="https://pl.wikipedia.org/wiki?curid=1069309" title="Skwer Jana Pawła II">
Skwer Jana Pawła II



</doc>
<doc id="1069311" url="https://pl.wikipedia.org/wiki?curid=1069311" title="Pink dollar">
Pink dollar

Pink dollar, Dorothy dollar (z ang. „różowe dolary”) – określenie opisujące siłę nabywczą osób LGBT w USA. Spotykane jest też określenie „blue dollar” (niebieskie dolary), które dotyczy tylko lesbijek.
Alternatywne nazwy.
W Wielkiej Brytanii termin jest znany w formie „Pink pound”, natomiast w Polsce jako „różowa złotówka”
Siła nabywcza.
Szacowana wartość.
W 2006 roku siłę nabywczą osób LGBT oszacowano w USA na 641 miliardów dolarów.
Tendencje.
Badanie zauważa, że społeczność LGBT+ jest mocno zróżnicowana wewnętrznie, m.in. pod względem wieku, tożsamości płciowej, wykształcenia, poziomu zamożności, ale zauważa też pewne tendencje:
Wykorzystanie.
Niektóre firmy, dostrzegając w rynku niezagospodarowany potencjał (np. w Polsce osoby LGBT to 10% konsumentów według badania „Różowe złotówki” przeprowadzonego przez Nielsen), kierują specjalne kampanie reklamowe skierowane do gejów i lesbijek.
American Airlines.
Przykładowo American Airlines zwiększyły swoje wpływy od tej grupy klientów z 20 milionów dolarów w 1994 roku do 193,5 miliona w 1999 po utworzeniu specjalnego zespołu zajmującego się marketingiem skierowanym do gejów i lesbijek.
Polskie Linie Lotnicze.
W 2014 Polskie Linie Lotnicze LOT miały specyficzną ofertę dla osób LGBT.
Ben &amp; Jerry’s.
W 2018 firma Ben &amp; Jerry's została sponsorem Parady Równości w Warszawie, umożliwiając stworzenie wodno-świetlnego hologramu. Wartość wzmianek wyliczono na prawie 2 miliony złotych. Nazwa firmy Ben&amp;Jerry’s pojawiła się w 40 proc. informacji o akcji, w łącznie 2,6 tys. publikacji, które wygenerowały 37,6 miliona kontaktów z nimi.

</doc>
<doc id="1069313" url="https://pl.wikipedia.org/wiki?curid=1069313" title="Tisovec">
Tisovec

Tisovec (, ) – miasto na Słowacji w kraju bańskobystrzyckim, w powiecie Rymawska Sobota. Liczy około 4300 mieszkańców (2011).
Położenie.
Tisovec leży w historycznym regionie Malohont. Położony jest w dolinie rzeki Rimava. Od północy wznoszą się nad miastem strome zbocza Płaskowyżu Murańskiego, natomiast od wschodu i zachodu otaczają go wzniesienia Gór Stolickich.
Przez miasto, z Rymawskiej Soboty na południu do Brezna na północy, biegnie droga I/72, od której w Tisovcu w kierunku północno-wschodnim odgałęzia się droga II/531, prowadząca przez przełęcz Predná Hora do Červenéj Skaly. Przez miasto przebiega linia kolejowa 174 Brezno – Jesenské. 
Historia.
Osada Tisovec powstała być może już w XIII w. u stóp ówczesnego zamku tej samej nazwy, usytuowanego na wznoszącej się nad nią górze zwanej Hradová (887 m n.p.m.). Pierwszy dokument potwierdzający istnienie zarówno zamku jak i osady pochodzi z roku 1334, z okresu panowania na Węgrzech króla Karola Roberta. Prawa miejskie Tisovec otrzymał pod koniec XV wieku.
Nazwa miasta pochodzi od cisów, które rosną w górskich lasach wokół miasta.

</doc>
<doc id="1069314" url="https://pl.wikipedia.org/wiki?curid=1069314" title="Piotr Baron (saksofonista)">
Piotr Baron (saksofonista)

Piotr Milwiw-Baron (ur. 5 stycznia 1961 we Wrocławiu) – polski saksofonista jazzowy, kompozytor i pedagog. Od wielu lat zajmuje czołowe miejsca w ankiecie „Jazz Top” pisma „Jazz Forum” w kategorii saksofonu tenorowego i sopranowego. Jest też notowany jako alcista i barytonista.
Kariera muzyczna.
Piotr Baron urodził się 5 stycznia 1961 we Wrocławiu w rodzinie polskiego lekarza, pisarza i oficera rodem ze Lwowa Adama Barona (1924–1977) oraz Marleny Milwiw – polskiej aktorki (ur. 1931). Ojciec gitarzysty i kompozytora, członka zespołu Afromental – Aleksandra Milwiw-Barona, oraz Adama Milwiw-Barona, multiinstrumentalisty, grającego m.in. w zespole Pink Freud na trąbce.
Debiutował w 1977. W 1978 został wyróżniony, jako solista na festiwalu Jazz nad Odrą. W 1980 otrzymał drugą nagrodę na tym samym festiwalu. W 1984 wygrał solistyczne Grand Prix na festiwalu San Sebastián „Jazz Aldia” w Hiszpanii.
Wziął udział w nagraniu około 100 płyt (m.in. z Artem Farmerem, Eddiem Hendersonem, Victorem Lewisem i Johnem Hicksem). Jest twórcą dziesięciu autorskich przedsięwzięć: "Take One" (1995), "Tango" (1996), "Blue Rain" (1997), "Bogurodzica" (2000), "Reference" (2004) – album nagrany w Nowym Jorku oraz "Salve Regina" (2007) - płyta nagrana w Pasadenie, na której obok Piotra grają Amerykanie: Ishmael „Wadada” Leo Smith – trąbka, Darek „Oles” Oleszkiewicz – kontrabas i Marvin „Smitty” Smith – perkusja. Kolejnym albumem jest "Sanctus, Sanctus, Sanctus" (2008), nagrany w listopadzie 2007 wraz z Michałem Tokajem, Michałem Barańskim, Łukaszem Żytą oraz specjalnymi gośćmi: Natalią Niemen, Mieczysławem Szcześniakiem, Piotrem Wojtasikiem i Tomasem Celis Sanchezem, "Kaddish" (2011), "Jazz na Hrade" (2012), Wodecki Jazz (2019).
W roku 1998 był koncertmistrzem (pierwszy saksofon altowy) orkiestry EBU Big Band w Sztokholmie. Brał udział w szeregu przedsięwzięć z pogranicza jazzu i muzyki poważnej, m.in. w seriach „Monady” Cezarego Duchnowskiego, poemacie symfonicznym „Sceny z Macondo” Jacka Niedzieli-Meiry lub suicie „Looking for Balance” Krzysztofa Herdzina.
Był współzałożycielem zespołu "Traveling Birds Quintet". Obecnie jest liderem tria, kwartetu i kwintetu. Ponadto współpracuje z czołowymi europejskimi grupami jazzowymi (m.in. "Piotr Wojtasik Group", "Jaromir Honzak Quartet East").
Komponował muzykę dla teatrów (m.in. Wrocławski Teatr Lalek, Narodowy Teatr Stary w Krakowie, Słupski Teatr Dramatyczny, Wrocławski Teatr Współczesny).
Działalność pedagogiczna i wydawnicza.
Absolwent Akademii Muzycznej im. Karola Lipińskiego we Wrocławiu.
Pracował jako nauczyciel i wykładowca saksofonu, harmonii jazzowej i improwizacji w Instytucie Jazzu Państwowej Wyższej Szkoły Zawodowej w Nysie, we Wrocławskiej Szkole Jazzu i Muzyki Rozrywkowej, a także na Kierunku Jazz IKSM Uniwersytetu Zielonogórskiego.
Prowadził otwarte wykłady jazzowe w USA na University Of California Irvine, California Institute Of The Arts in Valencia, w Turcji na Ankara Bilkent University, w Austrii na Kunst Universitaet Graz, uczył na letnich warsztatach jazzowych w Pradze, we Lwowie i wielu miastach Polski.
Od 1994 do 2011 prowadził autorski program w Polskim Radio Wrocław, a od 2012 do dziś w radioJAZZ.fm. Recenzent i publicysta (m.in „Jazz Forum”), autor kilkunastu publikacji naukowych.
Od grudnia 2015 do sierpnia 2018 pracował w Ministerstwie Kultury i Dziedzictwa Narodowego jako doradca podsekretarza stanu i zastępca dyrektora departamentu. Od września 2018 powołany na dyrektora Polskiej Orkiestry Sinfonia Iuventus.
Nagrody.
W uznaniu swojej pozycji i zasług Piotr Baron został artystą firmowym Cannonball Musical Instruments, Drake Mouthpieces i D’Addario Woodwinds.
Od ćwierćwiecza w ścisłej czołówce ankiety „Jazz Top” magazynu „Jazz Forum”, zwycięzca tejże w roku 2015, w kategorii saksofon barytonowy.
Nominowany do nagrody „Fryderyk” jako muzyk roku w 2000, 2004 i 2009, a w kategorii płyta roku nominację otrzymały „Bogurodzica” i „Sanctus, Sanctus, Sanctus”.
Na trzydziestolecie pracy artystycznej Piotr Baron został odznaczony Brązowym Medalem „Zasłużony Kulturze Gloria Artis” oraz Honorową Odznaką Polskiego Stowarzyszenia Jazzowego.
W 2018 został odznaczony Srebrnym Medalem „Zasłużony Kulturze Gloria Artis”.
Wybrana dyskografia.
Źródło:.

</doc>
<doc id="1069316" url="https://pl.wikipedia.org/wiki?curid=1069316" title="Nesodaktyl">
Nesodaktyl

Nesodaktyl ("Nesodactylus hesperius") – pterozaur z rodziny Rhamphorhynchidae
Żył w okresie późnej jury (ok. 160-155 mln lat temu) na terenach Ameryki Środkowej. Długość ciała ok. 60 cm, rozpiętość skrzydeł ok. 1 m, masa ok. 2 kg. Jego szczątki znaleziono na Kubie (w prowincji Pinar del Río).
Jego szczątki odkryto w amerykańskim laboratorium, w latach 60. XX wieku, jako pozostałości po rozpuszczeniu skały wapiennej w kwasie.

</doc>
<doc id="1069318" url="https://pl.wikipedia.org/wiki?curid=1069318" title="Grigorij Szafigulin">
Grigorij Szafigulin

Grigorij Mirgarifanowicz Szafigulin (ros. Григорий Миргарифанович Шафигулин; ur. 13 stycznia 1985 w Czelabińsku) – rosyjski hokeista, reprezentant Rosji.
Kariera.
Wychowanek Traktora Czelabińsk. Od 2010 do 2014 zawodnik Dinama Moskwa. Od maja 2014 zawodnik Mietałłurga Magnitogorsk. Od listopada 2014 zawodnik Amuru Chabarowsk. Od lipca 2015 zawodnik Spartaka Moskwa. Odszedł z klubu z końcem kwietnia 2016. W połowie 2016 został zawodnikiem Dinama Moskwa.
Uczestniczył w turniejach mistrzostw świata do lat 17 edycji 2002, mistrzostw świata juniorów do lat 18 edycji 2003, mistrzostw świata juniorów do lat 20 edycji 2004, 2005.
W 2018 został skautem dla kanadyjskiego klubu Toronto Maple Leafs z NHL.

</doc>
<doc id="1069320" url="https://pl.wikipedia.org/wiki?curid=1069320" title="Ska-P (album)">
Ska-P (album)

Ska-P – debiutancki album hiszpańskiego zespołu skapunkowego Ska-P.
Zespół już w początkowym okresie swej działalności nie unikał drażliwych tematów społecznych i politycznych, czemu dał wyraz na najkrótszej w swym dorobku płycie: piosenka "Alì, el magrebì" poruszała problem nielegalnej emigracji mieszkańców Afryki Północnej na kontynent europejski. Utwór "Bla, bla, bla..." uderzał w polityków, "Reality show" krytykowało wpływ telewizji na społeczeństwo, piosenka "Abolicion" potępiała tradycyjną hiszpańską rozrywkę, zabijanie byków na korridzie.
Dodatkowy, dziewiąty utwór zamieszczony na płycie, "Como un Rayo", jest hołdem złożonym przez muzyków klubowi piłkarskiemu Rayo Vallecano. Pochodzący z madryckiej dzielnicy Vallecas członkowie Ska-P, od najmłodszych lat kibicujący Rayo, w swoim dorobku mają również drugą poświęconą drużynie piosenkę: utwór "Rayo Vallecano" pełni dziś funkcję oficjalnego hymnu klubowego.

</doc>
<doc id="1069321" url="https://pl.wikipedia.org/wiki?curid=1069321" title="Metody objawowo-termiczne">
Metody objawowo-termiczne

W zakresie metod objawowo-termicznych planowania ciąży wyróżnia się:
Istnieje cały szereg metod (odmian) naturalnego planowania rodziny (NPR), które wykorzystują pomiary podstawowej temperatury ciała (PTC), obserwację objawu śluzu i kalkulację, a niektóre z nich samoobserwację szyjki macicy. Poszczególne odmiany tej metody, w zależności od autora i kraju, różnią się sposobem prowadzenia kart obserwacji cyklu, innymi liniami pomocniczymi i stosunkowo mało istotnymi różnicami w sformułowaniach kryteriów rozpoznawania faz płodności i niepłodności cyklu. Wielość metod stwarza pewne trudności ich użytkownikom i nie jest możliwym ich całościowe omówienie. Okres niepłodności poowulacyjnej, według Flynn, rozpoczyna się 3 dnia wieczorem podwyższonej podstawowej temperatury ciała (trzecia temperatura po skoku powinna być o co najmniej 0,2 °C wyższa od najwyższej z sześciu przedwzrostowych temperatur, jeśli trzecia wyższa temperatura tego warunku nie spełnia, należy poczekać na czwartą - wystarczy, że będzie się znajdować nad linią pokrywającą) lub 3 dnia wieczorem po szczycie objawu śluzu bądź/i szyjki macicy; przy tym rozstrzyga objaw późniejszy.
Według metody J. Rötzera okres niepłodności poowulacyjnej rozpoczyna się 3. dnia fazy podwyższonej temperatury, liczonej po dniu szczytu objawu śluzu, przy tym trzecia jej wartość powinna być, co najmniej o 0,2 °C wyższa od najwyższej podstawowej temperatury ciała podczas sześciu dni poprzedzających.
Okres niepłodności przedowulacyjnej, według Flynn, rozpoznaje się od pierwszego dnia cyklu (pod warunkiem, że poprzedni cykl był cyklem dwufazowym), a ostatni jego dzień wylicza się, odejmując liczbę 20 od czasu trwania najkrótszego spośród ostatnich 12 cykli dwufazowych. Jeżeli natomiast mamy obserwacje z 6-12 cykli dwufazowych wówczas od najkrótszego z nich odejmujemy liczbę 21. Od 4 do 6 obserwowanego cyklu można uznać 5 pierwszych dni cyklu jako dni niepłodne, pod warunkiem, że żaden z dotychczasowych cykli nie był krótszy niż 26 dni. Reguła obowiązuje pod warunkiem, że wcześniej nie pojawił się objaw śluzu.
Dla ustalania okresu niepłodności przedowulacyjnej J. Rötzer preferuje posługiwanie się zmodyfikowaną regułą Doeringa. Okres ten zaczyna się w pierwszym dniu cyklu (pod warunkiem, że poprzedni cykl był cyklem dwufazowym), a kończy się dnia poprzedzającego dzień wyznaczony przez odjęcie liczby 7 od najkrótszej fazy niskiej temperatury, spośród ostatnich 12 cykli dwufazowych, chyba że trwała ona krócej niż 13 dni, wówczas wystarczy odjąć liczbę 6. Reguła obowiązuje pod warunkiem, że wcześniej nie pojawił się objaw śluzu.
Bardziej arbitralne podejście do reguł naturalnego planowania rodziny mają Kippleyowie. Dają oni partnerom do wyboru kilka mniej lub bardziej restrykcyjnych kryteriów rozpoznawania faz płodności i niepłodności, podając jednocześnie zależną od tego ich różną efektywność. Sugerują wybór zależnie od ważności powodów odkładania poczęcia dziecka.
Skuteczność.
Przegląd systematyczny z 2007 roku wykazał, że przeciętna skuteczność metod objawowo-termicznych stosowanych 1 rok w celu zapobiegania ciąży wynosi 80-87%, natomiast skuteczność przy przestrzeganiu wszystkich jej zaleceń to 97-98%.
Wady i zalety.
Zalety.
W swojej publikacji z 1988 roku WHO wymienia następujące zalety NPR:

</doc>
<doc id="1069325" url="https://pl.wikipedia.org/wiki?curid=1069325" title="John Havlicek">
John Havlicek

John Joseph Havlicek (ur. 8 kwietnia 1940 w Martins Ferry, zm. 25 kwietnia 2019 w Jupiter) – amerykański koszykarz, skrzydłowy. Ośmiokrotny mistrz NBA. Członek Koszykarskiej Galerii Sław im. Jamesa Naismitha.
Jego ojciec był Czechem, a matka - Chorwatką.
Mierzący 197 cm wzrostu koszykarz studiował na Ohio State University, gdzie występował w drużynie uczelnianej Ohio State Buckeyes (obok niego grał Jerry Lucas). Do NBA został wybrany z 9. numerem w drafcie 1962 przez Boston Celtics. W tym samym roku został również wybrany w drafcie do NFL, przez Cleveland Browns. Po rozegraniu obozu szkoleniowego (wide receiver) zdecydował się ostatecznie na grę w Celtics. 
W tym klubie spędził całą karierę (1962–1978). Był ważną częścią mistrzowskiego zespołu "Celtów", mimo iż z reguły pełnił rolę pierwszego rezerwowego. Niekwestionowanym liderem zespołu stał się w latach 70. Wtedy też do sześciu tytułów zdobytych jeszcze z Billem Russellem (1963–1966, 1968–1969) dołożył dwa kolejne (1974, 1976). W 1974 został MVP finałów.
Trzynaście razy brał udział w meczu gwiazd NBA. W 1996 znalazł się wśród 50 najlepszych graczy występujących kiedykolwiek w NBA.
Jest jednym z ponad 40 zawodników w historii, którzy zdobyli zarówno mistrzostwo NCAA, jak i NBA w trakcie swojej kariery sportowej.

</doc>
<doc id="1069326" url="https://pl.wikipedia.org/wiki?curid=1069326" title="Olechów w Łodzi">
Olechów w Łodzi



</doc>
<doc id="1069329" url="https://pl.wikipedia.org/wiki?curid=1069329" title="Wielki Szarysz">
Wielki Szarysz

Wielki Szarysz () − miasto na Słowacji w kraju preszowskim, w powiecie Preszów; w 2011 roku liczyło ok. 5,3 tys. mieszkańców. Leży nad Torysą, 5 km. na pn.-wsch. od Preszowa.
Opis.
Pierwsza wzmianka o mieście pochodzi z 1217 roku. Miasto rozwijało się w cieniu Zamku Szaryskiego i wraz z jego upadkiem zaczęło tracić na znaczeniu. Zachował się tu jedynie wczesnogotycki kościół z XIII wieku. Miasteczko jest siedzibą wielkich zakładów agrochemicznych i młyna, a także słynnego browaru, usytuowanego na północnym skraju miejscowości. Zarówno na zamku jak i w Wielkim Szaryszu piwo warzyło się już w średniowieczu. W zapiskach cechowych pod rokiem 1506 można odnaleźć informację, iż piwowarstwo cieszyło się w Szaryszu specjalnymi przywilejami.
W XVI i XVII wieku aż 73 domostwa posiadały prawo do warzenia piwa, dopiero pożar z 1720 położył kres rozwojowi tak browarnictwa, jak i całego miasta. W 1782 r. zlikwidowano cechy, z czego skorzystało browarnictwo szaryskie. Założono wówczas nowoczesną spółkę i zakład piwowarski, który po początkowych sukcesach musiał ulec w walce z konkurencją z Koszyc. W 1967 roku reaktywowano zakłady piwowarskie, które obecnie należą do koncernu SABMiller.
Turystyka.
Przez miasto biegną czerwone znaki dalekobieżnego szlaku turystycznego Cesta hrdinov SNP na odcinku z Kysaku na Čergov w Górach Czerchowskich.

</doc>
<doc id="1069332" url="https://pl.wikipedia.org/wiki?curid=1069332" title="Zespół szczeliny oczodołowej górnej">
Zespół szczeliny oczodołowej górnej

Zespół szczeliny oczodołowej górnej (zespół Rochona-Duvigneauda, ang. superior orbital fissure syndrome, Rochon-Duvigneaud's syndrome) – zespół objawów związany z urazem oczodołu, w którym szczelina złamania przechodzi przez szczelinę oczodołową górną. Ponadto zespół szczeliny oczodołowej górnej może towarzyszyć ropnemu zapaleniu zatoki klinowej. 
Objawy.
Charakterystyczne objawy związane są z uszkodzeniem struktur anatomicznych przechodzących przez tę szczelinę to:
Czasami szczelina złamania biegnąca przez oczodół może obejmować kanał nerwu wzrokowego, co dodatkowo może powodować ślepotę.

</doc>
<doc id="1069336" url="https://pl.wikipedia.org/wiki?curid=1069336" title="Tryptyk z Trzebuni">
Tryptyk z Trzebuni

Tryptyk z Trzebuni – gotycki ołtarz w formie tryptyku autorstwa anonimowego malarza, z którego do dnia dzisiejszego zachowały się dwa boczne skrzydła, przedstawiające świętą i świętego. Obrazy wykonane są na drewnie lipowym pokrytym podkładem klejowym w technice temperowej ze złoceniami. Awersy są dobrze zachowane, rewersy – bardzo uszkodzone.
Umowna nazwa pochodzi od miejscowości Trzebunia, w której znaleziono skrzydła w XIX wieku, jednak pierwotnie ołtarz mógł być przeznaczony dla kościoła w Krakowie. Badacze różnie datują dzieło, wskazując na lata od końca XIV wieku do ok. 1430. Także identyfikacja świętych nie jest jednoznaczna. 
Opis.
Na awersach przedstawione są dwie stojące postaci na złotym tle – na lewym skrzydle świętego, na prawym świętej. Ich esowato wygięte sylwetki są wpasowane w kształt pola obrazu i wypełniają je niemal w całości. Święci są zwróceni symetrycznie ku sobie. Ubrani są w ciemne, długie szaty o nasyconych barwach, które zakrywają całe ciało z wyjątkiem twarzy i dłoni. Wokół głów mają aureole. 
Postać świętego zwrócona jest 3/4 w prawo. Ma na sobie ciemnoczerwoną szatę, która opada tworząc ciężkie fałdy. W prawej ręce trzyma oparty na ramieniu topór, lewą ręką wskazuje na piersi. Głowę lekko opuszcza i patrzy w dół. Ma siwe włosy, wąsy i długą brodę, rozdzieloną na pojedyncze kosmyki oraz podłużne, półprzymknięte oczy. Wypukła aureola, otaczająca głowę świętego, złożona jest z koncentrycznych kół, z których zewnętrzne jest najszersze i ma karbowany brzeg.
Święta zwrócona jest w 3/4 w lewo. Ubrana jest w czerwono-zieloną szatę, wokół szyi ma owiniętą białą tkaninę, a na głowie - białą chustę, której końce spadają na pierś. W prawej ręce trzyma przez ubranie model kościoła z wieżyczką na skrzyżowaniu naw. W lewej ręce, opuszczonej w dół i ugiętej, trzyma różaniec. Święta patrzy w dół, a jej głowę otacza taki sam nimb, jak świętego.
Postaci świętych, bardzo wysmukłe i wątłe, są zbudowane niezgodnie z proporcjami. Nadmiernie długie i cienkie są także ich dłonie i palce, głowy mają wydłużony kształt, a ramiona bardzo spadziste. Postaci są statyczne, nieruchome, wykonują jedynie dłońmi spokojne gesty. Ekspresji służy wyłącznie wyraz ich twarzy - melancholijny, senny i smutny. Święci umieszczeni są w odrealnionej, niebiańskiej scenerii, na co wskazuje złote tło.
Na rewersach przedstawiona jest scena Zwiastowania.
Historia.
Nieznana jest data powstania dwóch bocznych skrzydeł tryptyku z Trzebuni, autor oraz pierwotne miejsce, do którego całe dzieło było przeznaczone. Obrazy zostały znalezione w XIX-wiecznej kaplicy przydrożnej w Trzebuni, po czym przeszły w posiadanie ks. Józefa Żeliwskiego z Postolic, od którego odkupiło je w 1927 roku Muzeum Narodowe w Krakowie. Skrzydła są jego własnością do dziś. Skrzydła tryptyku z Trzebuni zostały po raz pierwszy opublikowane przez Feliksa Koperę i Józefa Kwiatkowskiego w 1929 roku.
Obrazy były konserwowane w 1928 roku przez W. Zarzyckiego. W 1968 M. Schuster-Gawłowska zabezpieczyła warstwy malarskie, a w 1967 przeprowadzono badanie drewna.
Datowanie.
Obrazy z Trzebuni są, obok ołtarzyka z koronacją NMP ze zbiorów Domu Matejki, uznawane za jedne z najstarszych przykładów małopolskiego malarstwa tablicowego, nie ma jednak zgody co do ich precyzyjnego datowania. Wymieniane są daty od końca XIV wieku do lat 1420–1430. 
Pierwsi badacze tego dzieła, F. Kopera i J. Kwiatkowski wskazali na XIV wiek, M. Walicki najpierw na 1390, a następnie na ostatnie lata XIV wieku lub początek XV. T. Dobrowolski datę sprecyzował na rok ok. 1400, A. Karłowska-Kamzowa na 1400 lub przed 1400. Późniejsi badacze czas powstania przesunęli na XV wiek - M. Kopff, T. Chrzanowski i M. Kornecki na rok 1420, J. Gadomski - na lata około 1420–1430.
Identyfikacja świętych.
Badacze różnie identyfikowali postacie przedstawione na obrazach. Mężczyzna bywa określany jako św. Maciej lub św. Jakub, kobieta – jako św. Klara, św. Jadwiga lub św. Elżbieta.
Mężczyzna został określony przez pierwszych badaczy jako św. Maciej. M. Walicki w roku 1938 rozpoznał go jako świętego Jakuba, ale już w kolejnej pracy (1961) stwierdził, że jej prawidłowe określenie (jako św. Macieja) "zawdzięczamy kartotece Muzeum Narodowego w Krakowie". T. Dobrowolski powrócił do identyfikacji ze św. Jakubem, po czym zmienił ją na św. Macieja. M. Kopff, J. Gadomski, T. Chrzanowski i M. Kornecki rozpoznawali go jako św. Macieja.
Kobieta została określona przez F. Koperę i J. Kwiatkowskiego jako św. Klara. Zdanie to podzielił w 1938 roku M. Walicki, ale podobnie jak to było w przypadku świętego, odmienny pogląd wyraził w publikacji z 1961 roku, gdzie uznał ją za św. Jadwigę. Z opinią tą zgodziła się M. Kopff, która stwierdziła, że to właśnie św. Jadwiga tradycyjnie przedstawiana jest z różańcem oraz modelem kościoła, odwołującym się do kościoła cysterek w Trzebnicy, który święta ufundowała wraz z mężem. J. Gadomski stwierdził natomiast, że świętą można uznać albo za Jadwigę albo za Elżbietę, jednak nie jest to na razie możliwe do rozstrzygnięcia. Ze zdaniem tym nie zgodził się T. Dobrowolski. Potwierdził co prawda, że atrybuty św. Elżbiety i Jadwigi są takie same (różaniec, model kościoła), jednak według niego to Jadwiga jest zazwyczaj przedstawiana z modelem kościoła jednowieżowego. Odrzucił także argument J. Gadomskiego, który powołał się na znalezione na gruncie kredowym ślady po zamalowanej łyżce i misce, mogące być atrybutami św. Elżbiety i potwierdzać identyfikację postaci z tą właśnie świętą. Dobrowolski uznał, że znalezisko to przemawia jednak za św. Jadwigą, a poza tym "kult św. Jadwigi bliższy był Polsce niż kult św. Elżbiety".
Pierwotna lokalizacja.
J. Gadomski wysunął bardzo ostrożną hipotezę, dotyczącą pierwotnego miejsca przeznaczenia tryptyku. Przypuszczał, że obraz był przeznaczony do któregoś z kościołów krakowskich, jednak ze względu na brak środkowej części tryptyku i dużą ilość świątyń związanie go z konkretnym kościołem jest trudne. Tym niemniej zauważył, że w kaplicy Mariackiej w katedrze wawelskiej znajdował się ołtarz św. Elżbiety, a na jednym ze skrzydeł tryptyku przedstawiona jest postać, która może być identyfikowana właśnie jako św. Elżbieta. W kaplicy tej pochowano żonę Władysława Jagiełły, Elżbietę z Pileckich Granowską (zm. 1420), a ołtarz został ufundowany przez jej syna w 1426 roku. Data ta jest zbliżona zatem do prawdopodobnego czasu powstania tryptyku z Trzebuni i stąd przypuszczenie o pierwotnej lokalizacji tryptyku na Wawelu. Ołtarz św. Elżbiety usunięto z kaplicy w XVI wieku. 
Natomiast A. Karłowska-Kamzowa, określając świętą jako św. Jadwigę, zasugerowała, że skrzydła pierwotnie mogły być częścią ołtarza św. Jadwigi na Wawelu. 
Geneza formalna.
Geneza formalna skrzydeł tryptyku nie jest jasna i bywają one wiązane z różnymi regionami – Włochami, Czechami, Śląskiem, Nadrenią. Są to dzieła wyjątkowe na tle im współczesnego malarstwa gotyckiego w Polsce.
Pierwsi badacze znaleźli dzieła analogiczne do skrzydeł tryptyku z Trzebuni w sztuce włoskiej i czeskiej XIV wieku, gdzie "można spotkać podobnie wydłużone postacie o wąskich dłoniach z długiemi palcemi o dość sztucznym układzie". M. Walicki, który odrzucił te przypuszczenia.
Natomiast związki z Czechami były wielokrotnie zauważane przez kolejnych badaczy. W tym kontekście przywoływano kilka dzieł, wykazujących podobieństwa ze skrzydłami z Trzebuni: epitafium Jana z Jerzeń, ołtarz z Dubečka, obrazy Mistrza Ołtarza z Trzeboni, ołtarz w Zátoň (podobieństwo wyglądu świętego do twarzy św. Jana Chrzciciela), Matka Boska Bolesna z Kreuzberku (podobieństwo świętej), "Chrystus Bolesny" (powstały pod wpływem czeskim, Innsbruck, pierwsze dwudziestolecie XV w.). Badacze niejednokrotnie skrzydła wiązali z tzw. stylem pięknym i III stylem malarstwa czeskiego. Na związek ze sztuką Czech wskazują także według J. Gadomskiego czerwone tła, widoczne na rewersach obrazów. Stwierdził on: "skrzydła tryptyku z Trzebuni są dziełem malarza związanego początkowo z pograniczem czesko-austriackim [...], w Małopolsce czynnego w trzecim dziesięcioleciu wieku XV".
Subtelne powiązania z malarstwem kolońskim (nadreńskim) oraz śląskim zauważył M. Walicki, który podobne postaci pod względem fizjonomicznym do świętej znalazł w malarstwie śląskim i krakowskim z początku XV, a podobne pod względem wertykalizmu – na skrzydłach ołtarza z Czchowa. Skrzydła z Trzebuni uznał za miejscową odmianę międzynarodowego stylu miękkiego. T. Dobrowolski także zwrócił uwagę na związki ze sztuką Małopolski i Śląska – za tym drugim miałby według niego przemawiać fakt, iż Jadwiga była jego patronką.
Kształt obrazów i nimbów.
Badacze zwrócili także uwagę na niezwykłe, plastyczne nimby, wywodzone ze sztuki Włoch lub malarstwa południowo-czeskiego i austriackiego.
Zauważono także nietypowy kształt obrazów. Ich górne wewnętrzne narożniki są ukośnie ścięte, co może być śladem po trójkątnym zakończeniu szczytowym. J. Gadomski przypuszcza, że pierwotnie skrzydła miały "zakończenia ostre lub ostre o szczytach ściętych".

</doc>
<doc id="1069337" url="https://pl.wikipedia.org/wiki?curid=1069337" title="Ministrowie środowiska, społeczności i samorządu lokalnego Irlandii">
Ministrowie środowiska, społeczności i samorządu lokalnego Irlandii

Minister środowiska, społeczności i samorządu lokalnego (ang. "Minister for the Environment, Community and Local Government", irl. "Aire Comhshaoil, Pobail agus Rialtais Áitiúil"), jeden z ministrów rządu Irlandii, stoi na czele Departamentu środowiska, społeczności i samorządu lokalnego (ang. "Department of the Environment, Community and Local Government", irl. "An Roinn Comhshaoil, Pobail agus Rialtais Áitiúil").
Zakres działania.
Do kompetencji ministerstwa należą sprawy:

</doc>
<doc id="1069340" url="https://pl.wikipedia.org/wiki?curid=1069340" title="Metoda termiczna">
Metoda termiczna

Termiczna metoda określania płodności polega na dokonywaniu codziennych pomiarów temperatury ciała kobiety (pomiar podstawowej temperatury ciała - PTC) i zapisywaniu otrzymywanych wyników. Powstaje w ten sposób wykres, który charakteryzuje się tym, że w pierwszych dniach po miesiączce temperatura ciała jest niska, następnie następuje gwałtowny wzrost temperatury i faza utrzymywania się temperatury (przynajmniej przez trzy dni) na podwyższonym poziomie, gdzie 6 dni wstecz i 3 dni po dniu wzrostu temperatury przyjmuje się jako dni płodne, pozostałe to dni niepłodne kobiety.
Jest to metoda jednowskaźnikowa, podczas stosowania której wykorzystywane są pomiary tzw. podstawowej temperatury ciała (PTC). Warunki pomiaru PTC: po kilkugodzinnym śnie (co najmniej 3 godz.), tuż po przebudzeniu się; codziennie o tej samej porze (wahania nie powinny przekraczać + 1 godz.), w tym samym miejscu (w pochwie, odbytnicy lub w jamie ustnej - pod językiem), tak żeby zbiornik rtęci termometru ze wszystkich stron był otoczony błoną śluzową; przez co najmniej 5 minut w pochwie lub odbytnicy, a pod językiem przez minimum 8 minut. Zaleca się stosowanie specjalnego termometru owulacyjnego.
Wynik pomiaru PTC winien być od razu zapisany na karcie obserwacji cyklu, a każdy cykl zapisany na osobnej karcie. Można pominąć pomiary PTC w czasie 4 pierwszych dni cyklu. Ponadto na karcie obserwacji cyklu należy odnotowywać wydarzenia mogące zmieniać PTC: zmiana ustalonej godziny jej pomiaru, zmiana termometru, objawy choroby infekcyjnej (katar, kaszel, bóle gardła, bóle mięśniowe itp.), stosowane leki, wypity wieczorem alkohol, duże obciążenia psychiczne lub fizyczne, stres.
Metoda termiczna ścisła ogranicza się do korzystania z pomiarów PTC i pozwala jedynie na rozpoznanie okresu niepłodności poowulacyjnej niezależnie od długości cyklu. Rozpoczyna się on 4 dnia znamiennie podwyższonej PTC, tzn. podwyższonej, co najmniej o 0.2 °C przez cztery kolejne dni w porównaniu z dniami poprzedzającymi. Jeżeli skok temperatury jest niewyraźny, wówczas koniec okresu płodności oznacza się za pomocą tzw. linii granicznej (według T. Kramarek). Jest to linia, jaką przeprowadza się przez najniższe punkty ustalonej temperatury fazy wyższej, z pominięciem punktów przejścia temperatur z poziomu niższego na wyższy i spadku przedmiesiączkowego. Kolejne 3 dni wyższej temperatury, kończące okres płodności, powinny znajdować się na lub powyżej linii granicznej z poprzedniego cyklu. Okres niepłodności utrzymuje się aż do następnej miesiączki. W związku z rozwojem metod pozwalających na rozpoznawanie niepłodności przedowulacyjnej, bywa obecnie stosowana niemal wyłącznie u kobiet z krótkimi cyklami, kiedy i tak nie ma niepłodności przedowulacyjnej. Wskaźnik zawodności metody termicznej ścisłej jest niski i wynosi 0,8 do 1,2.
Metoda termiczna rozszerzona, oprócz rozpoznawania niepłodności poowulacyjnej (jw.), uwzględnia wyznaczanie okresu niepłodności przedowulacyjnej na podstawie znajomości czasu trwania, co najmniej 6-12 poprzednich cykli lub fazy niskiej temperatury. Taka kalkulacja jest stosowana także w metodach objawowo-termicznych, ale łącznie m.in. z obserwacją objawu śluzu, co daje im przewagę efektywności. 
Pewnym ułatwieniem w stosowaniu tej metody może być użycie komputera cyklu, który na podstawie pomiaru PTC dokona oceny płodności w oparciu o własną bazę danych o cyklach kobiecych.

</doc>
<doc id="1069344" url="https://pl.wikipedia.org/wiki?curid=1069344" title="Bitwa pod Fuentes de Oñoro">
Bitwa pod Fuentes de Oñoro

Bitwa pod Fuentes de Oñoro – starcie zbrojne, które miało miejsce 3–5 maja 1811 roku podczas wojny na Półwyspie Pirenejskim będącej częścią wojen napoleońskich.
Armia angielsko-portugalska dowodzona przez Wellingtona odparła próbę francuskiej odsieczy dla obleganej twierdzy Almeida. Twierdzę próbowała uwolnić od oblężenia Armia Portugalii ("Armée du Portugal") dowodzona przez Massenę.
Wstęp.
Rok wcześniej Massena ścigał armię brytyjską uchodzącą do Lizbony, jednak został zatrzymany pod Buçaco przed liniami obronnymi Torres Vedras. Nie odważył się forsować tych tworzących dwie linie, wzajemnie wspomagających się fortyfikacji. W związku z tym, że okoliczne tereny były ogołocone z wszelkich środków spożywczych, Francuzi obawiając się głodu wycofali się w kierunku hiszpańskiej granicy. W ślad za nimi podążyły wojska angielsko-portugalskie.
Zabezpieczywszy Portugalię Wellington zajął się odzyskiwaniem przygranicznych miast – takich jak Almeida, Badajoz i Ciudad Rodrigo. W czasie gdy Wellington oblegał Almeidę, Massena uzupełnił swą armię i ruszył francuskiemu garnizonowi obleganego miasta na odsiecz. Wellington postanowił odeprzeć armię Masseny w znajdującej się nieopodal małej wiosce Fuentes de Oñoro. Wódz angielski, by zablokować Francuzom wszystkie możliwe drogi do Almeidy, zrezygnował z zabezpieczenia sobie drogi odwrotu. Wellington podjął to ryzyko, mając na uwadze fakt, że Francuzi byli gorzej zaopatrzeni - armia francuska dysponowała zaopatrzeniem jedynie na kilka dni. Armia brytyjsko-portugalsko-hiszpańska liczyła 34 000 piechoty, 1 850 jazdy i 48 dział. Idąca na odsiecz armia francuska liczyła 42 000 piechoty, 4 500 jazdy i 38 dział.
Armia Masseny składała się z trzech korpusów piechoty oraz z kawalerii. VI Korpus dowodzony przez Louisa Loisona miał trzy dywizje dowodzone przez Marchanda, Mermeta i Fereya. W VIII Korpusie Andoche Junota była tylko jedna dywizja dowodzona przez Solignaca. IX Korpus Droueta składał się z dwóch dywizji dowodzonych przez Conrouxa i Claparède'a. Na czele odwodów złożonych z części kawalerii stał Montbrun. Druga część kawalerii, dowodzona przez marszałka Bessièresa, składała się w znacznej części z Gwardii Cesarskiej. Ponadto od północnego wschodu zagrażały Almeidzie dwie dywizje z II Korpusu Reyniera.
Wellington dysponował 6 dywizjami piechoty, samodzielną brygadą portugalską dowodzoną przez Ashwortha oraz trzema brygadami kawalerii. Pierwszą dywizją dowodził generał Brent Spencer, trzecią - Thomas Picton, siódmą - William Houston, natomiast Robert Craufurd stał na czele tzw. Lekkiej Dywizji ("Light Division"). Generał Stapleton Cotton dowodził dwoma brygadami kawalerii - jedną z nich dowodził Slade a drugą Arentschildt. Na czele piątej dywizji stał William Erskine, natomiast Alexander Campbell dowodził szóstą dywizją. Ponadto część portugalskiej kawalerii została wydzielona, by obserwować II Korpus francuski Reyniera.
Bitwa.
Massena 3 maja rzucił swe siły do czołowego natarcia na brytyjskie regimenty trzymające w swym ręku umocnioną barykadami wioskę Fuentes de Oñoro, jednocześnie prowadząc intensywny ogień artyleryjski na brytyjskie pozycje znajdujące się na wzniesieniach leżących na wschód od wioski. Przez cały dzień wioska stanowiła centrum toczących się walk, a zmagali się ze sobą francuscy żołnierze Fereya i Marchanda z tzw. „czerwonymi kurtkami” ("redcoats") z pierwszej i trzeciej dywizji brytyjskiej.
Na początku Brytyjczycy zostali wyparci, jednak kontratak z udziałem lekkiej górskiej piechoty przywrócił wojskom Wellingtona utracone na początku dnia budynki i ulice. O zachodzie słońca Francuzi opuścili wioskę, która z powrotem znalazła się w ręku armii brytyjskiej. Podczas toczących się tego dnia walk Francuzi stracili 650 żołnierzy, natomiast Brytyjczycy – tylko 250 żołnierzy.
Następnego dnia dochodziło jedynie do sporadycznych starć. Obie strony pod wrażeniem zaciętości dotychczasowych walk ponownie rozważyły swoje plany wojenne. W tym czasie francuskie siły rozpoznawcze odkryły, że prawe skrzydło armii brytyjskiej zajmowało słabo umocnioną pozycję w okolicach małej wioski Pozo Bello. Wellington także zauważył słabość swego prawego skrzydła i w obawie przed oskrzydleniem przedłużył swój front w kierunku Nava d'Aver.
Walki wznowiono rankiem 5 maja. Wykorzystując fakt, że Wellington zostawił na prawym skrzydle nieosłoniętą siódmą dywizję, Massena rzucił do ataku na osłabione prawe skrzydło brytyjskie dragonów Montbruna wspartych przez dywizje piechoty Marchanda, Mermeta i Solignaca. Gdy dwa bataliony prawego skrzydła zostały pobite przez francuską lekką kawalerię, Wellington zmuszony został posłać na prawe skrzydło posiłki, by nie dopuścić do całkowitego zniszczenia siódmej dywizji.
Sytuację uratowały lekka dywizja ("Light Division") oraz kawaleria brytyjska i kawaleria z tzw. królewskiego legionu niemieckiego ("King’s German Legion").
Massena nadal zamierzał opanować Fuentes de Oñoro i dlatego rzucił do ataku kolumny piechoty z dywizji Fereya. Wioska, pełna niskich kamiennych murów, dawała znakomitą osłonę dla brytyjskiej piechoty i wydzielonych oddziałów do walk szarpanych. Francuzi, gdy znaleźli się w wąskich uliczkach, mieli bardzo ograniczone pole działania. Na początku żołnierze francuscy odnieśli sukces przez odrzucenie dwóch kompanii 79 górskiego regimentu. Jednak później potężny kontratak wojsk Wellingtona wyparł z wioski żołnierzy z dywizji Fereya.
Kolejny francuski atak przeprowadzony został przez Droueta, który skierował na wioskę trzy bataliony złożone z grenadierów IX korpusu. Z powodu czapek uszytych z niedźwiedziej skóry mylono ich z Gwardią Cesarską. Ponownie wojska brytyjskie zostały wyparte. Drouet rzucił jeszcze do ataku około połowy wszystkich batalionów z dywizji Conrouxa i Claparede'a, dzięki czemu opanował niemal całą miejscowość.
W odpowiedzi Wellington przeprowadził kontrnatarcie przy użyciu jednostek z pierwszej i trzeciej dywizji oraz lekkiej piechoty z 6 dywizji portugalskiej. To odmieniło przebieg walk o Fuentes de Oñoro. Ostrzeliwana z boków, niezdolna do podtrzymania tempa natarcia piechota francuska zaczęła tłoczyć się w wąskich uliczkach i ponosić ciężkie straty na skutek nieprzyjacielskiego ognia. Co gorsza, żołnierzom francuskim zaczął kończyć się proch, co ograniczyło ich możliwości jedynie do walki na bagnety. Znacznie to utrudniło dalszą walkę. Podczas zażartego boju doszło do sytuacji, w której 100 francuskich grenadierów w jednym z wąskich przejść wpadło w pułapkę i zostało wybitych do nogi. Morderczy ogień prowadzony ze skrzydeł zatrzymał francuskie natarcie i zmusił żołnierzy francuskich do odwrotu. Walki w wiosce zakończyły się o zachodzie słońca - Francuzi ostatecznie zostali wyparci, a niektóre kompanie straciły aż 60% swego stanu osobowego. Na skutek tych strat morale armii francuskiej uległo poważnemu osłabieniu.
Na najbardziej zagrożonym prawym skrzydle armii brytyjskiej elitarna lekka dywizja ("Light Division"), przy wsparciu jazdy i artylerii, ponosząc relatywnie niewielkie straty osłoniła udany odwrót siódmej dywizji na silniejsze pozycje, które uprzednio wybrał Wellington. Podczas brytyjskiego odwrotu francuska artyleria podeszła bardzo blisko, jednak kawaleria brytyjska pozorując szarżę odwróciła jej uwagę i pozwoliła brytyjskiej piechocie ujść poza zasięg francuskich dział. Gdy francuska jazda zaczęła spychać jazdę brytyjską, brytyjska piechota sformowała czworobok i ogniem flankowym odparła Francuzów. Działania Brytyjczyków ratujące trudną sytuację na prawym skrzydle zakończyły się powodzeniem dzięki sprawnemu współdziałaniu wszystkich rodzajów wojsk - czyli jazdy, piechoty i artylerii.
Francuska artyleria próbowała ostrzeliwać nowe pozycje prawego skrzydła brytyjskiego, jednak została uciszona przez celny ogień dział Wellingtona. W końcu z braku amunicji francuskie natarcie zostało zakończone.
Wieczorem cała armia Wellingtona zdołała się okopać, Francuzi natomiast przez trzy dni stali naprzeciw brytyjskich umocnień, po czym Massena wydał rozkaz do odwrotu.
Po bitwie.
Wellington odparł francuską Armię Portugalii, zadając jej przy tym poważne straty (według różnych źródeł armia Masseny straciła od 2 200 do 3 500 żołnierzy), sam natomiast stracił 1500 żołnierzy i zachował zdolność do kontynuowania oblężenia Almeidy (według Digby Smitha Brytyjczycy stracili 1800 żołnierzy, podczas gdy Francuzi - 2800 żołnierzy). Sam Wellington potwierdził, że sytuacja jego armii była momentami krytyczna, a zwycięstwo zostało okupione za cenę tak poważnych strat własnych, że nie zalicza tej bitwy do swych sukcesów.
Po dotarciu do Ciudad Rodrigo Massena został wezwany do Paryża przez Napoleona, który niezadowolony z jego poczynań zażądał wyjaśnień. Massena przybył do Francji przywożąc ze sobą ogromne zapasy złota, zdobyte w Hiszpanii i Portugalii. Jego miejsce w Hiszpanii zajął marszałek Auguste Marmont.
Dwa dni po odwrocie Masseny, czyli 10 maja, liczący 1300 żołnierzy garnizon francuski generała Brenniera pod osłoną nocy prześliznął się przez brytyjskie pozycje. Około 360 Francuzów wpadło w ręce Brytyjczyków, reszta jednak zdołała uciec, gdyż brytyjski pościg wpadł w zastawioną przez wojska francuskie pułapkę. Nieudolność generała Erskine’a i innych, która doprowadziła do tej ośmieszającej ucieczki, wprawiła Wellingtona we wściekłości, który stwierdził, że „żadne wojskowe wydarzenie nie sprawiło mu tyle przykrości, co ucieczka każdego z członków francuskiego garnizonu Almeidy”.

</doc>
<doc id="1069345" url="https://pl.wikipedia.org/wiki?curid=1069345" title="Ministrowie ds. języka irlandzkiego">
Ministrowie ds. języka irlandzkiego

Minister ds. języka irlandzkiego – dawny urząd ministerialny Wolnego Państwa Irlandzkiego istniejący w latach 1920-1921. Jego zadaniem było promowanie w kraju używania języka irlandzkiego. Ministerstwo zostało rozwiązane po rozpoczęciu negocjacji z Wielką Brytanią. W 1956 powołano do życia analogiczne ministerstwo spraw językowych.

</doc>
<doc id="1069347" url="https://pl.wikipedia.org/wiki?curid=1069347" title="SS-Begleitkommando des Führers">
SS-Begleitkommando des Führers

SS-Begleitkommando des Führers (pol. "Oddział Eskorty Wodza") – uformowany 29 kwietnia 1932 ośmioosobowy oddział militarnej ochrony Adolfa Hitlera, eskortujący go poza granicami Bawarii. Jego członkami byli wybrani przez Hitlera SS-mani; Franz Schädle, Bruno Gesche, Erich Kempka, August Körber, Adolf Dirr, Kurt Gildisch, Willy Herzberger i Bodo Gelzenleuchter. W 1934 jego funkcję przejął (niem. "Führerschutzkommando") – protoplasta Reichssicherheitsdienst.

</doc>
<doc id="1069348" url="https://pl.wikipedia.org/wiki?curid=1069348" title="Czesław Palik">
Czesław Palik

Czesław Palik (ur. 9 maja 1948 w Krakowie) – polski piłkarz i trener. Jest wychowankiem Cracovii.
Kariera piłkarska.
Piłkarską karierę rozpoczął w Cracovii. Z klubem tym zdobył w 1966 roku wicemistrzostwo Polski juniorów. W 1973 przeniósł się do Kielc, gdzie stał się zawodnikiem nowo utworzonej Korony Kielce. Dwa lata później wraz z kieleckim klubem wywalczył awans do II ligi. Karierę zawodniczą zakończył w sezonie 1980/1981; następnie rozpoczął pracę jako trener.
Kariera trenerska.
Uprawnienia trenerskie zdobył w Akademii Wychowania Fizycznego w Katowicach. W swojej karierze trenerskiej pracował m.in. w klubach: Błękitni Kielce, Bucovia Bukowa, Granat Skarżysko-Kamienna, Hetman Zamość, Korona Kielce, Okocimski KS Brzesko, KSZO Ostrowiec Świętokrzyski (z którym awansował do I ligi w 1997), Stal Stalowa Wola, Wawel Kraków.
W 1981, będąc trenerem młodzieżowej reprezentacji Kieleckiego Okręgowego Związku Piłki Nożnej zdobył w Szczecinie Puchar Michałowicza.
10 września 2010 roku został trenerem klubu Skawinka Skawina. 22 sierpnia 2019 roku tymczasowo objął Stal Stalowa Wola, po zwolnieniu z funkcji trenera Pawła Wtorka. Funkcję pełnił do 26 sierpnia tego samego roku.

</doc>
<doc id="1069349" url="https://pl.wikipedia.org/wiki?curid=1069349" title="Daboia">
Daboia

Daboia – rodzaj jadowitego węża z podrodziny żmij (Viperinae) w rodzinie żmijowatych (Viperidae). 
Zasięg występowania.
Rodzaj obejmuje gatunki występujące od północnej Afryki (Libia, Tunezja, Algieria, Maroko i Sahara Zachodnia) do południowo-wschodniej Azji (Izrael, Jordania, Liban, Syria, Chiny, Pakistan, Indie, Sri Lanka, Nepal, Bhutan, Bangladesz, Mjanma, Tajlandia, Kambodża, Indonezja i Tajwan).
Charakterystyka.
Węże należące do rodzaju "Daboia" mają długość od 0,8 do 2 m, w większości są jadowite i niebezpieczne dla człowieka. 
Systematyka.
Podział systematyczny.
Do rodzaju należą następujące gatunki: 

</doc>
<doc id="1069350" url="https://pl.wikipedia.org/wiki?curid=1069350" title="Daboia russelii">
Daboia russelii



</doc>
<doc id="1069351" url="https://pl.wikipedia.org/wiki?curid=1069351" title="Szaniec">
Szaniec

Szaniec – ziemne dzieło fortyfikacyjne lub element fortyfikacji, zawierające wał obronny i fosę, stosowane od rozpowszechnienia się broni palnej do końca XIX w., przeważnie mające charakter fortyfikacji polowej i często wznoszone doraźnie. Szańce były budowane przez wojska na obszarze toczonych bitew jako element umocnień służących do osłony stanowisk artyleryjskich lub na przedpolu obleganych twierdz. Przy ich budowie stosowano zróżnicowane narysy i profile.
Przykłady szańców o profilach zamkniętych:
o profilach otwartych:
Niekiedy bastion także określano nazwą „szaniec”.

</doc>
<doc id="1069352" url="https://pl.wikipedia.org/wiki?curid=1069352" title="Tupuksuara">
Tupuksuara

Tupuksuara ("Tupuxuara") – pterozaur z rodziny Tupuxuaridae.
Żył w okresie wczesnej kredy (ok. 125-100 mln lat temu) na terenach Ameryki Południowej. Długość ciała ok. 2,5 m, rozpiętość skrzydeł ok. 4,5-5,5 m, masa ok. 15 kg. Jego szczątki znaleziono w Brazylii (w stanie Ceará).
Opisany na podstawie prawie kompletnego szkieletu. Na głowie miał charakterystyczny grzebień, który przebiegał od czubka dzioba do końca głowy. Żywił się prawdopodobnie owocami.
Gatunki tupuksuary:

</doc>
<doc id="1069355" url="https://pl.wikipedia.org/wiki?curid=1069355" title="El vals del obrero">
El vals del obrero

El vals del obrero (pol: "Walc robotniczy") – drugi album studyjny hiszpańskiego zespołu skapunkowego Ska-P, uważany za najlepszy w jego dorobku. Przed jego nagraniem w zespole nastąpiły zmiany personalne: dotychczasowego gitarzystę, Toniego, zastąpił Joxemi. Do grupy dołączył również kontrowersyjny drugi wokalista, Pipi.
Otwierający album utwór "El Gato López" (pol: "Kot Lopez"), stał się nieoficjalnym hymnem zespołu. Również inne utwory: tytułowy "El Vals del Obrero", "Cannabis" czy "Romero el Madero", spotkały się z ciepłym przyjęciem i do dziś należą do najpopularniejszych piosenek w dorobku zespołu.
Ideologicznie zespół szedł dalej ścieżką utartą poprzednim albumem: piosenki otwarcie krytykowały obowiązujący system nawołując do rewolucji społecznej ("El Vals del Obrero", "Ñapa es"), Kościół katolicki ("Sexo y Religión"), imperialistyczną politykę Stanów Zjednoczonych ("La Sesera No Va"), policję ("Romero el Madero") czy znęcanie się nad zwierzętami ("Animales de Laboratorio"). Największą popularność zdobył jednak utwór "Cannabis" – nawołująca do legalizacji marihuany piosenka jest zdecydowanie największym przebojem w dorobku zespołu.

</doc>
<doc id="1069357" url="https://pl.wikipedia.org/wiki?curid=1069357" title="Centralne Towarzystwo Rolnicze">
Centralne Towarzystwo Rolnicze

Centralne Towarzystwo Rolnicze (CTR) – organizacja rolnicza założona w 1907, działająca na terenie Królestwa Polskiego, po 1918 – na terenie 9 województw (także województw wschodnich). 
Historia.
W latach 1899–1906 powstawały regionalne towarzystwa rolnicze, które uzyskały status gubernialnych towarzystw rolniczych z oddziałami handlowymi – syndykatami. 
CTR składało się z wielu wydziałów (rolny, hodowlany, mleczarski, leśny, rybacki, społeczno-ekonomiczny, doświadczalno-naukowy, w tym Wydział Kółek Rolniczych). Oficjalnym organem była "Gazeta Rolnicza", od 1908 także "Przewodnik Kółek i Spółek Rolniczych". Po 1918 oficjalnym organem stała się "Gazeta Gospodarska". CTR związane było z ruchem narodowodemokratycznym, o dominujących wpływach ziemiaństwa. W 1929 wraz z Centralnym Związkiem Kółek Rolniczych weszło w skład Centralnego Towarzystwa Organizacji i Kółek Rolniczych.
Działacze i organizatorzy: Stanisław Chełchowski (wybrany prezesem na kilka dni przed śmiercią w marcu 1927), Seweryn Czetwertyński, Władysław Grabski, Marian Kiniorski, Kazimierz Rogoyski, Adam Dziedzicki, Zdzisław Czałbowski, Marian Lutosławski, Stanisław Dzierzbicki, Stefan Rosiński.

</doc>
<doc id="1069358" url="https://pl.wikipedia.org/wiki?curid=1069358" title="Jerry Lucas">
Jerry Lucas

Jerry Ray Lucas (ur. 30 marca 1940 w Middletown) – amerykański koszykarz występujący na pozycjach skrzydłowego lub środkowego, mistrz NBA z 1973 oraz olimpijski z Rzymu, członek Koszykarskiej Galerii Sław.
Mierzący 203 cm wzrostu koszykarz studiował na Ohio State University, gdzie występował w drużynie uczelnianej Ohio State Buckeyes (obok niego grał John Havlicek). W 1960 znajdował się w reprezentacji USA na IO i wraz z kolegami zdobył złoty medal. Do NBA został wybrany z 6. numerem w drafcie 1962 przez Cincinnati Royals. Podpisał jednak kontrakt z Cleveland Pipers w lidze ABL, a w NBA debiutował dopiero w 1963. W następnym tym roku wybrano go debiutantem sezonu. W Royals grał do 1969, kiedy to został zawodnikiem San Francisco Warriors. W 1971 odszedł do New York Knicks, gdzie w 1973 zdobył swój jedyny tytuł mistrza NBA. Mimo stosunkowo skromnego wzrostu był wybitnym specjalistą od zbiórek (15.6 na mecz). Karierę zakończył w 1974.
Siedem razy brał udział w NBA All-Star Game (MVP w 1965). W 1996 znalazł się wśród 50 najlepszych graczy występujących kiedykolwiek w NBA.
Jest jednym z ponad 40 zawodników w historii, którzy zdobyli zarówno mistrzostwo NCAA, jak i NBA w trakcie swojej kariery sportowej.

</doc>
<doc id="1069361" url="https://pl.wikipedia.org/wiki?curid=1069361" title="Ceann Comhairle">
Ceann Comhairle

Ceann Comhairle, Przewodniczący Rady – speaker Dáil Éireann, izby niższej irlandzkiego parlamentu. Wybierany jest z członków Izby na pierwszej sesji po wyborach. Obecnym Ceann Comhairle jest Seán Ó Fearghaíl, a jego zastępcą (zwanym „Leas-Ceann Comhairle”) Michael Kitt.
Od przewodniczącego Izby wymagana jest bezpartyjność. Konstytucja stanowi, że aby przewodniczący mógł uniknąć nacisków politycznych nie musi startować w wyborach, ale automatycznie uzyskuje przedłużenie swojego mandatu na kolejną kadencję (liczba mandatów obsadzanych w jego okręgu wyborczym jest wtedy zmniejszana o 1). Do jego kompetencji należy udzielanie głosu deputowanym, którzy w swoich przemówieniach mają się zwracać do osoby przewodniczącego. Przedstawia projekty ustaw pod głosowanie i ogłasza ich wyniki. Może usunąć niezdyscyplinowanych deputowanych z sali obrad.
Przewodniczący Rady na mocy Konstytucji z urzędu jest członkiem Komisji Prezydenckiej.

</doc>
<doc id="1069362" url="https://pl.wikipedia.org/wiki?curid=1069362" title="Tomasz Muchiński">
Tomasz Muchiński

Tomasz Muchiński (ur. 6 marca 1966 w Łodzi) – polski piłkarz i trener piłkarski. 
Życiorys.
Występował na pozycji bramkarza. Karierę rozpoczynał w ŁKS Łódź, z którym w 1983 roku sięgnął po mistrzostwo Polski juniorów. W 1985 roku przeszedł do Orła Łódź, był również zawodnikiem Stali Kutno, Polonii Warszawa i Hutnika Warszawa. Rozegrał 26 meczów w I lidze, wszystkie w barwach Widzewa Łódź. Z klubem tym sięgnął także dwukrotnie po mistrzostwo Polski i raz po Superpuchar Polski.
Na początku sezonu 2002/2003 Muchiński był trenerem Korony Kielce. Poprowadził zespół w 10 meczach, po których został zastąpiony przez Dariusza Wdowczyka. Od czerwca 2008 był szkoleniowcem Sokoła Aleksandrów Łódzki, który pod jego wodzą rozgrywał spotkania w rundzie jesiennej. W styczniu 2009 jego miejsce zajął Damian Gamus. W 2009 Muchiński pełnił funkcję trenera bramkarzy w Lechu Poznań.
8 lipca 2011 roku został trenerem bramkarzy Wisły Płock.
17 czerwca 2013 roku został trenerem bramkarzy Wisły Kraków, funkcję tę piastował do 10 czerwca 2015 roku. Od września 2015 trener Jutrzenki Warta.
Od 25 października do 2 grudnia 2016 pełnił rolę trenera Widzewa Łódź. Od 30 grudnia 2016 roku pełni rolę trenera w Zjednoczonych Stryków&gt;.

</doc>
<doc id="1069363" url="https://pl.wikipedia.org/wiki?curid=1069363" title="Grzybnica (dopływ Łarpi)">
Grzybnica (dopływ Łarpi)

Grzybnica (do 1945 niem. "Kriekland Bach") – strumień o długości 5,5 km mający źródła na Płaskowzgórzu Przęsocińskim na Wzgórzach Warszewskich w Przęsocinie (gmina Police).
Płynie przez wieś Przęsocin i Puszczę Wkrzańską, tworząc zachodnią granicę Parku Leśnego Mścięcino w Szczecinie. Na tym odcinku wyznaczona jest granica administracyjna między miastem Szczecin a wiejską częścią gminy Police i miastem Police. W ostatnim odcinku znosi wody ze Wzgórz Warszewskich na Równinę Policką, na teren miasta Police (w rejonie południowej granicy miasta), gdzie płynie podziemnym kanałem na wschód do osiedla Mścięcino, a tam uchodzi do odnogi Odry – Łarpi. W Policach uchodzi do Grzybnicy struga Siedliczanka.
W Parku Leśnym Mścięcino strumień płynie w malowniczej dolinie na Wzgórzach Warszewskich w Puszczy Wkrzańskiej.

</doc>
<doc id="1069364" url="https://pl.wikipedia.org/wiki?curid=1069364" title="Tomasz Żelazowski">
Tomasz Żelazowski

Tomasz Żelazowski (ur. 22 września 1974 w Opatowie) – polski piłkarz, grający na pozycji napastnika.
Przez większość kariery związany z KSZO Ostrowiec Świętokrzyski. Wybrany przez kibiców pomarańczowo-czarnych do jedenastki wszech czasów. Koszulka z numerem 10 i strzał przewrotką stały się jego znakami rozpoznawczymi. Czterokrotnie awansował z KSZO do wyższej klasy rozgrywkowej, w 1995 roku do II ligi, dwukrotnie do ekstraklasy w latach 1997 i 2001 i w 2009 do nowej I ligi. W ekstraklasie rozegrał dotychczas 66 meczów i strzelił w niej trzynaście goli. W 2001 roku został nominowany do Piłkarskich Oscarów Canal+ w kategorii „Największe objawienie”.
Życiorys.
Tomasz Żelazowski urodził się w Opatowie a wychowywał w Gierczycach. Piłkę nożną zaczął trenować w czwartej klasie szkoły podstawowej w OKS-ie Opatów skąd trafił, w wieku siedemnastu lat, do KSZO Ostrowiec Świętokrzyski występującego wówczas w III lidze. Od początku swojego debiutanckiego sezonu (1992/93) w ostrowieckim klubie wywalczył sobie miejsce w podstawowej jedenastce trenera Witalija Kwarczanego, tym samym pierwszy mecz sezonu 1992/93 przeciw Podlasiu Sokołów Podlaski był również pierwszym oficjalnym występem Żelazowskiego w barwach hutniczego zespołu. Natomiast swą pierwszą bramkę zdobył już w trzeciej kolejce w meczu z Wisłą Sandomierz. W całym sezonie zdobył 12 bramek, stając się tym samym najskuteczniejszym strzelcem zespołu. W kolejnym sezonie ponownie z dorobkiem 12 bramek okazał się najlepszym strzelcem drużyny. Sezon 1994/95 zakończył się historycznym awansem KSZO do II ligi, do którego Tomasz Żelazowski walnie się przyczynił tworząc bramkostrzelny duet z Wołodią Gaszczynem.
Debiutancki sezon drugoligowy KSZO rozpoczął od remisu 1:1 w Hutniczych Derbach ze Stalą Stalowa Wola, w spotkaniu tym Żelazowski zdobył pierwszą bramkę dla ostrowieckiej drużyny w tej klasie rozgrywkowej. Ostatecznie, z 13 zdobytymi golami, "Żelazko" ponownie był najskuteczniejszym strzelcem KSZO. Przed sezonem 1996/97 posadę trenerską w KSZO obejmuje Czesław Palik, pod którego wodzą zespół ze Świętokrzyskiej wywalczył awans do ekstraklasy. Tomasz Żelazowski wraz z Dariuszem Brytanem stworzyli w tym sezonie najskuteczniejszy atak ligi zdobywając łącznie 36 goli. Już w drugiej kolejce tego sezonu Żelazowski zdobył cztery bramki w meczu z RKS-em Radomsko, by ostatecznie zakończyć ten historyczny sezon z dorobkiem 19 goli.
W ekstraklasie zadebiutował 9 sierpnia 1997 roku w meczu pierwszej kolejki sezonu 1997/98 z Lechem Poznań, a 23 października 1997 roku strzelił swojego pierwszego gola w ekstraklasie Widzewowi Łódź, jeszcze wtedy aktualnemu mistrzowi Polski, w 30 minucie spotkania wygranego przez KSZO 2:0. W rundzie wiosennej dołożył jeszcze 3 gole w spotkaniach przeciw Dyskoboli Grodzisk Wielkopolski, Pogoni Szczecin i Petrochemii Płock.
Kolejny, już drugoligowy, sezon 1998/99, rozpoczął się bardzo pechowo dla Żelazowskiego. Już w pierwszym meczu nabawił się kontuzji, która wyeliminowała go z gry na cztery kolejne spotkania. Zawodnik pomarańczowo-czarnych zdobył ostatecznie pięć bramek w tym sezonie i został przez trenera Henryka Apostela zaliczony do grupy piłkarzy, na których szkoleniowiec się zawiódł. W następnym sezonie posadę trenera objął Włodzimierz Gąsior, który nie widział miejsca w składzie dla Żelazowskiego, który 19 sierpnia 1999 roku został wypożyczony do kieleckiej Korony. Umowa wypożyczenia zawierała zapis, mówiący, że zawodnik może wrócić w każdej chwili na żądanie KSZO do hutniczego zespołu. Już po miesiącu, z powodu kłopotów kadrowych, postanowiono z niego skorzystać, jednak zapis został zakwestionowany przez PZPN i "Żelazko" mógł powrócić do Ostrowca dopiero w przerwie zimowej. Jednakże, w rundzie wiosennej został ustawiony przez trenera jako prawy pomocnik i ani razu nie wpisał się na listę strzelców. Znacznie lepszym miał się okazać kolejny sezon 2000/2001. Żelazowski zdobył w nim 9 goli wydatnie przyczyniając się do drugiego w historii KSZO awansu do ekstraklasy.
W rundzie jesiennej rozgrywek ekstraklasy sezonu 2001/2002 Żelazowski strzelił 7 bramek, co stanowiło połowę wszystkich goli zdobytych przez KSZO w rozgrywkach grupy A (ekstraklasa w tym sezonie została rozdzielona na dwie grupy). Jeszcze w 2001 roku dołożył dwie bramki strzelone Śląskowi Wrocław, ale już w ramach grupy spadkowej, której dwie pierwsze kolejki rozegrano awansem w listopadzie 2001 roku. Dzięki znakomitym wynikom zdobył tytuł Piłkarza Roku 2001 w plebiscycie zorganizowanym przez Wiadomości Świętokrzyskie oraz został nominowany do Piłkarskich Oscarów Canal+ w kategorii „Największe objawienie”. W rozgrywanych wiosną meczach sezonu 2001/2002 nie zdobył jednak ani jednej bramki. Niemoc strzelecka Żelazowskiego trwała również w kolejnym sezonie i rundę jesienną ekstraklasy sezonu 2002/2003 zakończył bez zdobycia bramki. 10 grudnia 2002 roku Żelazowski wraz z Rafałem Lasockim, Zbigniewem Kowalskim i Marcinem Kaczorowskim zwrócili się do PZPN-u w sprawie wcześniejszego rozwiązania kontraktów z KSZO z powodu zaległości finansowych wobec nich, jednak Związek odrzucił wnioski pierwszych trzech. Było to preludium do tzw. afery grypowej, której skutkiem była odmowa większości zawodników gry w KSZO w rundzie wiosennej zasłaniając się zwolnieniami lekarskimi, co spowodowało degradację zespołu z Ostrowca Świętokrzyskiego do II ligi. Jeszcze w okresie przygotowawczym "Żelazko" nabawił się kontuzji ścięgna Achillesa i nie wystąpił w żadnym meczu rundy wiosennej.
Rozbrat z piłką trwał jeszcze do maja 2004, kiedy to stał się zawodnikiem RKS-u Radomsko. W rundzie wiosennej sezonu 2003/2004 wystąpił w sześciu spotkaniach w barwach Radomska, natomiast już w sezonie 2004/2005 był zawodnikiem podstawowej jedenastki zdobywając 5 bramek. 30 października 2004 roku przed wyjściem piłkarzy na mecz KSZO - RKS Radomsko, ostrowieccy kibice uroczyście przywitali Żelazowskiego prezentując flagę w pomarańczowo-czarnych barwach z jego wizerunkiem oraz specjalną edycję szalików. W przerwie zimowej sezonu 2004/2005 Żelazowski powrócił do Ostrowca Świętokrzyskiego podpisując półtoraroczny kontrakt z hutniczym klubem. Jednak w tej rundzie nie zdobył gola, a po zakończeniu sezonu prezes Mirosław Stasiak w ramach oszczędności postawił przed nim ultimatum albo renegocjacja kontraktu albo zmiana klubu. Żelazowski ostatecznie przeszedł do Tura Turek występującego w sezonie 2005/2006 w III lidze. W rozgrywkach ligowych zdobył dla Tura 8 bramek i 2 w Pucharze Polski, w tym jednego przeciw Polonii Warszawa. Rundę jesienną sezonu 2006/2007 spędził już w cypryjskim klubie AÉ Messóyis.
Żelazowski po raz kolejny powrócił do KSZO przed sezonem 2007/2008, zdobywając w nim 3 gole. Akurat ostrowiecki zespół po 12 latach gry w dwóch najwyższych klasach rozgrywkowych znalazł się w III lidze po degradacji za korupcję, ale kończąc sezon na szóstym miejscu awansował do nowej II ligi. W sezonie 2008/2009 KSZO wygrał rozgrywki II-ligowe i awansował do I ligi, Żelazowski pełnił już tylko rolę zawodnika rezerwowego. Podobnie było w sezonie 2009/2010, kiedy wystąpił tylko w siedmiu meczach pierwszej drużyny, grając głównie w rezerwach KSZO. W rundzie jesiennej sezonu 2010/2011 wystąpił tylko w czterech spotkaniach pierwszoligowych i meczu 1/16 Pucharu Polski z Arką Gdynia, w którym strzelił bramkę, a KSZO niespodziewanie pokonał występującą w ekstraklasie drużynę z Pomorza. Na początku października 2010 roku Żelazowski ogłosił, że wraz dwoma innymi zawodnikami KSZO, Adrianem Sobczyńskim i Marcinem Dziewulskim, przenoszą się do amerykańskiego klubu Polonia New York SC. Po powrocie ze Stanów Zjednoczonych Żelazowski w rundzie wiosennej sezonu 2010/2011 zasilił drużynę Orlicza Suchedniów. Pod koniec czerwca 2012, Tomasz Żelazowski zdecydował, że będzie reprezentował Wisłę Annopol. Jest to bardzo mocne wzmocnienie zespołu występującego aktualnie w Lubelskiej Lidze Okręgowej.

</doc>
<doc id="1069365" url="https://pl.wikipedia.org/wiki?curid=1069365" title="Pocisk tarczy antyrakietowej">
Pocisk tarczy antyrakietowej



</doc>
<doc id="1069367" url="https://pl.wikipedia.org/wiki?curid=1069367" title="Wiceprzewodniczący Rady Wykonawczej Wolnego Państwa Irlandzkiego">
Wiceprzewodniczący Rady Wykonawczej Wolnego Państwa Irlandzkiego

Wiceprzewodniczący Rady Wykonawczej (irl. " Leas-Uachtarán na hArd-Chomhairle"), w latach 1922-1937 zastępca szefa rządu Wolnego Państwa Irlandzkiego. Zastąpiony w 1937 urzędem Tánaiste.

</doc>
<doc id="1069368" url="https://pl.wikipedia.org/wiki?curid=1069368" title="Krótkopęd">
Krótkopęd

Krótkopęd – silnie skrócony fragment pędu spotykany u niektórych roślin. Cechuje się bardzo krótkimi międzywęźlami i w konsekwencji bardzo blisko siebie osadzonymi liśćmi. U wielu drzew iglastych (np. sosna, modrzew), a także liściastych (np. buk, drzewa owocowe) krótkopędy są głównym, a czasami nawet wyłącznym miejscem tworzenia się liści. U wielu drzew owocowych (np. u jabłoni, śliwy, gruszy, czereśni) kwiaty powstają wyłącznie na krótkopędach. W sadownictwie terminem krótkopęd określa się każdy pęd krótszy niż umowne 20 cm, bez względu na jego wiek, choć dzieli się je zwykle na jednoroczne i wieloletnie.
Podział krótkopędów w sadownictwie.
Jednoroczne krótkopędy:
Wieloletnie krótkopędy:

</doc>
<doc id="1069371" url="https://pl.wikipedia.org/wiki?curid=1069371" title="Computer Algebra System">
Computer Algebra System



</doc>
<doc id="1069372" url="https://pl.wikipedia.org/wiki?curid=1069372" title="Dolina Jamnicka">
Dolina Jamnicka

Dolina Jamnicka (słow. "Jamnícka dolina", niem. "Jamnicatal", węg. "Jamnica-völgy") – dolina w słowackich Tatrach Zachodnich, będąca orograficznie prawym odgałęzieniem Doliny Wąskiej.
Topografia.
Górna jej część podchodzi pod leżące w grani głównej Rohacze, Wołowiec, Łopatę i Jarząbczy Wierch. Jak większość słowackich dolin przebiega z północy na południe, w Niżniej Łące łączy się z Doliną Raczkową – drugim, bliźniaczym odgałęzieniem Doliny Wąskiej. Boczne jej obramowanie po zachodniej stronie stanowi grzbiet Barańców, po wschodniej Otargańce. Stoki tych grzbietów są przeważnie trawiaste, dość strome, a przy tym ich wysokość względem dna doliny jest wysoka: 600–1000 m. Lawiny schodzące w Dolinie Jamnickiej i Raczkowej należą do największych w całym łuku Karpat. Powierzchnię terenów lawinowych w Dolinie Jamnickiej ocenia się na 530 ha.
Dolina Jamnicka ma długość 9 km i powierzchnię 35 km². Najwyższymi szczytami w jej otoczeniu są Baraniec (2185 m) i Raczkowa Czuba ("Jakubina", 2194 m). Dolina i jej zbocza zbudowane są z granitów i gnejsów. Jej rzeźba jest pochodzenia lodowcowego, obserwować tu możemy typowe kotły lodowcowe (Rohacki Kocioł i Kocioł Jamnickich Stawów), wały moren, żłoby, progi skalne i niecki wypełnione stawami. Są tu dwa Jamnickie Stawy i Płaczliwy Stawek. W czasie ostatniego zlodowacenia północnopolskiego lodowiec miał długość 8 km, grubość ponad 150 m i dochodził do wysokości 900 m n.p.m. Dnem doliny spływa Jamnicki Potok uchodzący do Raczkowego Potoku.
Historia.
Dolina Jamnicka od dawna była użytkowana gospodarczo, była jednym z większych ośrodków pasterstwa na Słowacji. Nazwa doliny pochodzi od pasterskiej miejscowości Jamnik, która miała tu swoje pastwiska. Lasy wycięte zostały niemal zupełnie, pierwotne lasy ostały się jedynie w niedostępnych miejscach (tzw. lasy urwiskowe). Górna granica lasu jest tu silnie obniżona w wyniku długoletniego pasterstwa i dużych lawin. Po włączeniu doliny do TANAP-u następuje stopniowe odtwarzanie się lasów i porastanie zboczy kosodrzewiną. Na dnie doliny zachowały się jeszcze nieduże i zarastające stopniowo polany: Majerczysko, Polana pod Młaczkami, Polana pod Pustem. Dolina była także używana jako przejście z Podhala na Liptów. Jest dobrze przebadana naukowo. Kompleksowo, ze znaczącym udziałem polskich naukowców badano tutaj skład skał, geomorfologię lodowcową, klimat, gatunki i zespoły roślinne, historię pasterstwa, nazewnictwo.
Bazę wyjściową do zwiedzania doliny stanowi osiedle turystyczno-wypoczynkowe u ujścia Doliny Wąskiej, w tym autokemping „Raczkowa”. Dojechać tu można Tatrzańską Drogą Młodości (nr 537), skręcając na północ w miejscowości Przybylina.

</doc>
<doc id="1069373" url="https://pl.wikipedia.org/wiki?curid=1069373" title="Park Leśny Mścięcino">
Park Leśny Mścięcino

Park Leśny Mścięcino – leśny obszar rekreacyjny wchodzący w skład leśnego kompleksu promocyjnego Puszcze Szczecińskie, część Puszczy Wkrzańskiej o powierzchni 297,46 ha położona na Wzgórzach Warszewskich w rejonie osiedla Mścięcino podzielonego granicą między miastami Police i Szczecin. 
Przez park przepływają Przęsocińska Struga i Grzybnica. W północnej części parku przy obecnej ul. Ofiar Stutthofu w Policach w czasie II wojny światowej istniał obóz pracy przy hitlerowskiej fabryce benzyny syntetycznej w Policach będący podobozem KL Stutthof (niem. "Außenlager Pölitz bei Stettin"). 
Przez południową i wschodnią część parku prowadzi czerwony pieszy szlak „Ścieżkami Dzików”.

</doc>
<doc id="1069375" url="https://pl.wikipedia.org/wiki?curid=1069375" title="Keys to Ascension">
Keys to Ascension

Keys to Ascension – czwarty koncertowy album grupy Yes, wydany w 1996 roku, składający się z dwóch płyt CD. Wszystkie utwory z pierwszej i pierwsze dwa z drugiej płyty nagrane zostały podczas koncertu w San Luis Obispo w Kalifornii, w marcu 1996 roku. Dwa ostatnie utwory z drugiej płyty są nagraniami studyjnymi. Pozostałe utwory wykonane w San Luis Obispo wydane zostały na albumie "Keys to Ascension 2".

</doc>
<doc id="1069377" url="https://pl.wikipedia.org/wiki?curid=1069377" title="Wiwera indyjska">
Wiwera indyjska

Wiwera indyjska, cyweta indyjska, cybeta ("Viverra zibetha") – gatunek drapieżnego ssaka z podrodziny wiwer (Viverrinae) w obrębie rodziny wiwerowatych (Viverridae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1758 roku szwedzki przyrodnik Karol Linneusz nadając mu nazwę "Viverra zibetha". Holotyp pochodził z Indii. Podstawowe dane taksonomiczne podgatunków (oprócz nominatywnego) przedstawia poniższa tabelka:
Ważność "V. tainguensis" jest dyskusyjna; uznano ją za synonim "V. zibetha". Autorzy "Illustrated Checklist of the Mammals of the World" rozpoznają sześć podgatunków.
Zasięg występowania.
Wiwera indyjska występuje w południowej, południowo-wschodniej i wschodniej Azji zamieszkując w zależności od podgatunku:
Introdukowany na Andamany.
Morfologia.
Długość ciała (bez ogona) 75–85 cm, długość ogona 38–49,5 cm, długość ucha 4,7–5,2 cm, długość tylnej stopy 10,9–14 cm; masa ciała 8–9 kg. Umaszczenie żółtawobrunatne z rudymi plamami, z ciemną pręgą wzdłuż grzbietu, na ogonie i szyi biało-czarne pasy. Sierść długa. Na części ogonowej ciemne pierścienie.
Tryb życia.
Zamieszkuje lasy i zarośla. Zwierzę wszystkożerne, polowanie w nocy, żywi się ptakami, ssakami, rybami, wężami, krabami, jajami, a także owocami i korzonkami. 
Znaczenie.
Bywa hodowana dla cywetu – substancji zapachowej wykorzystywanej w przemyśle perfumeryjnym.

</doc>
<doc id="1069378" url="https://pl.wikipedia.org/wiki?curid=1069378" title="Viverra zibetha">
Viverra zibetha



</doc>
<doc id="1069380" url="https://pl.wikipedia.org/wiki?curid=1069380" title="Nott">
Nott



</doc>
<doc id="1069383" url="https://pl.wikipedia.org/wiki?curid=1069383" title="Dvakačovice">
Dvakačovice

Dvakačovice – miejscowość i gmina (obec) w Czechach, w kraju pardubickim, w powiecie Chrudim. W 2022 roku liczyła 163 mieszkańców.

</doc>
<doc id="1069388" url="https://pl.wikipedia.org/wiki?curid=1069388" title="To tylko gra (serial telewizyjny)">
To tylko gra (serial telewizyjny)

To tylko gra – to serial młodzieżowy pokazywany w Polsce dzięki młodzieżowej telewizji ZigZap, opowiada o losach 4 dziewczyn z elitarnej drużyny piłkarskiej Power Strikers, które mimo wielu różnic połączyła miłość do footballu.

</doc>
<doc id="1069390" url="https://pl.wikipedia.org/wiki?curid=1069390" title="Jeffrey Albrecht">
Jeffrey Albrecht

Jeffrey Carter Albrecht (ur. w 1973, zm. 3 września 2007 w Dallas) - amerykański klawiszowiec związany z zespołem New Bohemians. Podczas swojej kariery współpracował z Paulem Simonem i Edie Brickell. Został zastrzelony przez sąsiada swojej przyjaciółki.

</doc>
<doc id="1069395" url="https://pl.wikipedia.org/wiki?curid=1069395" title="Mobile Station">
Mobile Station



</doc>
<doc id="1069397" url="https://pl.wikipedia.org/wiki?curid=1069397" title="Eurosis">
Eurosis

Eurosis – trzeci album studyjny hiszpańskiego zespołu skapunkowego Ska-P. Płyta zdobyła dużą popularność wśród fanów grupy, nie udało się jej jednak powtórzyć sukcesu komercyjnego poprzedniego albumu, "El vals del obrero".
Kolejny album przyniósł kolejne kontrowersyjne utwory: najbardziej przebojowa piosenka, "Paramilitar", podejmuje problem zbrojnego ruchu oporu w krajach Ameryki Łacińskiej. Do tematu jedności krajów tego regionu (w myśl idei Simona Bolivara) nawiązuje również utwór "América Latina ¡¡libre!!". Utwory "Circo Ibérico", "Simpático holgazán" oraz "España va Bien" (w refrenie tego ostatniego wykorzystano melodię kankana) są krytyką hiszpańskiego państwa i monarchii, piosenka "Villancico"(pol. Kolęda) w ostrych słowach rozprawia się z mitem Bożego Narodzenia (Jezus Chrystus zostaje nazwany pierwszym hipisem w dziejach). Zamykający płytę utwór "Seguimos en pie" jest kolejnym w dorobku zespołu hymnem rewolucyjnym.
Na dodatkową uwagę zasługuje piosenka "Juan sin tierra" – cover pochodzącego z 1969 utworu wykonywanego pierwotnie przez chilijskiego piosenkarza Víctora Jara.

</doc>
<doc id="1069398" url="https://pl.wikipedia.org/wiki?curid=1069398" title="Victor Horta">
Victor Horta

Victor Horta (ur. 6 stycznia 1861 w Gandawie, zm. 9 września 1947 w Brukseli) – belgijski architekt i projektant, uważany za jednego z największych europejskich architektów stylu secesyjnego, często za pierwszego architekta, który wprowadził ten styl do architektury (jego Hôtel Tassel w Brukseli powstał już w latach 1892–1893).
Życiorys.
Victor Horta był synem Henriki Coppieters i szewca Petrusa Horty, w latach 1874–1877 uczęszczał do szkoły Koninklijk Atheneum aan de Ottogracht w Gandawie. W 1878 roku wyjechał do Paryża, gdzie pracował jako projektant wnętrz. Tutaj zainteresowała go szczególnie sztuka impresjonistów i puentylistów oraz możliwości, jakie dawało użycie do budowy stali i szkła. Horta wrócił do Belgii po śmierci ojca w 1880 roku. Tu zamieszkał w Brukseli i rozpoczął studia w Akademii Sztuk Pięknych, którą ukończył w 1884 roku ze złotym medalem. Ożenił się w 1885 roku, z tego małżeństwa urodziła się córka Simone (1890).
W Brukseli Horta zaprzyjaźnił się z Paulem Hankarem. Horta po ukończeniu studiów został przyjęty na staż przez swojego profesora Alfonsa Balata, architekta królewskiego. Wspólnie zaprojektowali królewskie szklarnie w Laeken – tu Horta po raz pierwszy wykorzystał w budowie stal i szkło.
W 1885 roku Horta rozpoczął pracę na własną rękę – zaprojektował tego roku trzy domy (w Gandawie przy ulicy Twaalfkamerenstraat 45–47), po czym zdecydował porzucić projektowanie domów dla bogatych klientów i zaczął startować w konkursach na projekty publiczne. Wygrał m.in. w 1887 roku konkurs na projekt muzeum historii naturalnej. W tym okresie dało się już zauważyć w jego projektach charakterystyczny zakrzywiony kształt linii.
Kolejną inspiracją dla Horty było wprowadzenie do sztuki secesji – wystawa w 1892 roku, co widać w wybudowanym w 1893 roku, według projektu Horty domu Tassela – Hôtel Tassel (od nazwiska zleceniodawcy – profesora Emile’a Tassela) – pierwszej budowli w stylu Art Nouveau. W 1894 roku Horta stanął na czele Société Centrale d’Architecture de Belgique (Belgijskie Towarzystwo Architektoniczne). W swoim życiu pełnił wiele funkcji publicznych – był m.in. Dyrektorem Akademii Sztuk Pięknych w Brukseli, czy profesorem Instytutu Sztuk Pięknych w Antwerpii.
W 1906 roku rozwiódł się ze swoją pierwszą żoną, a dwa lata później poślubił Szwedkę Julię Carlsson. W roku 1916 wyjechał do Stanów Zjednoczonych, skąd powrócił do Belgii w styczniu 1919 roku. W 1932 roku otrzymał od króla Belgii Alberta I tytuł barona. Zmarł 8 września 1947 roku, pochowany został na cmentarzu Ixelles w Brukseli.
Horta zaprojektował wiele domów i sklepów w Brukseli i innych miastach. Niektóre z nich zostały zniszczone w pożarach, lub wyburzone w czasach, gdy moda na secesję przeminęła, ale wiele z nich istnieje do dziś. Cztery z istniejących wciąż kamienic, wpisane są na listę światowego dziedzictwa UNESCO:

</doc>
<doc id="1069404" url="https://pl.wikipedia.org/wiki?curid=1069404" title="Teatr Muzyczny w Łodzi">
Teatr Muzyczny w Łodzi

Teatr Muzyczny w Łodzi (dawniej Teatr Rozrywki Muzycznej Lutnia i Państwowa Operetka w Łodzi) – łódzki teatr muzyczny, w którego repertuarze znajdują się nowoczesne musicale, musicale dla dzieci, bajki muzyczne i koncerty. Teatr powstał w 1945 roku i kontynuował tradycję wileńskiej Lutni. Przez dwa pierwsze powojenne lata był to jedyny teatr operetkowy w Polsce, który zasłynął współpracą ze znamienitymi solistami, dyrygentami i reżyserami. To właśnie tu w 1983 roku swoją prapremierę polską miał musical wszechczasów – „Skrzypek na dachu” (Srebrna Łódka 1999 za drugą inscenizację), a w roku 1998 po raz pierwszy zagrano „Człowieka z La Manchy” (trzy Złote Maski 1998). Wystawione w ostatnich latach „Jesus Christ Superstar” (Teatralna Nagroda Muzyczna im. J. Kiepury 2014), „Les Misérables” (Energia Kultury 2017), „Miss Saigon” (Energia Kultury 2019), „Pretty Woman” i „Złap mnie, jeśli potrafisz” zyskały uznanie publiczności z całej Polski.
Do zadań Teatru Muzycznego w Łodzi należy współtworzenie i upowszechnianie kultury teatralnej poprzez przygotowywanie i wystawianie dzieł muzycznych z narodowego i światowego repertuaru, w tym musicali i bajek muzycznych.
Swoje cele i zadania Teatr realizuje również poprzez prowadzenie działalności edukacyjnej w dziedzinie teatru (projekt O-Twórz Teatr), promocję kultury teatralnej, prowadzenie zawodowego zespołu teatralnego oraz tworzenie warunków sprzyjających rozwojowi twórczości i talentów artystycznych.
Historia.
Operetka Łódzka powstała w 1945 roku pod dyrekcją Władysława Szczawińskiego. Zespół teatru utworzyli artyści "Teatru Komedii Muzycznej Lutnia" z Wilna, którzy przybyli do Łodzi wiosną tegoż roku.
Pierwszą siedzibą teatru był budynek przy ul. Nawrot 27 (siedziba kościoła baptystów wykorzystywana jako świetlica milicyjna). Tam też (3 listopada) odbyło się pierwsze przedstawienie – premiera komedii muzycznej pt. "Podwójna Buchalteria" A. Grunna. Kilka miesięcy później przeniesiono teatr do dawnego gmachu Łódzkiego Męskiego Towarzystwa Śpiewaczego przy ul. Piotrkowskiej 243. Pierwsza premiera w budynku „Lutni” przy ul. Piotrkowskiej odbyła się 23 marca 1946 roku (wystawiono "Króla włóczęgów" Rudolfa Frimla). Gmach „Lutni” był siedzibą teatru do chwili przekazania aktorom obecnej sceny (1964), choć już w 1958 roku w niewykończonej sali budowanej operetki przy ul. Północnej wystawiono musical "Kiss me, Kate!" Cole’a Portera.
Władysław Szczawiński kierował teatrem do końca życia (1950). W 1951 roku teatr uzyskał status Państwowej Operetki Łódzkiej.
Pierwsza premiera w nowej, ukończonej siedzibie przy ul. Północnej odbyła się 17 lipca 1964 roku. Wystawiono "Ułanów księcia Józefa" Zygmunta Wiehlera. Teatrowi nadano nazwę: „Teatr Muzyczny”.
W roku 2011 zakończono trwający od 2007 generalny remont budynku Teatru Muzycznego.

</doc>
<doc id="1069406" url="https://pl.wikipedia.org/wiki?curid=1069406" title="Hiperaldosteronizm pierwotny">
Hiperaldosteronizm pierwotny



</doc>
<doc id="1069407" url="https://pl.wikipedia.org/wiki?curid=1069407" title="Eiswine">
Eiswine



</doc>
<doc id="1069410" url="https://pl.wikipedia.org/wiki?curid=1069410" title="Gwizdaczowate">
Gwizdaczowate

Gwizdaczowate (Eopsaltriidae) – nieuznawana obecnie rodzina ptaków z rzędu wróblowych (Passeriformes), do której zaliczano około czterdziestu gatunków ptaków, występujących w Australazji i na wyspach Pacyfiku.
Podział systematyczny.
Rodzina ta tradycyjnie obejmowała gatunki jedenastu rodzajów: "Heteromyias", "Poecilodryas", "Peneothello", "Peneoenanthe", "Tregellasia", "Eopsaltria", "Pachycephalopsis", "Monachella", "Microeca", "Eugerygone", "Petroica", jednak nowsze publikacje grupują je, wraz z kilkoma innymi, w osobną rodzinę – skalinkowatych (Petroicidae).

</doc>
<doc id="1069413" url="https://pl.wikipedia.org/wiki?curid=1069413" title="Dakszina">
Dakszina



</doc>
<doc id="1069414" url="https://pl.wikipedia.org/wiki?curid=1069414" title="Eiswein">
Eiswein



</doc>
<doc id="1069416" url="https://pl.wikipedia.org/wiki?curid=1069416" title="Książęta wschodniopomorscy">
Książęta wschodniopomorscy



</doc>
<doc id="1069419" url="https://pl.wikipedia.org/wiki?curid=1069419" title="Stadion am Dutzendteich">
Stadion am Dutzendteich



</doc>
<doc id="1069421" url="https://pl.wikipedia.org/wiki?curid=1069421" title="Zenon Chrzanowski">
Zenon Chrzanowski

Zenon Chrzanowski herbu Suchekomnaty (ur. 1866 w Smotryszowie, zm. 22 marca 1918 w Warszawie) – architekt początku XX wieku.
Życiorys.
Był najmłodszym synem Edmunda Edwarda Chrzanowskiego 1822-1893 i Zofii z Zabokrzewskich h. Sulima 1836-1910, posiadaczy majątku w ziemi Piotrkowskiej.
Do szkół uczęszczał w Kaliszu. Po złożeniu egzaminu maturalnego w Męskim Gimnazjum Klasycznym udał się na studia architektury do Petersburga, które ukończył z wyróżnieniem.
Po powrocie do Polski otrzymał wiele zamówień na plany gmachów publicznych, które dziś są rozsiane po całym kraju. Najbardziej znane dzieła jego to wybudowany w roku 1905 gmach prywatnej szkoły Generała Pawła Chrzanowskiego przy ulicy Smolnej 30 w Warszawie, utrzymany w stylu secesji, oraz projekt kraty otaczającej pomnik Mickiewicza w stolicy. Zajmował się także architekturą wnętrz i wydał dwie prace z tej dziedziny: "Kultura mieszkania" (1911) i "Sztuka i rzemiosło" (1912).
W szkole Zenon Chrzanowski miał własną pracownię architektoniczną. Willę „Swit” zbudowaną około 1914 w Konstancinie, Chrzanowski budował dla swego przyjaciela – malarza Zdzisława Jasińskiego. Wojna przerwała budowę i ukończono ją dopiero po 1920, gdy dom kupił Stefan Żeromski. Budynek utrzymany jest częściowo w duchu architektury angielskiej początku XX wieku. Chrzanowski zaprojektował też kilka innych domów w typie angielskim w Piasecznie. Jeden z nich był własnością gen. Pawła Chrzanowskiego (kuzyna architekta).
Życie prywatne.
Zenon Chrzanowski nie był żonaty i nie miał dzieci. Pochowany został na warszawskich Powązkach kwatera 232 rząd 7.

</doc>
<doc id="1069422" url="https://pl.wikipedia.org/wiki?curid=1069422" title="Szczelina oczodołowa górna">
Szczelina oczodołowa górna

Szczelina oczodołowa górna (łac. "fissura orbitalis superior") – otwór w czaszce łączący oczodół ze środkowym dołem czaszki. Jest to trójkątny otwór znajdujący się w kości klinowej. Od góry ograniczony jest przez skrzydło mniejsze kości klinowej ("ala minor ossis sphenoidalis"), bocznie przez skrzydło większe kości klinowej ("ala major ossis sphenoidalis"). Przyśrodkowe oraz dolne ograniczenie szczeliny stanowi trzon kości klinowej ("corpus ossis sphenoidalis"). Od boku na wąskim obszarze ogranicza ją także kość czołowa. Nieco ku tyłowi od dolnego brzegu szczeliny oczodołowej górnej znajduje się otwór okrągły. Jest on od niej oddzielony niewielką beleczką kostną. Ponadto część dolna szczeliny łączy się z tylną częścią szczeliny oczodołowej dolnej. W obrębie szczeliny oczodołowej górnej okostna oczodołu przechodzi w blaszkę opony otaczającą zatokę jamistą i w blaszkę opony środkowego dołu czaszki.
Zawartość.
Przez szczelinę oczodołową górną przechodzą ważne struktury anatomiczne, które zmierzają ze środkowego dołu czaszki z zatoki jamistej, leżącej tuż za szczeliną:
Ponadto przez szczelinę przechodzą także naczynia:
Przez szczelinę oczodołową górną mogą także przebiegać:
Czasami w obręb szczeliny oczodołowej górnej mogą wpuklać się uchyłki zatoki jamistej.

</doc>
<doc id="1069425" url="https://pl.wikipedia.org/wiki?curid=1069425" title="Tadeusz Steć">
Tadeusz Steć

Tadeusz Kazimierz Steć (ur. 1 września 1925 w Ściance, zm. 12 stycznia 1993 w Jeleniej Górze) – przewodnik sudecki, krajoznawca, gawędziarz, działacz społeczny, autor przewodników górskich, książek oraz artykułów poświęconych przeszłości Sudetów Zachodnich.
Młodość.
Dzieciństwo spędził w miejscu urodzenia, a następnie po śmierci ojca, która nastąpiła cztery lata po urodzeniu syna, w majątku w Hanaczowie w powiecie Przemyślany. Do Warszawy przybył ok. 1931 roku, tam pobierał nauki w szkole prywatnej pani Heleny Panke-Falkowej. W latach 1937–1939 ukończył dwie klasy gimnazjalne przy Niższym Seminarium Misyjnym oo. Franciszkanów w Niepokalanowie. W okresie II wojny światowej ukończył brakujące klasy gimnazjalne w ramach tajnych kompletów. W latach 1942–1944, na tajnych kompletach gimnazjum im. Adama Mickiewicza, ukończył dwie klasy licealne i w lipcu 1944 r. zdał maturę.
W czerwcu 1945 wraz z Piotrem Jaroszewiczem i Jerzym Fonkowiczem, działając z ramienia Wojska Polskiego miał rzekomo brać udział w przejęciu hitlerowskiego archiwum w Radomierzycach. Archiwum zostawione zostało przez uciekających Niemców, a składały się nań zwożone pod koniec wojny do miejscowego pałacu liczne skrzynie zawierające zebrane w całej Europie tajne dokumenty. Według części źródeł Steć miał po raz pierwszy pojawić się na Dolnym Śląsku dopiero w roku 1946, zatem jego udział w misji radomierzyckiej byłby niemożliwy. Niektóre źródła utrzymują, że epizod radomierzycki został dopisany do życiorysu Stecia przez niego samego, a pomysłodawcą miał być jego znajomy, późniejszy pisarz, Henryk Piecuch.
Okres powojenny.
W 1946 roku przeprowadził się na Dolny Śląsk, początkowo krótko mieszkał w Trzcińsku, następnie przeniósł się do Jeleniej Góry, gdzie mieszkał z małymi przerwami do końca życia. W tym samym roku rozpoczął studia na Uniwersytecie Wrocławskim. Szybko je jednak porzucił i poświęcił się turystyce. Po przybyciu na Dolny Śląsk krótko był nauczycielem w szkole podstawowej w Janowicach Wielkich. W tym samym roku dostał powołanie do wojska, lecz niemal natychmiast został przeniesiony do rezerwy. W tym samym roku rozpoczął pracę w sektorze turystycznym w Jeleniej Górze.
W 1949 r. wstąpił do Polskiego Towarzystwa Tatrzańskiego oraz Polskiego Towarzystwa Krajoznawczego. Jako delegat z ramienia Oddziału PTT w Jeleniej Górze uczestniczył w zjeździe, podczas którego zapadła decyzja o połączeniu obu organizacji, tworząc 17 grudnia 1950 r. Polskie Towarzystwo Turystyczno-Krajoznawcze (PTTK). Na tym zjeździe Steć miał mandat numer 146.
W ramach swej działalności turystyczno-krajoznawczej prowadził m.in. kursy dla przewodników sudeckich; pierwszy w 1950 r, gromadził materiały związane z historią Dolnego Śląska, szczególnie Ziemi Jeleniogórskiej. Doprowadził do uruchomienia po wojnie schroniska PTTK „Szwajcarka” w Górach Sokolich koło Trzcińska, a następnie w latach 1950–1952 prowadził schronisko Pod Śnieżką w Karkonoszach. Był inicjatorem utworzenia wielu szlaków w tym m.in. wyznakowanego przez niego samego w barwach zielonych szlaku turystycznego, noszącego nazwę Szlak Zamków Piastowskich (1951).
W PTTK pełnił liczne funkcje społeczne, m.in. sekretarza miejscowego Oddziału (1953–1954), wybierany był jako delegat m.in. na zjazd Zarządu Okręgu PTTK we Wrocławiu, od 1956 r. szef szkolenia w jeleniogórskim Kole Przewodników Sudeckich. Pracował jako instruktor turystyki kwalifikowanej w jeleniogórskim Oddziale PTTK (1953–1958). W latach 1962–1971 pełnił funkcję przewodniczącego Komisji Krajoznawczej i Ochrony Zabytków Oddziału PTTK w Jeleniej Górze. Steć był także członkiem komisji działających przy Zarządzie Głównym PTTK; Komisji Turystyki Górskiej i Komisji Turystyki Narciarskiej (lata 1956–1968).
Był inicjatorem powstania Sudeckiej Sekcji GOPR, sam wielokrotnie uczestniczył (1949, 1950, 1952) i organizował kursy na ratowników. Po powołaniu Sekcji, 14 grudnia 1952 r., został jej przewodniczącym. W latach 1954–1956 był członkiem Zarządu Głównego GOPR jako delegat Oddziału PTTK Jelenia Góra.
Aktywnie działał w wielu organizacjach społecznych m.in.: Związku Zawodowym Pracowników Instytucji Społecznych (1950–1952), Polskim Towarzystwie Ludoznawczym – Oddział Sudecki (1952–1954), był w 1958 członkiem założycielem Towarzystwa Miłośników Ziemi Jeleniogórskiej (dziś Towarzystwo Przyjaciół Jeleniej Góry), od 1969 członek Wojewódzkiej Spółdzielni Spożywców „Społem” Oddział w Jeleniej Górze, od 1975 r. członek Straży Ochrony Przyrody, od 1979 r. należał do Jeleniogórskiego Towarzystwa Społeczno-Kulturalnego.
Pierwsze publikacje krajoznawcze opublikował w 1949 r. we wrocławskim dzienniku „Słowo Polskie”, w 1952 r. napisał dwa przewodniki: "Wycieczki i wczasy jednodniowe z Jeleniej Góry" oraz "Zamek Chojnik", które cieszyły się dużą popularnością. W 1954 opublikowane zostały pierwsze wydania najbardziej znanych dzieł Stecia: przewodnik "Sudety Zachodnie" oraz monografia krajoznawcza "Karkonosze", do której część geograficzną opracował prof. W. Walczak. Kolejne drugie poszerzone wydanie ukazało się w 1962 r. W 1966 r. wydawnictwo Sport i Turystyka w serii „Turystyka. Uzdrowiska. Wczasy” opublikowało jego przewodnik "Karpacz i okolice. Kowary, Sosnówka, Borowice, Podgórzyn, Przesieka" (wydanie II w 1968 r.). Publikował również liczne artykuły w czasopismach lokalnych („Nowiny Jeleniogórskie”, „Wiadomości Legnickie”, „Odra”) oraz ogólnopolskich („Wierchy”, „Światowid”, „Turysta”).
Tadeusz Steć został uhonorowany licznymi odznaczeniami i tytułami, głównie turystycznymi i regionalnymi.
Śmierć.
Został zamordowany we własnym mieszkaniu. Jego niewyjaśniona śmierć i nieujęcie sprawców stało się kanwą do snucia sensacyjnych hipotez dotyczących przyczyn tej zbrodni. Badane były liczne wątki, w tym homoseksualny. W związku ze śmiercią Stecia odbył się proces, w wyniku którego podejrzanego uniewinniono. Tadeusz Steć został pochowany na cmentarzu komunalnym przy ul. Jagiellońskiej w Jeleniej Górze – Cieplicach.
Upamiętnienie.
Jego bogate zbiory przekazane zostały w 1995 do Muzeum Karkonoskiego w Jeleniej Górze.
Pamiątkowa tablica, poświęcona jego pamięci, została umieszczona na symbolicznym Cmentarzu Ofiar Gór, w karkonoskim Kotle Łomniczki. 19 listopada 2016 roku odsłonięto kolejną, zlokalizowaną na budynku przy ul. 1 Maja 86 w Jeleniej Górze, mieszczącym siedzibę Oddziału PTTK „Sudety Zachodnie” oraz nadano jego imię przetrasowanemu, żółtemu szlakowi turystycznemu z Jeleniej Góry na Słonecznik.
O życiu i działalności Stecia wydano w 2013 r. książkę autorstwa S.J. Jawora "Legenda Sudetów – Tadeusz Steć, życie i śmierć 1925–1993", .

</doc>
<doc id="1069426" url="https://pl.wikipedia.org/wiki?curid=1069426" title="Łopata">
Łopata



</doc>
<doc id="1069428" url="https://pl.wikipedia.org/wiki?curid=1069428" title="Patrik Haglund">
Patrik Haglund

Sims Emil Patrik Haglund (ur. 27 maja 1870 w Norrköping, zm. 8 grudnia 1937 w Sztokholmie) – szwedzki chirurg i ortopeda.
W 1888 roku rozpoczął studia na Uniwersytecie w Uppsali. W 1899 roku zdobył licencjat, a w 1903 został doktorem medycyny. 
Był profesorem w Instytucie Karolinska w Sztokholmie. Odkrył chorobę należącą do jałowych martwic kości, która jest znana jako choroba Haglunda.

</doc>
<doc id="1069429" url="https://pl.wikipedia.org/wiki?curid=1069429" title="NOAD ADVENDO Combinatie">
NOAD ADVENDO Combinatie



</doc>
<doc id="1069431" url="https://pl.wikipedia.org/wiki?curid=1069431" title="Magda M. 20 lat później">
Magda M. 20 lat później



</doc>
<doc id="1069432" url="https://pl.wikipedia.org/wiki?curid=1069432" title="Blue Impulse">
Blue Impulse

Blue Impulse – zespół akrobacji lotniczej Japońskich Powietrznych Sił Samoobrony. Został stworzony dnia 12 kwietnia 1960 jako zespół sześciu F-86 Sabre. W 1980 grupa zmieniła samoloty na Mitsubishi T-2, a od 1995 lata na Kawasaki T-4 pomalowane w barwy zespołowe oraz wyposażone w tzw. wytwornicę dymów. Grupa stacjonuje w Bazie Powietrznej Matsushima, jednak jej początki są głęboko zakorzenione w bazie wojskowej Hamamatsu.
Odniesienia w kulturze popularnej.
Lotniczy zespół najemników „Red Impulse” i jego dowódca w serii anime Science Ninja Team Gatchaman wzięli swoje nazwy od zespołu Blue Impulse.

</doc>
<doc id="1069433" url="https://pl.wikipedia.org/wiki?curid=1069433" title="PLMN">
PLMN

PLMN (ang. "public land mobile network", publiczna sieć naziemnej łączności ruchomej) – sieć telefonii mobilnej ustanowiona i zarządzana przez operatora telekomunikacyjnego, oferującego usługi w publicznej ofercie na pewnym obszarze, zazwyczaj znajdującym się na terenie jednego kraju. 
Przykłady sieci PLMN.
Przykładem mogą być sieci w standardzie NMT, GSM, UMTS, IS-95 (popularnie nazywanymi sieciami "CDMA") lub popularnym w Japonii PDC, których operatorzy oferują subskrypcje dla ludności na terenie, na którym otrzymali koncesję na świadczenie usług telekomunikacyjnych. Jako PLMN nie można traktować sieci w standardzie TETRA, gdyż mimo zapewnianej mobilności użytkownika przeznaczone są tylko dla odpowiednich służb bezpieczeństwa publicznego i ratownictwa. 
Dodatkowa terminologia.
W scenariuszach opisujących obsługę połączeń wykonywanych przez użytkowników sieci PLMN używa się czasami dodatkowych oznaczeń:

</doc>
<doc id="1069434" url="https://pl.wikipedia.org/wiki?curid=1069434" title="Krew niewinnych">
Krew niewinnych

Krew niewinnych (tytuł oryg. "Cherry Falls") – film fabularny (hybryda horroru, thrillera i – w stopniu minimalistycznym, acz zauważalnym – czarnej komedii) produkcji amerykańskiej. Powstały w 2000 roku ironiczny slasher, opowiadający historię sennego miasteczka Cherry Falls, w którym nieoczekiwanie zaczyna dochodzić do morderstw popełnianych na dziewicach.
Opis fabuły.
W prowincjonalnym miasteczku Cherry Falls dochodzi do okrutnej zbrodni. Późnym wieczorem spędzająca romantyczne chwile w odludnym lesie para nastolatków, Stacy (Bre Blair) i Rod (Jesse Bradford), zostaje w brutalny sposób zamordowana. Następnego dnia miasto huczy od plotek. Na jaw wychodzi zdumiewający fakt, iż morderca uśmierca jedynie dziewice oraz prawiczków. Sprawą zajmuje się szeryf Brent Marken (Michael Biehn), który w rzeczywistości jest w nią w znaczny sposób zamieszany.
Po pewnym czasie nastoletnia córka szeryfa, Jody (Brittany Murphy), cudem unika śmierci z rąk tajemniczego zabójcy. To oprawca Stacy i Roda, który ponownie zaczyna polować na cnotliwą młodzież, i który – jak się okazuje – jest kobietą. Jody coraz bardziej wikła się w niecodzienną kwestię, chce bowiem rozwikłać, kto jest morderczynią, a także podjąć się próby racjonalnego wyjaśnienia, co nią kieruje.
Realizacja i wydanie filmu.
Film kręcono w stanie Wirginia w USA – w miasteczkach: Dinwiddie, Warrenton, Richmond oraz Petersburg. "Krew niewinnych" to pierwszy projekt australijskiego reżysera Geoffreya Wrighta zrealizowany i wyprodukowany w Stanach Zjednoczonych. To również pierwszy obraz w dorobku reżyserskim Wrighta, w którym twórca odchodzi od tematów nietolerancji na tle subkulturowym i problemów współczesnej młodzieży (wcześniej ukazanych między innymi w przebojowym dramacie "Romper Stomper" z 1992).
Oficjalna premiera filmu miała miejsce 29 lipca 2000 roku podczas München Fantasy Filmfest. W Stanach Zjednoczonych film minął się z premierą kinową, został wydany na rynku video i DVD. 25 sierpnia 2000 "Krew niewinnych" trafiła do dystrybucji w kinach Wielkiej Brytanii, a w ciągu kolejnych dwóch lat także w pozostałych rejonach świata. Projekt prezentowany był podczas festiwali filmowych w Kanadzie i krajach Europy.
4 września 2004 roku film, będąc emitowanym przez TVP1, miał swoją premierę telewizyjną w Polsce. Niemal dwa lata później, 23 lipca 2006, obraz trafił na antenę stacji Ale Kino!, gdzie został stałym elementem ramówki na następnych kilka miesięcy.
Festiwale filmowe.
Film zaprezentowano podczas następujących festiwali filmowych:
Opinie.
Film spotkał się z różnymi opiniami krytyki. Zarzucano mu przede wszystkim fabularną wtórność, lecz prócz opinii krytycznych, zdarzały się również przychylne zdania. Film jest wszak oceniany jako jeden z lepszych slasherów powstałych w dobie fascynacji "Krzykiem" Wesa Cravena. Ponadto znalazł uznanie wśród fanów współczesnego horroru.
Film znalazł się na liście dziesięciu najlepszych slasherów w historii kina według portalu "Prime Movies".

</doc>
<doc id="1069437" url="https://pl.wikipedia.org/wiki?curid=1069437" title="Pink pound">
Pink pound



</doc>
<doc id="1069438" url="https://pl.wikipedia.org/wiki?curid=1069438" title="Planeta Eskoria">
Planeta Eskoria

Planeta Eskoria – czwarty album studyjny hiszpańskiego zespołu skapunkowego Ska-P. Przed jego wydaniem w zespole doszło do kolejnej zmiany personalnej: dotychczasowy perkusista, Pako, został menadżerem grupy, jego miejsce na scenie zajął Luismi.
Już sama okładka nowego albumu wywołała kontrowersje: przedstawiała Temidę przybitą do symbolu dolara ($). Otwierający płytę utwór tytułowy rysował bardzo pesymistyczną wersję świata w jakim przyszło nam żyć – mrocznego świata pełnego zła, korupcji, ksenofobii i pogoni za pieniądzem. Pozostałe piosenki, niejako tradycyjnie, nawoływały do rewolucji społecznej w Ameryce Łacińskiej ("El auténtico"), w ostrych słowach krytykowały Kościół Katolicki ("La mosca cojonera" – potępienie papiestwa), corridę ("Vergüenza"), amerykański imperializm ("Tío Sam") i ksenofobię ("A la mierda"), nawoływały do legalizacji narkotyków ("Cómo me pongo") oraz stworzenia wielokulturowego społeczeństwa ponad podziałami (przebojowa kompozycja "Mestizaje").

</doc>
<doc id="1069443" url="https://pl.wikipedia.org/wiki?curid=1069443" title="Blink 182">
Blink 182



</doc>
<doc id="1069444" url="https://pl.wikipedia.org/wiki?curid=1069444" title="Sŭngsan">
Sŭngsan



</doc>
<doc id="1069446" url="https://pl.wikipedia.org/wiki?curid=1069446" title="Brama Grodzka">
Brama Grodzka



</doc>
<doc id="1069447" url="https://pl.wikipedia.org/wiki?curid=1069447" title="Sungsan">
Sungsan



</doc>
<doc id="1069449" url="https://pl.wikipedia.org/wiki?curid=1069449" title="Dwór Gorajskich">
Dwór Gorajskich



</doc>
<doc id="1069450" url="https://pl.wikipedia.org/wiki?curid=1069450" title="Pałac Czartoryskich">
Pałac Czartoryskich



</doc>
<doc id="1069451" url="https://pl.wikipedia.org/wiki?curid=1069451" title="Pałac Gubernialny">
Pałac Gubernialny



</doc>
<doc id="1069452" url="https://pl.wikipedia.org/wiki?curid=1069452" title="Pałac Morskich">
Pałac Morskich



</doc>
<doc id="1069453" url="https://pl.wikipedia.org/wiki?curid=1069453" title="Reda Rekowo">
Reda Rekowo

Reda Rekowo – przystanek kolejowy w Redzie, w województwie pomorskim, w Polsce.
W roku 2017 przystanek obsługiwał 100–149 pasażerów na dobę.

</doc>
<doc id="1069454" url="https://pl.wikipedia.org/wiki?curid=1069454" title="Pałac Parysów">
Pałac Parysów



</doc>
<doc id="1069455" url="https://pl.wikipedia.org/wiki?curid=1069455" title="Pałac Sobieskich">
Pałac Sobieskich



</doc>
<doc id="1069456" url="https://pl.wikipedia.org/wiki?curid=1069456" title="Testy tarczy antyrakietowej">
Testy tarczy antyrakietowej



</doc>
<doc id="1069457" url="https://pl.wikipedia.org/wiki?curid=1069457" title="Katija Pevec">
Katija Pevec

Katija Mira Pevec (ur. 1 marca 1988 w Honolulu) – amerykańska aktorka, znana głównie z roli Lauren Zelmer w serialu dla młodzieży "To tylko gra" (2005–2006). Zagrała również rolę Molly w filmie "Pidżama party", Kelly McMurphy w serialu sensacyjnym "Bez śladu" (2006) oraz Becky w dramacie "Life Is Hot in Cracktown" (2009).

</doc>
<doc id="1069460" url="https://pl.wikipedia.org/wiki?curid=1069460" title="Plac Litewski">
Plac Litewski



</doc>
<doc id="1069464" url="https://pl.wikipedia.org/wiki?curid=1069464" title="Jesus Christ Pose">
Jesus Christ Pose

Jesus Christ Pose – singel amerykańskiej grupy Soundgarden, pochodzący z albumu "Badmotorfinger".

</doc>
<doc id="1069474" url="https://pl.wikipedia.org/wiki?curid=1069474" title="Werweta">
Werweta



</doc>
<doc id="1069477" url="https://pl.wikipedia.org/wiki?curid=1069477" title="Chlorocebus pygerythrus">
Chlorocebus pygerythrus



</doc>
<doc id="1069478" url="https://pl.wikipedia.org/wiki?curid=1069478" title="Cercopithecus pygerythrus">
Cercopithecus pygerythrus



</doc>
<doc id="1069480" url="https://pl.wikipedia.org/wiki?curid=1069480" title="Bogumił Gozdur">
Bogumił Gozdur

Bogumił Gozdur (ur. 1 września 1935 w Kielcach, zm. 3 maja 2017) – polski piłkarz i trener I klasy.
Kariera piłkarska.
Swoją karierę piłkarską rozpoczynał w AKS-ie Alejki – klubie piłkarskim z Kielc, w dzielnicy Szydłówek. W latach 1951-1954 był zawodnikiem Gwardii Kielce, najpierw jako junior, potem zaś w rezerwach. Podczas studiów w Akademii Wychowania Fizycznego w Warszawie był graczem uczelnianego AZS AWF Warszawa, który występował wówczas w III lidze. Przez rok reprezentował także barwy Warszawianki Warszawa.
Kariera trenerska.
W 1959 roku przeniósł się z Warszawy do Gdańska, gdzie podjął się szkolenia Gryfa Gościcino. W tym czasie pracował także w Liceum Pedagogicznym jako nauczyciel wychowania fizycznego oraz społecznie trenował reprezentację juniorów Okręgowego Związku Piłki Nożnej, z którą zdobył w 1960 roku Puchar Michałowicza pokonując reprezentację ze Śląska.
W latach 1964-1967 był szkoleniowcem Bałtyku Gdynia, by następnie podjąć się prowadzenia Lechii Gdańsk. Pracował także jako wykładowca na Akademii Wychowania Fizycznego w Gdańsku. W latach 1972-1973 ponownie trener Bałtyku.
W 1973 roku przeniósł się z powrotem do Kielc, gdzie wiosną sezonu 1973/1974 zastąpił Zbigniewa Pawlaka na stanowisku trenera Korony Kielce. W 1975 wywalczył z kieleckim klubem awans do II ligi. W późniejszym okresie podjął się prowadzenia Błękitnych Kielce, z którymi w 1978 roku uzyskał promocję do II ligi.
W 1987 roku rozpoczął pracę na stanowisku trenera koordynatora Okręgowego Związku Piłki Nożnej oraz wiceprezesa i szefa wyszkolenia. W trakcie swojej pracy szkolił młodzież, która notowała duże sukcesy w rozgrywkach o puchar Kazimierza Deyny, Wacława Kuchara i Jerzego Michałowicza.
Pełnił także funkcję wiceprezesa Świętokrzyskiego Związku Piłki Nożnej, którą objął w 2000 roku.
W trakcie swojej kariery otrzymał kilka odznaczeń: Srebrny Krzyż Zasługi, złotą i srebrną odznakę PZPN, złote odznaki Kieleckiego i Gdańskiego Okręgowego Związku Piłki Nożnej, złotą odznakę Zasłużony Działacz Kultury Fizycznej oraz odznakę „Za Zasługi dla Kielecczyzny”.
Zmarł 3 maja 2017 roku.

</doc>
<doc id="1069481" url="https://pl.wikipedia.org/wiki?curid=1069481" title="Prosalirus">
Prosalirus

Prosalirus – monotypowy rodzaj zawierający jeden gatunek "Prosalirus bitis". Jest to najstarsza znana żaba. Żył we wczesnej jurze, około 190 milionów lat temu. Miał 5 cm długości.
Jego szczątki odkryte zostały w roku 1994 w Arizonie, na ziemi Nawahów (hrabstwo Coconino) przez Neila Shubina z Uniwersytetu Pensylwanii oraz Farisha Jenkinsa z Uniwersytetu Harvarda.
Do omawianego rodzaju zaliczamy tylko jeden gatunek, "Prosalirus bitis" (nazwa rodzajowa zaczerpnięta z łacińskiego słowa "skakać do przodu", a nazwa gatunkowa, "tibis", w języku Nawaho oznacza "wysoko ponad").
"Prosalirus" żył o 15 milionów lat wcześniej niż "Sanyanlichan", uznawany wcześniej za najstarszą znaną żabę. Ponadto, szczątki "Prosalirusa", w przeciwieństwie do skamieniałości swojego późniejszego krewnego, posiadały dobrze zachowane kończyny tylne oraz miednicę, co jest bardzo ważne dla poznania ewolucji płazów bezogonowych.
"Prosalirus" z pewnością potrafił już dobrze skakać, w przeciwieństwie do swoich przodków pokroju triadobatracha. Jego nogi były dość silne. W miarę elastyczna miednica, pozwalała na przekazywanie ciału siły skoku. Szczątkowy ogon, występujący jeszcze u triadobatracha, zrósł się w pojedynczą kość. Mięśnie ogona "Prosalirusa" zaczęły odgrywać nową rolę, to jest usztywnianie miednicy w czasie skoku. Badanie miejsc ich zaczepienia do miednicy wykazały jednak, że były słabsze niż u współczesnych nam żab.

</doc>
<doc id="1069485" url="https://pl.wikipedia.org/wiki?curid=1069485" title="Port lotniczy Tbilisi">
Port lotniczy Tbilisi

Port lotniczy Tbilisi – międzynarodowy port lotniczy położony w pobliżu Tbilisi, na wschód od miasta. Jest największym portem lotniczym w Gruzji.

</doc>
<doc id="1069495" url="https://pl.wikipedia.org/wiki?curid=1069495" title="Droga Wolności">
Droga Wolności

Droga Wolności (słow. "cesta Slobody", niem. "Freiheitsstraße", węg. "Szabadság-út") – przebiegająca na Słowacji, po południowej stronie Tatr droga od Łysej Polany do miejscowości Szczyrbskie Jezioro. Jej przedłużenie do Liptowskiego Mikułaszu stanowi Tatrzańska Droga Młodości. W sieci krajowych dróg oznaczana jest jako drogi nr 67 (odcinek od Łysej Polany do miejscowości Tatrzańska Kotlina) i nr 537 od tej miejscowości do Liptowskiego Mikułaszu. Jest to droga o dużym znaczeniu, łącząca z sobą podtatrzańskie miejscowości stanowiące bazę dla turystyki i rekreacji oraz wyloty dolin tatrzańskich, od których prowadzą znakowane szlaki turystyczne w głąb Tatr. Szosa prowadzi przez lasy i łąki u podnóża Tatr, ma jezdnię o szerokości 7,5 m, szerokość całej arterii wynosi 10–11 m. Spadek nie przekracza 4,5%. Na znacznej długości droga przebiega przez obszar TANAP-u. Zatrzymanie i postój dozwolone są tylko w wyznaczonych miejscach i na płatnych parkingach.
Jest to droga o bardzo efektownych widokach. Ogromne zniszczenia spowodowane przez potężny wiatr w 2004 r., który wyłamał las na znacznej długości trasy spowodowały odsłonięcie widoku na Tatry. W przeciwną stronę rozlegają się widoki na Kotlinę Liptowską, Niżne Tatry, Góry Choczańskie. Na długim odcinku południowej części drogi Szczyrbskie Jezioro – Tatrzańska Łomnica równolegle do niej poprowadzone są tory kolei elektrycznej („elektriczki”).

</doc>
<doc id="1069500" url="https://pl.wikipedia.org/wiki?curid=1069500" title="Johnny Wilson">
Johnny Wilson

John „Johnny” Wilson (ur. 14 czerwca 1929 w Kincardine, Kanada, zm. 27 grudnia 2011 w Detroit, USA) - zawodowy kanadyjski hokeista, który grał na pozycji napastnika w klubach: Detroit Red Wings, Chicago Blackhawks, Toronto Maple Leafs i New York Rangers oraz był trenerem w Detroit Red Wings. Prowadził drużynę w 145 meczach. Sam jako zawodnik zdobył 332 punkty w 668 spotkaniach oraz 4 razy zdobył Puchar Stanleya w: 1949-1950, 1951-1952, 1953-1954 i 1954-1955.

</doc>
<doc id="1069509" url="https://pl.wikipedia.org/wiki?curid=1069509" title="Puchar Zdobywców Pucharów (1967/1968)">
Puchar Zdobywców Pucharów (1967/1968)

VIII Puchar Europy Zdobywców Pucharów 1967/1968

</doc>
<doc id="1069510" url="https://pl.wikipedia.org/wiki?curid=1069510" title="Jessica Williams">
Jessica Williams

Jessica Renee Williams (ur. 31 lipca 1989 w Kalifornii w USA) - amerykańska aktorka.
Grała m.in. rolę Vidy Atwood w serialu "To tylko gra". Korespondentka w programie "The Daily Show". 

</doc>
<doc id="1069514" url="https://pl.wikipedia.org/wiki?curid=1069514" title="IBM 305 RAMAC">
IBM 305 RAMAC

IBM 305 RAMAC – pierwszy komercyjny komputer, w którym jako pamięć zewnętrzną (dodatkową) wykorzystano napęd dysku twardego z ruchomą głowicą. Firma IBM wprowadziła napędy tego typu do sprzedaży 4 września 1956, sam komputer zaś trafił na rynek 13 września tego samego roku.
Skrót RAMAC oznaczał „Random Access Method of Accounting and Control” (pl. metoda księgowania i kontroli o dostępie swobodnym). Projekt komputera inspirowany był potrzebą zastąpienia stosowanego wcześniej sposobu przechowywania danych na kartach perforowanych. Pierwszy wprowadzony w amerykańskim przemyśle samochodowym system RAMAC rozpoczął pracę w roku 1957 w oddziale MOPAR firmy Chrysler, zastępując tam karty perforowane używane jako część systemu kontroli stanu części zapasowych oraz systemu przetwarzania zamówień. Jednostka 305 była jednym z ostatnich budowanych przez IBM komputerów opartych na lampach elektronowych. Napęd dysków IBM 350 miał zdolność przechowywania pięciu milionów ośmiobitowych (7 bitów danych plus jeden bit parzystości) znaków, co stanowiło równowartość około 4,4 megabajta, składowanych na 50 dwudziestoczterocalowych dyskach. Ścieżki odczytywane i zapisywane były przez dwa niezależne ramiona z głowicami, poruszające się w górę i w dół do żądanego dysku oraz do środka i na zewnątrz, by osiągnąć pożądaną ścieżkę. Każde ramię poruszane było przez serwomechanizm. Średni czas dostępu do losowej ścieżki wynosił 600 milisekund. W latach 50. XX wieku do linii produktów IBM dodała kilka modeli o usprawnionym działaniu. System IBM RAMAC 305 z pamięcią masową model 350 można było wypożyczyć za 3200 ówczesnych dolarów miesięcznie (dziś ok. 24 800 dolarów) lub kupić za 160 000 dolarów (dziś ok. 1 241 000 USD).
Firma zbudowała ponad tysiąc systemów, kończąc ich produkcję w roku 1961. Sam komputer RAMAC stał się modelem przestarzałym w roku 1962, kiedy na potrzeby komputera IBM 1401 stworzono napęd dyskowy IBM 1405. Komputery serii 305 zostały wycofane w roku 1969.

</doc>
<doc id="1069515" url="https://pl.wikipedia.org/wiki?curid=1069515" title="Emir Spahić">
Emir Spahić

Emir Spahić (ur. 18 sierpnia 1980 w Dubrowniku) – bośniacki piłkarz grający na pozycji środkowego lub lewego obrońcy. Posiada także obywatelstwo chorwackie.
Kariera klubowa.
Spahić rozpoczął piłkarską karierę w klubie NK Čelik Zenica. W sezonie 1998/1999 widniał w kadrze pierwszej drużyny, ale nie zdołał zadebiutować w pierwszej lidze Bośni i w 1999 roku wrócił do rodzinnego Dubrownika. Został piłkarzem GOŠK Dubrownik, w barwach którego przez dwa lata występował w rozgrywkach 3. ligi chorwackiej. Latem 2001 Spahiciem zainteresował się stołeczny NK Zagreb i Bośniak podpisał kontrakt z tym klubem. Początkowo w NK był rezerwowym i miał niewielki udział w wywalczeniu mistrzostwa Chorwacji – rozegrał zaledwie 3 mecze. W sezonie 2002/2003 był już podstawowym zawodnikiem klubu z Zagrzebia, jednak nie zdołał on obronić tytułu i zakończył sezon dopiero na 6. pozycji. W NK Emir występował jeszcze w rundzie jesiennej sezonu 2003/2004.
Zimą 2004 Spahić wyjechał do Rosji i został piłkarzem Szynnika Jarosław. W Szynniku występował w wyjściowej jedenastce i w swoim pierwszym sezonie zdobył 4 gole i przyczynił się do zajęcia 6. miejsca w lidze. W pierwszej połowie 2005 roku Spahić także występował w Szynniku, a latem trafił do Torpeda Moskwa. W klubie tym Bośniak grał jednak przez pół sezonu, ale jego postawą zainteresowały się silniejsze rosyjskie kluby i w 2006 roku za 3 miliony euro przeszedł do Lokomotiwu Moskwa. W barwach nowego klubu zadebiutował 19 marca w przegranym 0:1 meczu z Kryliami Sowietow Samara. Z Lokomotiwem zakończył sezon na 3. miejscu w tabeli. W 2007 roku zdobył z Lokomotiwem Puchar Rosji.
Latem 2009 Spahić przeszedł do francuskiego Montpellier HSC. W Ligue 1 zadebiutował 7 sierpnia w zremisowanym 1:1 meczu z Paris Saint-Germain i w debiucie zdobył gola.
4 lipca 2011 roku podpisał 3-letni kontrakt z Sevillą, dla której swojego pierwszego gola strzelił 5 stycznia 2013 w wygranym przez jego klub 1:0 meczu z Osasuną Pampeluna.
28 czerwca 2013 roku podpisał kontrakt z Bayerem 04 Leverkusen. 12 kwietnia 2015 roku, władze klubu zdecydowały się rozwiązać z nim kontrakt ponieważ wdał się w bójkę z ochroniarzami po tym, jak nie chcieli wpuścić jego znajomych do szatni. Nagranie potwierdziło podejrzenia. Zawodnik po zajściu przeprosił, jednak zarząd pozostał nieugięty.
W 2015 roku Hamburger SV zakontraktowało go za darmo
Kariera reprezentacyjna.
W reprezentacji Bośni i Hercegowiny Spahić zadebiutował 7 czerwca 2003 roku w przegranym 0:2 meczu z Rumunią rozegranym w ramach eliminacji do Euro 2004. Z Bośnią grał także w kwalifikacjach do MŚ 2006, oraz do Euro 2008. Obecnie Spahić jest kapitanem reprezentacji swojego kraju.
Emir 1 września 2009 roku dowiedział się, że jest zarażony świńską grypą. Piłkarz, który przybył na zgrupowanie przed meczami kwalifikacyjnymi MŚ 2010, nagle poczuł się gorzej i po badaniach lekarze stwierdzili, że jest zarażony wirusem świńskiej grypy. Udało mu się jednak wykurować oraz zagrać meczach eliminacyjnych z Armenią i Turcją.
Rodzina.
Ojciec Emira, Ramiz z pochodzenia jest Czarnogórcem, natomiast matka Fatima pochodzi z Bośni i Hercegowiny. Oboje pracowali w Dubrowniku i tam też założyli rodzinę. Młodszy brat Emira, Alen także jest piłkarzem. Występuje w FK Željezničar.

</doc>
<doc id="1069516" url="https://pl.wikipedia.org/wiki?curid=1069516" title="Francisco Vasquez de Coronado">
Francisco Vasquez de Coronado



</doc>
<doc id="1069517" url="https://pl.wikipedia.org/wiki?curid=1069517" title="Autostrada A862 (Niemcy)">
Autostrada A862 (Niemcy)

Autostrada A862 (niem. "Bundesautobahn 862 (BAB 862)" także "Autobahn 862 (A862)") – autostrada w Niemczech leżąca na południowym zachodzie niemieckiego landu Badenia-Wirtembergia. Stanowiła przedłużenie francuskiej autostrady A36, łącząc ją z niemiecką autostradą A5 poprzez węzeł drogowy "Autobahndreieck Neuenburg". Ze swoją długością 400 metrów, A862 była najkrótszą autostradą w Niemczech. Obecnie stanowi odgałęzienie autostrady A5.

</doc>
<doc id="1069518" url="https://pl.wikipedia.org/wiki?curid=1069518" title="Craig Robert Young">
Craig Robert Young

Craig Robert Young (ur. 4 października 1976 r. w Nottingham w Wielkiej Brytanii) - angielski aktor. Zagrał trenera Leslie Moore'a w serialu "To tylko gra" i wystąpił gościnnie w serialu "Zoey 101" jako trener Ferguson w pierwszym odcinku.

</doc>
<doc id="1069520" url="https://pl.wikipedia.org/wiki?curid=1069520" title="Wiktoria z Hesji-Darmstadt">
Wiktoria z Hesji-Darmstadt

Wiktoria Alberta Elżbieta Matylda Maria (ur. 5 kwietnia 1863 na zamku Windsor, zm. 24 września 1950 w Londynie) – księżniczka Hesji-Darmstadt do 1918 roku.
Wiktoria Alberta była pierwszym dzieckiem przedostatniego wielkiego księcia Hesji Ludwika IV i jego żony Alicji, księżniczki brytyjskiej, wnuczką królowej Wiktorii Hanowerskiej i babką Filipa, księcia Edynburga, męża królowej Elżbiety II. Księżniczka Wiktoria była siostrą carowej Aleksandry oraz wielkiej księżny Elżbiety.
30 kwietnia 1884 wyszła w Darmstadt za Ludwika Aleksandra Battenberga. Po śmierci w pałacu Kensington została pochowana w kościele St. Mildred’s w Whippingham na wyspie Wight.

</doc>
<doc id="1069523" url="https://pl.wikipedia.org/wiki?curid=1069523" title="Bitwa pod Fuentes de Onoro">
Bitwa pod Fuentes de Onoro



</doc>
<doc id="1069530" url="https://pl.wikipedia.org/wiki?curid=1069530" title="Mały Baraniec">
Mały Baraniec

Mały Baraniec (słow. "Mládky", 1947 m) – szczyt w bocznej grani Barańców w słowackich Tatrach Zachodnich. Przewodnik "Słowackie Tatry Zachodnie" podaje nazwę Hruby Wierch ("Hrubý vrch") i wysokość 1949 m, mapa słowacka nazwę "Mládky" i wysokość 1945 m. Słowacka nazwa "Malý Baranec" dotyczy sąsiedniego szczytu Klin.
Topografia.
Mały Baraniec znajduje się w grani Barańców pomiędzy Klinem (2044 m) a grzbietem Klinowate. Jego zbocza zachodnie opadają do Doliny Tarnowieckiej, zbocza wschodnie do Doliny Jamnickiej. Jest to potężny i bardzo rozgałęziony szczyt. Główne ramię o długości 4 km poprzez Klinowate opada w południowo-wschodnim kierunku i kończy się u wylotu Doliny Wąskiej stromym i zalesionym stokiem Horica. Z ramienia tego wyrasta kilka grzbietów. Kolejno od północy na południe są to: Bryszne, Kobyle, Kamienne i dwie grzędy Klinowatego. Grzbiety te w dolnej części zataczają łuki w południowo-wschodnim kierunku i oddzielają od siebie kilka żlebowatych dolinek: Kobyli Żleb, Kamienny Żleb, Krótki Żleb, Klinowaty Żleb i żleb Horica. Na przeciwną stronę stoki spod wierzchołka Małego Barańca opadają do Doliny Jamnickiej w rejonie Polany pod Młaczkami, niżej schodzi z nich Jedlinowy Żleb.
Opis szczytu.
Jest to kopulasty szczyt z rowami graniowymi. Jest trawiasty, również zbocza, szczególnie zachodnie są trawiaste na znacznej przestrzeni, od wschodniej strony nieco skaliste. Od czasu zaprzestania pasterstwa zbocza zaczęły porastać kosodrzewiną. Józef Nyka w swoim przewodniku "Tatry słowackie" pisze: "Warto tutaj zabawić dłużej, znikąd bowiem widok na Dol. Jamnicką nie jest tak pouczający i ciekawy".

</doc>
<doc id="1069531" url="https://pl.wikipedia.org/wiki?curid=1069531" title="Podlesianka Katowice">
Podlesianka Katowice

LGKS 38 Podlesianka Katowice – polski klub piłkarski z Katowic-Podlesia, założony w 1938 roku. W sezonie 2021/2022 występuje w IV lidze (grupa śląska I).
Klub piłkarski w Podlesiu został założony w 1938 roku, a inicjatorem jego powstania był Władysław Kałuża. Pierwszym prezesem wybrano Wilhelma Brożka. Zespół powstał na bazie istniejącego już wcześniej „Strzelca”. II wojna światowa przerwała funkcjonowanie klubu, ale po wojnie został on reaktywowany dzięki inicjatywie Izydora Żemły. W latach 1954–1958 zespół występował na trzecim poziomie ligowym, a w roku 1955 walczył w grupie barażowej o awans do II ligi, jednak w decydującym meczu przegrał ze Spartą Lubań. Później drużyna grała już tylko na niższych szczeblach rozgrywkowych. W 2021 klub awansował do IV ligi.
Wychowankami klubu byli m.in. Adam Olczak. Z klubem związani byli także Jerzy Nikiel i Bolesław Holecki.

</doc>
<doc id="1069532" url="https://pl.wikipedia.org/wiki?curid=1069532" title="KS Stadion Śląski">
KS Stadion Śląski



</doc>
<doc id="1069533" url="https://pl.wikipedia.org/wiki?curid=1069533" title="Kob nilowy">
Kob nilowy

Kob nilowy ("Kobus megaceros") – gatunek antylopy występujący w Afryce, w Sudanie Południowym i Etiopii, na terenach podmokłych, sawannie i innych terenach trawiastych. Wysokość w kłębie 90–100 cm, ważą 70–110 kg. Samice są żółto brązowe z białym podbrzuszem nie mają rogów. Samce są czarne lub rudobrunatne mają rogi.

</doc>
<doc id="1069534" url="https://pl.wikipedia.org/wiki?curid=1069534" title="Szczerbawy">
Szczerbawy

Szczerbawy (słow. "Štrbavy", 2149 m) – szczyt w słowackich Tatrach Zachodnich w bocznej grani Barańców. Znajduje się w tej grani pomiędzy najwyższym w grani Barańcem (2185 m) a Klinem (2044 m). Nazwa szczytu pochodzi od tego, że jest „szczerbaty”, składa się z dwu garbów. Jego wschodnie zbocza stromo opadają do Doliny Jamnickiej, zbocza zachodnie do Doliny Tarnowieckiej wciśniętej pomiędzy dwie granie opadające na południe z Barańca. Ma wierzchołek w postaci płaskiej grani, od sąsiadujących szczytów oddzielony jest płytkimi i szerokimi przełęczami. Do Doliny Jamnickiej odchodzi od Szczerbawego potężna grzęda, która oddziela od siebie dwa największe żleby Tatr Zachodnich: Pusty Żleb i Masłowy Żleb. Szczerbawy wysoko wznosi się nad dnem Doliny Jamnickiej; jego względna wysokość względem dna doliny u jego podnóży wynosi 1050 m. Na słowackiej mapie jest zaznaczony jako wierzchołek bez nazwy 2144 m. Górne partie porośnięte trawą, mchami i porostami. Rozciągają się z nich dobre widoki na Otargańce, grań Rosochy, Dolinę Tarnowiecką i Liptów.

</doc>
<doc id="1069535" url="https://pl.wikipedia.org/wiki?curid=1069535" title="The Honeymooners (serial telewizyjny)">
The Honeymooners (serial telewizyjny)

The Honeymooners – amerykański telewizyjny sitcom, produkowany przez Jackie Gleason Enterprises dla telewizji CBS w latach 1955–1956. Oparty był na postaciach stworzonych i rozwiniętych przez Jackie Gleasona w 1951 r. i spopularyzowanych pierwotnie w serii skeczy, wykonywanych w cieszących się ogromnym powodzeniem programach telewizyjnych "Cavalcade of Stars" i "The Jackie Gleason Show". W głównej roli obsadził się sam Jackie Gleason.
Akcja jest osadzona przy ulicy Chauncey 328 w Bushwick na Brooklynie, w mieszkaniu ubogiego małżeństwa walczącej klasy pracującej: Ralpha i Alice Kramden. Para ciągle walczy ze sobą, ale ostatecznie okazuje sobie miłość. Nad Kramdenami mieszkają sąsiedzi: Ed i Trixie Norton.
W przeciwieństwie do innych popularnych seriali komediowych tamtej ery, których akcja rozgrywała się w komfortowych wnętrzach klasy średniej, mieszkanie bohaterów "The Honeymooners" było skromne, z akcją rozgrywającą się głównie w kuchni.
Wszystkie 39 odcinków zostało nagranych na żywo przed publicznością liczącą 1000 widzów w Adelphi Theater, w Nowym Jorku.
"The Honeymooners" zadebiutowało jako półgodzinny serial 1 października 1955 r. o godzinie 20:30, w najlepszym czasie antenowym. Pomimo początkowego ogromnego sukcesu i drugiego miejsca na liście najpopularniejszych show w USA, ostatecznie wylądował na dziewiętnastym miejscu i produkcja zakończyła się po nakręceniu 39 odcinków, obecnie nazywanych "Klasyczne 39". Ostatni odcinek został nadany 22 września 1956 r. Obecnie serial jest uważany za jedno z najważniejszych dzieł amerykańskiej, telewizyjnej komedii. Zainspirował telewizyjne seriale komediowe "Flintstonowie" i "The King of Queens" ("Diabli nadali").
W 2005 r. powstał film pełnometrażowy "The Honeymooners" (w Polsce znany pod tytułem: "Bardzo długa podróż poślubna").
Główni bohaterowie.
Sukces po emisji serialu poza USA doprowadził do produkcji seriali licencyjnych. W 1994 holenderska telewizja KRO wyprodukowała serial na bazie oryginalnych odcinków (pt. "Toen Was Geluk Heel Gewoon"), który stał się ogromnym hitem. Po wyczerpaniu się oryginalnych odcinków stworzyła na ich bazie nowe. Był on emitowany w latach 1994-2009. W 1998 r. telewizja Polsat użyła obu serii i po dostosowaniu ich do polskich, współczesnych warunków stworzyła serial "Miodowe lata". Poza tym lokalne wersje powstały także w Szwecji pt. "Rema Rama Rolf" (1994-98) oraz w Indonezji i Kanadzie.

</doc>
<doc id="1069537" url="https://pl.wikipedia.org/wiki?curid=1069537" title="Przyjaciele z podwórka">
Przyjaciele z podwórka

Przyjaciele z podwórka (ang. "The Backyardigans", 2004–2010) – kanadyjsko-amerykański serial animowany, emitowany od 6 września 2007 roku w "Wieczorynce". Opowiada o pluszowych zwierzętach: żabie Żabusi, pingwinie Pingusiu, łosiu Łośku, hipopotamie Hipci i kangurze Kangusiu. Wyprodukowano 4 sezony.
__SPIS__

</doc>
<doc id="1069538" url="https://pl.wikipedia.org/wiki?curid=1069538" title="Klin (Tatry Zachodnie)">
Klin (Tatry Zachodnie)

Klin (słow. "Malý Baranec") – szczyt o wysokości 2044 m n.p.m. w słowackich Tatrach Zachodnich w grani Barańców. Znajduje się w tej grani pomiędzy szczytem Szczerbawy (2149 m) a Małym Barańcem (1947 m), oddzielony od nich płytkimi i rozległymi przełęczami. Jego wschodnie zbocza opadają do Doliny Jamnickiej, a zachodnie do wąskiej Doliny Tarnowieckiej. Od wierzchołka Klina do dolin tych odchodzą dwie grzędy; krótsza do Doliny Tarnowieckiej i dłuższa do Doliny Jamnickiej. Ta ostatnia oddziela od siebie dwa żleby: Masłowy Żleb i Rzepowy Żleb. Klin ma piramidalną sylwetkę, grań i zbocza trawiaste na znacznej przestrzeni. Jedynie od wschodniej strony rejon szczytu jest nieco skalisty. Wznosi się wysoko ponad dnami dolin (prawie 1000 m ponad dnem Doliny Jamnickiej). Dawniej stoki były wypasane. Po zaprzestaniu wypasu zaczęły porastać kosodrzewiną. Ładne widoki na grań Rosochy, Otargańce, grań Bystrej, Dolinę Tarnowiecką i Liptów.
Klin w języku słowackim ma nazwę "Malý Baranec". Nie należy mylić tej nazwy z sąsiednim Małym Barańcem, którego słowacka nazwa to "Mládky".

</doc>
<doc id="1069539" url="https://pl.wikipedia.org/wiki?curid=1069539" title="Mallory Low">
Mallory Low

Mallory Low (ur. 30 sierpnia 1989 roku w Kalifornii) – amerykańska aktorka odgrywająca m.in. rolę Freddie Costello w serialu młodzieżowym "To tylko gra".

</doc>
<doc id="1069541" url="https://pl.wikipedia.org/wiki?curid=1069541" title="Albert z Aix">
Albert z Aix

Albert z Aix, Albert z Akwizgranu – chrześcijański dwunastowieczny kronikarz i historyk I wyprawy krzyżowej pochodzący z Nadrenii. 
Relacjonował wyprawę krzyżowców do Ziemi Świętej przez Morze Śródziemne. Zanotował między innymi pogromy żydów w Wormacji dokonane przez hrabiego Emicha z Flonheim. 
Jego relacje nie uchodzą za wiarygodne (np. podał, że w I wyprawie krzyżowej brało udział 600 000 ludzi).

</doc>
<doc id="1069543" url="https://pl.wikipedia.org/wiki?curid=1069543" title="Maksim Kowalewski">
Maksim Kowalewski

Maksim Maksimowicz Kowalewski (; ur. , zm. w Piotrogrodzie) – rosyjski prawnik, historyk, socjolog, etnograf i aktywista polityczny. Należał do najsłynniejszych przedstawicieli europejskiej szkoły ewolucjonistycznej w socjologii oraz antropologii. Najznaczniejszy wśród rosyjskich pozytywistów. W 1912 roku uzyskał nominację do Pokojowej Nagrody Nobla.
Życie.
Kowalewski urodził się w zamożnej rodzinie ziemiańskiej z guberni charkowskiej. Do gimnazjum uczęszczał w wówczas rosyjskim Charkowie. Po ukończeniu gimnazjum wstąpił na Wydział Prawa Cesarskiego Uniwersytetu Charkowskiego, gdzie pof wpływem Dmitrija Kaczenowskiego zabrał się do studiowania historii instytucji angielskich. Zajmował się przede wszystkim studiowaniem rosyjskiej prowincji, historią wsi rosyjskiej i stanem rosyjskiej gospodarki. Porównywał zachodnioeuropejskie i wschodnioeuropejskie rolnictwo w epoce feudalnej oraz badał dzieje gospodarcze przedkapitalistycznej Europy. W latach 1877–1878 pracował jako profesor na Uniwersytecie Moskiewskim, gdzie m.in. prowadził badania nad kulturą góralskich grup etnicznych północnego Kaukazu. Był jednym z założycieli Moskiewskiego Towarzystwa Psychologicznego (1884). W okresie od 1887 do 1905 r. przebywał w Paryżu. Należał do założycieli Rosyjskiej Szkoły Nauk Społecznych w Paryżu, otwartej w 1901 roku. Za granicą nawiązał przyjacielskie stosunki m.in. z Fryderykiem Engelsem i Karolem Marksem. W 1889 r. został członkiem Petersburskiej Akademii Nauk.
W 1908 roku Kowalewski założył w Rosji Partię Postępu (ros. Прогрессивная партия) i został wybrany na członka Dumy Państwowej. W 1912 roku uzyskał nominację do Pokojowej Nagrody Nobla.

</doc>
<doc id="1069546" url="https://pl.wikipedia.org/wiki?curid=1069546" title="Jessica Sara">
Jessica Sara

Jessica Sara (ur. 7 kwietnia 1992 r. w New Brunswick, New Jersey w USA) – amerykańska aktorka odgrywająca m.in. rolę Marni Nelson w serialu dla młodzieży "To tylko gra".

</doc>
<doc id="1069547" url="https://pl.wikipedia.org/wiki?curid=1069547" title="Wyżnia Magura">
Wyżnia Magura

Wyżnia Magura () – szczyt o wysokości 2094 m n.p.m. w słowackich Tatrach Zachodnich w grani Otargańców oddzielających Dolinę Raczkową od Doliny Jamnickiej. Znajduje się w tej grani pomiędzy Pośrednią Magurą (2050 m), od której oddziela go Rysia Przełęcz, a Raczkową Czubą (2194 m), najwyższym szczytem tej grani. Pomiędzy Raczkową Czubą a Wyżnią Magurą znajduje się Jakubińska Przełęcz (2069 m). W zachodnim kierunku (w stronę Doliny Jamnickiej) od Wyżniej Magury odchodzi krótka grzęda, poniżej której spływa potok u podnóży Wyżniej Magury tworzący wodospad zwany Jamnicką Siklawą.
Wyżnia Magura zbudowana jest z granodiorytów rohackich, jej wierzchołek jest skalisto-trawiasty, zbocza strome i przeważnie gołe, zawalone złomami szarożółtych głazów. Słowo "magura" występuje w języku rumuńskim i słowackim i oznacza górę, szczyt, wzgórze, ale czasami także polanę, las, osiedle. Rozpowszechnione zostało w nazewnictwie Karpat przez pasterski lud Wołochów. Istnieje więcej gór posiadających nazwę Magura.
Z Wyżniej Magury i całej grani Otargańców szczególnie dobre widoki na Barańce, Smrek, Rohacze, Starorobociański Wierch i grań Bystrej. Szlak prowadzący granią Otargańców nie sprawia trudności technicznych, jest jednak dość wyczerpujący ze względu na liczne podejścia (suma wzniesień 1440 m).

</doc>
<doc id="1069548" url="https://pl.wikipedia.org/wiki?curid=1069548" title="Niżnia Magura">
Niżnia Magura

Niżnia Magura (słow. "Nižná Magura") – szczyt o wysokości 1920 m n.p.m. w słowackich Tatrach Zachodnich w grani Otargańców oddzielających Dolinę Raczkową od Doliny Jamnickiej. Znajduje się w tej grani pomiędzy wyższym z wierzchołków Ostredoka (1714 m) a Pośrednią Magurą (2050 m). Zbudowany jest z granodiorytów rohackich, ma skalisty wierzchołek i strome, górą trawiasto-kamieniste zbocza.
Z Ostredoka i całej grani Otargańców rozległe widoki na Barańce, Smrek, Rohacze i grań Bystrej. Szlak prowadzący granią Otargańców nie sprawia trudności technicznych, jest jednak dość wyczerpujący ze względu na dużą liczbę podejść (suma wzniesień 1440 m). Omija on od wschodu wierzchołek Niżniej Magury. Grań pomiędzy szczytem Niżniej i Pośredniej Magury jest postrzępiona, występuje w niej kilka garbów. We wschodnich zboczach Niżniej Magury (od strony Doliny Raczkowej) znajduje się dość przestronna Niżnia Kotlina.
Słowo "magura" występuje w języku rumuńskim i słowackim i oznacza górę, szczyt, wzgórze, ale czasami także polanę, las, osiedle. Rozpowszechnione zostało w nazewnictwie Karpat przez pasterski lud Wołochów. Istnieje więcej gór mających nazwę "Magura".
W 1929 r. na zachodnich zboczach Niżniej Magury urządzono w budynku dawnej gajówki schronisko turystyczne. Obecnie budynek ten już nie istnieje.

</doc>
<doc id="1069553" url="https://pl.wikipedia.org/wiki?curid=1069553" title="Shelley Buckner">
Shelley Buckner

Shelley Buckner (ur. 7 czerwca 1989 w Dallas, Teksas w USA) – amerykańska aktorka. Najbardziej znana z roli Courtney w serialu dla młodzieży To tylko gra. Grała z takimi aktorami jak: Zac Efron, Jesse McCartney i Raven.
Filmografia.
Just for Kicks (2006) ... Courtney Markus
Summerland (2004-2005) ... Amber Starr
That's So Raven (2005) ... Gourmet Girl
Life on a Stick (2005) ... Susan
Center of the Universe (2004) ... Devin
Method &amp; Red (2004) ... Julie Miranda
Still Standing (2003) ... Amber

</doc>
<doc id="1069554" url="https://pl.wikipedia.org/wiki?curid=1069554" title="Ostredok (Tatry)">
Ostredok (Tatry)

Ostredok (słow. "Ostredok") – szczyt w słowackich Tatrach Zachodnich w bocznym grzbiecie Otargańców oddzielającym Dolinę Raczkową od Doliny Jamnickiej. Ostredok jest pierwszym od południa wzniesieniem w tej grani. Ma dwa wierzchołki: 1674 m n.p.m. (pierwszy od południa) i 1714 m n.p.m. Nazywane są często Małymi Otargańcami. Ich szczyty są skaliste, zbudowane ze skał krystalicznych (granodioryty rohackie), zbocza są strome i w górnej części skalisto-trawiaste porośnięte kosówką. Grań po północnej stronie wyższego ze szczytów rozcięta jest na długości ok. 100 m rowem grzbietowym.
Z Ostredoka i całej grani Otargańców rozległe widoki na Barańce, Smrek, Rohacze i grań Bystrej. Szlak prowadzący granią Otargańców nie sprawia trudności technicznych, jest jednak dość wyczerpujący ze względu na dużą liczbę podejść (suma wzniesień 1440 m).

</doc>
<doc id="1069555" url="https://pl.wikipedia.org/wiki?curid=1069555" title="We Got the Party">
We Got the Party

We Got The Party – trzeci singel z drugiego sezonu serialu Hannah Montana, a zarazem piąty singel Hannah Montany. Premiera wideo utworu miała miejsce 26 czerwca 2007.
Wersje.
Powstały dwie wersje piosenki. Jedna w wykonaniu Miley Cyrus jako Hanny Montany, która pojawiła się na płycie i druga, wykonywana jako duet Hanny Montany z Jonas Brothers. Tę drugą wersję można usłyszeć w odcinku serialu Hannah Montana pt. "Me and Mr. Jonas and Mr. Jonas and Mr. Jonas" oraz na bonusowym wydaniu płyty zespołu Bonus Jonas Edition.

</doc>
<doc id="1069556" url="https://pl.wikipedia.org/wiki?curid=1069556" title="Test pierwszości Solovaya-Strassena">
Test pierwszości Solovaya-Strassena

Test Solovaya-Strassena – test pierwszości opracowany przez Roberta M. Solovaya i Volkera Strassena. Jest to test probabilistyczny, który określa czy dana liczba jest liczbą złożoną, czy "prawdopodobnie" pierwszą. W większości zastosowań test ten został wyparty przez test Millera-Rabina, lecz ma wysoki historyczny wkład w pokazaniu praktycznego wykorzystania RSA.
Podstawa testu.
Euler udowodnił, że dla liczby pierwszej formula_1 oraz dowolnej liczby naturalnej formula_2 względnie pierwszej z formula_3
gdzie formula_5 to symbol Legendre’a.
Symbol Legendre’a można uogólnić do symbolu Jacobiego formula_6 (gdzie formula_7 może być dowolną liczbą nieparzystą) i można badać czy kongruencja
jest spełniona dla różnych wartości formula_9 Jeżeli formula_7 jest liczbą pierwszą, to powyższa kongruencja jest prawdziwa dla każdej wartości formula_9
Oznacza to, że formula_2 jest "świadkiem Eulera dla złożoności liczby formula_7" jeśli:
Należy wybierać wartości formula_2 losowo i sprawdzać czy liczba ta jest świadkiem Eulera dla formula_16 Jeśli zostanie znaleziony taki świadek Eulera, czyli takie formula_17 które nie spełnia kongruencji, to oznacza, że formula_7 nie jest liczbą pierwszą (ale to nie mówi nic o nietrywialnym rozkładzie liczby formula_7).
Użyteczność tego testu wynika z faktu, że dla każdej nieparzystej liczby złożonej formula_7 przynajmniej połowa ze wszystkich
jest świadkami Eulera. Dlatego też nie ma nieparzystej liczby złożonej formula_7 bez dużej ilości świadków złożoności, w przeciwieństwie do liczb Carmichaela w teście pierwszości Fermata.
Algorytm i złożoność czasowa.
Algorytm można opisać następująco:
Wejście: formula_23 wartość do testu pierwszości;
formula_24 parametr określający dokładność testu.
Wyjście: złożona, jeśli "n" jest liczbą złożoną, w przeciwnym wypadku prawdopodobnie pierwsza;
powtórzyć formula_25 razy:
zwróć prawdopodobnie pierwsza.
Używając szybkiego algorytmu potęgowania, czas działania algorytmu Solovaya-Strassena to formula_31 gdzie formula_25 to liczba losowań formula_17 natomiast formula_7 to liczba, której pierwszość jest testowana. (Warto zauważyć, że symbol Jacobiego może być obliczony w czasie formula_35 używając uogólnienia Jacobiego o prawie wzajemności reszt kwadratowych).
Prawdopodobieństwo błędnego wyniku tego algorytmu to formula_36 Przy zastosowaniu w kryptografii, jeśli wybierze się dostatecznie duże formula_37 np. 100, szansa zajścia pomyłki jest tak mała, że można używać danej liczby jako pierwszej w programach kryptograficznych.

</doc>
<doc id="1069558" url="https://pl.wikipedia.org/wiki?curid=1069558" title="Demelza Robins">
Demelza Robins



</doc>
<doc id="1069559" url="https://pl.wikipedia.org/wiki?curid=1069559" title="Kadeem Hardison">
Kadeem Hardison

Kadeem Hardison (ur. 24 lipca 1965 r. w New York City, Nowy Jork w USA) − amerykański aktor. Najbardziej znany z ról Charlesa Atwooda w serialu dla młodzieży "To tylko gra" oraz Juliusa Jonesa w horrorze Wesa Cravena "Wampir w Brooklynie" (1995).

</doc>
<doc id="1069561" url="https://pl.wikipedia.org/wiki?curid=1069561" title="A-Sides">
A-Sides

A-Sides – kompilacja singli amerykańskiego zespołu rockowego Soundgarden. Ukazała się 4 listopada 1997 (już po zawieszeniu działalności grupy) nakładem wytwórni A&amp;M Records i była ostatnim oficjalnym albumem Soundgarden do momentu wydania "Telephantasm" w 2010 roku.
Na liście "Billboard Hot 200" płyta "A-Sides" znajdowała się przez 11 tygodni i dotarła do 63. miejsca.
Opis.
Album został wydany w 1997 r. przez wytwórnię A&amp;M Records. "A-Sides" zadebiutował na 63 miejscu na liście "Billboard 200". Płyta sprzedała się w ponad 500 tys. egzemplarzy w Stanach Zjednoczonych, oraz w ponad 700 tys. egzemplarzy na całym świecie. Ponadto, płyta została odnotowana na 51. miejscu na "UK Albums Chart", 39. na "Australian Albums Chart", oraz 6. na "New Zealand Albums Chart".
Album promował wcześniej niepublikowany utwór "Bleed Together", nagrany w 1996 roku podczas sesji do albumu "Down on the Upside", wydany na singlu w 1997 roku i będący ostatnim singlem Soundgarden, do czasu ukazania się "Black Rain" w 2010 roku.

</doc>
<doc id="1069564" url="https://pl.wikipedia.org/wiki?curid=1069564" title="Angel of Harlem">
Angel of Harlem

Angel of Harlem – piosenka rockowej grupy U2, pochodząca z jej wydanego w 1988 roku albumu "Rattle and Hum". Została wydana jako drugi singel promujący tę płytę. Singel uplasował się na 9. miejscu brytyjskiej listy Official Singles Chart Top 100.
Piosenka wykonana na żywo znalazła się na: ' i '. Utwór „A Room at the Heartbreak Hotel” wydany na stronie B singla, nigdy nie był grany przez zespół na żywo.
Bono powiedział kiedyś, że jego ulubioną piosenką do wykonywania na żywo jest właśnie „Angel of Harlem”.

</doc>
<doc id="1069570" url="https://pl.wikipedia.org/wiki?curid=1069570" title="Plac Gladbeck w Wodzisławiu Śląskim">
Plac Gladbeck w Wodzisławiu Śląskim

Plac Gladbeck w Wodzisławiu Śląskim – historyczny plac wodzisławskiej starówki. W 1810 r. był to Plac Targowy, na którym odbywał się targi w dni targowe, a także i jarmarki, które następnie przeniesiono na rynek. W XX w. nazwę placu przemianowano na ul. Folwarecką i zmiana ta przetrwała aż do wybuchu II wojny światowej. W okresie PRL plac nie miał nazwy i był boczną ulicy Karola Świerczewskiego (późniejszej ul. Marsz. J. Piłsudskiego). Nazwę obecną otrzymał dopiero w 1990 po podpisaniu porozumienia z miastem partnerskim Gladbeck. Obecne zabudowania pojawiły się dopiero pod koniec lat 80. XX w. Na placu znajduje się kilka kawiarenek i sklepów oraz Wodzisławskie Centrum Kultury. Sam plac pełni rolę parkingu oraz wyjazdu z centrum w kierunku drogi nr 78.

</doc>
<doc id="1069572" url="https://pl.wikipedia.org/wiki?curid=1069572" title="Suzuki Wagon R">
Suzuki Wagon R

Suzuki Wagon R "(w Europie Wagon R+)" – samochód osobowy typu kei car wprowadzony na rynek w 1993 roku przez japoński koncern Suzuki.
Opis modelu.
Model Wagon R zaprojektowany został do rekreacyjnego użytku. Jest to jeden z pierwszych samochodów zaprojektowany w stylistyce "tall wagon" czyli wysokie nadwozie, krótka pokrywa oraz niemal pionowe ściany boczne i tylna; to wszystko ma na celu uzyskanie jak największej przestrzeni wewnątrz pojazdu przy zachowaniu zewnętrznych wymiarów nadwozia zgodnych z klasą samochodów "kei car". Wysokość pierwszej generacji modelu Wagon R wynosi 1640 mm, ewentualnie 255 mm więcej (170 mm wewnątrz) niż w samochodzie JDM Suzuki Alto sprzedawanym w tym samym czasie (Alto jest tak samo szeroki i długi jak Wagon R).
Wersja Wagon R Wide wprowadzona w roku 1997 odznacza się nieznacznie większymi wymiarami, które przekraczają już normy klasy "kei car", w modelu tym zastosowano większe silniki o pojemności 1.0 L oraz 1.3 L. Model ten sprzedawany był pod nazwą "Wagon R" na rynku europejskim. Jedynym podobnym samochodem sprzedawanym w Europie było w tym czasie Daihatsu Move. 
W roku 1998 wprowadzono na japoński rynek drugą generację modelu Wagon R, następcą dla wersji Wagon R Wide zostaje w roku 1999 wariant Wagon R+ - trafia on na europejski rynek w roku 2000. Otwarta zostaje także produkcja w węgierskim mieście Esztergom oraz w indyjskim Gurgaonie. Suzuki Wagon R+ posiada swojego bliźniaka, Opla Agile wprowadzonego na rynek również latem 2000 roku.
Początek produkcji trzeciej generacji modelu Wagon R nastąpił we wrześniu 2003 roku w Japonii. Generacja ta doczekała się face liftingu we wrześniu 2005 roku.
WAGON R STINGRAY HYBRID

</doc>
<doc id="1069574" url="https://pl.wikipedia.org/wiki?curid=1069574" title="Raniuszki">
Raniuszki

Raniuszki (Aegithalidae) – rodzina ptaków z rzędu wróblowych (Passeriformes). W zależności od ujęcia systematycznego obejmuje 10–13 gatunków. Zasiedlają wyłącznie półkulę północną – jeden gatunek (raniuszek amerykański) zamieszkuje Amerykę Północną, a pozostałe Eurazję. W Polsce występuje jeden gatunek – raniuszek zwyczajny.
Charakterystyka.
Są to małe ptaki, wyglądem przypominające sikory, łacińska nazwa rodzaju "Aegithalos" wywodzi się z greki i oznacza właśnie sikorę. Podobnie jak sikory, raniuszki są owadożerne.
Raniuszki słyną z budowy bardzo specyficznych gniazd. Są to owalne konstrukcje z otworem wlotowym z boku, wykonane niemal w całości z mchu. Maskowane są dodatkami z porostów, kory i pajęczyn.
Systematyka.
Najbliżej spokrewnioną z raniuszkami rodziną są skotniczkowate (Scotocercidae).
Do rodziny raniuszków zaliczane są następujące rodzaje:

</doc>
<doc id="1069579" url="https://pl.wikipedia.org/wiki?curid=1069579" title="Eendracht II">
Eendracht II

Eendracht II - trzymasztowy szkuner (jacht) narodowej organizacji non-profit, która służy promowaniu holenderskich tradycji morskich i szkoleniu młodzieży.

</doc>
<doc id="1069580" url="https://pl.wikipedia.org/wiki?curid=1069580" title="Gabriel Samolej">
Gabriel Samolej

Gabriel Marian Samolej (ur. 1 czerwca 1961 w Jaśle) – polski hokeista występujący na pozycji bramkarza, trzykrotny olimpijczyk, trener hokejowy.
Życiorys.
Urodził się w Jaśle, skąd dwa tygodnie po narodzinach przeprowadził się wraz z rodziną do Nowego Targu. Ukończył Zespół Szkół Mechanicznych w Nowym Targu i Studium Trenerskie przy AWF w Katowicach.
Jest wychowanekiem Podhala Nowy Targ (i trenera Franciszka Klocka), w latach 1974–1988 i 1997–1998 bronił barw nowotarskiego klubu, grał również w Polonii Bytom (1988–1992) i Unii Oświęcim (1992–1996). Czterokrotnie zdobywał tytuł mistrzowski (dwa razy z Podhalem) i siedmiokrotnie wicemistrzowski. Łącznie rozegrał 499 spotkań ligowych.
W reprezentacji Polski rozegrał 108 spotkań, wystąpił na trzech Zimowych Igrzyskach Olimpijskich (1984 Sarajewo, 1988 Calgary, 1992 Albertville) i na pięciu turniejach o mistrzostwo świata.
Po wygraniu przez Polskę turnieju mistrzostw świata Grupy B w 1985 i uzyskanym awansie do Grupy A został odznaczony Brązowym Medalem za Wybitne Osiągnięcia Sportowe.
„Mecz życia” rozegrał podczas ZIO w Calgary w 1988 – Polacy przegrali wtedy tylko 0:1 z Kanadą, jest to najniższa porażka Polski w historii z tą drużyną. Amerykański dziennik „USA Today” określił w relacji, że „polskiej bramki strzegł Archanioł Gabriel”.
Po zakończeniu kariery zawodniczej w 1998 nadal był związany z hokejem – początkowo jako pracownik lodowiska nowotarskiego, następnie jako działacz i szkoleniowiec. Bywa także komentatorem meczów hokejowych w TVP i TVP Sport (w tym trzykrotnie podczas Zimowych Igrzysk Olimpijskich).
W wyborach samorządowych 2006 został wybrany na radnego miasta Nowy Targ. W kolejnych wyborach samorządowych 2010 startował do Rady Miasta Nowy Targ z listy Prawa i Sprawiedliwości. Uzyskał 283 głosów i zdobył mandat rady miasta.
W sezonie 2011/2012 był asystentem trenera Jacka Szopińskiego w MMKS Podhale Nowy Targ. W sierpniu 2012 został trenerem bramkarek reprezentacji Polski w hokeju na lodzie kobiet. Ponadto od 2012 rozpoczął współpracę z klubem UKH Dębica, w którym pomaga w szkoleniu bramkarzy.
Został przewodniczącym komisji rewizyjnej Towarzystwa Sportowego Old Boys Podhale.
W wyborach samorządowych 2014 ponownie uzyskał mandat rady miasta Nowy Targ startując z listy KWW Nowotarskie Fair Play oraz bez powodzenia startował w wyborach na burmistrza Nowego Targu.
Rodzina.
Ma trzech braci i siostrę. W 1988 ożenił się. Ma córkę Weronikę i syna Kacpra (ur. 1993), absolwenta SMS I Sosnowiec, który także zawodniczo uprawiał hokej na lodzie.

</doc>
<doc id="1069583" url="https://pl.wikipedia.org/wiki?curid=1069583" title="Penteusz">
Penteusz

Penteusz - król Teb w mitologii greckiej. Był synem Echiona i Agawe, wnukiem Kadmosa. 
Był przeciwny wprowadzeniu kultu Dionizosa do swego kraju i zakazał kobietom uczestnictwa w obrzędach dionizyjskich. Za radą boga, którego uwięził, ale nie poznał, przyglądał się obchodom ukryty w konarach drzew. Rozszalałe menady odkryły jego obecność i rozszarpały. Jego matka w radosnym upojeniu pobiegła z krwawiącą głową syna do domu, gdzie dopiero uświadomiła sobie okrucieństwo swego czynu.
Bibliografia.
Kopaliński W., "Słownik mitów i kultury tradycji", Państwowy Instytut Wydawniczy, Warszawa 1987, 

</doc>
<doc id="1069584" url="https://pl.wikipedia.org/wiki?curid=1069584" title="Laser (ujednoznacznienie)">
Laser (ujednoznacznienie)



</doc>
<doc id="1069588" url="https://pl.wikipedia.org/wiki?curid=1069588" title="Mykoła Martynenko">
Mykoła Martynenko

Mykoła Wołodymyrowycz Martynenko, ukr. Микола Володимирович Мартиненко (ur. 12 stycznia 1961 w Switłowodśku w obwodzie kirowohradzkim) – ukraiński polityk, z wykształcenia inżynier mechanik.
Życiorys.
Do początku lat 90. działał w komunistycznej młodzieżówce, później pracował w biznesie energetycznym. Od 1998 pełni funkcję deputowanego do Rady Najwyższej (początkowo z ramienia Partii Ludowo-Demokratycznej, następnie z listy Bloku Nasza Ukraina). Do 2006 kierował frakcją Naszej Ukrainy w parlamencie. Był jednym ze sponsorów pomarańczowej rewolucji i założycieli Ludowego Związku „Naszej Ukrainy”. W 2005 obok m.in. Petra Poroszenki znalazł się w grupie polityków pomówionych przez Ołeksandra Zinczenkę o korupcję, co nie znalazło ostatecznie potwierdzenia, a co przyczyniło się do upadku rządu Julii Tymoszenko.
W 2006 i 2007 ponownie uzyskiwał mandat poselski. W trakcie VI kadencji przystąpił do Frontu Zmian Arsenija Jaceniuka. W 2012 obronił mandat poselski z listy Batkiwszczyny, a w 2014 z ramienia Frontu Ludowego. W grudniu 2015 złożył mandat poselski w związku z prowadzonym wobec niego postępowaniem dotyczącym korupcji.

</doc>
<doc id="1069593" url="https://pl.wikipedia.org/wiki?curid=1069593" title="Fundacja Centrum Twórczości Narodowej">
Fundacja Centrum Twórczości Narodowej

Fundacja Centrum Twórczości Narodowej (CTN) – fundacja, która poprzez inicjatywy o charakterze kulturalnym stara się podejmować ważne w swojej opinii zadania społeczne, w szczególności dotyczące problemów młodzieży znajdującej się w trudnej sytuacji ze względów ekonomicznych, społecznych lub zdrowotnych.
Działalność rozpoczęła w marcu 2002 roku.
W ramach programu "Karuzela Cooltury", którego celem jest promocja młodych twórców, Fundacja zaprasza zarówno profesorów, intelektualistów, poetów, jak i b-boys czy raperów: poeta Adam Zagajewski w „zderzeniu” z raperem Panem Duże P, dyrygent Jerzy Maksymiuk w „zderzeniu” z Wojciechem Suchaniem – mistrzem świata w grze na pile. Malarz Franciszek Starowieyski w konfrontacji z grafficiarzami, Scena z „Jeziora Łabędziego” w wykonaniu czołowych tancerzy Opery Narodowej zestawiona z popisem mistrzów break dance.
W ramach programu "Karuzeli Cooltury" miał miejsce występ tancerzy breakdance przed Janem Pawłem II w styczniu 2004 roku. Wydarzenie relacjonowało 56 stacji telewizyjnych na całym świecie.
Od momentu inauguracji programu "Karuzela Cooltury" do 2013 roku Fundacja CTN zorganizowała 11 ogólnopolskich i lokalnych inicjatyw programu oraz 6 edycji festiwalu w Świnoujściu i w Warszawie w których wystąpiło ok. 2000 twórców z całej Polski. W inicjatywach udział wzięło blisko 1 500 000 widzów. Za pośrednictwem mediów Fundacja ze swoim przesłaniem dotarła do kilku milionów osób w Polsce i na świecie (głównie za pośrednictwem programów informacyjnych: "Wiadomości", "Teleexpressu" i "Kawy czy herbaty?" w TVP1, "Panoramy" w TVP2).
Od 2016 roku fundacja we współpracy z Papieską Radą ds. Kultury jest organizatorem międzynarodowego programu „Masterclass Leadership with the Pope”. “Masterclass” to globalny program, oparty o “15 zasad przywództwa” papieża Franciszka, adresowany do liderów biznesu, nauki, kultury, organizacji non-profit, w czasie transformacji współczesnego świata. Program oparty o spotkania i aplikację z kontentem video z uznanymi autorytetami, skupiający wokół siebie międzynarodową społeczność, która dzieli się umiejętnościami i mądrością. Daje liderom możliwość zdobycia relacji mentorskiej.

</doc>
<doc id="1069594" url="https://pl.wikipedia.org/wiki?curid=1069594" title="Matt Bomer">
Matt Bomer

Matt Bomer, właśc. Matthew Staton Bomer (ur. 11 października 1977 w Webster Groves w stanie Missouri) – amerykański aktor i producent filmowy i telewizyjny.
Życiorys.
Wczesne lata.
Urodził się w Webster Groves w stanie Missouri. Jest jednym z trojga dzieci Elizabeth Macy „Sissi” (z domu Staton) i Johna O’Neilla Bomera IV, byłego zawodnika drużyny futbolu amerykańskiego Dallas Cowboys. Dorastał w Spring w Teksasie z bratem Neillem i siostrą Megan.
W 1996 ukończył Klein High School w Spring w stanie Teksas, do której uczęszczał wspólnie z aktorami Lee Pacem i Lynn Collins. Już jako nastolatek wystąpił na scenie Alley Theater w Houston w Teksasie w sztuce Tennessee Williamsa "Tramwaj zwany pożądaniem". Po zakończeniu nauki na Carnegie Mellon University w Pittsburghu w stanie Pensylwania z tytułem magistra sztuk pięknych, przeniósł się do Nowego Jorku, gdzie występował na scenie.
Kariera.
Debiutował na szklanym ekranie niewielką rolą Iana Kiplinga w operze mydlanej ABC "Wszystkie moje dzieci" ("All My Children", 2000). Potem zastąpił aktora Gregory’ego Burke’a i wcielił się w postać Bena Reade w operze mydlanej CBS "Guiding Light" (2002-2003) oraz pojawił się jako Ross w serialu Fox Television "Gorące Hawaje" ("North Shore", 2004). Swoją pierwszą główną rolę Luca Johnstona zagrał w pierwszym sezonie serialu "Prawdziwe powołanie" ("Tru Calling", 2003-2004).
Na duży ekran trafił po raz pierwszy w dreszczowcu "Plan lotu" ("Flightplan", 2005) z Jodie Foster i Seanem Beanem. Startował w castingu do roli Supermana w filmie ' ("Superman Returns", 2006), jednak postać tę ostatecznie zagrał Brandon Routh. W 2006 pojawił się w jednej z głównych ról w slasherze Jonathana Liebesmana ' ("Texas Chainsaw Massacre: The Beginning").
Od 2009 wciela się w postać Neala Caffreya, złodzieja zmuszonego pomagać FBI w najtrudniejszych dochodzeniach, w serialu komediowo-kryminalnym stacji USA Network "Białe kołnierzyki". Rola męskiego striptizera Kena w "Magic Mike" (2012) z Channingiem Tatumem, Joe Manganiello, Kevinem Nashem i Adamem Rodriguezem przyniosła mu nominację do nagrody MTV Movie w kategorii najlepszy muzyczny moment. Gościnnie odegrał postać Coopera Andersona w serialu FOX-u "Glee" (2012).
Za kreację zakażonego wirusem HIV homoseksualnego pisarza "New York Times" Felixa Turnera, który rozpoczyna związek z Nedem Weeksem (w tej roli Mark Ruffalo) w telewizyjnym dramacie HBO "Odruch serca" ("The Normal Heart", 2014) otrzymał Złoty Glob, CinEuphoria Award, Critics’ Choice TV Award, Online Film &amp; Television Association i nominację do nagrody Emmy jako najlepszy aktor dugoplanowy.
W 2015 został uhonorowany nagrodą People’s Choice Award dla ulubionego aktora telewizji kablowej.
W 2018 zadebiutował na Broadwayu w roli Donalda w sztuce Marta Crowleya "Chórzyści" ("The Boys in the Band"), u boku aktorów takich jak Charlie Carver, Jim Parsons, Zachary Quinto, Andrew Rannells, Robin de Jesús i Tuc Watkins.
Był na okładkach takich magazynów jak „TV Guide” (w czerwcu 2012), „The Hollywood Reporter” (w kwietniu 2014), „Details” (w maju 2014), „Entertainment Weekly” (w czerwcu 2015), „Men’s Fitness” (w styczniu 2016), „Out” (w lipcu 2017) i „People” (w listopadzie 2018).
Życie prywatne.
W lutym 2012 zdeklarował się w mediach jako homoseksualista. W latach 2001-2004 jego partnerem był Mike White. Od 2008 związany jest z publicystą Simonem Hallsem. W 2011 wzięli ślub. Mają trzech synów (urodzonych przez surogatkę): Kita (ur. 2005) oraz bliźniaków – Walkera i Henry’ego (ur. 2008).

</doc>
<doc id="1069602" url="https://pl.wikipedia.org/wiki?curid=1069602" title="When Love Comes to Town">
When Love Comes to Town

When Love Comes to Town – piosenka rockowej grupy U2, pochodząca z jej wydanego w 1988 roku albumu, "Rattle and Hum". W 1989 roku została wydana jako trzeci singel promujący tę płytę. Została nagrana w duecie z B.B. Kingiem. Singel uplasował się w pierwszej dziesiątce brytyjskiej listy UK Singles Chart, zajmując szóste miejsce.

</doc>
<doc id="1069604" url="https://pl.wikipedia.org/wiki?curid=1069604" title="Zespół delecji 1p36">
Zespół delecji 1p36



</doc>
<doc id="1069606" url="https://pl.wikipedia.org/wiki?curid=1069606" title="Omskavia">
Omskavia

Omskavia – rosyjskie linie lotnicze z siedzibą w Omsku. Głównym lotniskiem jest port lotniczy Omsk.

</doc>
<doc id="1069610" url="https://pl.wikipedia.org/wiki?curid=1069610" title="Skwalan">
Skwalan

Skwalan – organiczny związek chemiczny, rozgałęziony węglowodór alifatyczny. W warunkach standardowych jest cieczą. Jest pochodną skwalenu, powstałą przez wysycenie wszystkich jego podwójnych wiązań. 

</doc>
<doc id="1069616" url="https://pl.wikipedia.org/wiki?curid=1069616" title="Rolak">
Rolak



</doc>
<doc id="1069617" url="https://pl.wikipedia.org/wiki?curid=1069617" title="Aubrey z Trois Fontaines">
Aubrey z Trois Fontaines



</doc>
<doc id="1069623" url="https://pl.wikipedia.org/wiki?curid=1069623" title="Tommy Lee Thomas">
Tommy Lee Thomas

Tommy Lee Thomas (ur. 25 listopada 1972) – amerykański aktor, producent i reżyser filmowy. Absolwent Desoto High School, studiował w Dallas County Community College (DCCC). Najważniejsza rola Thomasa to pierwszoplanowy występ jako John Woodrow obok Erica Robertsa w wydanym na rynku wideo filmie akcji "Con Games".

</doc>
<doc id="1069624" url="https://pl.wikipedia.org/wiki?curid=1069624" title="Feliks Schreiber">
Feliks Schreiber



</doc>
<doc id="1069628" url="https://pl.wikipedia.org/wiki?curid=1069628" title="Possibilities">
Possibilities

Possibilities – czterdziesty piąty album amerykańskiego muzyka jazzowego, Herbie Hancocka.
Album powstał z dokonywanych w różnych studiach nagrań, w których uczestniczył Herbie Hancock i zaproszeni do współpracy wokaliści, reprezentujący różne gatunki muzyczne. Na płycie śpiewają: John Mayer, Angélique Kidjo, Christina Aguilera, Sting, Annie Lennox, Paul Simon, Jonny Lang, Joss Stone i in. Jako muzycy sesyjni udział biorą m.in.: Carlos Santana, Stevie Wonder, Gina Gershon, John Patitucci czy Greg Phillinganes. Płyta została wydana w kwietniu 2005 przez wytwórnię Vector/Hear Music.
Album przyniósł Hancockowi dwie nominacje do nagrody Grammy w 2006 roku.

</doc>
<doc id="1069629" url="https://pl.wikipedia.org/wiki?curid=1069629" title="Darja Piszczalnikowa">
Darja Piszczalnikowa

Darja Piszczalnikowa ros. Дарья Витальевна Пищальникова, (ur. 19 lipca 1985) – rosyjska lekkoatletka, dyskobolka, mistrzyni Europy z 2006, dwukrotna wicemistrzyni świata w juniorskich kateriach wiekowych (2001 – kadetki, 2004 – juniorki).
Tydzień przed rozpoczęciem igrzysk olimpijskich w Pekinie Międzynarodowe Stowarzyszenie Federacji Lekkoatletycznych (IAAF) wykluczyło ze startu Darię Piszczalnikową i sześć innych reprezentantek Rosji (biegaczki - Tatjana Tomaszowa, Julija Fomienko, Swietłana Czerkasowa, Jelena Sobolewa i Olga Jegorowa oraz była rekordzistka świata w rzucie młotem Gulfija Chanafiejewa) za manipulacje z próbkami przeznaczonymi do badań dopingowych. Wszystkie zawodniczki zostały zawieszone i nie mogły wystartować w Letnich Igrzyskach Olimpijskich 2008.
22 lipca 2009 ogłoszono anulowanie wszystkich rezultatów Piszczalnikowej uzyskanych od 10 kwietnia 2007 (m.in. odebrano Rosjance srebrny medal mistrzostw świata 2007 i złoto młodzieżowych mistrzostw Europy 2007) oraz dyskwalifikację zawodniczki do 30 kwietnia 2011.
Pod koniec kwietnia 2013 rosyjska federacja lekkoatletyczna poinformowała, że ponowne badania próbek pobranych w maju 2012 roku potwierdziły stosowanie niedozwolonych sterydów anabolicznych przez Piszczalnikową. W tej sytuacji anulowano wyniki uzyskane od tego czasu przez zawodniczkę. Została ona również ukarana dziesięcioletnią dyskwalifikacją oraz odebraniem olimpijskiego medalu z Londynu.
Rekord życiowy: 70,69 (2012).

</doc>
<doc id="1069630" url="https://pl.wikipedia.org/wiki?curid=1069630" title="Łój skórny">
Łój skórny

Łój skórny, – wydzielina gruczołów łojowych skóry ssaków. Zapewnia miękkość skóry i włosów, zmniejsza parowanie wody, a jednocześnie zabezpiecza przed wilgocią. Jego głównym składnikiem są estry cholesterolu i kwasów tłuszczowych.
Jego przeciętny skład to glicerydy (50%), woski (20%), skwalen (10%), inne węglowodory (5%), wolne kwasy tłuszczowe (5%), estry cholesterolu (4%), cholesterol (1%), inne sterole (1%), inne substancje (4%).
Jest ważny z punktu widzenia daktyloskopii, ponieważ współtworzy ślady linii papilarnych.

</doc>
<doc id="1069633" url="https://pl.wikipedia.org/wiki?curid=1069633" title="Kobus megaceros">
Kobus megaceros



</doc>
<doc id="1069637" url="https://pl.wikipedia.org/wiki?curid=1069637" title="Stojan Puc">
Stojan Puc

Stojan Puc (ur. 9 kwietnia 1921, zm. 29 stycznia 2004) – słoweński szachista, arcymistrz od 1984 roku.
Kariera szachowa.
Na przełomie lat 40. i 50. XX wieku należał do czołówki szachistów jugosłowiańskich. Wielokrotnie startował w mistrzostwach kraju, w latach 1947 i 1951 dwukrotnie zdobywając brązowe medale. W 1950 roku wystąpił na szachowej olimpiadzie w Dubrowniku, gdzie wraz z drużyną zdobył złoty medal. Trzykrotnie (1958, 1965, 1967) zajął I miejsca w mistrzostwach Słowenii. 
Największe sukcesy w turniejach międzynarodowych odniósł w Rogaškiej Slatinie (1948, II m.), Wiedniu (1949, dz. I m.), Krynicy (1956, dz. II m.), Portorožu (1957, dz. II m.), Sarajewie (1957, I m. i 1960, dz. I m., turnieje "Bosna") oraz w Nowym Sadzie (1960, dz. I m. i 1962, II m.).
W 1950 r. otrzymał tytuł mistrza międzynarodowego, natomiast w 1984 r. Międzynarodowa Federacja Szachowa przyznała mu honorowy tytuł arcymistrza za wyniki osiągnięte w przeszłości. Według retrospektywnego systemu rankingowego Chessmetrics, w październiku 1951 r. z wynikiem 2600 punktów zajmował 50. miejsce na świecie.
Nazwiskiem Puca nazwano jeden z wariantów obrony Nimzowitscha, powstający po posunięciach:

</doc>
<doc id="1069638" url="https://pl.wikipedia.org/wiki?curid=1069638" title="Ján Kocian">
Ján Kocian

Ján Kocian (ur. 13 marca 1958 w Zlatych Moravcach) – słowacki trener piłkarski i były piłkarz grający na pozycji środkowego obrońcy.
Kariera klubowa.
Pierwszym klubem w karierze Kociana był ZŤS Martin. W 1976 roku zadebiutował w jego barwach w 2. lidze czechosłowackiej i występował tam przez 2,5 roku, a zimą 1979 roku zmienił barwy klubowe i przeszedł do Dukli Bańska Bystrzyca. W Dukli przez lata był podstawowym zawodnikiem, grając m.in. na środku obrony z reprezentantem kraju, Ladislavem Jurkemikiem Jedynymi sukcesami w Dukli było zdobycie Pucharu Słowacji w 1981 roku oraz zajęcie 4. miejsca w pierwszej lidze czechosłowackiej w sezonie 1984/1985. Ogółem w barwach Dukli Kocian wystąpił 209 razy i zdobył 20 goli.
W 1988 roku Kocian przeszedł do niemieckiego FC St. Pauli, gdzie występował m.in. z kolegą z reprezentacji, Ivo Knoflíčkiem. W Bundeslidze zadebiutował 30 lipca 1988 w zremisowanym 0:0 meczu z VfL Bochum, a 2 tygodnie później strzelił swojego pierwszego gola w lidze w wygranym 2:0 meczu z Eintrachtem Frankfurt (2:0). W tamtym sezonie zajął z klubem z Hamburga 10. miejsce, a rok później 13. W 1991 roku spadł z FC St. Pauli do 2. Bundesligi, gdzie występował jeszcze przez kolejne 2 sezony, po czym w 1993 roku zakończył piłkarską karierę. Dla St. Pauli zagrał w 90 meczach i strzelił 5 goli.
Kariera reprezentacyjna.
W reprezentacji Czechosłowacji Kocian zadebiutował w 1984 roku. W 1990 roku był kapitanem drużyny narodowej na Mistrzostwa Świata we Włoszech. Tam wystąpił w dwóch meczach grupowych: wygranych 5:1 z USA, 1:0 z Austrią, następnie w 1/8 finału z Kostaryką (4:1) oraz przegranym 0:1 ćwierćfinale z RFN. W 1990 roku za swoją postawę został nagrodzony wyróżnieniem dla Najlepszego Piłkarza Czechosłowacji. Reprezentacyjną karierę Kocian zakończył w 1992 roku. W kadrze zagrał w 26 meczach i nie zdobył gola.
Kariera trenerska.
Po zakończeniu kariery piłkarskiej Kocian został trenerem. W latach 1993-1995 był asystentem Jozefa Vengloša, selekcjonera nowo powstałej wówczas reprezentacji Słowacji. W 1996 roku został pierwszym trenerem Dukli Bańska Bystrzyca i zajął z nią 5. miejsce w pierwszej lidze słowackiej. W sezonie 1997/1998 prowadził czeską Petrę Drnovice, z którą zakończył sezon na 9. miejscu w tabeli, a w sezonie 1998/1999 – 1. FC Košice (4. miejsce w lidze). W latach 1999-2002 Kocian był asystentem Ewalda Lienena w 1. FC Köln, a w latach 2002-2004 Willi Reimanna w Eintrachcie Frankfurt. Następnie samodzielnie bez sukcesów prowadził drużyny z 2. Bundesligi, Rot-Weiss Erfurt i Sportfreunde Siegen. 3 listopada 2006 został selekcjonerem reprezentacji Słowacji zastępując na tym stanowisku Dušana Galisa. Pracował tam do 2008 roku, a od lata 2008 do 2009 roku był asystentem Karela Brücknera w reprezentacji Austrii.
Ruch Chorzów.
19 września 2013 podpisał 2-letni kontrakt z Ruchem Chorzów zastępując na tym stanowisku Jacka Zielińskiego, który to podał się do dymisji po sromotnej porażce jaką ponieśli chorzowianie w Białymstoku, gdzie miejscowa Jagiellonia 15 września 2013 roku rozbiła Ruch 6:0. Z drużyną z Chorzowa w sezonie 2013/14 Ján Kocian wywalczył III miejsce w Ekstraklasie premiowane występami w Lidze Europy UEFA, w której to doprowadził chorzowian do Rundy play-off, w której Ruch odpadł po dwumeczu (0:0, 0:1) z ukraińskim Metalistem Charków. Wcześniej w III rundzie kwalifikacyjnej do Ligi Europy UEFA pod wodzą Słowaka po pięknym dwumeczu (0:0, 2:2) chorzowianie wyeliminowali duński Esbjerg fB oraz w II rundzie kwalifikacyjnej FC Vaduz z Liechtensteinu. Niestety w rundzie jesiennej sezonu 2014/15 w Ekstraklasie drużyna zaczęła grać poniżej oczekiwań, czego ukoronowaniem było odpadniecie chorzowian w 1/16 Pucharu Polski z III-ligowcem Ostrovią 1909 Ostrów Wielkopolski (1:2). Po 11 kolejkach ligowych chorzowianie zajmowali zaledwie 14. miejsce w tabeli z dorobkiem 8 punktów. Legło to u podstaw wersji oficjalnej do zwolnienia Słowaka z funkcji trenera Ruchu, z którym to pożegnał się 6 października 2014. 7 października 2014 trenerem chorzowian został bezrobotny od roku, dawny selekcjoner reprezentacji polski Waldemar Fornalik.
Warto także wspomnieć, że Ján Kocian miał niewielki wpływ na transfery Ruchu podczas letniej przerwy a zdaniem wielu komentatorów sportowych wyciągał maksimum z piłkarzy jakimi dysponowała chorzowska drużyna w tamtym okresie. Łącznie Drużynę Niebieskich Kocian poprowadził w 41. meczach Ekstraklasy. Jego bilans to 16 zwycięstw, 13 remisów i 12 porażek.
Pogoń Szczecin.
22 października Kocian został trenerem Pogoni Szczecin zastępując na stanowisku Dariusza Wdowczyka. Po nieudanym początku rundy wiosennej Kocian został zwolniony ze stanowiska 8 kwietnia 2015 roku. Jego bilans w Pogoni to 4 zwycięstwa, 4 remisy i 6 porażek.
Podbeskidzie Bielsko-Biała.
11 października 2016 roku został nowym szkoleniowcem pierwszoligowego Podbeskidzia Bielsko-Biała, zastępując zwolnionego kilka dni wcześniej Dariusza Dźwigałę.

</doc>
<doc id="1069639" url="https://pl.wikipedia.org/wiki?curid=1069639" title="Jan Kocian">
Jan Kocian



</doc>
<doc id="1069640" url="https://pl.wikipedia.org/wiki?curid=1069640" title="Drugi rząd Wiktora Janukowycza">
Drugi rząd Wiktora Janukowycza

Drugi rząd Wiktora Janukowicza – ukraiński rząd funkcjonujący od 4 sierpnia 2006 do grudnia 2007.
W wyniku wyborów parlamentarnych w 2006 znaczące zwycięstwo i 186 mandatów w 450-osobowej Radzie Najwyższej odniosła Partia Regionów (PR) byłego premiera Wiktora Janukowycza, który podjął się misji sformowania rządu, gdy na jego stronę przeszła Socjalistyczna Partia Ukrainy (SPU), łamiąc uzgodnienia „pomarańczowych”. Ostatecznie w skład rządu weszli jednak przedstawiciele PR, SPU i Komunistycznej Partii Ukrainy (KPU), ale i ministrowie z Bloku Nasza Ukraina (NU).
Koalicja wkrótce upadła, a Wiktor Janukowycz stopniowo doprowadził do odwołania „naszoukraińców”. Do rządu powołał natomiast przedstawicieli partii pozaparlamentarnych tworzących jego pierwszy rząd, które rozsypały się w 2005 (większość z nich wkrótce przystąpiła do Partii Regionów), a także lidera PPPU.
Skład gabinetu.
Późniejsi członkowie rządu

</doc>
<doc id="1069641" url="https://pl.wikipedia.org/wiki?curid=1069641" title="1. FC Kattowitz">
1. FC Kattowitz



</doc>
<doc id="1069643" url="https://pl.wikipedia.org/wiki?curid=1069643" title="Zhang Wenxiu">
Zhang Wenxiu

Zhang Wenxiu (; ur. 22 marca 1986 w Dalian w prowincji Liaoning) – chińska lekkoatletka, specjalizująca się w rzucie młotem, brązowa medalistka olimpijska z Pekinu, brązowa medalistka mistrzostw świata z Osaki (2007), Daegu (2011) oraz srebrna z Pekinu (2015) i Moskwy (2013). Wielokrotna mistrzyni i rekordzistka kraju. Do 2014 rekordzistka Azji. Do 2021 roku Wenxiu była rekordzistką świata juniorek (73,24 m, 2005). W 2003 ustanowiła aktualny rekord świata kadetek (70,60 m). Na Igrzyskach Olimpijskich 2016 w Rio de Janeiro zdobyła srebrny medal z wynikiem 76,75 m.
Rekord życiowy: 77,33 (28 września 2014, Inczon) – 10. wynik w historii światowej lekkoatletyki.

</doc>
<doc id="1069645" url="https://pl.wikipedia.org/wiki?curid=1069645" title="Wenxiu Zhang">
Wenxiu Zhang



</doc>
<doc id="1069649" url="https://pl.wikipedia.org/wiki?curid=1069649" title="Jodan srebra">
Jodan srebra

Jodan srebra, , – nieorganiczny związek chemiczny, sól kwasu jodowego i srebra. Tworzy białe kryształy, praktycznie nierozpuszczalne w wodzie, iloczyn rozpuszczalności wynosi 3,17.

</doc>
<doc id="1069656" url="https://pl.wikipedia.org/wiki?curid=1069656" title="Gennady Razin">
Gennady Razin



</doc>
<doc id="1069657" url="https://pl.wikipedia.org/wiki?curid=1069657" title="Zimowe Igrzyska Azjatyckie 2003">
Zimowe Igrzyska Azjatyckie 2003

V Zimowe Igrzyska Azjatyckie odbyły się w Japonii, w Aomori w dniach 1 lutego-8 lutego 2003 roku. Startowało 641 sportowców którym rozdano 51 kompletów medali w 10 dyscyplinach.
Zawodnikiem Zimowych Igrzysk Azjatyckich 2003 został jeden z licznych reprezentantów gospodarzy - Japoński biathlonista Hironao Meguro (zdobywca 3 złotych medalów: w sprincie, w biegu pościgowym oraz w sztafecie) będący bratem również biathlonistki - Kanae Meguro.
Maskotka.
Maskotka o imieniu "Winta" była czerwonowłosym pingwinem w białych rękawiczkach i butach oraz mającym szalik wyglądający jak Japońska flaga. Na świecie zakupiono ponad 55 tysięcy sztuk tej maskotki.
Dyscypliny.
Sporty pokazowe

</doc>
<doc id="1069658" url="https://pl.wikipedia.org/wiki?curid=1069658" title="Bakonygyirót">
Bakonygyirót

Bakonygyirót – wieś i gmina w północno-zachodniej części Węgier, w pobliżu miasta Pannonhalma.
Miejscowość leży na obszarze Małej Niziny Węgierskiej. Administracyjnie należy do powiatu Pannonhalma, wchodzącego w skład komitatu Győr-Moson-Sopron.
Gmina Bakonygyirót liczy 144 mieszkańców (2009) i zajmuje obszar 6,85 km².

</doc>
<doc id="1069662" url="https://pl.wikipedia.org/wiki?curid=1069662" title="Pociąg pancerny Piłsudczyk">
Pociąg pancerny Piłsudczyk



</doc>
<doc id="1069663" url="https://pl.wikipedia.org/wiki?curid=1069663" title="I Bet You Look Good on the Dancefloor">
I Bet You Look Good on the Dancefloor

"I Bet You Look Good on the Dancefloor" – pierwszy singel grupy Arctic Monkeys wydany po podpisaniu umowy z wytwórnią Domino Records; wydany jako singel w 2005 roku, następnie, w 2006, na płycie "Whatever People Say I Am, That’s What I’m Not".
W maju 2007, pismo "NME" umieściło "I Bet You Look Good on the Dancefloor" na dziesiątej pozycji na liście 50. najważniejszych hymnów muzyki niezależnej wszech czasów ("50 Greatest Indie Anthems Ever").

</doc>
<doc id="1069666" url="https://pl.wikipedia.org/wiki?curid=1069666" title="Bakonypéterd">
Bakonypéterd

Bakonypéterd – wieś i gmina w północno-zachodniej części Węgier, w pobliżu miasta Pannonhalma.
Miejscowość leży na obszarze Małej Niziny Węgierskiej. Administracyjnie należy do powiatu Pannonhalma, wchodzącego w skład komitatu Győr-Moson-Sopron.
Gmina Bakonypéterd liczy 265 mieszkańców (2009) i zajmuje obszar 10,02 km².

</doc>
<doc id="1069668" url="https://pl.wikipedia.org/wiki?curid=1069668" title="Zatoki żylne opony twardej">
Zatoki żylne opony twardej

Zatoki żylne opony twardej (łac. "sinus durae matris") – układ przestrzeni żylnych położonych w jamie czaszki. Zbudowane są z obu blaszek opony twardej. Są one odpowiednikiem układu żylnego kanału kręgowego, który leży w jamie nadtwardówkowej. W jamie czaszki jama nadtwardówkowa nie istnieje, gdyż obie blaszki opony twardej zrastają się ze sobą przy czym zewnętrzna blaszka opony stanowi okostną jamy czaszki. Powstają one więc z przekształcenia żył nadoponowych. Zatoki żylne posiadają śródbłonek. Ich ściana nie zawiera jednak warstwy mięśniowej (błony środkowej) oraz zastawek. Duże zatoki żylne biegną w swoich bruzdach położonych na wewnętrznej powierzchni kości czaszki.
Do układu zatok żylnych opony twardej uchodzą następujące żyły:
Układ zatok żylnych uchodzi do żyły szyjnej wewnętrznej. Ponadto łączy się on także z żyłami powierzchownymi czaszki za pośrednictwem żył wypustowych (łac. "venae emmisariae"):
Istnieją także drobne, ale bardzo znaczące połączenia układu zatok żylnych jamy czaszki:
W anatomii zatoki żylne dzieli się na dwie grupy. Obie grupy posiadają jedno miejsce zbiorcze, do którego uchodzi kilka zatok:
Klinika.
Zatoki opony twardej czasami mogą zostać uszkodzone na skutek urazu głowy. (na przykład złamanie tylnej ściany zatoki czołowej). Na skutek rozerwania ścian zatoki mogą powstawać zagrażające życiu krwiaki wewnątrzczaszkowe. Ponadto czasami mogą ulegać one zapaleniu zakrzepowemu, najczęściej będącego skutkiem usznopochodnych lub zatokopochodnych powikłań wewnątrzczaszkowych.
Piśmiennictwo.
A. Bochenek, M. Reicher Anatomia człowieka. tom III. PZWL, Warszawa 1989. 

</doc>
<doc id="1069670" url="https://pl.wikipedia.org/wiki?curid=1069670" title="Manicouagan">
Manicouagan



</doc>
<doc id="1069671" url="https://pl.wikipedia.org/wiki?curid=1069671" title="Grzegorz Warchoł (muzyk)">
Grzegorz Warchoł (muzyk)

Grzegorz Warchoł (ur. 12 września 1974 w Poznaniu, zm. 1 czerwca 2007) – polski gitarzysta basowy i kontrabasista.
Muzyk zespołu Lombard w okresie grudzień 2004 – wrzesień 2006. Zanim trafił do Lombardu, grał z takimi grupami i muzykami jak: Numa Favela, Pidżama Porno, Piotr Pawlicki, Swing Brothers, Sax Brothers, Retro Jazz Quartett, Dixie Company, Drum Machina, Krzysztof Antkowiak, Yemajazz, Sound Check, Tom Horn. Poza Lombardem grał też na kontrabasie w Teatrze Wielkim w Poznaniu.
Zmarł po ciężkiej chorobie 1 czerwca 2007 roku. Pochowany został na Cmentarzu Komunalnym Luboń – Żabikowo.

</doc>
<doc id="1069673" url="https://pl.wikipedia.org/wiki?curid=1069673" title="Więzadło rzepki">
Więzadło rzepki

Więzadło rzepki (łac. "ligamentum patellae") – jedno z więzadeł stawu kolanowego stanowiące środkową część wspólnego ścięgna mięśnia czworogłowego uda.
Przebieg.
Więzadło przyczepia się do przedniej powierzchni rzepki. Biegnie ku dołowi, kończąc się przyczepem do guzowatości piszczeli. Jego długość wynosi około 5–8 cm.
Pomiędzy tylną powierzchnią więzadła a błoną maziową stawu kolanowego znajduje się tkanka tłuszczowa. W dolnej części więzadło od kości piszczelowej oddziela kaletka maziowa podrzepkowa głęboka ("bursa intrapatellaris profunda").

</doc>
<doc id="1069674" url="https://pl.wikipedia.org/wiki?curid=1069674" title="Pociąg pancerny nr 52">
Pociąg pancerny nr 52



</doc>
<doc id="1069675" url="https://pl.wikipedia.org/wiki?curid=1069675" title="Bakonyszentlászló">
Bakonyszentlászló

Bakonyszentlászló – wieś i gmina w północno-zachodniej części Węgier, w pobliżu miasta Pannonhalma.
Miejscowość leży na obszarze Małej Niziny Węgierskiej. Administracyjnie należy do powiatu Pannonhalma, wchodzącego w skład komitatu Győr-Moson-Sopron.
Gmina Bakonyszentlászló liczy 1790 mieszkańców (2009) i zajmuje obszar 38,51 km².

</doc>
<doc id="1069676" url="https://pl.wikipedia.org/wiki?curid=1069676" title="Ligamentum patellae">
Ligamentum patellae



</doc>
<doc id="1069680" url="https://pl.wikipedia.org/wiki?curid=1069680" title="Écs">
Écs

Écs – wieś i gmina w północno-zachodniej części Węgier, w pobliżu miasta Pannonhalma.
Miejscowość leży na obszarze Małej Niziny Węgierskiej. Administracyjnie należy do powiatu Pannonhalma, wchodzącego w skład komitatu Győr-Moson-Sopron.
Gmina Écs liczy 1852 mieszkańców (2009) i zajmuje obszar 19,84 km².

</doc>
<doc id="1069682" url="https://pl.wikipedia.org/wiki?curid=1069682" title="Manicouagan (rzeka)">
Manicouagan (rzeka)

Manicouagan – rzeka w Kanadzie, we wschodniej części prowincji Quebec o długości ok. 480 km oraz powierzchnia dorzecza 50 000 km².
Źródła tej rzeki znajdują się na południe od jeziora Opiskoteo. Rzeka ta przechodzi przez jezioro Manicouagan, a uchodzi ona do Rzeki św. Wawrzyńca.
Nad rzeką położona jest miejscowość Hauterive, Quebec (obecnie część miasta Baie-Comeau, Quebec).
Hydroenergetyka.
Dzięki systemowi kaskad rzekę tę wykorzystuje się do produkcji energii elektrycznej. Na przykład, tama Manic 5 ma 1314 metrów długości i 214 metrów wysokości.
Lista elektrowni:

</doc>
<doc id="1069689" url="https://pl.wikipedia.org/wiki?curid=1069689" title="Fenyőfő">
Fenyőfő

Fenyőfő – wieś i gmina w północno-zachodniej części Węgier, w pobliżu miasta Pannonhalma.
Miejscowość leży na obszarze Małej Niziny Węgierskiej. Administracyjnie należy do powiatu Pannonhalma, wchodzącego w skład komitatu Győr-Moson-Sopron.
Gmina Fenyőfő liczy 119 mieszkańców (2009) i zajmuje obszar 29,65 km².

</doc>
<doc id="1069690" url="https://pl.wikipedia.org/wiki?curid=1069690" title="Győrasszonyfa">
Győrasszonyfa

Győrasszonyfa – wieś i gmina w północno-zachodniej części Węgier, w pobliżu miasta Pannonhalma.
Miejscowość leży na obszarze Małej Niziny Węgierskiej. Administracyjnie należy do powiatu Pannonhalma, wchodzącego w skład komitatu Győr-Moson-Sopron.
Gmina Győrasszonyfa liczy 507 mieszkańców (2009) i zajmuje obszar 6,48 km².

</doc>
<doc id="1069691" url="https://pl.wikipedia.org/wiki?curid=1069691" title="Rachida Dati">
Rachida Dati

Rachida Dati, arab. رشيدة داتي (ur. 27 listopada 1965 w Saint-Rémy) – francuska polityk pochodzenia marokańskiego i algierskiego, była minister sprawiedliwości i strażnik pieczęci, eurodeputowana VII i VIII kadencji.
Życiorys.
Wykształcenie i praca zawodowa.
Urodziła się w rodzinie imigrantów (ojciec był marokańskim murarzem, matka niepiśmienną Algierką) jako drugie z dwanaściorga dzieci. Dzieciństwo spędziła w burgundzkim mieście Chalon-sur-Saône, gdzie jej rodzina mieszkała w typowym bloku HLM. Uczęszczała do katolickiej szkoły prowadzonej przez karmelitanki, następnie do liceum publicznego, gdzie w 1983 zdała egzamin maturalny. Już w wieku 16 lat zaczęła wieczorami oraz podczas wakacji pracować jako pomoc medyczna. Ukończyła studia ekonomiczne oraz z zakresu prawa publicznego (została absolwentką Université de Bourgogne i Université Panthéon-Assas). Od początku lat 90. pracowała w bankowości i audycie, następnie od 1997 w organach administracji publicznej. W 1999 została prokuratorem po odbyciu dwuletnich studiów prokuratorskich.
Kariera polityczna.
W 2002 została doradczynią Nicolasa Sarkozy’ego ds. zwalczania przestępczości. W 2006 wstąpiła do centroprawicowej Unii na rzecz Ruchu Ludowego. W 2007 pełniła funkcję rzeczniczki kandydata UMP w trakcie kampanii prezydenckiej.
W maju 2007, po wygranej Nicolasa Sarkozy’ego w wyborach prezydenckich, została powołana na urząd ministra sprawiedliwości w pierwszym rządzie François Fillona, stając się pierwszą kobietą północnoafrykańskiego pochodzenia i pierwszą muzułmanką. Miesiąc później objęła tożsame stanowisko w drugim gabinecie tego premiera.
Jako minister sprawiedliwości uchodzi za zwolennika zaostrzenia polityki karnej, zaproponowała m.in. wprowadzenie progów minimalnych wyroków dla recydywistów, które odpowiadałyby 1/3 najwyższego wymiaru kary. Doprowadziła do uchwalenia przepisu pozwalającego na „zatrzymanie prewencyjne” (bezterminowe zatrzymanie sprawców najcięższych przestępstw już po zakończeniu odbywania kary), zgodnie z orzeczeniem francuskiego odpowiednika Trybunału Konstytucyjnego będzie mógł być stosowany wyłącznie do nowo skazywanych przestępców w przyszłości.
W wyborach samorządowych w 2008 została wybrana na mera 7. dzielnicy Paryża, sprawowanie tej funkcji rozpoczęła 29 marca (utrzymała ją również w 2014 i 2020). W 2009 z listy UMP została wybrana na posła do Parlamentu Europejskiego, w konsekwencji 23 czerwca tego samego roku odeszła z rządu. 23 kwietnia 2013, mimo wcześniejszych zapowiedzi, ogłosiła, że nie będzie ubiegać się o stanowisko mera Paryża.
W tym samym roku przyznała, że spodziewa się dziecka, zarazem odmówiła ujawnienia tożsamości jego ojca, co doprowadziło do licznych spekulacji medialnych. W 2009 urodziła córkę, której nadała imię Zohra. W 2014 na wniosek Rachidy Dati w postępowaniu sądowym potwierdzono, że ojcem jej córki jest Dominique Desseigne, miliarder, prezes firmy Groupe Barrière zarządzającej siecią hoteli, kasyn i restauracji.
W lutym 2010 złożyła przysięgę adwokacką w pierwszej izbie paryskiego sądu apelacyjnego i weszła w skład palestry Paryża (jako były wysoki urzędnik sądownictwa z pominięciem egzaminu "le certificat d’aptitude à la profession d’avocat"). Na jesieni 2010 kilkakrotnie zaatakowała na łamach prasy ministra spraw wewnętrznych, Brice’a Hortefeux, m.in. w związku z rosnącymi wskaźnikami przestępczości wśród młodzieży oraz wydalaniem Romów, co zostało zinterpretowane przez media jako próba wzmocnienia wizerunku przed wyborami parlamentarnymi w 2012.
W wyborach w maju 2014 zapewniła sobie europarlamentarną reelekcję. W PE zasiadała do lipca 2019, nie ubiegała się o reelekcję. W listopadzie tegoż roku została wybrana przez partię Republikanie na kandydatkę w wyborach na mera Paryża zaplanowanych na marzec 2020. 15 marca 2020 w pierwszej turze tych wyborów uzyskała 22,7% głosów. W drugiej turze z 28 czerwca 2020 otrzymała 34,3% głosów, przegrywając tym samym wybory.

</doc>
<doc id="1069692" url="https://pl.wikipedia.org/wiki?curid=1069692" title="Fokusmok">
Fokusmok



</doc>
<doc id="1069694" url="https://pl.wikipedia.org/wiki?curid=1069694" title="Troczki rzepki">
Troczki rzepki

Troczki rzepki (łac. "retinacula patellae") – włókna ścięgniste wchodzące w skład układu więzadłowego stawu kolanowego.
Przebieg.
Troczki rzepki stanowią przedłużenie włókien głowy przyśrodkowej i bocznej mięśnia czworogłowego uda tworząc odpowiednio troczek przyśrodkowy ("retinaculum patellae mediale") i troczek boczny ("retinaculum patellae laterale"). Kończą się przyczepem do przednich powierzchni kłykci kości piszczelowej.

</doc>
<doc id="1069696" url="https://pl.wikipedia.org/wiki?curid=1069696" title="Retinacula patellae">
Retinacula patellae



</doc>
<doc id="1069697" url="https://pl.wikipedia.org/wiki?curid=1069697" title="Troczek przyśrodkowy rzepki">
Troczek przyśrodkowy rzepki



</doc>
<doc id="1069698" url="https://pl.wikipedia.org/wiki?curid=1069698" title="Troczek boczny rzepki">
Troczek boczny rzepki



</doc>
<doc id="1069699" url="https://pl.wikipedia.org/wiki?curid=1069699" title="Retinaculum patellae mediale">
Retinaculum patellae mediale



</doc>
<doc id="1069700" url="https://pl.wikipedia.org/wiki?curid=1069700" title="All I Want Is You">
All I Want Is You

All I Want Is You – ballada rockowa irlandzkiej grupy U2, pochodząca z jej wydanego w 1988 roku albumu, "Rattle and Hum". W 1989 roku została wydana jako czwarty singel promujący tę płytę. Utwór pojawia się także pod koniec filmu "Rattle and Hum". Bono powiedział, że piosenka jest bardziej rozbudowaną wersją jednego z najpopularniejszych utworów zespołu, „With or Without You”, pochodzącego z poprzedniej płyty grupy, "The Joshua Tree".

</doc>
<doc id="1069701" url="https://pl.wikipedia.org/wiki?curid=1069701" title="Retinaculum patellae laterale">
Retinaculum patellae laterale



</doc>
<doc id="1069706" url="https://pl.wikipedia.org/wiki?curid=1069706" title="XI Liceum Ogólnokształcące im. Mikołaja Reja w Warszawie">
XI Liceum Ogólnokształcące im. Mikołaja Reja w Warszawie

XI Liceum Ogólnokształcące im. Mikołaja Reja – liceum ogólnokształcące znajdujące się przy pl. S. Małachowskiego 1. Jedna z najstarszych stołecznych szkół średnich.
Historia.
31 maja 1905 Kolegium Kościelne Zboru Ewangelicko-Augsburskiego w Warszawie przyjęło wniosek ks. Juliana Machlejda o wystąpienie do władz w celu uzyskania pozwolenia na otwarcie prywatnego zakładu naukowego męskiego, bez praw, z językiem wykładowym polskim. 4 czerwca 1906 kurator Okręgu Naukowego Warszawskiego udzielił koncesji na prowadzenie zakładu. 
1 września 1906 otwarto „Gimnazjum 8-io klasowe im. Mikołaja Reja, utrzymywane przez Zbór Ewangelicko-Augsburski w Warszawie”. Pierwszym dyrektorem gimnazjum został Julian Machlejd, który pozostawał na tym stanowisku przez 11 lat.
Początkowo do szkoły uczęszczało 200 uczniów. Było szkołą prywatną, prowadzoną przez parafię ewangelicko-ausgsburską w Warszawie. Kładziono w niej szczególny nacisk na wychowanie moralne i społeczne w duchu patriotyzmu i tolerancji religijnej. W okresie międzywojennym w placówce duże wpływy miała Narodowa Organizacja Gimnazjalna oraz Grupy Szkolne ONR. 
W 1951 szkoła została upaństwowiona. Według rankingów Perspektyw szkoła znajduje się w czołówce warszawskich liceów.
Dewizą liceum, umieszczoną na fasadzie budynku, jest zwrot „MACTE ANIMO – SIC ITUR AD ASTRA” autorstwa rzymskiego poety – Publiusza Papiniusza Stacjusza. Można go tłumaczyć jako „Dalej młody człowieku – odwagi – tak idzie się do gwiazd!” (dosłownie znaczy „Złóż ofiarę duchowi, młodzieńcze, tak idzie się do gwiazd”).
Absolwenci (m.in.).
Uczniem liceum im. Reja był też Emil Barchański, działacz opozycji antykomunistycznej w czasach PRL, zamordowany przez Służbę Bezpieczeństwa.

</doc>
<doc id="1069709" url="https://pl.wikipedia.org/wiki?curid=1069709" title="Senafe">
Senafe

 
Senafe albo Senafie – miasto w Erytrei; liczy 6192 mieszkańców (2007). Zamieszkane przez lud Saho.

</doc>
<doc id="1069712" url="https://pl.wikipedia.org/wiki?curid=1069712" title="Eliminacje do Mistrzostw Europy w Piłce Nożnej 2008/Grupa E">
Eliminacje do Mistrzostw Europy w Piłce Nożnej 2008/Grupa E

27 stycznia 2006 odbyło się losowanie grup eliminacyjnych Euro 2008. 50 zespołów narodowych, które biorą udział w tych rozgrywkach zostało podzielonych przez UEFA na sześć koszyków po siedem drużyn oraz jeden, w którym jest ośmiu uczestników. Do grupy E zostały rozlosowane następujące drużyny:
Eliminacje w grupie E rozpoczęły się 16 sierpnia 2006 a skończyły się 21 listopada 2007.
Tabela.
Uwagi:
Do finałów ME 2008 awansowały:
Bez awansu pozostały:

</doc>
<doc id="1069727" url="https://pl.wikipedia.org/wiki?curid=1069727" title="Synagoga Jeszua Tova w Bukareszcie">
Synagoga Jeszua Tova w Bukareszcie

Synagoga Jeszua Tova w Bukareszcie ( lub ) – synagoga znajdująca się w Bukareszcie, stolicy Rumunii, przy ulicy Take Ionescu 9, niedaleko Piaţa Amzei. Jest to obecnie najstarsza czynna synagoga.
Synagoga została zbudowana w 1827 roku przy budynku gminy żydowskiej w Bukareszcie. W 2007 roku synagoga przeszła gruntowną renowację.

</doc>
<doc id="1069743" url="https://pl.wikipedia.org/wiki?curid=1069743" title="Relic Entertainment">
Relic Entertainment

Relic Entertainment – kanadyjskie studio programistyczne specjalizujące się w trójwymiarowych komputerowych strategicznych grach czasu rzeczywistego. 
Historia.
Relic zostało założone w mieście Vancouver w Kanadzie przez programistów Alexa Gardena i Luke'a Moloneya w 1997. Zadebiutowało w 1999 roku swoim ambitnym dziełem zwanym "Homeworld" wydanym przez Sierrę Entertainment, które dzięki fabule i sferycznym trójwymiarze, w jakim rozgrywała się gra, stała się dla graczy żywą legendą. Niedługo potem wyprodukowano dodatek "". 
Następną grą Relic była wydana przez Microsoft gra "Impossible Creatures" stworzona w 2002 roku. Rok później został wyprodukowany sequel "Homeworlda". Wkrótce potem studiu pracę zleciła spółka THQ. Pod jej szyldem Relic wyprodukowało grę ' oraz dodatki ', ' i ', a także "Company of Heroes" wraz z dodatkami ' i ' i (na konsole) tytuł "The Outfit" oraz "" z dodatkami "Chaos Rising" i "Retribution". Najnowszym dziełem studia jest gra "Company of Heroes 2" wraz z dodatkami "Ardennes Assault, The Western Front Armies" oraz "British Forces".

</doc>
<doc id="1069744" url="https://pl.wikipedia.org/wiki?curid=1069744" title="Fiodor Fiodorow">
Fiodor Fiodorow

Fiodor Wiktorowicz Fiodorow, ros. Фёдор Викторович Фёдоров (ur. 11 czerwca 1986 w Apatytach) – rosyjski hokeista, reprezentant Rosji.
Jego starszy brat Siergiej także jest hokeistą.
Kariera.
Karierę hokejową rozpoczynał w Ameryce Północnej. Był dwukrotnie draftowany do NHL w 1999 i 2001. W rozgrywkach NHL rozegrał łącznie 18 meczów (nie strzelił gola). Od 2006 występuje w rosyjskich klubach. Od maja 2011 zawodnik SKA Sankt Petersburg (podpisał dwuletni kontrakt). W czerwcu 2013 ponownie został zawodnikiem CSKA Moskwa, związany dwuletnią umową. Odszedł z klubu z końcem kwietnia 2014. Od października 2014 zawodnik Łady Togliatti.
W barwach Rosji uczestniczył w turniejach mistrzostw świata juniorów do lat 18 edycji 1999 oraz seniorskich mistrzostw świata w 2005.

</doc>
<doc id="1069745" url="https://pl.wikipedia.org/wiki?curid=1069745" title="Megaureter">
Megaureter

Megaureter (moczowód olbrzymi, ang. megaureter) – wada rozwojowa układu moczowego polegająca na dużego stopnia poszerzeniu moczowodu z towarzyszącym poszerzeniem układu kielichowo-miedniczkowego. Objawia się podobnie jak inne wady rozwojowe układu moczowego: nawracającymi zakażeniami i (lub) zaburzeniami mikcji.

</doc>
<doc id="1069747" url="https://pl.wikipedia.org/wiki?curid=1069747" title="The Fly (singel)">
The Fly (singel)

The Fly – piosenka rockowego zespołu U2, pochodzącą z jego wydanego w 1991 roku albumu, "Achtung Baby". Została wydana jako pierwszy singel promujący tę płytę. Utwór opowiada o tym jak osoba przebywająca w piekle, której podoba się miejsce, w którym się znajduje, dzwoni do innego człowieka i opowiada o tym, czego się nauczyła. „The Fly” był zapowiedzią nowych, akustycznych i elektronicznych eksperymentów muzycznych, które zdominowały pracę grupy w latach '90.
Piosenka znalazła się na nagrywanych na żywo DVD: , i .
Nakręcony do utworu teledysk znalazł się na DVD: The Best of 1990-2000, wraz z komentarzami reżyserów.

</doc>
<doc id="1069750" url="https://pl.wikipedia.org/wiki?curid=1069750" title="Scyntygrafia wentylacyjna">
Scyntygrafia wentylacyjna

Scyntygrafia wentylacyjna (ang. ventilation scintigraphy) – badanie scyntygraficzne polegające na ocenie wentylacji płuc po podaniu gazu radioaktywnego. Najczęściej do badania wykorzystuje się ksenon-133 podawany drogą wziewną albo krypton-81m, podawany dożylnie (ocena wentylacji i perfuzji w jednym badaniu). Wysoka cena i trudna dostępność tych gazów sprawia, że często są one zastępowane aerozolami na bazie albumin jak HMPAO znakowanym technetem 99mTc. Skojarzone badanie wentylacyjne i perfuzyjne zwiększa swoistość badania. 
Scyntygrafia perfuzyjno-wentylacyjna jest czułym, ale mało swoistym badaniem w rozpoznawaniu ostrej zatorowości płucnej. 

</doc>
<doc id="1069751" url="https://pl.wikipedia.org/wiki?curid=1069751" title="Synagoga w Dżardżisie">
Synagoga w Dżardżisie

Synagoga w Dżardżisie (arab. كنيس جرجيس, fr. "Synagogue de Zarzis"), zwana również Miszkan Jakow (hebr. בית הכנסת משכן יעקב) – sefardyjska synagoga znajdująca się w miejscowości Dżardżis, w Tunezji.
Synagoga została zbudowana około 1900 roku, kiedy to gmina żydowska w Dżardżisie przekroczyła 1000 członków. W 1982 roku synagoga została podpalona przez lokalnych Arabów w reakcji na masakrę w Sabrze i Szatili. Wówczas doszczetnie zniszczono zwoje Tory znajdujące się w jej wnętrzu. Po tych wydarzeniach synagoga została gruntownie odnowiona i obecnie służy 100. osobowej gminie żydowskiej.
Murowany budynek synagogi wzniesiono w stylu mauretańskim. Jej wnętrze jest niezwykle bogato zdobione, ściany głównej sali modlitewnej pokrywają malowidła o motywach geometrycznych. Całość oświetla wielki żyrandol. W jednym z bocznych pomieszczeń synagogi funkcjonuje cheder.

</doc>
<doc id="1069755" url="https://pl.wikipedia.org/wiki?curid=1069755" title="Bitwa pod Fuentes d'Onoro">
Bitwa pod Fuentes d'Onoro



</doc>
<doc id="1069760" url="https://pl.wikipedia.org/wiki?curid=1069760" title="Grzegorz Warchoł">
Grzegorz Warchoł



</doc>
<doc id="1069761" url="https://pl.wikipedia.org/wiki?curid=1069761" title="William Pitt starszy">
William Pitt starszy



</doc>
<doc id="1069762" url="https://pl.wikipedia.org/wiki?curid=1069762" title="Więzadło poboczne strzałkowe">
Więzadło poboczne strzałkowe

Więzadło poboczne strzałkowe, więzadło poboczne boczne (łac. "ligamentum collaterale fibulare", "ligamentum collaterale laterale") – jedno z więzadeł stawu kolanowego.
Przebieg.
Więzadło przyczepia się do nadkłykcia bocznego kości udowej, biegnie ku dołowi, kończąc się przyczepem do powierzchni bocznej głowy strzałki. Od torebki stawowej oddziela go tkanka tłuszczowa, samo więzadło nie jest zrośnięte z torebką.

</doc>
<doc id="1069764" url="https://pl.wikipedia.org/wiki?curid=1069764" title="Ligamentum collaterale fibulare">
Ligamentum collaterale fibulare



</doc>
<doc id="1069768" url="https://pl.wikipedia.org/wiki?curid=1069768" title="Hrabstwo Wilson (Tennessee)">
Hrabstwo Wilson (Tennessee)

Hrabstwo Wilson (ang. "Wilson County") – hrabstwo w stanie Tennessee w Stanach Zjednoczonych. Obszar całkowity hrabstwa obejmuje powierzchnię 583,2 mil² (1510,48 km²). Według szacunków United States Census Bureau w roku 2009 miało 112 377 mieszkańców.
Hrabstwo powstało w 1799 roku. 

</doc>
<doc id="1069769" url="https://pl.wikipedia.org/wiki?curid=1069769" title="Artyleria wielkiej mocy">
Artyleria wielkiej mocy

Artyleria wielkiej mocy (artyleria najcięższa) – artyleria wyposażona w haubice i moździerze kalibru powyżej 200 mm oraz armaty powyżej 150 mm, przeznaczona do burzenia trwałych umocnień, niszczenia ważnych obiektów położonych w głębi obrony przeciwnika oraz do wykonywania zadań, których nie może wykonać artyleria mniejszej mocy (lekka, średnia i ciężka). Jednostki artylerii wielkiej mocy wchodzą w zasadzie w skład artylerii odwodu naczelnego dowództwa. Szczególnym rodzajem artylerii wielkiej mocy była artyleria kolejowa.

</doc>
<doc id="1069770" url="https://pl.wikipedia.org/wiki?curid=1069770" title="Przełom Sirionu">
Przełom Sirionu



</doc>
<doc id="1069772" url="https://pl.wikipedia.org/wiki?curid=1069772" title="Władimir Konstantinow">
Władimir Konstantinow

Władimir Nikołajewicz Konstantinow (ros. Владимир Николаевич Константинов, ur. 19 marca 1967 r. w Murmańsku w ZSRR obecnie w Rosji) – były zawodowy rosyjski hokeista grający na pozycji obrońcy. Ostatnio występował w barwach Detroit Red Wings. 
Zakończył karierę w 1997 roku, gdy poważnie ucierpiał w wypadku samochodowym. 13 czerwca wraz z Wiaczesławem Fietisowem oraz dwoma innymi osobami wracali limuzyną z przyjęcia z okazji zdobycia Pucharu Stanleya przez drużynę Detroit Red Wings (w której wtedy grał), w pewnym momencie kierowca limuzyny stracił panowanie nad kierownicą i uderzył w drzewo. Doznał ciężkiego urazu głowy co uniemożliwiło mu kontynuowanie kariery hokeisty.

</doc>
<doc id="1069773" url="https://pl.wikipedia.org/wiki?curid=1069773" title="Hrabstwo Trousdale">
Hrabstwo Trousdale

Hrabstwo Trousdale (ang. "Trousdale County") – hrabstwo w stanie Tennessee w Stanach Zjednoczonych. Obszar całkowity hrabstwa obejmuje powierzchnię 116,64 mil² (302,1 km²). Według szacunków United States Census Bureau w roku 2009 miało 7922 mieszkańców.
Hrabstwo powstało w 1870 roku.

</doc>
<doc id="1069779" url="https://pl.wikipedia.org/wiki?curid=1069779" title="Monczegorsk">
Monczegorsk

Monczegorsk (ros. Мончегорск) – miasto w północno-zachodniej Rosji w obwodzie murmańskim. 
Położone na Półwyspie Kolskim, w Kole podbiegunowym północnym, nad jeziorem Imandra, 145 km na południe od Murmańska. W 2005 liczyło 50700 mieszkańców.
Powstało w 1937 jako centrum przemysłu wydobywczo-przetwórczego rud miedzi i niklu dzięki ocenie naukowca Aleksandra Fersmana, który przywidywał występowanie w tym rejonie bardzo bogatych złóż rudy niklowo-miedzianej. Złoża okazały się jednak mniej bogate i ruda do przerobu przywożona jest w głównej mierze z Norylska. W okolicy występują rzadkie minerały np. Monczetundrait.
W mieście znajduje się dyrekcja Lapońskiego Rezerwatu Biosfery.

</doc>
<doc id="1069782" url="https://pl.wikipedia.org/wiki?curid=1069782" title="Hrabstwo Smith (Tennessee)">
Hrabstwo Smith (Tennessee)

Hrabstwo Smith (ang. "Smith County") – hrabstwo w stanie Tennessee w Stanach Zjednoczonych. Obszar całkowity hrabstwa obejmuje powierzchnię 325,35 mil² (842,65 km²). Według szacunków United States Census Bureau w roku 2009 miało 19 201 mieszkańców.
Hrabstwo powstało w 1799 roku.

</doc>
<doc id="1069790" url="https://pl.wikipedia.org/wiki?curid=1069790" title="Izba Starszych">
Izba Starszych

Izba Starszych ("Meszrano Dżirga") – wyższa izba afgańskiego parlamentu, Zgromadzenia Narodowego. Składa się ze 102 członków, podzielonych na trzy 34-osobowe grupy. Pierwsza grupa wybierana jest przez władze poszczególnych prowincji (po jednym deputowanym z każdej). W skład drugiej wchodzą deputowani wybierani wspólnie przez władze wszystkich okręgów, na które dzieli się każda z prowincji (tutaj również w każdej prowincji wybierana jest 1 osoba). Pozostałe 34 miejsca obsadza prezydent, przy czym obowiązany jest co najmniej połowę z nich powierzyć kobietom. Dwa miejsca z puli prezydenckiej są z kolei zarezerwowane dla osób niepełnosprawnych, a dwa kolejne dla przedstawicieli ludności koczowniczej.
Podczas wyborów parlamentarnych w 2005, wbrew wcześniejszym planom, ze względów bezpieczeństwa nie przeprowadzono równocześnie wyborów do władz okręgów. Dlatego miejsca przypisane ich przedstawicielom zostały tymczasowo obsadzone przez rady prowincji, które oprócz dokonania wyboru członków Izby ze swojej puli, dodatkowo wydelegowały po jednej osobie ze swojego grona jako przedstawiciela okręgów danej prowincji.
Zgodnie z afgańską konstytucją, Izba Starszych posiada uprawnienia przede wszystkim doradcze, zaś jej wpływ na proces legislacyjny jest zdecydowanie mniejszy niż izby niższej parlamentu – Izby Ludowej.

</doc>
<doc id="1069791" url="https://pl.wikipedia.org/wiki?curid=1069791" title="Hrabstwo Jackson (Tennessee)">
Hrabstwo Jackson (Tennessee)

Hrabstwo Jackson (ang. "Jackson County") – hrabstwo w stanie Tennessee w Stanach Zjednoczonych. Obszar całkowity hrabstwa obejmuje powierzchnię 319,56 mil² (827,66 km²). Według szacunków United States Census Bureau w roku 2009 miało 10 875 mieszkańców.
Hrabstwo powstało w 1801 roku. 

</doc>
<doc id="1069801" url="https://pl.wikipedia.org/wiki?curid=1069801" title="Zespół Aarskoga">
Zespół Aarskoga

Zespół Aarskoga (dysplazja twarzowo-genitalna, zespół Aarskoga-Scotta, ang. Aarskog-Scott syndrome, AAS, faciogenital dysplasia) – rzadki zespół wad wrodzonych, na którego obraz kliniczny składają się niskorosłość, cechy dysmorficzne twarzy, wady kośćca i narządów płciowych.
Etiologia.
Przyczyną choroby jest mutacja w genie "FGDY1" w "locus" Xp11.21.
Fenotyp.
Chorzy z zespołem Aarskoga wykazują szereg zmiennych cech, które mogą dodatkowo ulegać zmianie z wiekiem. Obok niskorosłości występuje u nich szereg cech dysmorficznych twarzy: hiperteloryzm oczny, okrągła twarz, ptoza, "wdowi szpic", antymongoloidalne ustawienie szpar powiekowych, przodopochylenie nozdrzy, szeroka rynienka podnosowa; ponadto stwierdza się nadmierną ruchomość w stawach i podzieloną mosznę z fałdem skórnym nad prąciem. Może wystąpić wnętrostwo. Defekty kostne typowe dla zespołu Aarskoga to brachydaktylia z hipoplazją dystalnych paliczków, wady kręgów szyjnych i dodatkowe żebra.
Historia.
Jako pierwszy zespół opisał w 1970 roku Dagfinn Aarskog, norweski pediatra i genetyk. Charles I. Scott, Jr., amerykański genetyk, przedstawił drugi opis w 1971 roku.

</doc>
<doc id="1069802" url="https://pl.wikipedia.org/wiki?curid=1069802" title="Hrabstwo Anderson (Tennessee)">
Hrabstwo Anderson (Tennessee)

Hrabstwo Anderson (ang. "Anderson County") – hrabstwo w stanie Tennessee w Stanach Zjednoczonych. Obszar całkowity hrabstwa obejmuje powierzchnię 344,82 mil² (893,08 km²). Według szacunków United States Census Bureau w roku 2009 miało 74 849 mieszkańców.
Hrabstwo powstało w 1801 roku. 

</doc>
<doc id="1069803" url="https://pl.wikipedia.org/wiki?curid=1069803" title="Zespół Aarskoga i Scotta">
Zespół Aarskoga i Scotta



</doc>
<doc id="1069804" url="https://pl.wikipedia.org/wiki?curid=1069804" title="Zespół Aarskoga-Scotta">
Zespół Aarskoga-Scotta



</doc>
<doc id="1069805" url="https://pl.wikipedia.org/wiki?curid=1069805" title="Pudu północny">
Pudu północny

Pudu północny, pudu ekwadorski, pudu szatanek ("Pudu mephistophiles") – gatunek ssaka parzystokopytnego z rodziny jeleniowatych (Cervidae), blisko spokrewniony z pudu południowym ("P. puda"). Jest jednym z najmniejszych przedstawicieli rodziny. Ze względu na małe wymiary, występowanie w trudno dostępnych regionach i skryty tryb życia biologia gatunku jest jeszcze słabo poznana.
Występowanie i biotop.
Obecny zasięg występowania gatunku obejmuje Kolumbię, Ekwador i Peru.
Jego siedliskiem są wysokogórskie lasy strefy umiarkowanej w Andach. Preferują tereny na wysokościach 2700-4000 m n.p.m.
Charakterystyka ogólna.
Wygląd.
Ciało krępe o długości 60-74 cm, z krótkimi nogami. Wysokość w kłębie nie przekracza 36 cm, a masa ciała sięga 10 kg. Z wyglądu bardziej przypomina antylopę niż jelenia. Krótkie, spiczaste poroże jest przysłonięte długimi włosami (stąd nazwa szatanek). Uszy małe, zaokrąglone. Ubarwienie ciemnobrązowe do prawie czarnego, ciemniejsze niż u pudu chilijskiego.
Tryb życia.
Pudu są bardzo ostrożne. W obliczu zagrożenia wydają odgłos podobny do szczekania, spłoszone – szybko uciekają. Żyją pojedynczo lub w parach. Żywią się trawą, ziołami, liśćmi i owocami.
Rozród.
Ciąża pudu trwa ok. 200 dni. Samica rodzi jedno młode, które po urodzeniu nie ma cętek – w przeciwieństwie do pudu chilijskiego. Młode pozostaje z matką do około 1 roku.
Podgatunki.
Wyodrębniono dwa podgatunki pudu północnego:
Znaczenie.
Pudu są poławiane dla mięsa i skór.
Zagrożenia i ochrona.
Obszar występowania pudu jest ograniczany rozwojem rolnictwa. Utrata siedlisk, polowania, drapieżniki i konkurencja zwierząt hodowlanych zagrażają obydwu gatunkom pudu. W Argentynie i Chile podjęto próby hodowli pudu, ale pudu chilijski łatwiej się przystosowuje do niewoli niż ekwadorski.
Gatunek jest objęty konwencją waszyngtońską CITES (załącznik II).
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii VU (narażony na wyginięcie).

</doc>
<doc id="1069806" url="https://pl.wikipedia.org/wiki?curid=1069806" title="Zgromadzenie Narodowe (Afganistan)">
Zgromadzenie Narodowe (Afganistan)

Zgromadzenie Narodowe – dwuizbowy parlament Afganistanu, główny organ władzy ustawodawczej w tym kraju. 
Izby:
Siedzibą Zgromadzenia jest budowany od 2005 przy wsparciu finansowym władz Indii gmach w Kabulu.

</doc>
<doc id="1069811" url="https://pl.wikipedia.org/wiki?curid=1069811" title="Pick slide">
Pick slide

Pick slide lub pick scrape (dosł. "ślizganie/drapanie kostką"; brak polskiej nazwy) – technika gry na gitarze elektrycznej (również basowej) polegająca na przesuwaniu krawędzią kostki (plektronu) wzdłuż strun posiadających owijki.
Podczas przesuwania kostki wzdłuż strun jej krawędź zahacza o kolejne zwoje wzbudzając dźwięk, który przypomina zgrzytanie lub skrzypienie. Wysokość dźwięku będącego rezultatem pick slide’u zmienia się w zależności od odległości od krańcowych punktów struny – najniższy jest w środku długości drgającej struny, a wyższy przy mostku lub siodełku (ew. przy progu, do którego skrócona jest struna). Ponieważ pick slide’y zazwyczaj zaczynają się blisko mostku i kończą w okolicy wyższych progów, wydobywany dźwięk ma obniżającą się charakterystykę. 
Najlepsze efekty brzmieniowe uzyskuje się grając na gitarze elektrycznej z dużym przesterowaniem, ponieważ technika ta nie jest wystarczająco głośna, by można było jej używać na gitarze akustycznej lub elektrycznej bez przesterowania. Korzystniejsze brzmienia wydobywa się dzięki kostkom stosunkowo cienkim, ale wytrzymałym na ścieranie.
Wbrew niektórym powszechnym opiniom, pick slide nie jest techniką wpływającą ujemnie na żywotność wzmacniacza lub głośnika gitarowego, ale niszczy krawędzie kostki. 
Technika pick slide jest najczęściej stosowana w muzyce rockowej, punk rocku i różnych podgatunkach heavy metalu.

</doc>
<doc id="1069815" url="https://pl.wikipedia.org/wiki?curid=1069815" title="Pudu mephistophiles">
Pudu mephistophiles



</doc>
<doc id="1069817" url="https://pl.wikipedia.org/wiki?curid=1069817" title="Pudu szatanek">
Pudu szatanek



</doc>
<doc id="1069818" url="https://pl.wikipedia.org/wiki?curid=1069818" title="Serhij Kłymentjew">
Serhij Kłymentjew

Serhij Wołodymyrowycz Kłymentjew (ukr. Сергій Володимирович Климентьєв; ur. 5 kwietnia 1975 w Kijowie) – ukraiński hokeista, reprezentant Ukrainy, olimpijczyk. Trener hokejowy.
Kariera zawodnicza.
W barwach kadr juniorskich Ukrainy uczestniczył w turniejach mistrzostw Europy juniorów do lat 18 edycji 1993 (Grupa C), mistrzostw świata juniorów do lat 20 edycji 1993 (Grupa C). W seniorskiej reprezentacji Ukrainy brał udział w turniejach mistrzostw świata w 1999, 2000, 2001, 2002, 2003, 2005, 2006, 2007 (Grupa A / Elita), 2008, 2009, 2010, 2011, 2012 (Dywizja I) oraz zimowych igrzysk olimpijskich 2002.
W kwietniu 2013 roku zakończył karierę.
Kariera trenerska.
Po zakończeniu kariery został trenerem. Był asystentem trenera kadry Ukrainy do lat 20 w turnieju mistrzostw świata juniorów do lat 20 edycji 2018. Potem był asystentem sztabie seniorskiej repreprezentacji Ukrainy na turnieju MŚ 2019.

</doc>
<doc id="1069820" url="https://pl.wikipedia.org/wiki?curid=1069820" title="Sergei Klimentiev">
Sergei Klimentiev



</doc>
<doc id="1069821" url="https://pl.wikipedia.org/wiki?curid=1069821" title="Kajgulik">
Kajgulik

 
Kajgulik ("Histriophoca") – rodzaj ssaka z rodziny fokowatych (Phocidae). 
Zasięg występowania.
Rodzaj obejmuje jeden żyjący współcześnie gatunek występujący w wodach Morza Wschodniosyberyjskiego, Morza Czukockiego, zachodniej części Morza Beauforta i Morza Beringa, oraz Morza Ochockiego i północnego Oceanu Spokojnego na wysokich szerokościach geograficznych, od Hokkaido i północnego Morza Japońskiego po Alaskę. 
Morfologia.
Długość ciała 150–175 cm; masa ciała 70–110 kg; nowo narodzone kajguliki mierzą 90 cm przy ciężarze około 10 kg. 
Systematyka.
Podział systematyczny.
Do rodzaju należy jeden występujący współcześnie gatunek: 
oraz wymarły gatunek z miocenu:

</doc>
<doc id="1069822" url="https://pl.wikipedia.org/wiki?curid=1069822" title="Skinless">
Skinless

Skinless - amerykańska grupa muzyczna wykonująca brutalny death metal. Powstała w 1992 roku w Nowym Jorku. W 2011 roku formacja została rozwiązana.
W 2013 roku zespół wznowił działalność.

</doc>
<doc id="1069825" url="https://pl.wikipedia.org/wiki?curid=1069825" title="Synagoga w Uherskim Hradišciu">
Synagoga w Uherskim Hradišciu

Synagoga w Uherskim Hradišciu () – synagoga znajdująca się w Uherskim Hradišciu, w Czechach, przy ulicy Velehradské 714.
Synagoga została zbudowana w 1875 roku, w stylu eklektycznym. W 1904 roku przeszła poważną przebudowę, podczas której nadano jej cechy stylu secesyjnego oraz dodano kopułę.
Podczas II wojny światowej, 22 czerwca 1941 roku synagoga została zdemolowana przez gestapo i członków Vlajki. Budynek oblano benzyną i podpalono. Pożar jednak nie przyniósł spodziewanych efektów i synagogę ponownie podpalono 12 sierpnia tego samego roku. W listopadzie 1941 roku ruiny kupiło miasto za 30 tys. koron z przeznaczeniem na rozbiórkę. 
Po zakończeniu wojny rozpoczęto remont synagogi z przeznaczeniem na cele kulturalne. Planowano umieścić w budynku filharmonię, chór i bibliotekę. We wrześniu 1951 roku na parterze otwarto bibliotekę publiczną. 7 marca 1966 roku budowlę strawił pożar. W ciągu dwóch lat nastąpiła odbudowa i cały obiekt przeznaczono ponownie na potrzeby Biblioteki im. Bedřicha Beneša Buchlovana. 
W 1997 roku podczas powodzi został zalany parter. 8 listopada 1999 roku ponownie otwarto bibliotekę po gruntownym remoncie. W tym samym roku wpisano budowlę do rejestru zabytków. We wrześniu 2002 roku zakończono remont elewacji odtwarzając pierwotną kolorystykę.

</doc>
<doc id="1069828" url="https://pl.wikipedia.org/wiki?curid=1069828" title="Mechaniczne poszerzanie przełyku">
Mechaniczne poszerzanie przełyku



</doc>
<doc id="1069830" url="https://pl.wikipedia.org/wiki?curid=1069830" title="Władysław Reichelt">
Władysław Reichelt

Władysław Michał Reichelt (ur. 1 maja 1950 w Poznaniu) – polski polityk i przedsiębiorca, poseł na Sejm I kadencji.
Życiorys.
Ukończył w 1972 studia na Wydziale Konstrukcji Maszyn i Urządzeń Politechniki Poznańskiej. Do 1977 uprawiał wioślarstwo, był m.in. w kadrze narodowej i olimpijskiej. Po studiach pracował jako nauczyciel akademicki i w przemyśle. Od lat 90. zajmuje się prowadzeniem własnej działalności gospodarczej (m.in. hodowlą bydła mlecznego, sprzedażą pościeli wełnianej oraz obrotem nieruchomościami).
W 1991 został pierwszym prezydentem Unii Wielkopolan. W tym samym roku uzyskał mandat poselski z ramienia Kongresu Liberalno-Demokratycznego na Sejm I kadencji. W wyborach parlamentarnych w 2005 bez powodzenia kandydował do Senatu z ramienia Platformy Janusza Korwin-Mikke, a w wyborach samorządowych w 2006 był kandydatem Unii Polityki Realnej na prezydenta Poznania (zajął przedostatnie, 9. miejsce). Później przystąpił do Stronnictwa Demokratycznego, z którego został potem usunięty przez część partii uznającą przywództwo Pawła Piskorskiego. W odłamie partii jemu przeciwnym Władysław Reichelt został przewodniczącym wielkopolskiej rady naczelnej, która w wyborach prezydenckich w 2010 poparła kandydaturę Janusza Korwin-Mikkego. W wyborach samorządowych w 2010 ubiegał się bezskutecznie o stanowisko wójta gminy Czerwonak z ramienia lokalnego komitetu.

</doc>
<doc id="1069839" url="https://pl.wikipedia.org/wiki?curid=1069839" title="Aramus guarauna">
Aramus guarauna



</doc>
<doc id="1069840" url="https://pl.wikipedia.org/wiki?curid=1069840" title="Koticzak niedźwiedziowaty">
Koticzak niedźwiedziowaty

Koticzak niedźwiedziowaty, kotik zwyczajny ("Callorhinus ursinus") – gatunek ssaka z rodziny uchatkowatych (Otariidae). Jedyny współczesny przedstawiciel swego rodzaju. Pokryty gęstym futrem. Zamieszkuje północ Oceanu Spokojnego, większość życia spędza w morzu, na ląd wraca prawie wyłącznie celem rozrodu. Po rocznej ciąży z opóźnioną implantacją samica rodzi pojedyncze młode karmione tłustym mlekiem, po czym kopuluje z samcem, na terytorium którego rodziła. Jeden samiec może zapłodnić wiele samic, nie uczestniczy w wychowaniu potomstwa. Żywi się wodnymi zwierzętami, głównie rybami, ale też kalmarami, sprawnie nurkuje. Intensywne polowania znacząco zmniejszyły jego niegdyś kilkumilionową populację.
Budowa.
Długość ciała samic do 150 cm, samców do 210 cm; masa ciała samic 40–60 kg, samców 180–270 kg. Noworodki osiągają długość ciała 60–65 cm i masę 5,4–6 kg. Występuje wyraźny dymorfizm płciowy. Dorosłe samce są 30–40% dłuższe i 4,5–5 razy cięższe od dorosłych samic. Młodociane osobniki podobnie jak samice cechują się umiarkowanie ciężką budową i płeć trudno odróżnić w młodym wieku.
Ciało koticzaka porasta gęste futro, tworzące grzywę porastającą głowę, szyję i przedni tułów zwierzęcia. Futro to ma dwie warstwy: podszerstek i włosy okrywowe. Stanowiło ono niegdyś podstawę do dzielenia uchatkowatych na dwie podrodziny: koticzak i kotiki o gęstym podszerstku zaliczano do Arctocephalinae, podczas gdy pozostałe rodzaje nieokryte podszerstkiem do Otariinae. Do tej pory, po angielsku kotikczaka i kotiki określa się jako "fur seals" (futrzaste foki), mimo że podział na podrodziny nie ostał się. Samce są barwy szarej do czarnej, niekiedy rudobrązowej, grzywę mogą mieć o odcieniu srebrnym bądź blond. Większą różnorodność barwy przedstawiają samice bądź osobniki młode. Najczęściej ciemnoszare czy czarne, niekiedy są także płowe na szyi, gdzie mogą nosić bladą V-kształtną plamę, na klatce piersiowej i po bokach tułowia. Mogą mieć barwę rudą czy płową na pysku. Podszerstek jest blady. Noworodki noszą czarną szatę z kremowymi znaczeniami na twarzy i po bokach ciała. Po 3-4 miesiącach życia linieją, przybierając jaśniejszą barwę osobników młodocianych.
Głowę znamionuje wysokie czoło, tworzone przez rozwinięty zwłaszcza u samca grzebień strzałkowy, stanowiący miejsce przyczepu potężnych mięśni poruszających żuchwą.
Nos jest niewielki. Występują wibryssy, sięgające aż za ucho. Ich barwa zależy od wieku. Ciemne u młodych osobników, jasno-ciemne u prawie dorosłych, u dojrzałych zwierząt robią się jasne. U uchatkowatych występuje "rhinarium". Pysk opisuje Webber jako krótki, zakrzywiony do dołu. Wzór zębowy: I formula_1 C formula_2 P formula_3 M formula_4 = 35.
Małżowina uszna jest duża i wydatna, niekiedy naga, kiedy zwierzę osiąga zaawansowany wiek.
Uchatkowate mają kończyny przekształcone w płetwy. Kończyny przednie są zwykle silne. Webber podkreśla wyróżniające koticzaka niedźwiedziowatego cechy płetw. Górna powierzchnia przedniej płetwy jest naga, ostro odgraniczona od proksymalnej części kończyny porosłej włosem, granica przebiega na nadgarstku. Uchatkowate nie mają zwykle paznokci na przednich płetwach. Tylne płetwy są długie, dłuższe niż u innych uchatkowatych. W przedłużeniu kości paliczków leżą wydłużające płetwę chrząstki. Występują pazury.
Systematyka.
Gatunek po raz pierwszy zgodnie z zasadami nazewnictwa binominalnego opisał w 1758 roku szwedzki przyrodnik Karol Linneusz, nadając mu nazwę "Phoca ursina". Jako miejsce typowe Linneusz podał "Habitat in Camschatcae maritimis inter Asiam &amp; Americam Proximam, primario in insula Beringii" (habitat w morzach Kamczatki między Azją i Ameryką bliższą, przede wszystkim na wyspie Beringii), co w 1911 Thomas ograniczył do tej ostatniej. Holotyp pochodził z Wyspy Beringa, w Rosji. Jedyny żyjący współcześnie przedstawiciel rodzaju koticzak ("Callorhinus"). 
Autorzy "Illustrated Checklist of the Mammals of the World" uznają ten gatunek za monotypowy, podobnie autorzy "Handbook of the Mammals of the World". O ile pewne prace sugerowały występowanie podgatunków czy nawet odrębnych gatunków, ich istnienia nie potwierdzono, a gatunek zdaje się panmiktyczny. Niemniej jednak, wyróżnia się dwie populacje: wschodnia rozmnaża się na Alasce, Wyspach Prybyłowa i Bogoslof w obrębie Aleutów, podczas gdy populacja z San Miguel czyni to w Kalifornii, na wyspach Farralon i Channel Islands.
Rozmieszczenie geograficzne.
Koticzak niedźwiedziowaty występuje w północnym Oceanie Spokojnym, w tym w Morzu Beringa, Morzu Ochockim i Morzu Japońskim, na południe od Japonii (Honsiu) i północno-zachodnim Meksyku (Kalifornia Dolna).
Rozmnażanie zachodzi na wybrzeżach. Wymienia się tu Wyspy Pribyłowa, Channel Islands, a dokładniej San Miguel Island, Farallon Islands, Wyspy Kurylskie, Wyspy Komandorskie, na Bogoslof Island tylko niewielka populacja. Koticzaki migrują najdalej ze wszystkich uchatkowatych, pływając po morzu Beringa i docierając na wybrzeża Kalifornii i Japonii. Zabłąkane osobniki widywano w morzu Beauforta, Morzu Żółtym niedaleko Chińskiej Republiki Ludowej i na południe od Republiki Chińskiej. Jednak IUCN nie uważa koticzaka za gatunek odbywające migracje.
Tryb życia.
Koticzak niedźwiedziowaty należy do uchatkowatych w największym stopniu przystosowanych do życia na otwartym morzu, gdzie spędza większą część swego życia, zwłaszcza samce. Widywany jest wtedy samotnie bądź w parach. Gromadzi się wyłącznie w czasie rozrodu. Jako że poluje na zwierzęta migrujące wertykalnie dobowo, w czasie dnia często odpoczywa, bądź dba o czystość swego gęstego futra pocieranego przednimi płetwami lub drapanego tylnymi, leżąc na boku czy na plecach z podwiniętymi czy wyciągniętymi z wody płetwami, układanymi w charakterystyczną pozycję ucha od dzbanka. Poluje zaś wieczorem i w nocy. Sypia na powierzchni wody.
Zwierzę sprawnie nurkuje. Głębokość nurkowania średnio 68 m i maksymalnie 207 m, czas trwania 2,2 m z maksimum 7,6 min. Nurkuje zwykle o świcie i zmierzchu.
Cykl życiowy.
Podobnie jak inne uchatkowate, koticzak niedźwiedziowaty praktykuje poligamię. Wszystkie uchatkowate rozmnażają się na lądzie. Wraca nań w tym celu również koticzak niedźwiedziowaty, spędzający poza tym większość życia w morzu. Na Wyspach Pribyłowa rozród trwa od środka czerwca do sierpnia, 2 tygodnie później niż na wyspie San Miguel. Podczas gdy samiec pozostaje na lądzie tylko 45 dni, samica pozostaje na nim wedle Webbera 4-5 miesięcy, wedle IUCN 35 dni. W miejscach rozrodu pierwsze pojawiają się samce, niekiedy nawet miesiąc przed samicami, które obierają terytoria na kamienistych wybrzeżach. W pierwszym dniu mogą one ustalać dominację, wydając odgłosy i przyjmując groźne pozycje ciała, a nawet walcząc. Samice przybywają później, kiedy samce wybrały już dla siebie najlepsze fragmenty wybrzeża. Docierają one w ciąży i udają się na ląd rodzić młode. Wybrane przez nie miejsce leży na ogół na terytorium zajętym przez jednego samca, przy czym zwykle na terytorium pojedynczego samca rodzi więcej niż jedna samica.
Matka następnego dnia po przybyciu wydaje na świat pojedyncze, porośnięte czarnym futrem młode. Samce terytorialne tymczasem czekają, aż samice po porodzie ponownie wejdą w ruję, co następuje średnio 5,3 dnia po porodzie. Ponadto samce, które nie były w stanie ustanowić własnego terytorium, tworzą czyhające na płeć przeciwną grupy kawalerów, gromadzące się na obrzeżach miejsc rozrodu. Niezależnie od pozycji społecznej, rola samca ogranicza się do kopulacji, nie zajmuje się on potem młodym i w żaden sposób nie wspiera samicy. W danym roku w ciążę zachodzi 80% samic. Jeśli doszło do zapłodnienia, powstała zygota rozwija się jedynie do etapu blastocysty, a następnie zatrzymuje się w rozwoju na kilka miesięcy, dokładniej 3,5-4 (opóźniona implantacja). Dzięki temu rozwój osobniczy zostaje zsynchronizowany z cyklem rocznym, tak by poród odbył się za rok z 51-tygodniową, w sumie, ciążą. Tymczasem jednak samica ma do wykarmienia noworodka. By móc wytwarzać mleko, musi po kilku dniach (średnio 8,3) powrócić do morza uzupełnić zasoby pokarmowe. Zostawia wtedy młode na terytorium jednego z samców. Może to stwarzać pewne zagrożenia, jako że potężny samiec potrafi stratować bądź nawet zaatakować młode. Z drugiej strony odstrasza on na swym obszarze samce z grup kawalerów. Niekiedy młode grupują się razem. Powracająca matka wydaje z siebie niski pisk, nawołując młode. Następnie znów wyrusza na morze przez cały okres karmienia bogatym w tłuszcz mlekiem. Liczba takich cykli wynosi 8-12, a powroty trwają zwykle 2 dni. Na morzu matka spędza średnio 6,9 dnia. Odstawienie następuje po 4 miesiącach.
W końcu młode opuszcza tereny rozrodu i na 2-3 lata nie powraca na ląd. Dojrzałość płciową uzyskuje w wieku 3-5 lat, jednak samcom nie dane jest przekazać swych genów następnemu pokoleniu, nim nie nabędą rozmiarów umożliwiających efektywną konkurencję. Tak więc reprodukują się, osiągnąwszy 8-9 lat. Długość życia wynosi 25 lat, przy czym widywano samice rozmnażające się w wieku 23 lat. Długość pokolenia wynosi 14,1 lat, zakres wedle różnych metod od 12 do 15 lat.
Ekologia.
Koticzak niedźwiedziowaty jest ssakiem pelagicznym. Większą część życia spędza w morzu. Po wyruszeniu w morze z miejsca rozrodu nie wraca na ląd, nim osiągnie dojrzałość płciową. Nie pojawia się na lądzie przez 2-3 lata, lecz pływa po otwartym morzu, nie zważając na opuszczenie szelfu kontynentalnego.
Na ląd koticzak udaje się celem przedłużenia gatunku. Wybiera kamieniste brzegi, rzadziej plaże.
Wśród drapieżników czyhających na koticzaka wymienia się orki i rekiny, ale też inne uchatkowate, jak uchatek grzywiasty.
Dieta koticzaka jest zróżnicowana. Odżywia się on zwierzętami morskimi, szczegóły zależą od miejsca i pory roku. Pożera zwłaszcza gatunki migrujące wertykalnie. W morzach od Waszyngtonu do Kalifornii konsumuje sardele, "Cololabis adocetus", morszczuki, łososie, Sebastidae, kalmary. W wodach Alaski pożera mintaje, gromadniki, terpugi okoniki, śledzie, dobijakowate i także kalmary.
Zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii VU ( „narażony na wyginięcie”). Liczebność dorosłych osobników wedle IUCN wynosi wedle około 650 000 i spada. Starsze źródła podają całkowitą liczebność w sumie 0,9-1,1 miliona sztuk, przy czym na samych wyspach Pribyłowa 650 000.
Spadków populacji koticzaka niedźwiedziowatego nie sposób nie powiązać z działalnością człowieka. Opisany w XVIII wieku, stał się on jeszcze w tym samym stuleciu obiektem intensywnych polowań, dostarczających luksusowego futra. Przed polowaniami, koticzaków musiały być miliony. Jednak w XVIII wieku rabunkowa eksploatacja przez Rosjan w wodach Alaski powodowała około 100 000 zabitych osobników, głównie szczeniąt, rocznie. Sytuacja nie zmieniła się na lepszą po przejęciu władzy nad Alaską przez USA. W najgorszym roku 1867 zabito 260 000 zwierząt. Na Tuleny populacja liczyła w 1852 r. 120 000 sztuk, by pod koniec XIX wieku obniżyć się do kilku tysięcy. Dopiero w 1911 USA, Japonia i monarchia Wielkiej Brytanii, w imieniu Kanady, podpisały porozumienie ograniczające odłów. Zakazano polowań na otwartym morzu, ograniczono pozysk na lądzie. Na początku XX wieku liczebność populacji zwiększyła się nieco. W latach 1943-1968 zabijano rocznie od 40 000 do 126 000 sztuk. Na Wyspach Kurylskich Rosjanie doszczętnie wytępili koticzaki. Zwierzęta ponownie zasiedliły wyspy w drugiej połowie lat pięćdziesiątych XX wieku, po czym w latach 1962-1977 populacja szybko wzrosła, przyrastając rocznie prawie o jedną piątą. W latach pięćdziesiątych XX wieku pogłowie szacowano na znacznie mniej, 2,5 miliona ssaków. W latach sześćdziesiątych wprowadzono kolejne ograniczenia, określając maksymalną liczbę zabijanych dorosłych samic na 30 000, młodocianych samców na 30 000-96 000. Przewidywano, że pozwoli to odnowić populację, jednak tak się nie stało. Wprowadzono więc kolejne zakazy polowań komercyjnych, na St. George Island w 1973 i na St. Paul Island w 1983, dozwalając jedynie na odłów w celu utrzymania się. Tymczasem w 1976 obecność kotików odkryto na wyspie Bogoslof, 4 lata później stwierdzono tam obszar rozrodu. Polowań na masową skalę zaprzestano w 1984, już po kilku spadkach i wzrostach liczebności pogłowia. W 1978 ustabilizowała się populacja Wysp Kurylskich. Późnej delikatnie spadła i od 1988 znowu rosła. W latach dziewięćdziesiątych XX wieku i pierwszej dekadzie nowego tysiąclecia odnotowano istotny przyrost liczebności populacji z Bogoslaf, wskazujący na roczny przyrost 48,5%, obniżony później do 10%, spadek wzrostu wynikać może z zagęszczenie populacji wiążącego się z koniecznością odbywania dalszych podróży przez karmiące samice. W czasach późniejszych odbywały się już tylko mniej zagrażające polowania przez miejscową ludność Alaski, przykładowo w 2007 rdzenni Alaskańczycy odłowili 478 młodocianych koticzaków. W 2006 na Kurylach znaleziono 27 090 szczeniąt. Całkowita liczebność przekroczyła zaś 100 000. W 2014 na St. George Island dozwolono na odłów 150 męskich szczeniąt. Populacja na San Miguel od lat zdaje się stabilna. IUCN podaje następne szacunki, liczbę dorosłych zwierząt licząc z proporcji w stosunku do szczeniąt:
W 2014 wedle IUCN całkowita populacja tych zwierząt na świecie wynosiła 1,29 miliona, a więc znacznie mniej niż w przeszłości.
Utrzymują się jednak inne zagrożenia, zwłaszcza rybołówstwo odławiające pokarm koticzaków (zwłaszcza mintaje) oraz rozstawiające sieci, w które potem zaplątują się uchatkowate. Sytuację pogarszają także pływające w morzu śmieci. Populację koticzaka redukują także polowania przez orki. Niebezpieczne są także plamy ropy oraz instalacje jej wydobycia. Mniejszym populacjom przeszkadza bliskość portów czy linii żeglugowych. IUCn za niepewny uznaje wpływ klimatu, nie wyklucza uznana go za kolejne zagrożenie.
Koticzaka chroni Interim Convention on the Conservation of the North Pacific Fur Seal z 1984.

</doc>
<doc id="1069841" url="https://pl.wikipedia.org/wiki?curid=1069841" title="Callorhinus ursinus">
Callorhinus ursinus



</doc>
<doc id="1069844" url="https://pl.wikipedia.org/wiki?curid=1069844" title="Tadeusz Górczyk">
Tadeusz Górczyk

Tadeusz Józef Górczyk (ur. 16 października 1961 w Jaśle, zm. 21 grudnia 2020 tamże) – polski polityk, urzędnik samorządowy, poseł na Sejm I kadencji.
Życiorys.
Syn Zbigniewa i Stefanii. Od listopada 1980 był przewodniczącym komisji wydziału wiertniczo-naftowego Niezależnego Zrzeszenia Studentów. Od 16 grudnia 1981 do 11 marca 1982 internowany. Ukończył w 1987 studia na Wydziale Wiertniczo-Naftowym Akademii Górniczo-Hutniczej w Krakowie.
W latach 1991–1993 sprawował mandat posła na Sejm I kadencji z listy Porozumienia Obywatelskiego Centrum (z okręgu krośnieńsko-przemyskiego). Był prezesem spółdzielni, następnie do 2007 sekretarzem miasta Jasło. Był przewodniczącym struktur Porozumienia Polskich Chrześcijańskich Demokratów w powiecie jasielskim i członkiem zarządu wojewódzkiego partii.
W latach 90. zakładał komercyjne stacje radiowe. W urzędzie miasta organizował zespół do spraw produkcji programu Telewizji Jasło. Kierował także Zakładem Obsługi Podkarpackiego Urzędu Wojewódzkiego. W 2009 zarząd Telewizji Polskiej powołał go na stanowisko dyrektora ośrodka regionalnego TVP Rzeszów.
Do 2006 działał w Prawie i Sprawiedliwości, później organizował lokalny Komitet Wyborczy Przymierze Samorządowe Prawicy i w 2006 z ramienia tego komitetu uzyskał mandat radnego powiatu jasielskiego. W 2010 zajął 3. miejsce spośród 6 kandydatów w wyborach na burmistrza Jasła (z ramienia Przymierza Samorządowego Podkarpacia). Bez powodzenia kandydował również do rady miasta. Wszedł natomiast w skład zarządu powiatu. W 2014 po raz kolejny ubiegał się o urząd burmistrza.
Od 2017 był sekretarzem gminy Tarnowiec.
Pochowany na starym cmentarzu w Jaśle.
Odznaczenia.
W 2014 otrzymał Krzyż Wolności i Solidarności.

</doc>
<doc id="1069845" url="https://pl.wikipedia.org/wiki?curid=1069845" title="Zespół Fostera Kennedy’ego">
Zespół Fostera Kennedy’ego

Zespół Fostera Kennedy’ego (ang. "Foster Kennedy syndrome") jest zespołem objawów spowodowanych najczęściej guzami przedniego dołu czaszki, najczęściej płata czołowego. Występuje rzadko, jedynie w około 1–2,5% przypadków guzów śródczaszkowych. Opisany po raz pierwszy w roku 1911 przez irlandzkiego neurologa pracującego w USA, Roberta Fostera Kennedy’ego, i niemieckiego okulistę, Wilhelma Uhthoffa.
Objawy.
Objawy zespołu Fostera Kennedy’ego są następujące:

</doc>
<doc id="1069849" url="https://pl.wikipedia.org/wiki?curid=1069849" title="Łowoziero">
Łowoziero

Łowoziero (ros. Ловозеро) – czwarte co do wielkości jezioro w obwodzie murmańskim położone w centrum Półwyspu Kolskiego. Od zachodu graniczy z górskim masywem Łowoziorskich tundr. Z jeziora wypływa rzeka Wronia wpadająca do Morza Barentsa.

</doc>
<doc id="1069850" url="https://pl.wikipedia.org/wiki?curid=1069850" title="Jean Moréas">
Jean Moréas

Jean Moréas, właśc. Ioannis A. Papadiamontopoulos, Ιωάννης Α. Παπαδιαμαντόπουλος (ur. 15 kwietnia 1856 w Atenach, zm. 30 kwietnia 1910 w Saint-Mandé) – grecki poeta piszący po francusku. Przedstawiciel symbolizmu w literaturze francuskiej, twórca nazwy tego nurtu i pierwszego jego manifestu. Jego twórczość przepełniona jest wyrazem pesymizmu i melancholii typowej dla nastrojów "fin de siècle’u"; dzięki temu poezja Moréasa wywarła wpływ także na dekadentów.
Życiorys.
Urodził się w Atenach jako syn greckiego sędziego, wnuk Papadiomontopoulosa – jednego z bohaterów Mesolongi. Od młodych lat pobierał nauki języka francuskiego. W 1875 wyjechał do Paryża, gdzie studiował prawo na Sorbonie. W krótkim czasie stał się osobistością powszechnie znaną w kręgach paryskiej cyganerii artystycznej, był częstym bywalcem salonów i kawiarni. W następnych latach zajął się krytyką literacką, w ten sposób nawiązując wiele znajomości w ówczesnym świecie literackim: Alphonsem Allais, Charles’em Crosem, Guy de Maupassantem czy Léonem Bloy. Zaprzyjaźnił się również z greckim artystą Demetriosem Galanisem oraz rumuńskim poetą Ionem Minulescu. W tym czasie związany był z grupą artystyczną Les Hydropathes, pierwsze próby literackie publikował w magazynach: "Lutèce" i "Le Chat noir".
18 września 1886 opublikował w magazynie "Le Figaro" pierwszy w historii manifest literacki symbolizmu, jednocześnie nadając nazwę i formułując definicję nowego prądu.
Jego zbiór poezji "La Merrin passionne" spotkał się z przychylną recenzją Anatole’a France’a, laureata Literackiej Nagrody Nobla za rok 1921.
Twórczość.
Jako poeta Moréas zadebiutował dwoma zbiorami wierszy, utrzymanymi w stylistyce impresjonizmu Paula Verlaine’a, "Les Syrtes" (1884) i "Cantilènes" (1886). Zdaniem krytyków, oba zbiory przynależą jeszcze do modnej u schyłku XIX wieku poetyki dekadentyzmu; zdradzają również silne więzi ze szkołą Charlesa Baudelaire’a oraz Stéphane Mallarmégo z jego wczesnego, parnasistowskiego okresu. W następnych latach Moréas przerzucił się jednak na symbolizm, stając się jednym z najbardziej znaczących twórców tego nurtu. W 1886 napisał pierwszy w historii manifest literacki symbolizmu (był również pomysłodawcą samej nazwy nurtu), "Symbolist Manifesto", który ukazał się w dzienniku "Le Figaro". Odtąd postulaty zawarte w manifeście starał się Moréas konsekwentnie realizować w twórczości artystycznej.
Pierwsze znane wiersze Moréasa (przede wszystkim "Stance" i "Kantyleny") utrzymane zostały w tonie osobistym, mocno zindywidualizowanym. Forma tych wierszy jest kunsztowna (wiersz regularny), przeważają nastroje typowe dla "schyłku wieku".
Dojrzałą poezję Moréasa cechuje głęboka wizyjność, częstsze łamanie rygorów składniowych wiersza (zbliżone do wiersza wolnego, którego odkrycie w swojej właściwej formie stał się udziałem Arthura Rimbauda), niedopowiedzenie oraz korzystanie z symboliki powziętej z mitologii greckiej. Przykładem może być fragment "Eryfilii":
Wraz z Paulem Adamem napisał powieść "Les Demoiselles Goubert" (1886).
W późniejszym czasie zerwał z symbolizmem na rzecz neoklasycyzmu. W 1891 wraz z Charlesem Maurrasem stał się założycielem tzw. "szkoły romańskiej" (École romane); był wówczas zwolennikiem powrotu do tradycji średniowiecznej i renesansowej liryki francuskiej.
Pod koniec życia Jean Moréas zwrócił się w stronę teatru, pisząc sztuki teatralne w duchu antycznym, jak np. "Ifigenia" wzorowana na tragediach Eurypidesa. Sztuka została wystawiona 24 sierpnia 1903 na deskach Teatru Antycznego Orange, a następnie w paryskim teatrze Odéon.
Symbolizm w ujęciu Moréasa.
Swój manifest symbolizmu ogłosił Moréas opierając się o racjonalną analizę historii sztuki oraz historyczne uwarunkowanie następstwa gustów, stylów i epok literackich.
Symbolizm w ujęciu Jeana Moréasa miał być nurtem poezji awangardowej, który jednocześnie przezwyciężałby pozostałości romantyzmu w liryce nowoczesnej, jak i sprzeciwiałby się zbyt hermetycznemu parnasizmowi. Za mentora nowej sztuki miał posłużyć Charles Baudelaire, choć pewnych znamion symbolizmu dopatrywał się Moréas już w twórczości Alfreda de Vigny, Williama Szekspira oraz mistyków. Prekursorstwo Baudelaire’a kontynuował Stéphane Mallarmé, wprowadzając do wiersza "poczucie rzeczy tajemniczych i niewypowiedzianych", Paul Verlaine, rozbijający "okrutne okowy wiersza" i Théodore de Banville, który uczynił je "bardziej giętkimi". Wszystko to stanowił miało jednak etap przejściowy od nowej sztuki do symbolizmu właściwego, który współtworzyć mogli dopiero nowocześni twórcy.
Symbolizm miałby być według Moréasa przeciwieństwem realizmu; rezygnuje bowiem z dosłownego opisu rzeczywistości, a nawiązania do świata widzianego posłużyć miały jako symbole treści metafizycznych. Wbrew założeniom romantycznym, nie przekazuje idei ani nie odsłania uczuć. Ważnymi postulatami symbolizmu Moréasa był również wyraźny nacisk na autonomiczność sztuki oraz kunsztowną formę wiersza (lecz nie tak skonwencjonalizowaną jak u parnasistów).
W swoim manifeście Moréas poświęcił również miejsce na szczegółowe określenie warstwy językowej poezji symbolicznej.
Jak zatem wynika z deklaracji, symbolizm u swoich podstaw nie tylko dopuszczał, ale wręcz nawoływał do powrotu do średniowiecznej i renesansowej tradycji języka. W późniejszym czasie Stéphane Mallarmé odrzucał jednak tę ideę, ogłaszając symbolizm nurtem całkowicie awangardowym, niezależnym i zrywającym z dotychczasowymi uwarunkowaniami tradycji literackich.
W przekładzie polskim.
W Polsce Jean Moréas nie zyskał rozgłosu. Znany jest przede wszystkim dzięki poematowi "Eryfila" oraz cyklowi wierszy "Ze „Stanc”" przetłumaczonym przez Wincentego Koraba-Brzozowskiego. Oba utwory weszły w skład tomu "Duszy mówiącej" młodopolskiego poety. Z kolei zbiór "Kantylen" przełożył na język polski Zenon Przesmycki. Kilkanaście wierszy przetłumaczyła również Bronisława Ostrowska, kilka – Józef Gluziński.
Dwa przekłady wierszy Moréasa ukazało się na łamach pisma "Skamander" w przeciągu lat 1936–1937. Kilka wierszy ukazało się również w "Marchołcie" oraz w "Chimerze". Francuski poeta nigdy nie doczekał się jednak w Polsce książkowego wydania "wierszy wybranych".

</doc>
<doc id="1069851" url="https://pl.wikipedia.org/wiki?curid=1069851" title="Bosna (turniej szachowy)">
Bosna (turniej szachowy)

Bosna – międzynarodowy turniej szachowy rozgrywany od roku 1957 w Sarajewie. Obok Wijk aan Zee i Hastings jest jednym z najstarszych cyklicznie organizowanych turniejów z udziałem arcymistrzów światowej klasy. Wśród dotychczasowych zwycięzców znajdują się mistrzowie świata Michaił Tal i Garri Kasparow oraz wicemistrzowie Dawid Bronstein, Wiktor Korcznoj, Jan Timman i Aleksiej Szyrow. Pomiędzy 1989 a 1997 rokiem turniej nie był organizowany z powodu wojny w Bośni. W 2010 r. turniej rozegrany został w formule otwartej, zastosowano również nietypową punktację (3 pkt za zwycięstwo, 1 pkt za remis), dzięki czemu zwycięzca Chińczyk Wang Hao uzbierał w 10 partiach 23 punkty.
Najsilniejsze turnieje "Bosna" rozegrano w latach 1999 i 2000. Średni ranking zawodników dwukrotnie przekroczył wówczas poziom 2700 punktów (1999 - 2704, 2000 - 2701), co odpowiadało turniejom XIX kategorii FIDE. Najwyższy procentowy wynik uzyskał w roku 1982 Aleksander Bielawski (83,3%, wynik 12½ pkt w 15 partiach), natomiast najwyższy wynik rankingowy (ang. "rating performance") w historii wszystkich turniejów należy do Garriego Kasparowa, który w roku 1999 uzyskał 2914 punktów.

</doc>
<doc id="1069852" url="https://pl.wikipedia.org/wiki?curid=1069852" title="Baltazar Batory (zm. 1594)">
Baltazar Batory (zm. 1594)

Baltazar Batory (węg. "Boldizsár Báthory") (ur. ok. 1560, zm. 11 września 1594) – syn Andrzeja Batorego (zm. 1563), brat kardynała Andrzeja Batorego, bratanek króla Stefana Batorego.
Jego kandydatura w czasie elekcji 1587 roku pomimo przychylnego stanowiska Turcji nie miała szans powodzenia. W 1594, wobec spodziewanej abdykacji księcia Siedmiogrodu Zygmunta Batorego (kuzyna Baltazara) został przez przeciwników Zygmunta obwołany następcą swego kuzyna i miał zostać władcą siedmiogrodzkim. Abdykacja Zygmunta jednak nie nastąpiła, bunt został stłumiony, jego przywódcy ścięci, a Baltazar wraz z innymi został zamordowany w więzieniu pod koniec 1594 roku. Miał nieznaną z imienia córkę, która zmarła za życia ojca.

</doc>
<doc id="1069854" url="https://pl.wikipedia.org/wiki?curid=1069854" title="Bosna">
Bosna



</doc>
<doc id="1069856" url="https://pl.wikipedia.org/wiki?curid=1069856" title="Java Server Pages">
Java Server Pages



</doc>
<doc id="1069858" url="https://pl.wikipedia.org/wiki?curid=1069858" title="Gabriele Reinsch">
Gabriele Reinsch

Gabriele Reinsch (ur. 23 września 1963 w Chociebużu) – niemiecka lekkoatletka startująca w reprezentacji NRD. Specjalizowała się w rzucie dyskiem.
9 lipca 1988 podczas zawodów w Neubrandenburgu poprawiła o ponad 2 metry rekord świata rzutem na odległość 76,80 m. Dotychczas nikomu nie udało się poprawić tego rezultatu. Wynik ten nie przełożył się jednak na jej występ na igrzyskach olimpijskich w Seulu (1988), w finale olimpijskim zajęła dopiero 7. miejsce. Reinsch nie miała szczęścia do startów międzynarodowych, do jej najlepszych wyników należą: 4. miejsce podczas mistrzostw Europy w lekkoatletyce (Split 1990), srebrny medal mistrzostw Europy juniorów w lekkoatletyce (pchnięcie kulą, Utrecht 1981) oraz srebro na uniwersjadach (Zagrzeb 1987 i Duisburg 1989).

</doc>
<doc id="1069859" url="https://pl.wikipedia.org/wiki?curid=1069859" title="Nubuntu">
Nubuntu



</doc>
<doc id="1069861" url="https://pl.wikipedia.org/wiki?curid=1069861" title="Powiat Schwaz">
Powiat Schwaz

Powiat Schwaz (niem. "Bezirk Schwaz") – powiat w Austrii, w kraju związkowym Tyrol. Siedziba powiatu znajduje się w mieście Schwaz.
Geografia.
Południowa i środkowa część powiatu leży w Alpach Centralnych, północna zaś w Północnych Alpach Wapiennych. Granica z Tyrolem Południowym (Włochy) biegnie w Alpach Zillertalskich. Środkowa część powiatu leży w Tuxer Alpen. W Alpach Kitzbühelskich przebiega wschodnia granica z powiatami Kufstein i Kitzbühel. Północ i granica z Niemcami (powiat Garmisch-Partenkirchen) znajdują się w górach Karwendel i w Rofanie.
Podział administracyjny.
Powiat podzielony jest na 39 gmin, w tym jedną gminę miejską "(Stadt)", cztery gminy targowe "(Marktgemeinde)" oraz 34 gminy wiejskie "(Gemeinde)".

</doc>
<doc id="1069862" url="https://pl.wikipedia.org/wiki?curid=1069862" title="Addi Kuala">
Addi Kuala

Addi Kuala (tig. ዓዲ ዃላ, trp. Addi Kuala, trl. Addī Kwala; arab. عدي قولا, trp. Adi Kawala, trl. ‛Ādī Qawālah) – miasto w Erytrei w Regionie Południowym w podregionie Addi Kuala; liczy . 
Od stolicy kraju Asmary dzieli je 86 km. Położone blisko granicy z Etiopią. W miejscowości znajdują się (lub znajdowały) m.in.: rynek, policja, więzienie, meczet czy bank. Już w latach 90. XIX wieku istniał tu rynek. Pisarz Augustus Wylde pisał, że głównym dniem targowym był poniedziałek. W 2004 roku była tu mała restauracja, można było tutaj też spróbować lokalnego piwa.
Addi Kuala istniała w XIX wieku. Do 1890 roku była małą wioską, jednak w tym samym roku Włosi wznieśli tu fort obronny przed ewentualnymi atakami Tigrajczyków. Kilka kilometrów na południe od miasta znajduje się pomnik upamiętniający włoskich żołnierzy poległych w Bitwie pod Aduą w 1896 roku.
Klimat.
Klimat w Addi Kuala jest umiarkowany i ciepły. Według klasyfikacji Köppena, Addi Kuala należy do klimatu umiarkowanego z suchą zimą. Średnia roczna temperatura wynosi 18,3 °C, zaś średnia roczna suma opadów nieco ponad 650 mm. Najcieplej jest w kwietniu, a najchłodniej w grudniu.

</doc>
<doc id="1069864" url="https://pl.wikipedia.org/wiki?curid=1069864" title="Aleja Roberta Schumana w Olsztynie">
Aleja Roberta Schumana w Olsztynie

Aleja Schumana – część śródmiejskiej obwodnicy Olsztyna oddana do użytku w 2005 roku. Ulica biegnie od skrzyżowania z ulicami Sielską i Armii Krajowej do Placu Ofiar Katastrofy Smoleńskiej, będącego skrzyżowaniem o ruchu okrężnym alei Schumana z ulicami Bałtycką, Grunwaldzką i Bohaterów Bitwy Warszawskiej 1920.
Dane alei.
Aleja ma po dwa pasy w każdym kierunku. Wzdłuż alei znajduje się chodnik oraz ścieżka rowerowa po północnej stronie jezdni. Wzdłuż alei znajduje się most nad Kortówką.
Sygnalizacje świetlna znajduje się przy skrzyżowaniu alei z ulicami Armii Krajowej i Sielskiej.
Historia alei.
Ulica była jednym z wariantów planowanym od lat 70. XX wieku, które miały na celu odciążyć ulice Grunwaldzką i Bałtycką od ruchu tranzytowego. Ulicę zaczęto budować w pierwszych latach XXI wieku z wykorzystaniem dotacji unijnych. Wraz z budową alei powstał nowy wiadukt kolejowy, zaś poprzedni (w ciągu ulicy Grunwaldzkiej) został zamknięty.
Wraz z nową ulicą oddano do użytku także rondo znajdujące się w pobliżu Dworca Zachodniego, nazwane później Placem Ofiar Katastrofy Smoleńskiej.
Po oddaniu ulicy do użytku w 2005 roku traktowano ją jako przedłużenie ulicy Sielskiej, i potocznie nazywano ulicę "Nową Sielską" lub "Nowosielską". Dnia 25 kwietnia 2007 roku nazwano ją imieniem Roberta Schumana, francuskiego polityka, pierwszego przewodniczącego Parlamentu Europejskiego, współtwórcy Europejskiej Wspólnoty Węgla i Stali.

</doc>
<doc id="1069866" url="https://pl.wikipedia.org/wiki?curid=1069866" title="DINK">
DINK

DINK jest akronimem od angielskiego wyrażenia „dual (double) income, no kids”, co znaczy po polsku „podwójny dochód, zero dzieci” i określa małżeństwo lub związek bezdzietny z wyboru, w którym oboje partnerów pracuje zawodowo. Para DINK posiada duży fundusz swobodnej decyzji i możliwość przeznaczania części swoich zarobków na podróże czy produkty luksusowe. 
Pojęcie zostało ukute w USA w latach 80. XX wieku w czasie rozkwitu kultury „yuppie”. Według "Wielkiego Słownika Wyrazów Obcych PWN" DINK może również określać każdego z małżonków (bądź partnerów) tworzących związek nastawiony na rozwój zawodowy i sukces finansowy, zakładający przy tym rezygnację z rodzicielstwa. Większość osób tworzących takie związki to osoby w wieku 25-34 lat. Termin jest używany również w Wielkiej Brytanii i sporadycznie w Indiach oraz Chinach.
Żartobliwym antonimem terminu DINK jest SITCOM – single income, two children, oppressive mortgage, tłumaczony jako: „pojedynczy dochód, dwoje dzieci i przytłaczająca hipoteka/niespłacony kredyt”.

</doc>
<doc id="1069869" url="https://pl.wikipedia.org/wiki?curid=1069869" title="Synagoga w Luže">
Synagoga w Luže



</doc>
<doc id="1069870" url="https://pl.wikipedia.org/wiki?curid=1069870" title="Even Better Than the Real Thing">
Even Better Than the Real Thing

Even Better Than the Real Thing to piosenka rockowej grupy U2, pochodząca z jej wydanego w 1991 roku albumu, "Achtung Baby". W 1992 roku utwór został wydany jako czwarty singel promujący tę płytę.
Nakręcony do tej piosenki teledysk w 1992 roku wygrał nagrodę MTV Video Music Awards w kategorii "Best Special Effects" ("Najlepsze efekty specjalne.").
Wykonania na żywo.
Utwór pojawił się na większości koncertów Zoo TV Tour a także prawie wszystkich koncertach trasy PopMart Tour. Potem nastąpiła spora przerwa podczas której piosenka została wykonywana sporadycznie na zaledwie kilku koncertach by ostatecznie powrócić do setlisty ostatnich dwóch etapów trasy U2 360° Tour w 2011 roku. W zmienionej aranżacji opartej na nowym brzmieniu perkusji stała się ona kompozycją otwierającą każdy koncert aż do końca trasy.

</doc>
<doc id="1069873" url="https://pl.wikipedia.org/wiki?curid=1069873" title="Lord John i sukub">
Lord John i sukub

Lord John i sukub (oryg. ang. "Lord John and the Succubus"), nowela fantastyczna amerykańskiej pisarki Diany Gabaldon rozgrywająca się w alternatywnej wersji historii, w czasie Wojny siedmioletniej, część spin-offowego cyklu o lordzie Johnie Grey, drugorzędnym bohaterze powieści z cyklu "Obca".
Bohaterem, podobnie jak w kilku innych utworach autorki, jest brytyjski arystokrata, oficer i homoseksualista John Grey. Nowela została opublikowana w antologii "Legendy II".
Treść.
Major Grey, brytyjski oficer łącznikowy przy wojskach hanowerskich, stacjonuje w posiadłości miejscowej arystokratki w małym miasteczku w Prusach. Codzienny znój urozmaica mu sprawa sukuba, który jakoby pojawił się w okolicy i nawiedza młodych mężczyzn. Są nawet dwie ofiary śmiertelne. John, nie wierząc w przesądy, próbuje rozwiązać sprawę przy pomocy logicznego myślenia. Początkowo o zaaranżowanie całej afery podejrzewa księżną, która mogła paść ofiarą szantażu z powodu cudzołóstwa. Ostatecznie okazuje się, że to Austriacy i Francuzi przy pomocy markietanek demoralizowali wojska brytyjsko-hanowerskie. Kobiety podawały żołnierzom opium i rozpuszczały plotki o sukubie. Efektem było zmęczenie i defetyzm wśród Brytyjczyków i Niemców, dające nadzieją na łatwe przełamanie lokalnego frontu. Na szczęście Grey w porę wykrywa intrygę i zawiadamia swoje dowództwo. 
Nowela, oprócz elementów sensacyjnych, niesie ze sobą ciekawe obserwacje obyczajowe i psychologiczne ze świata osiemnastowiecznych ludzi - zarówno prostych żołnierzy, mieszczaństwa, jak i arystokracji.

</doc>
<doc id="1069874" url="https://pl.wikipedia.org/wiki?curid=1069874" title="Powiat Kufstein">
Powiat Kufstein

Powiat Kufstein (niem. "Bezirk Kufstein") – powiat w Austrii, w kraju związkowym Tyrol. Siedziba powiatu znajduje się w mieście Kufstein.
Geografia.
Południowa część powiatu leży w Alpach Centralnych. Centrum i północ powiatu leży zaś w Północnych Alpach Wapiennych. Południowa część graniczy z powiatem Kitzbühel w Alpach Kitzbühelskich, pozostała granica z tym powiatem przebiega w górach Kaisergebirge. Najbardziej wysunięta na północ część powiatu znajduje się w Chiemgauer Alpen. Reszta granicy z niemiecką Bawarią i środkowa część powiatu to góry Rofan.
Przez obszar powiatu płynie Inn, który wytworzył dolinę, znajdują się tam większe miejscowości i autostrada A12.
Podział administracyjny.
Powiat podzielony jest na 30 gmin, w tym trzy gminy miejskie "(Stadt)", dwie gminy targowe "(Marktgemeinde)" oraz 25 gmin wiejskich "(Gemeinde)".

</doc>
<doc id="1069881" url="https://pl.wikipedia.org/wiki?curid=1069881" title="Zjednoczone Siły Demokratyczne">
Zjednoczone Siły Demokratyczne

Zjednoczone Siły Demokratyczne (bułg. "Обединени демократични сили", ODS) – koalicja bułgarskich partii demokratycznych skupionych wokół Związku Sił Demokratycznych (ZDS), istniejąca od 1996 do 2009. Następczynią ODS została sformowana na początku 2009 Niebieska Koalicja.
ODS w wyborach prezydenckich w 1996.
Koalicja ODS została utworzona przed wyborami prezydenckimi w 1996 między:
Kandydat ODS na stanowisko prezydenta Bułgarii, Petyr Stojanow, zwyciężył w wyborach przeprowadzonych 2 listopada 1996 i 19 stycznia 1997 objął urząd prezydencki.
ODS w wyborach do 38. Zgromadzenia Narodowego.
Skład ODS przed wyborami do 38. Zgromadzenia Narodowego był następujący:
Wybory odbyły się 19 kwietnia 1997 roku i ponownie przyniosły ODS zwycięstwo. Koalicja zdobyła 137 mandatów w 240-osobowym parlamencie, co umożliwiło jej sformowanie większościowego rządu. Na jego czele stanął Iwan Kostow z ZSD.
ODS w wyborach do 39. Zgromadzenia Narodowego.
Przed wyborami do 39. Zgromadzenia Narodowego w skład koalicji ODS weszły następujące partie:
W wyborach przeprowadzonych 17 czerwca 2001 koalicja zdobyła 18,18% głosów, co pozwoliło jej na wprowadzenie do parlamentu 51 deputowanych. ODS znalazły się w opozycji wobec rządu, na czele którego stanął Symeon II z Narodowego Ruchu „Symeon Drugi”.
ODS w wyborach prezydenckich w 2001.
W wyborach prezydenckich przeprowadzonych w dwóch turach (11 października i 18 października 2001) ODS (w składzie jak w wyborach do 39. Zgromadzenia Narodowego) poparły ubiegającego się o reelekcję Petyra Stojanowa. Stojanow zakwalifikował się z drugim wynikiem do finałowej fazy wyborów, jednak przegrał walkę o urząd z Georgim Pyrwanowem.
ODS w wyborach do 40. Zgromadzenia Narodowego.
W skład koalicji ODS przed wyborami do 40. Zgromadzenia Narodowego weszły:
Wybory, które odbyły się 25 czerwca 2005, zakończyły się porażką ODS, które zdobyły zaledwie 7,7% głosów i wprowadziły do parlamentu 20 deputowanych. Koalicja znalazła się w opozycji wobec gabinetu Sergeja Staniszewa. W listopadzie 2005 z ODS zostały usunięte Partia Demokratyczna (posiadająca troje deputowanych) i Ruch na rzecz Równoprawnego Modelu Społecznego (bez własnych przedstawicieli w parlamencie). Zdaniem lidera koalicji, Petyra Stojanowa, powodem tego kroku była niesubordynacja obu partii i odmienne poglądy na temat polityki ODS.
ODS w wyborach prezydenckich w 2006.
W wyborach prezydenckich w 2006 ODS nie wystawiły własnego kandydata, lecz poparły kandydaturę Nedełczy Beronowa wysuniętą przez Demokratów na rzecz Silnej Bułgarii. Beronow zdobył w pierwszej turze wyborów, przeprowadzonej 22 października, 9,8% głosów i nie zakwalifikował się do rundy finałowej.

</doc>
<doc id="1069887" url="https://pl.wikipedia.org/wiki?curid=1069887" title="Gwardia Szlachecka">
Gwardia Szlachecka

Gwardia Nobilów, Straż Nobilów, właśc. Gwardia Szlachecka (wł. "Guardia nobile") – jedna z watykańskich formacji militarnych. Została utworzona przez papieża Piusa VII w 1801 roku w postaci pułku ciężkiej kawalerii. Początkowo wykonywała zadania eskortowania papieża i innych najważniejszych dostojników Kościoła. Jednym z pierwszych obowiązków Gwardii było odeskortowanie Piusa VII do Paryża na koronację Napoleona Bonapartego. Wraz ze zjednoczeniem Włoch i likwidacją państwa papieskiego w roku 1870, Gwardia Nobilów stała się korpusem piechoty.
Członkowie Gwardii byli ochotnikami – nie otrzymywali zapłaty za świadczone usługi i sami musieli płacić za swoje wyposażenie. Dowódca korpusu został nazwany "kapitanem", który był odpowiednikiem generała włoskiej armii. Jedną z pozycji w gwardii było stanowisko "dziedzicznego chorążego" odpowiedzialnego za przestrzeganie wśród gwardzistów obowiązujących norm Kościoła katolickiego.
Straż Nobilów pojawiała się publicznie tylko w czasie kiedy papież brał udział w publicznych wystąpieniach. Gwardia Nobilów wycofywała się zawsze za papieżem powracającym do apartamentów watykańskich. Podczas sedewakancji Gwardia podlegała kolegium kardynalskiemu.
Została zlikwidowana przez papieża Pawła VI 14 września 1970 roku, w ramach reform Kościoła uchwalonych przez II sobór watykański.

</doc>
<doc id="1069894" url="https://pl.wikipedia.org/wiki?curid=1069894" title="Jean Moreas">
Jean Moreas



</doc>
<doc id="1069895" url="https://pl.wikipedia.org/wiki?curid=1069895" title="Objaw Vossa">
Objaw Vossa

Objaw Vossa – polega na braku szmeru naczyniowego w trakcie osłuchiwania na szyi żyły szyjnej wewnętrznej podczas jej delikatnego ucisku stetoskopem. Objaw ten jest stwierdzany w trakcie zakrzepowego zapalenia zatoki esowatej i świadczy o wytworzeniu zakrzepu zamykającego w zatoce esowatej, przez co krążenie w żyle szyjnej wewnętrznej jest upośledzone. Został opisany przez niemieckiego otolaryngologa Otto Vossa.

</doc>
<doc id="1069898" url="https://pl.wikipedia.org/wiki?curid=1069898" title="Więzadło poboczne piszczelowe">
Więzadło poboczne piszczelowe

Więzadło poboczne piszczelowe, więzadło poboczne przyśrodkowe (łac. "ligamentum collaterale tibiale", "ligamentum collaterale mediale") – jedno z więzadeł stawu kolanowego.
Przebieg.
Więzadło przyczepia się do nadkłykcia przyśrodkowego kości udowej, biegnie ku dołowi, kończąc się przyczepem do części przyśrodkowej brzegu podpanewkowego i dalej do kości piszczelowej. Jest zrośnięte z torebką stawową i łąkotką przyśrodkową.

</doc>
<doc id="1069900" url="https://pl.wikipedia.org/wiki?curid=1069900" title="Parotozuch">
Parotozuch

Parotosuchus jest nazwą rodzajową drapieżnego płaza z rzędu temnospondyli, który żył w triasie (ponad 245 milionów lat temu). Jego szczątki odkryto na terenie Kazachstanu, Niemiec, Rosji oraz Południowej Afryki. Ostatnio odnaleziono jego szczątki także na Antarktydzie, która była niegdyś dużo cieplejsza niż obecnie.
Było to dwumetrowej długości zwierzę, przypominające wyglądem współczesne salamandry. Pokryty był łuskowatą skórą, odmienną nieco od skóry obecnie żyjących płazów.
Było to ziemno-wodne zwierzę, zamieszkujące rzeki i jeziora, w których pływał, wykonując prawdopodobnie szczupakowate ruchy.

</doc>
<doc id="1069903" url="https://pl.wikipedia.org/wiki?curid=1069903" title="Trisomia 22">
Trisomia 22



</doc>
<doc id="1069905" url="https://pl.wikipedia.org/wiki?curid=1069905" title="Zespół Schmida-Fraccaro">
Zespół Schmida-Fraccaro



</doc>
<doc id="1069909" url="https://pl.wikipedia.org/wiki?curid=1069909" title="Eutyreoza">
Eutyreoza

Eutyreoza – termin medyczny służący do określenia prawidłowej funkcji hormonalnej tarczycy.
Hormony tarczycy.
Hormony produkowane przez tarczycę to tyroksyna (3,5,3’,5’-tetrajodotyronina) określana też jako T4 i trijodotyronina (3,5,3’-trijodotyronina), określana jako T3. Do ich produkcji potrzebny jest odpowiedni dowóz jodu, w przypadkach jego niedoboru rozwijają się zaburzenia z niedoboru jodu. 85% produkowanych przez tarczycę hormonów stanowi T4, która krąży we krwi w postaci związanej z białkami. T4 jest mniej aktywna (około 5 – 8 razy) od T3 i jest prohormonem. T3 jest natomiast głównym hormonem działających na poziomie komórek efektorowych, Pod wpływem enzymu dejodynazy, która odszczepia cząsteczkę jodu, następuje konwersja T4 do T3. Występuje kilka rodzajów dejodynaz:
Oś podwzgórze-przysadka-tarczyca.
Synteza i wydzielanie hormonów tarczycy, uzależnione jest od dwóch czynników: dostarczenia jodu oraz działania tyreotropiny – TSH ("thyroid stimulating hormone"). W warunkach prawidłowych, przysadka mózgowa produkując TSH pobudza tarczycę do produkcji T3 i T4. Główną jednak kontrolę na produkcją i uwalnianiem hormonów tarczycy ma produkowana przez podwzgórze tyreoliberyna TRH ("tyreotropin releasing hormone"), która działa na uwalnianie TSH. Układ ten bywa nazywany osią podwzgórze – przysadka – tarczyca i podlega ona "ujemnemu sprzężeniu zwrotnemu". Oznacza to, że duży poziom hormonu stojącego na "niższym" szczeblu tej drabiny, powoduje zahamowanie produkcji hormonów stojących wyżej. Innymi słowy, wysoki poziom T3,T4, powstały wskutek nadczynności tarczycy powoduje zablokowanie produkcji TSH i TRH, co objawia się ich niskim stężeniem we krwi. Dla potrzeb klinicznych do oceny gospodarki hormonalnej osi podwzgórze – przysadka – tarczyca zwykle oznaczane są tylko TSH, T3 i T4, choć niekiedy do oceny wystarczające jest oznaczenie samego TSH.
Wartości prawidłowe.
Samo oznaczanie T3 i T4 nie odzwierciedla w sposób obiektywny stanu hormonalnego organizmu, gdyż ten sposób oznaczenia wykrywa także postaci nieczynne biologicznie hormonów (na przykład związane z białkami). Dla potrzeb klinicznych konieczne jest więc oznaczenie tak zwanych frakcji wolnych ("free") hormonów. Określa się je mianem FT3,FT4.
Zakres prawidłowych wartości poziomów hormonów:
Profesjonaliści zajmujący się medycyną funkcjonalną obniżyli normy i według nich TSH u osób zdrowych, nieprzyjmujących hormonów tarczycy, powinno wynosić 1-2mIU/ml.

</doc>
<doc id="1069910" url="https://pl.wikipedia.org/wiki?curid=1069910" title="Ligamentum collaterale tibiale">
Ligamentum collaterale tibiale



</doc>
<doc id="1069911" url="https://pl.wikipedia.org/wiki?curid=1069911" title="Finansista">
Finansista

Finansista – człowiek obeznany z zagadnieniami finansowymi, w nauce finansów (nauce o finansach), rzeczoznawca w sprawach finansowych. Potocznie również określenie dla kapitalisty, bankiera, posiadacza kapitału finansowego. Obecnie w terminologii ekonomicznej jest to określenie dla szeregu stanowisk związanych z finansami, między innymi:
Uprawnienia zawodowe.
Zawód finansisty można wykonywać zarówno na podstawie zdobytego doświadczenia, jak i na podstawie odpowiednich kwalifikacji. Praca w danym zawodzie związanym z finansami jest często możliwa po uzyskaniu licencji. Z kolei certyfikat można uzyskać po zdaniu egzaminów (czasem jeszcze jest wymóg kilku lat praktyki).

</doc>
<doc id="1069912" url="https://pl.wikipedia.org/wiki?curid=1069912" title="Odmierzacz paliw ciekłych">
Odmierzacz paliw ciekłych

Odmierzacz paliw ciekłych – instalacja pomiarowa przeznaczona do napełniania paliwem ciekłym pojazdów, małych łodzi i małych samolotów.
Odmierzacze stosowane na stacjach paliw w Polsce podlegają legalizacji co 25 miesięcy. Ich błędy graniczne dopuszczalne wynoszą ±0,5%.
Innym rodzajem odmierzaczy są odmierzacze do gazu ciekłego propan-butan. Ich legalizacja jest ważna 13 miesięcy, a maksymalny dopuszczalny błąd pomiaru wynosi ±1%.
Różnica pomiędzy odmierzaczem a instalacją pomiarową do paliw ciekłych polega na tym, że odmierzacze posiadają przelicznik należności (wyświetlana cena jest na bieżąco mnożona przez odmierzoną ilość cieczy). Natomiast instalacje pomiarowe posiadają jedynie wyświetlacz odmierzonej cieczy (bez opłaty! Instalacje są najczęściej wykorzystywane przy obrocie paliwem wewnątrz jednego przedsiębiorstwa, np. przy tankowaniu własnych samochodów ciężarowych przez instalację podłączoną do zbiornika z wcześniej zakupionym paliwem).
Unikod.
W unikodzie symbol odmierzacza paliw ciekłych znajduje się na pozycji U+26FD ⛽ FUEL PUMP.

</doc>
<doc id="1069913" url="https://pl.wikipedia.org/wiki?curid=1069913" title="Dystrybutor paliwowy">
Dystrybutor paliwowy



</doc>
<doc id="1069917" url="https://pl.wikipedia.org/wiki?curid=1069917" title="Bou Craa">
Bou Craa



</doc>
<doc id="1069918" url="https://pl.wikipedia.org/wiki?curid=1069918" title="USS Swordfish">
USS Swordfish

Okręty US Navy o nazwie USS "Swordfish", pochodzącej od włócznika (ryba miecz):

</doc>
<doc id="1069919" url="https://pl.wikipedia.org/wiki?curid=1069919" title="Who’s Gonna Ride Your Wild Horses">
Who’s Gonna Ride Your Wild Horses

Who's Gonna Ride Your Wild Horses to piosenka rockowej grupy U2, pochodząca z jej wydanego w 1991 roku albumu, "Achtung Baby". W 1992 roku utwór został wydany jako piąty, a zarazem ostatni singel promujący tę płytę.
Lista utworów.
Wersja 1.
Wydanie singla na 7" w Wielkiej Brytanii.
Wersja 2.
Wydanie singla na 12" i CD. Wydanie na kasecie nie zawierało "Who's Gonna Ride Your Wild Horses" (The Temple Bar Remix).
Wersja 3.
Wydanie singla na CD w Wielkiej Brytanii, Francji i Australii.

</doc>
<doc id="1069920" url="https://pl.wikipedia.org/wiki?curid=1069920" title="Wronia">
Wronia

Wronia (ros. Воронья – "Woronia") – rzeka na Półwyspie Kolskim. Długość – 155 km, powierzchnia zlewni – 9940 km². Wypływa z Łowoziera i wpada do Morza Barentsa. Na rzece dwa zbiorniki retencyjne: większy utworzony przez spiętrzenie Sierebrańskiej Elektrowni Wodnej i mniejszy w okolicach miejscowości Tumannyj.

</doc>
<doc id="1069921" url="https://pl.wikipedia.org/wiki?curid=1069921" title="Goralenland">
Goralenland

Goralenland − niemiecki termin określający planowane przez tzw. Goralenverein (działająca w czasie okupacji organizacja wywodzące się spośród niektórych działaczy Związku Górali) oraz Goralisches Komitee (Komitet Góralski) państwo góralskie wydzielone z należących do GG terenów Podhala. Jego mieszkańcami mieli być górale, których germańskie pochodzenie głosili ideolodzy Goralenvolku, w tym Wacław Krzeptowski.

</doc>
<doc id="1069922" url="https://pl.wikipedia.org/wiki?curid=1069922" title="USS Sea Devil">
USS Sea Devil

Okręty US Navy o nazwie USS "Sea Devil", pochodzącej od manty (diabeł morski):

</doc>
<doc id="1069923" url="https://pl.wikipedia.org/wiki?curid=1069923" title="Więzadło podkolanowe skośne">
Więzadło podkolanowe skośne

Więzadło podkolanowe skośne (łac. "ligamentum popliteum obliquum") – jedno z więzadeł stawu kolanowego.
Przebieg.
Więzadło przyczepia się do kłykcia bocznego kości udowej. Biegnie skośnie ku dołowi i przyśrodkowo kończąc się w torebce stawowej i powięzi mięśnia podkolanowego oraz przechodząc w ścięgno mięśnia półbłoniastego.
Jest jednym z elementów stanowiących dno dołu podkolanowego. Bezpośrednio na nim leży tętnica podkolanowa.

</doc>
<doc id="1069924" url="https://pl.wikipedia.org/wiki?curid=1069924" title="Ligamentum popliteum obliquum">
Ligamentum popliteum obliquum



</doc>
<doc id="1069925" url="https://pl.wikipedia.org/wiki?curid=1069925" title="USS Savannah">
USS Savannah

Okręty US Navy o nazwie USS "Savannah", pochodzącej od miasta Savannah:

</doc>
<doc id="1069926" url="https://pl.wikipedia.org/wiki?curid=1069926" title="Zespół mnogich płetwistości">
Zespół mnogich płetwistości

Zespół mnogich płetwistości (zespół Escobara, ang. multiple pterygium syndrome, Escobar syndrome) – bardzo rzadki zespół wad wrodzonych, którego fenotyp częściowo przypomina zespół Noonan ze względu na występowanie płetwistości skórnych i niskorosłość.
Zespół mnogich płetwistości jest heterogenną grupą chorób, tradycyjnie dzieloną na wariant nieletalny (Escobara) i letalny. Chorobę mogą powodować mutacje w genie "CHRNG" w "locus" 2q33-q34 kodującym podjednostkę gamma receptora acetylocholiny. Mutacje w tym samym genie odpowiadają również za letalny wariant zespołu (OMIM#253290).
Płetwistości mogą dotyczyć nie tylko szyi (płetwistość szyi), ale też innych okolic ciała, nietypowych dla zespołu Noonan (doły pachowe, doły łokciowe, doły podkolanowe). Spotyka się syndaktylię oraz artrogrypozę (wrodzone przykurcze stawów). Niskorosłość w zespole mnogich płetwistości może być znacznego stopnia.

</doc>
<doc id="1069927" url="https://pl.wikipedia.org/wiki?curid=1069927" title="Bu Craa">
Bu Craa



</doc>
<doc id="1069928" url="https://pl.wikipedia.org/wiki?curid=1069928" title="USS Scorpion">
USS Scorpion

Okręty US Navy o nazwie USS "Scorpion":

</doc>
<doc id="1069929" url="https://pl.wikipedia.org/wiki?curid=1069929" title="Suis La Lune">
Suis La Lune

Suis La Lune to szwedzki zespół emo/screamo, założony w 2005.
Dyskografia.
Zaangażowany w:

</doc>
<doc id="1069930" url="https://pl.wikipedia.org/wiki?curid=1069930" title="USS Scranton">
USS Scranton

Okręty US Navy o nazwie USS "Scranton", pochodzącej od miasta Scranton:

</doc>
<doc id="1069931" url="https://pl.wikipedia.org/wiki?curid=1069931" title="Zespół Escobara">
Zespół Escobara



</doc>
<doc id="1069932" url="https://pl.wikipedia.org/wiki?curid=1069932" title="USS Sacagawea">
USS Sacagawea

Okręty US Navy o nazwie USS "Sacagawea", pochodzącej od Sacajawea – Indianki biorącej udział w ekspedycji Lewisa i Clarka. W amerykańskiej flocie jest niewiele okrętów o nazwach pochodzących od kobiet:

</doc>
<doc id="1069934" url="https://pl.wikipedia.org/wiki?curid=1069934" title="USS Seawolf">
USS Seawolf

Okręty US Navy o nazwie USS "Seawolf", pochodzącej od zębacza – ryby z rodziny zębaczowatych:

</doc>
<doc id="1069935" url="https://pl.wikipedia.org/wiki?curid=1069935" title="Hipotyreoza">
Hipotyreoza



</doc>
<doc id="1069936" url="https://pl.wikipedia.org/wiki?curid=1069936" title="USS Seminole">
USS Seminole

Okręty US Navy o nazwie USS "Seminole", pochodzącej od plemienia Seminolów:

</doc>
<doc id="1069937" url="https://pl.wikipedia.org/wiki?curid=1069937" title="USS Seneca">
USS Seneca

Okręty US Navy o nazwie USS "Seneca", pochodzącej od plemienia Seneków:

</doc>
<doc id="1069938" url="https://pl.wikipedia.org/wiki?curid=1069938" title="Bysarna Speedway">
Bysarna Speedway

Bysarna Visby () właśc. "Bysarna Speedway" - żużlowy klub z Visby, Gotlandia. Bysarna czterokrotnie zdobyła drużynowego mistrza Szwecji w latach 1971, 1972, 1975, 1988. Obecnie zuzlowcy z Gotlandii startują w szwedzkiej Division 1 (odpowiednik III ligi). 

</doc>
<doc id="1069939" url="https://pl.wikipedia.org/wiki?curid=1069939" title="Hannoversch Münden">
Hannoversch Münden



</doc>
<doc id="1069940" url="https://pl.wikipedia.org/wiki?curid=1069940" title="USS Shark">
USS Shark

Okręty US Navy o nazwie USS "Shark", pochodzącej od rekina:

</doc>
<doc id="1069942" url="https://pl.wikipedia.org/wiki?curid=1069942" title="USS Shenandoah">
USS Shenandoah

Okręty US Navy o nazwie USS "Shenandoah", pochodzącej od rzeki Shenandoah:
Zobacz też.
CSS "Shenandoah" – parowiec śrubowy.

</doc>
<doc id="1069945" url="https://pl.wikipedia.org/wiki?curid=1069945" title="USS Sampson">
USS Sampson

Okręty US Navy o nazwie USS "Sampson", pochodzącej od nazwiska kontradmirała Williama T. Sampsona:

</doc>
<doc id="1069946" url="https://pl.wikipedia.org/wiki?curid=1069946" title="USS Samuel B. Roberts">
USS Samuel B. Roberts

Okręty US Navy o nazwie USS "Samuel B. Roberts", pochodzącej od Samuela B. Robertsa, który zginął w czasie walk o Guadalcanal w 1942:

</doc>
<doc id="1069947" url="https://pl.wikipedia.org/wiki?curid=1069947" title="Valérie Pécresse">
Valérie Pécresse

Valérie Pécresse (wym. []; ur. 14 lipca 1967 w Neuilly-sur-Seine) – francuska polityk, od 2007 do 2012 minister w kolejnych rządach, prezydent regionu Île-de-France, kandydatka w wyborach prezydenckich w 2022.
Życiorys.
Ukończyła studia w prestiżowej szkole zarządzania HEC Paris. W 1990 rozpoczęła naukę w "École nationale d’administration", którą ukończyła w 1992 z drugim najlepszym wynikiem w ramach promocji „Condorcet”. Do 1998 pracowała jako audytor w Radzie Stanu, następnie została doradcą prezydenta Jacques’a Chiraca.
W 2002, 2007 i 2012 uzyskiwała mandat deputowanej do Zgromadzenia Narodowego, reprezentując departament Yvelines. W 2004 po raz pierwszy zasiadła w radzie regionalnej Île-de-France. Pełniła funkcję rzecznika Unii na rzecz Ruchu Ludowego.
W 2007 w obu rządach François Fillona zajmowała stanowisko ministra szkolnictwa wyższego i nauki. Pozostała na tym urzędzie także po dokonanej w 2010 rekonstrukcji. W czerwcu 2011 powołana na funkcje ministra ds. budżetu, finansów publicznych i reformy państwa oraz rzecznika prasowego rządu; pełniła je do maja 2012.
W grudniu 2015 jako kandydatka centroprawicy (w tym powstałych na bazie UMP Republikanów) zwyciężyła w drugiej turze wyborów na prezydenta regionu Île-de-France. W czerwcu 2021 z powodzeniem ubiegała się o ponowny wybór na to stanowisko.
Została liderką nowego ruchu politycznego (pod nazwą Soyons libres), a w 2019 zrezygnowała z członkostwa w Republikanach. W 2021 formalnie przywróciła swoje członkostwo w tym ugrupowaniu. W grudniu tegoż roku zwyciężyła w drugiej turze zorganizowanych przez Republikanów prawyborów, stając się kandydatką tej partii w wyborach prezydenckich w 2022. W pierwszej turze tych wyborów otrzymała 4,8% głosów, zajmując piąte miejsce wśród 12 kandydatów. Przed drugą turą głosowania wezwała do poparcia ubiegającego się o reelekcję Emmanuela Macrona.

</doc>
<doc id="1069950" url="https://pl.wikipedia.org/wiki?curid=1069950" title="USS San Jacinto">
USS San Jacinto

Okręty US Navy o nazwie USS "San Jacinto", pochodzącej od bitwy o San Jacinto (1836):
SS "San Jacinto" był cywilnym parowcem, który zderzył się z USS "Oosterdijk" w 1918.

</doc>
<doc id="1069951" url="https://pl.wikipedia.org/wiki?curid=1069951" title="USS Sapphire">
USS Sapphire

Okręty US Navy o nazwie USS "Sapphire", pochodzącej od szafiru:

</doc>
<doc id="1069953" url="https://pl.wikipedia.org/wiki?curid=1069953" title="USS Sassacus">
USS Sassacus

Okręty US Navy o nazwie USS "Sassacus":

</doc>
<doc id="1069954" url="https://pl.wikipedia.org/wiki?curid=1069954" title="Torsten N. Wiesel">
Torsten N. Wiesel



</doc>
<doc id="1069955" url="https://pl.wikipedia.org/wiki?curid=1069955" title="USS Satterlee">
USS Satterlee

Okręty US Navy o nazwie USS "Satterlee", pochodzącej od oficera United States Coast Guard Charlesa Satterlee:

</doc>
<doc id="1069957" url="https://pl.wikipedia.org/wiki?curid=1069957" title="USS Schley">
USS Schley

Okręty US Navy o nazwie USS "Schley", pochodzącej od kontradmirała Winfielda Scotta Schleya:

</doc>
<doc id="1069958" url="https://pl.wikipedia.org/wiki?curid=1069958" title="USS Semmes">
USS Semmes

Okręty US Navy o nazwie USS "Semmes", pochodzącej od Raphaela Semmesa:

</doc>
<doc id="1069959" url="https://pl.wikipedia.org/wiki?curid=1069959" title="USS Scamp">
USS Scamp

Okręty US Navy o nazwie USS "Scamp", pochodzącej od ryby z rodziny strzępielowatych:

</doc>
<doc id="1069961" url="https://pl.wikipedia.org/wiki?curid=1069961" title="USS Scott">
USS Scott

Okręty US Navy o nazwie USS "Scott":

</doc>
<doc id="1069962" url="https://pl.wikipedia.org/wiki?curid=1069962" title="Stanisław Malczewski (1787–1813)">
Stanisław Malczewski (1787–1813)

Stanisław Malczewski (ur. 11 września 1787 w Purze w Galicji, poległ 19 października 1813 w bitwie pod Lipskiem).
Do jazdy polskiej wstąpił 20 grudnia 1806, gdzie błyskawicznie awansował. Kapralem został mianowany 2 kwietnia 1807, wachmistrzem 13 kwietnia, starszym wachmistrzem 3 maja, podporucznikiem 2 czerwca 1807, a po przejściu do pułku piechoty Księstwa Warszawskiego, w dniu 16 lipca 1807 został mianowany porucznikiem. W dniu 1 lutego 1808 odznaczony został krzyżem kawalerskim Virtuti Militari i otrzymał awans na kapitana w dniu 29 marca 1808. Od 8 września 1808 r. służył w sztabie 2. Dywizji Księstwa Warszawskiego pod dowództwem Józefa Zajączka.
Lata 1809-1812.
10 stycznia 1809 został skierowany do Francji z batalionem marsz. dla Legii Nadwiślańskiej. Po przybyciu 19 lutego i zdaniu batalionu w zakładzie (depôt) w Sedanie, poprosił 6 marca 1809 o przyjęcie do sztabu wojska francuskiego. Po kilku dniach, został przydzielony 14 marca do sztabu francuskiej Armii Niemiec, gdzie pełnił służbę jako oficer Księstwa Warszawskiego. W dniu 31 maja został mianowany szefem batalionu, a w dniu 15 czerwca 1809 został mianowany kawalerem Legii Honorowej.
Dekret z 4 marca 1810 stanowił, że ma pełnić służbę przy sztabie marszałka marszałka Berthiera jako szef batalionu Księstwa Warszawskiego na żołdzie francuskim.
Był dwukrotnie wysyłany do Hiszpanii z misją od sztabu do marszałka Soulta przed bitwą pod Albuerą (16 maja) oraz do marszałka Sucheta po zajęciu Walencji (10 stycznia 1812).
9 marca 1812 Mianowany szefem batalionu francuskiego, z przydziałem do sztabu głównego Wielkiej Armii.
Od dnia 23 sierpnia 1812 r. dowódca 2 Pułku Piechoty Legii Nadwiślańskiej po płk. Chłusowiczu. Brał udział w następujących bitwach: bitwa pod Borodino (Możajskiem) (7 września), pod Tarutino (pod Winkowem) (4 październik), bitwa nad Berezyną (28 listopada 1812). 
Kampania 1813.
Od dnia 11 lipca 1813 dowódca Pułku Piechoty Nadwiślańskiej (stworzonego z pozostałych Pułków Piechoty Legii Nadwiślańskiej). W tym też dniu został mianowany oficerem francuskiej Legii Honorowej.
W bitwie pod Lipskiem towarzyszył księciu Józefowi Poniatowskiemu, gdy ten prowadził atak przeciwko Prusakom. Stanisław Malczewski poległ w bitwie pod Lipskiem na skutek zdrady wojsk badeńskich.

</doc>
<doc id="1069963" url="https://pl.wikipedia.org/wiki?curid=1069963" title="USS Seadragon">
USS Seadragon

Okręty US Navy o nazwie USS "Seadragon", pochodzącej od ryby z rodziny lirowatych:

</doc>
<doc id="1069964" url="https://pl.wikipedia.org/wiki?curid=1069964" title="USS Seahorse">
USS Seahorse

Okręty US Navy o nazwie USS "Seahorse" lub "Sea Horse", pochodzącej od konika morskiego:

</doc>
<doc id="1069965" url="https://pl.wikipedia.org/wiki?curid=1069965" title="Chechło (przystanek kolejowy)">
Chechło (przystanek kolejowy)

Chechło – przystanek kolejowy w Chechle Drugim, w województwie łódzkim, w Polsce. Położony jest na linii kolejowej warszawsko-kaliskiej.
W roku 2017 przystanek obsługiwał 50–99 pasażerów na dobę.

</doc>
<doc id="1069968" url="https://pl.wikipedia.org/wiki?curid=1069968" title="USS Seal">
USS Seal

Okręty US Navy o nazwie USS "Seal", pochodzącej od foki:

</doc>
<doc id="1069970" url="https://pl.wikipedia.org/wiki?curid=1069970" title="USS Sealion">
USS Sealion

Okręty US Navy o nazwie USS "Sealion", pochodzącej od lwa morskiego:

</doc>
<doc id="1069971" url="https://pl.wikipedia.org/wiki?curid=1069971" title="USS Selfridge">
USS Selfridge

Okręty US Navy o nazwie USS "Selfridge":

</doc>
<doc id="1069973" url="https://pl.wikipedia.org/wiki?curid=1069973" title="USS Sentry">
USS Sentry

Okręty US Navy o nazwie USS "Sentry":

</doc>
<doc id="1069975" url="https://pl.wikipedia.org/wiki?curid=1069975" title="USS Sequoia">
USS Sequoia

Okręty US Navy o nazwie USS "Sequoia", pochodzącej od jubilera i językoznawcy Sekwoi:

</doc>
<doc id="1069979" url="https://pl.wikipedia.org/wiki?curid=1069979" title="USS Serpens">
USS Serpens

Okręty US Navy o nazwie USS "Serpens", pochodzącej od gwiazdozbioru Węża:

</doc>
<doc id="1069981" url="https://pl.wikipedia.org/wiki?curid=1069981" title="USS Shad">
USS Shad

Okręty US Navy o nazwie USS "Shad", pochodzącej od miasta Pittsburgh:

</doc>
<doc id="1069982" url="https://pl.wikipedia.org/wiki?curid=1069982" title="USS Shasta">
USS Shasta

Okręty US Navy o nazwie USS "Shasta", pochodzącej od wulkanu Mount Shasta znajdującego się w północnej Kalifornii:

</doc>
<doc id="1069983" url="https://pl.wikipedia.org/wiki?curid=1069983" title="USS Shaw">
USS Shaw

Okręty US Navy o nazwie USS "Shaw", pochodzącej od Johna Shawa – oficera z początków istnienia US Navy:

</doc>
<doc id="1069984" url="https://pl.wikipedia.org/wiki?curid=1069984" title="USS Sailfish">
USS Sailfish

Okręty US Navy o nazwie USS "Sailfish", pochodzącej od żaglicy:

</doc>
<doc id="1069985" url="https://pl.wikipedia.org/wiki?curid=1069985" title="Więzadło podkolanowe łukowate">
Więzadło podkolanowe łukowate

Więzadło podkolanowe łukowate (łac. "ligamentum popliteum arcuatum") – jedno z więzadeł stawu kolanowego.
Przebieg.
Więzadło przyczepia się do kłykcia bocznego kości udowej a kończy swój przebieg w części środkowej ściany tylnej torebki stawowej pod więzadłem podkolanowym skośnym. Jest kształtu podkowiastego z wklęsłością skierowaną ku górze.

</doc>
<doc id="1069986" url="https://pl.wikipedia.org/wiki?curid=1069986" title="Synagoga w Uherskim Hradiště">
Synagoga w Uherskim Hradiště



</doc>
<doc id="1069987" url="https://pl.wikipedia.org/wiki?curid=1069987" title="Ligamentum popliteum arcuatum">
Ligamentum popliteum arcuatum



</doc>
<doc id="1069988" url="https://pl.wikipedia.org/wiki?curid=1069988" title="USS Salem">
USS Salem

Okręty US Navy o nazwie USS "Salem", pochodzącej (w pierwszym przypadku) od miasta Salem (Massachusetts), a w przypadku kolejnych także od Salem (New Jersey), Salem (Ohio) i Salem (Oregon):

</doc>
<doc id="1069990" url="https://pl.wikipedia.org/wiki?curid=1069990" title="USS Salmon">
USS Salmon

Okręty US Navy o nazwie USS "Salmon", pochodzącej od łososia:

</doc>
<doc id="1069991" url="https://pl.wikipedia.org/wiki?curid=1069991" title="USS Salt Lake City">
USS Salt Lake City

Okręty US Navy o nazwie USS "Salt Lake City", pochodzącej od miasta Salt Lake City:

</doc>
<doc id="1069992" url="https://pl.wikipedia.org/wiki?curid=1069992" title="Asymilacja akcji">
Asymilacja akcji

Asymilacja akcji (ang. "stock assimilation") – połączenie akcji nowej emisji, oznaczanych jako "PDA", ze wcześniejszymi "starymi" akcjami.
Po asymilacji wszystkie akcje, zarówno "stare" jak i "nowe" są traktowane jednolicie.

</doc>
<doc id="1069993" url="https://pl.wikipedia.org/wiki?curid=1069993" title="USS San Juan">
USS San Juan

Okręty US Navy o nazwie USS "San Juan", pochodzącej, w przypadku drugiego i trzeciego okręty, od miasta San Juan:

</doc>
<doc id="1069994" url="https://pl.wikipedia.org/wiki?curid=1069994" title="Weinkase">
Weinkase



</doc>
<doc id="1069995" url="https://pl.wikipedia.org/wiki?curid=1069995" title="USS Sand Lance">
USS Sand Lance

Okręty US Navy o nazwie USS "Sand Lance", pochodzącej od ryb z rodziny dobijakowatych:

</doc>
<doc id="1069996" url="https://pl.wikipedia.org/wiki?curid=1069996" title="Robert Nivelle">
Robert Nivelle

Robert Georges Nivelle (ur. 15 października 1857 w Tulle, zm. 22 marca 1924 w Paryżu) – generał francuski, dowódca z okresu I wojny światowej.
Życiorys.
Nivelle urodził się w Tulle jako syn Francuza i Angielki. W 1878 absolwent słynnej École polytechnique w Paryżu. Jako młody oficer artylerii służył w Indochinach, Algierii oraz Chinach.
W czasie wybuchu I wojny światowej pułkownik artylerii. Od sierpnia 1914 dowódca artylerii 6 Korpusu, w którym zdobył sławę niszcząc sześć niemieckich baterii w bitwie nad Marną. Od października 1914 generał dywizji, następnie dowódca 2 Armii francuskiej i przejściowo szef sztabu. Dowodząc związkami artylerii odegrał kluczową rolę w powstrzymaniu wielkiej ofensywy niemieckiej w bitwie nad Marną i I bitwie pod Aisne. W 1916 pod dowództwem generała Philippe Pétaina wsławił się w obronie Verdun. Następnie dowódca odcinka Verdun na froncie zachodnim. W październiku i grudniu 1916 współautor ofensyw francuskich, które spowodowały odzyskania utraconych wcześniej fortów Douaumont i Vaux. Rzecznik stosowania zapory ogniowej jako elementu ataku na pozycje nieprzyjaciela. Od grudnia 1916 do kwietnia 1917 szef Sztabu Generalnego, następca Josepha Joffre. Autor tzw. ofensywy Nivelle’a, która na przełomie kwietnia i maja 1917 miała przełamać niemieckie linie obrony między Reims a Soissons. Zakończyła się ona klęską wojsk francuskich. W maju 1917 ustąpił na skutek fiaska francuskiej ofensywy i ogromnych strat w II bitwie pod Aisne. Na stanowisku został zastąpiony przez Philippe’a Pétaina. Od grudnia 1917 dowódca wojsk francuskich w Afryce Północnej. W 1921 przeszedł w stan spoczynku.

</doc>
<doc id="1069997" url="https://pl.wikipedia.org/wiki?curid=1069997" title="USS Sands">
USS Sands

Okręty US Navy o nazwie USS "Sands", pochodzącej od Benjamina F. Sandsa i jego syna Jamesa H. Sandsa:

</doc>
<doc id="1069998" url="https://pl.wikipedia.org/wiki?curid=1069998" title="USS Sandusky">
USS Sandusky

Okręty US Navy o nazwie USS "Sandusky", pochodzącej od rzeki Sandusky i miasta Sandusky (Ohio):

</doc>
<doc id="1069999" url="https://pl.wikipedia.org/wiki?curid=1069999" title="USS Sangamon">
USS Sangamon

Okręty US Navy o nazwie USS "Sangamon", pochodzącej od miasta Pittsburgh:

</doc>
<doc id="1070000" url="https://pl.wikipedia.org/wiki?curid=1070000" title="Valerie Pecresse">
Valerie Pecresse



</doc>
<doc id="1070001" url="https://pl.wikipedia.org/wiki?curid=1070001" title="Troczek więzadła łukowatego">
Troczek więzadła łukowatego

Troczek więzadła łukowatego (łac "retinaculum ligamenti arcuati") – pasmo włókniste odchodzące od więzadła podkolanowego łukowatego stawu kolanowego.
Przebieg.
Troczek wydziela się z więzadła podkolanowego łukowatego, początkowo biegnie dwiema zbieżnymi odnogami. Przyczep końcowy znajduje się na głowie strzałki.
Funkcja.
Podobnie jak więzadła podkolanowe: skośne i łukowate wzmacnia ścianę tylną torebki stawowej stawu kolanowego.

</doc>
<doc id="1070002" url="https://pl.wikipedia.org/wiki?curid=1070002" title="USS Santa Barbara">
USS Santa Barbara

Okręty US Navy o nazwie USS "Santa Barbara", pochodzącej od miasta Santa Barbara:

</doc>
<doc id="1070003" url="https://pl.wikipedia.org/wiki?curid=1070003" title="Retinaculum ligamenti arcuati">
Retinaculum ligamenti arcuati



</doc>
<doc id="1070004" url="https://pl.wikipedia.org/wiki?curid=1070004" title="USS Santa Fe">
USS Santa Fe

Okręty US Navy o nazwie USS "Santa Fe", pochodzącej od miasta Santa Fe:

</doc>
<doc id="1070006" url="https://pl.wikipedia.org/wiki?curid=1070006" title="USS Sacramento">
USS Sacramento

Okręty US Navy o nazwie USS "Sacramento", pochodzącej od rzeki Sacramento (pierwszy okręt), miasta Sacramento (drugi) i obu tych miejsc (trzeci):

</doc>
<doc id="1070007" url="https://pl.wikipedia.org/wiki?curid=1070007" title="USS S. P. Lee">
USS S. P. Lee

Okręty US Navy o nazwie USS "S. P. Lee", pochodzącej od miasta Samuela Phillipsa Lee:

</doc>
<doc id="1070009" url="https://pl.wikipedia.org/wiki?curid=1070009" title="Frank Biela">
Frank Biela

Frank Biela (ur. 2 sierpnia 1964 roku w Neuss) – niemiecki kierowca wyścigowy, pięciokrotny zwycięzca 24-godzinnego wyścigu w Le Mans.
Przebieg kariery.
Karierę rozpoczął w 1983 roku. Po czterech latach spędzonych w kartingu otrzymał propozycję występów w Deutsche Tourenwagen Meisterschaft od koncernu Forda. W swoim pierwszym sezonie niespodziewanie wygrał wyścig na torze AVUS.
W 1990 roku przeszedł do fabrycznej ekipy Audi, gdzie wspierał udaną kampanię mistrzowską Hansa-Joachima Stucka. W kolejnym sezonie niespodziewanie sam został mistrzem DTM, wykorzystując problemy faworyzowanych rywali m.in. Stucka, Klausa Ludwiga oraz Johnny'ego Cecotto. W 1992 roku nie obronił tytułu, gdyż Audi wycofało się w połowie sezonu w atmosferze skandalu regulaminowego.
Po tym wydarzeniu Biela pozostał kierowcą Audi; w 1993 został mistrzem Francji samochodów turystycznych, lecz seria nie należała do zbyt prestiżowych w Europie. W 1996 roku Audi dołączyło do mistrzostw Wielkiej Brytanii - British Touring Car Championship. W pierwszym sezonie startów na Wyspach Biela zdominował przebieg rywalizacji, zdobywając tytuł mistrzowski, lecz rok później przegrał walkę z Alainem Menu.
W 1998 roku powrócił do Niemiec, lecz notował wyraźnie słabsze wyniki w serii Super-Tourenwagen (DTM zawiesiło tymczasowo działalność dwa lata wcześniej).
W 1999 roku zrezygnował z występów w klasie samochodów turystycznych i zadebiutował w 24-godzinnym wyścigu w Le Mans. Już rok później odniósł swoje pierwsze z pięciu zwycięstw w słynnym klasyku (wszystkie w barwach Audi). W latach 2000-2002 jego partnerami byli Tom Kristensen i Emmanuele Pirro, natomiast w latach 2006-2007 Marco Werner i ponownie Pirro.
W 2004 roku powrócił na jeden sezon do DTM, lecz osiągnął bardzo przeciętne wyniki. W 2007 roku zastąpił kontuzjowanego Toma Kristensena na torze Oschersleben, gdzie zajął ostatnie miejsce, czym definitywnie zakończył swoją karierę w serii DTM.

</doc>
<doc id="1070010" url="https://pl.wikipedia.org/wiki?curid=1070010" title="Bitwa pod Reims (1918)">
Bitwa pod Reims (1918)



</doc>
<doc id="1070011" url="https://pl.wikipedia.org/wiki?curid=1070011" title="Mulik">
Mulik

Mulik – jezioro w gminie Giżycko, w powiecie giżyckim, w woj. warmińsko mazurskim zlokalizowane na Szlaku Wielkich Jezior Mazurskich. Nad jeziorem położona jest miejscowość Kozin. Jezioro słynie z siedlisk lina i szczupaka.
Mulik jest połączony z jeziorem Jagodnym, zaś na przesmyku Kula położonym między jeziorami Jagodne i Bocznym było dawniej pruskie osiedle obronne (obecnie widoczne są tam pozostałości cmentarza ewengelickiego).

</doc>
<doc id="1070012" url="https://pl.wikipedia.org/wiki?curid=1070012" title="Éric Woerth">
Éric Woerth

Éric Woerth (ur. 29 stycznia 1956 w Creil) – francuski polityk, parlamentarzysta i samorządowiec, od 2007 do 2010 minister.
Życiorys.
Ukończył studia w HEC Paris oraz w Instytucie Nauk Politycznych w Paryżu. Pracował jako audytor.
Od 1986 do 2002 zasiadał w radzie regionalnej Pikardii (w latach 90. był jej wiceprzewodniczącym). Od 1995 do 2004 zajmował stanowisko mera Chantilly, następnie przez rok pełnił funkcję zastępcy burmistrza tego miasta, po czym w 2005 ponownie został merem.
Należał do neogaullistowskiego Zgromadzenia na rzecz Republiki. W 2002, 2007, 2012 i 2017 uzyskiwał mandat deputowanego do francuskiego Zgromadzenia Narodowego w departamencie Oise.
W rządzie Jean-Pierre'a Raffarina przez rok był sekretarzem stanu ds. reform. Od 2007 w rządach François Fillona zajmował stanowisko ministra budżetu, finansów publicznych i służby cywilnej. Pełnił też funkcję skarbnika Unii na rzecz Ruchu Ludowego. W 2010 zakres jego czynności w rządzie został zmieniony (zastąpił Xaviera Darcosa jako ministra pracy). Z rządu odszedł jesienią tego samego roku. W 2015 objął funkcję sekretarza generalnego powstałych na bazie UMP Republikanów, pełniąc ją do 2016. W 2022 odszedł z Republikanów, popierając wcześniej publicznie ubiegającego się o reelekcję Emmanuela Macrona. W tym samym roku z ramienia koalicji prezydenckiej z powodzeniem ubiegał się o poselską reelekcję.

</doc>
<doc id="1070016" url="https://pl.wikipedia.org/wiki?curid=1070016" title="Limit Hayflicka">
Limit Hayflicka

Limit Hayflicka – maksymalna liczba podziałów komórkowych. Leonard Hayflick w 1965 zaobserwował, że komórki w hodowli są w stanie podzielić się ograniczoną liczbę razy, zanim ulegną apoptozie, a im bliżej limitu tym więcej oznak starzenia wykazują. Limit Hayflicka jest uważany za jedną z przyczyn starzenia się.
Zostało wykazane, że istnieje dodatnia korelacja pomiędzy pozostałą liczbą możliwych podziałów komórki a długością telomerów.
Liczba podziałów jest zależna od rodzaju komórki i organizmu, z którego pochodzi. Dla ludzi wynosi ona około 50. Limit Hayflicka dotyczy tylko komórek zróżnicowanych – komórki macierzyste mogą dzielić się bez ograniczeń. Nie dotyczy on także komórek nowotworowych.

</doc>
<doc id="1070017" url="https://pl.wikipedia.org/wiki?curid=1070017" title="Mniejszy klucz Salomona">
Mniejszy klucz Salomona



</doc>
<doc id="1070019" url="https://pl.wikipedia.org/wiki?curid=1070019" title="Ferdynand Bohdan Ruszczyc">
Ferdynand Bohdan Ruszczyc

Ferdynand Bohdan Ruszczyc (ur. 1959) – polski historyk sztuki, dyrektor Muzeum Narodowego w Warszawie w latach 1995–2007. 
Życiorys.
W 1983 uzyskał w Uniwersytecie Warszawskim tytuł zawodowy magistra historii sztuki.
W latach 1982–1985 pracownik Muzeum Narodowego w Warszawie (MNW). W latach 1991–1995 był dyrektorem Muzeum Karykatury w Warszawie, od kwietnia 1995 do 5 października 2007 dyrektorem Muzeum Narodowego w Warszawie. Od 2009 do 2014 pełnił funkcję dyrektora Muzeum Kolejnictwa w Warszawie.
Wnuk prof. Ferdynanda Ruszczyca.

</doc>
<doc id="1070020" url="https://pl.wikipedia.org/wiki?curid=1070020" title="West Bromwich Albion Football Club">
West Bromwich Albion Football Club



</doc>
<doc id="1070021" url="https://pl.wikipedia.org/wiki?curid=1070021" title="Ogród Doświadczeń w Krakowie">
Ogród Doświadczeń w Krakowie

Ogród Doświadczeń im. Stanisława Lema w Krakowie (potocznie: „Krakowski Ogród Doświadczeń”) – park edukacyjny utworzony w 2007 roku w Krakowie. Park znajduje się w południowo-wschodniej części Parku Lotników Polskich i zajmuje powierzchnię 6 ha. Ogród Doświadczeń jest oddziałem plenerowym Muzeum Inżynierii Miejskiej w Krakowie. Został zaprojektowany przez biuro architektoniczne Ingarden&amp;Ewy.
Krakowski Ogród Doświadczeń to pierwsze tego typu przedsięwzięcie w Polsce. Jest realizowane przez Miasto Kraków oraz Stowarzyszenie SIEMACHA – partnerów projektu „Nowa Huta – Nowa Szansa” w ramach programu operacyjnego Program Inicjatywy Wspólnotowej EQUAL. Krakowski park edukacyjny wzorowany jest na „Polu Doświadczeń Zmysłowych” w Norymberdze oraz Parku Nauki i Techniki La Villette w Paryżu.
Dydaktyczna ekspozycja plenerowa.
Urządzenia edukacyjne dostępne w parku stanowią jego podstawę. Na dydaktyczną ekspozycję plenerową składają się urządzenia, konstrukcje i modele, pozwalające na poznawanie praw fizyki i świata przyrody, w tym: 
Stanowiska edukacyjne można podzielić na 3 następujące typy: 
W czerwcu 2007 roku w parku udostępniono 22 instalacje, a od września 2007 roku oglądać można kolejnych 35 eksponatów dydaktycznych. Docelowo w parku udostępnionych będzie 60 eksponatów, między innymi: 

</doc>
<doc id="1070022" url="https://pl.wikipedia.org/wiki?curid=1070022" title="Aphaneramma">
Aphaneramma

Aphaneramma jest nazwą rodzajową drapieżnego płaza z rzędu temnospondyli, żyjącego w triasie.
Szczątki zwierzęcia odkryto w Norwegii (Svalbard), Australii i w zachodniej części Stanów Zjednoczonych (np. w Arizonie).

</doc>
<doc id="1070024" url="https://pl.wikipedia.org/wiki?curid=1070024" title="Turniej Drużyn Puszczańskich">
Turniej Drużyn Puszczańskich

Turniej Drużyn Puszczańskich to zlot drużyn z organizacji ZHR, które zdobyły kategorię Drużyny Puszczańskiej. Walczą one o miano najlepszej drużyny w Polsce, zwanej Drużyną Rzeczypospolitej.
Turnieje odbywają się przez trzy dni, podczas których odbywają się: gra dzienna, nocna i sportowa. Organizatorzy dodają również punkty z innych kategorii, zależnych od klimatu w jakim odbywa się turniej.
Drużyna która zdobędzie tytuł trzy razy z rzędu, otrzymuje go dożywotnio.
Wcześniejsze turnieje.
Przed powstaniem ZHR również odbywały się turnieje o najlepszą drużynę w Polsce. Pierwszy raz w 1924 podczas I Narodowego Zlotu Harcerzy w Warszawie przyznano wtedy tytuł I Drużyny Rzeczypospolitej 13 Warszawskiej Drużynie Harcerzy. W kolejnym roku zawody wygrała IV Bydgoska Drużyna Harcerzy. Po tym turnieju ustalono, że kolejne zawody będą się odbywały tylko w czasie zlotów. W czasie Jubileuszowego Zlotu ZHP w Spale miano „Bardzo Dobrej Drużyny Rzeczypospolitej” otrzymała 16 Warszawska Drużyna Harcerzy im. Zawiszy Czarnego.
Turniej Bzura 2005.
Turniej odbywał się w klimacie Bitwy na Bzurą w dniach 16-18 września 2005.
Turniej Małopolska 2006.
Turniej odbywał się w dniach 8-10 grudnia w Krakowie i okolicach.
Turniej Mazowsze 2007.
Obrzędowość turnieju nawiązuje do okresu walki podziemia niepodległościowego z okupacją sowiecką po zakończeniu II wojny światowej, w latach 1945-1956.
Turniej Łódź 2008.
Odbywał się w dniach 26-28 września 2008 na terenie dawnego poligonu na Zdrowiu oraz na terenie miasta Łodzi. Komendantem Turnieju był pwd. Jan Czuma HR
Turniej Koronowo 2009.
Odbył się w czasie Zlotu XX-lecia ZHR w dniach 3-9 sierpnia 2009 w Koronowie.
Turniej Poznań 2010.
Odbywał się w dniach 1-3 września 2010 w Poznaniu i w podmiejskich lasach.
Turniej Lublin 2011.
Odbywał się w dniach 30 września – 2 października 2011 w Lublinie i Niedrzwicy Dużej.
Fabuła Turnieju nawiązywała do czasów tzw. drugiej konspiracji harcerskiej, czyli lat 1949-1956.
Turniej Wejherowo 2012.
Odbywał się w dniach 31 sierpnia – 2 września 2012 w Gdańsku i Wejherowie.
Turniej Warszawa 2013.
Odbywał się w dniach 20 - 22 września w okolicach Twierdzy Modlin i w Warszawie.
Turniej Wrocław 2014.
Odbywał się w dniach 3-5 października w okolicach Obornik Śląskich i we Wrocławiu
Klasyfikacja końcowa.
Poza klasyfikacją
Turniej Pionki 2015.
Odbywał się w dniach 4-6 września w Pionkach i w Puszczy Kozienickiej
Klasyfikacja końcowa.
Poza klasyfikacją
Turniej Gdańsk 2016.
Odbywał się w dniach 30 września - 2 października w Gdańsku
Turniej Czerwieńsk nad Wisłą 2017.
Odbywał się w dniach 15-17 września w Czerwieńsku
Turniej Wielkopolska 2018.
Odbywał się w dniach 14-16 września na Polach Lednickich
Klasyfikacja końcowa.
Drużyny nieklasyfikowane: 
Turniej Wyżyna Krakowsko - Częstochowska 2019.
Odbywał się w dniach 27 - 29 września 2019 na terenie Wyżyny Krakowsko - Częstochowskiej a zakończył się Częstochowie.
Klasyfikacja końcowa.
Drużyny nieklasyfikowane:
Turniej 2020.
Odbywał się w dniach 25 - 27 września w zmienionej formie ze względu na obostrzenia Covid 19. Drużyny biwakowały w pobliskich lasach w okolicach swojego miasta.
Klasyfikacja końcowa.
Drużyny nieklasyfikowane: 
Turniej 2021.
Odbył się w dniach 1-3 listopada, na terenach Łodzi.
Klasyfikacja końcowa.
1. 5 Wodzisławskiej Drużyny Harcerzy „Wilki” im. 5 Wileńskiej Brygady AK 
2. 8 Szczecińska Drużyna Harcerzy "Płomień" im. Andrzeja i Jana Romockich 
3. 265 Warszawska Lotnicza Drużyna Harcerzy "Skrzydła" im. Batalionu Parasol 
4. 91 Gdańska Drużyna Harcerzy "Bractwo" im. Jana Bytnara "Rudego" 
5. 87 Gdańska Drużyna Harcerzy Zielony Trakt im. Tadeusz Zawadzkiego "Zośki" 
6. I Czechowicka Drużyna Harcerzy im. majora Henryka Flamego 
7. 48 Wrocławska Drużyna Harcerzy "Sokoły Wędrowne" 
8. 17 Poznańska Drużyna Harcerzy 
Drużyny niesklasyfikowane:

</doc>
<doc id="1070027" url="https://pl.wikipedia.org/wiki?curid=1070027" title="Więzadło krzyżowe przednie">
Więzadło krzyżowe przednie

Więzadło krzyżowe przednie (łac. "ligamentum cruciatum anterius") – wewnątrzstawowe więzadło stawu kolanowego (jest objęte błoną włóknistą, ale również pokryte błoną maziową, dlatego leży na zewnątrz jamy stawowej). Więzadło ma budowę dwupęczkową – pęczki są niezależnie przyczepione do kości udowej i piszczelowej. Uszkodzenie więzadła jest jedną z najczęstszych przyczyn kontuzji u sportowców.
Przebieg.
Więzadło przyczepia się do wewnętrznej powierzchni kłykcia bocznego kości udowej (przy jego brzegu tylnym). Biegnie skośnie w dół i przyśrodkowo. Końcowy przyczep znajduje się w polu międzykłykciowym przednim kości piszczelowej.

</doc>
<doc id="1070028" url="https://pl.wikipedia.org/wiki?curid=1070028" title="Ligamentum cruciatum anterius">
Ligamentum cruciatum anterius



</doc>
<doc id="1070029" url="https://pl.wikipedia.org/wiki?curid=1070029" title="Monarkerna Speedway">
Monarkerna Speedway

Monarkerna Sztokholm – żużlowy klub ze Sztokholmu. Zespół Monarkerny dwukrotnie zdobywał tytuł mistrza Szwecji.

</doc>
<doc id="1070030" url="https://pl.wikipedia.org/wiki?curid=1070030" title="Haaglandse Football Club Alles Door Oefening Den Haag">
Haaglandse Football Club Alles Door Oefening Den Haag



</doc>
<doc id="1070032" url="https://pl.wikipedia.org/wiki?curid=1070032" title="Bitwa pod Lys">
Bitwa pod Lys

Bitwa pod Lys (zwana także IV bitwą pod Ypres) – bitwa na froncie zachodnim I wojny światowej, stoczona w dniach 9–29 kwietnia 1918 pomiędzy oddziałami niemieckimi a francuskimi, brytyjskimi i portugalskimi. Niemiecka ofensywa pod nazwą "Kaiserschlacht" pod dowództwem gen. Ludendorffa zmierzająca do opanowania Ypres we Flandrii i w konsekwencji do przerwania frontu, pomimo uchwycenia pewnych pozycji, załamała się po dwudziestu dniach walk, przy dużych stratach z obu stron.

</doc>
<doc id="1070044" url="https://pl.wikipedia.org/wiki?curid=1070044" title="IV bitwa pod Ypres">
IV bitwa pod Ypres



</doc>
<doc id="1070051" url="https://pl.wikipedia.org/wiki?curid=1070051" title="1.Fussballclub Union Berlin">
1.Fussballclub Union Berlin



</doc>
<doc id="1070053" url="https://pl.wikipedia.org/wiki?curid=1070053" title="Aporia">
Aporia



</doc>
<doc id="1070054" url="https://pl.wikipedia.org/wiki?curid=1070054" title="Lubor Niederle">
Lubor Niederle

Lubor Niederle (ur. 20 września 1865 w Klatowach, zm. 14 czerwca 1944 w Pradze) – czeski slawista, antropolog, etnograf, archeolog, historyk i artysta malarz; jeden z pionierów nowoczesnej archeologii w Czechach; członek Towarzystwa Naukowego we Lwowie.
Życie.
Na początku swej kariery naukowej Niederle zajmował się głównie antropologią. Studiował w Pradze, Niemczech i we Francji. W młodości dużo podróżował po krajach południowej i wschodniej Europy. Pod wpływem krytyka i historyka sztuki – Miroslava Tyrša zaczął się coraz bardziej interesować archeologią klasyczną oraz etnografią. Z czasem w centrum jego zainteresowań znalazła się archeologia Słowiańszczyzny, o czym świadczy jedna z pierwszych jego prac, pdt. "Ludzkość w dobie przeddziejowej ze szczególnym uwzględnieniem ziem słowiańskich" (, 1893, 1894). Był współorganizatorem wystawy etnograficznej w Pradze z 1895 roku oraz jednym z propagatorów budowy Muzeum Etnograficznego w Pradze.
Od 1898 roku jako pierwszy w historii Uniwersytetu Karola w Pradze profesor archeologii prehistorycznej prowadził wykłady z archeologii i zyskał opinię dobrego pedagoga. Wielu jego studentów, m.in. Jan Eisner, Jan Filip i Jiří Neustupný, należało później do grona najbardziej znanych archeologów czeskich. W latach 1927–1929 piastował na Uniwersytecie Karola urząd rektora.
Niederle był zwolennikiem stosowania nowoczesnych metod badawczych w archeologii, które charakteryzowały się już krytyczno-analitycznym stosunkiem do źródeł pozyskanych informacji. Był najznaczniejszym przedstawicielem szkoły teoretycznej (zwanej też „uniwersytecką”) w czeskiej archeologii, która stała w opozycji do tzw. „szkoły muzealnej” Josefa Ladislava Píčy. Razem ze swoim przyjacielem Karlem Buchtelą poddali krytyce dzieło J. L. Píčy, pdt. "Starożytności Ziemi Czeskiej" (cz. "Starožitností země české", 1899–1909) a alternatywne poglądy na temat prehistorii ziemi czeskich wyrazili w książce "Przewodnik po czeskiej archeologii" (, 1910), która jest obecnie uważana za kamień węgielny czeskiej archeologii. Niederlego i Píčę łączył emocjonalny stosunek do Czech, głęboki patriotyzm, ale dzieliło ich podejście do źródeł. Píč należał do nieszczęsnych obrońców autentyczności sfałszowanych dokumentów prawiących o początkach języka i narodu czeskiego, nazywanych potocznie "Rękopisami królowodworskim" i "zielonogórskim" (cz. "Růkopisy královedvorský a zelenohorský"). Niederle tymczasem podchodził do tych źródeł z właściwym sobie dystansem. Unikał wysuwania wniosków na podstawie niepotwierdzonych wiadomości i przypuszczeń. Rywalizacja szkół zakończyła się wraz z samobójstwem popełnionym 19 grudnia 1911 roku przez J.L. Píča.
Twórczość.
Do najznaczniejszych prac etnograficznych Niederlego należy "Mapa etnograficzna Słowaków węgierskich" (, 1903). W 1910 wydał razem z Karlem Buchtelą "Rukověť české archeologie." W pracy tej zostały wytyczone najważniejsze cele dla archeologii Słowiańszczyzny i przedstawiony plan badań, który miał być realizowany w przeciągu wielu lat. Owocem długotrwałych badań prowadzonych przez Niederlego były "Starożytności Słowiańskie" (, 1902–1927) – monumentalne, wielotomowe dzieło, które ukazało się także w skróconej i poprawionej wersji w języku francuskim. W pracy tej po raz pierwszy w historii zaprezentowano etnogenezę Słowian i dzieje najstarszych państw słowiańskich. Atutem „Starożytności” jest ich wszechstronne ujęcie problematyki. Są w nich przytaczane argumenty zarówno archeologiczne jak i językoznawcze oraz etnograficzne.
Niederle był także utalentowanym malarzem. Większość ilustracji do swoich książek i artykułów wykonał osobiście.
Niederle był założycielem i pierwszym kierownikiem Państwowego Instytutu Archeologicznego (cz. Státní ústav archeologický, dzisiejszy ARÚ AV ČR, 1919–1924) oraz Instytutu Słowiańskiego (cz. Slovanský ústav, 1928–1932). W 1891 roku założył i redagował czasopismo "Czeski Lud" (cz. "Český lid"). Był również jednym z redaktorów następujących czasopism: "Pamiątki archeologiczne" (cz. "Památky archeologické"), "Zwiastun Słowiańskich Starożytności" (cz. "Věstník slovanských starožitností") i "Horyzont prehistoryczny" (cz. "Obzor prehistorický").

</doc>
<doc id="1070057" url="https://pl.wikipedia.org/wiki?curid=1070057" title="Allelengyon">
Allelengyon

Allelengyon (gr. ἀλληλέγγυον "wzajemne zobowiązanie" od ἄλλος "inny" i ἐγγύη "zobowiązanie") - podatek od opuszczonych i nieuprawianych gruntów, nałożony przez cesarza Bazylego II na najzamożniejszych właścicieli ziemskich (dynatoi). Allegyon zapewniał stały i wysoki przychód do skarbca. Roman III Argyros zniósł go przedkładając interes grupy społecznej z której się wywodził, nad interes cesarstwa.

</doc>
<doc id="1070067" url="https://pl.wikipedia.org/wiki?curid=1070067" title="Zaburzenia somatoformiczne">
Zaburzenia somatoformiczne

Zaburzenia somatoformiczne – forma zaburzeń nerwicowych. Dotknięte nimi osoby odczuwają objawy sugerujące istnienie problemów somatycznych przy braku organicznych lub czynnościowych podstaw uzasadniających występowanie takich problemów.

</doc>
<doc id="1070069" url="https://pl.wikipedia.org/wiki?curid=1070069" title="Walrus">
Walrus



</doc>
<doc id="1070072" url="https://pl.wikipedia.org/wiki?curid=1070072" title="2 Dywizjon Artylerii Konnej">
2 Dywizjon Artylerii Konnej

2 Dywizjon Artylerii Konnej im. gen. Józefa Sowińskiego (2 dak) – pododdział artylerii konnej Wojska Polskiego w II Rzeczypospolitej.
Historia dywizjonu.
Dywizjon został sformowany 30 lipca 1919 roku na bazie kadry 2 baterii 1 dak.
Do 1939 roku stacjonował w garnizonie Dubno, na terenie Okręgu Korpusu Nr II (pierwotne miejsce postoju – Łomża). W 1921 roku funkcjonował w strukturze 1 pułku artylerii konnej. Od 1929 roku pod względem wyszkolenia dywizjon podlegał dowódcy 2 Grupy Artylerii.
W 1937 otrzymał imię generała Józefa Sowińskiego.
W kampanii wrześniowej 1939 dywizjon, liczący trzy baterie, walczył w składzie Wołyńskiej Brygady Kawalerii. 1 września wspierał oddziały brygady w bitwie pod Mokrą. Za kampanię dywizjon został odznaczony orderem Virtuti Militari.
Obsada personalna w 1939
12 września w skład dywizjonu włączona została 15 bak.
2 dak w kampanii wrześniowej.
Mobilizacja.
Mobilizacja dywizjonu została ogłoszona w nocy 14 z na 15 sierpnia 1939 roku. 2 dak został zmobilizowany w grupie czerwonej w terminie od A+24, do A+42. Dodatkowo do składu brygady zmobilizowano w czasie A+ 36 i A+44:
W ramach mobilizacji powszechnej w II jej rzucie w garnizonie Zamość podjęto czynności związane z mobilizacją Ośrodka Zapasowego Artylerii Konnej nr 2. Z uwagi na wzorowe stawiennictwo 2 dak i pozostałe pododdziały zostały zmobilizowane w 38 godzin. Skład osobowy dywizjonu, to w 60% mniejszości narodowe z Wołynia, głownie Ukraińcy. W dniu 17 sierpnia cały dywizjon został przewieziony trasą kolejową przez Lwów, Kraków, Częstochowę do Radomska. Po wyładowaniu 18 sierpnia dywizjon odmaszerował do miejscowości Brzeziny Nowe, a następnie do Barbarówki. 19 sierpnia zgodnie z rozkazem dowódcy artylerii Grupy Operacyjnej „Piotrków” oficerowie rezerwy odbyli strzelanie. 2 dywizjon artylerii konnej wraz z Wołyńską Brygadą Kawalerii wszedł w skład dowodzonej przez gen. bryg. Wiktora Thommée Grupy Operacyjnej „Piotrków” wchodzącej w skład Armii „Łódź”. Zadaniem brygady była osłona południowego skrzydła armii na odcinku rzeki Warty od ujścia rzeki Liswarty do miejscowości Szczepocice. Zabezpieczenie kierunków na Radomsko i Skarżysko Kamienną oraz utrzymania kontaktu z Armią „Kraków”. 30 sierpnia Wołyńska BK zajęła rejon rejon Miedźno – Mokra- Ostrowy. Dywizjon 31 sierpnia rozwinął się na polanie w okolicach Mokrej i tam osiągnął gotowość bojową.
Działania bojowe.
Przygotowania do walk
Dowództwo, zwiad dywizjonu i łączność dywizjonowa zajęły gajówkę na skraju polany Mokra. Z uwagi, że 2 dak miał wspierać 4 pułki kawalerii i 2 bataliony piechoty (11 bs i IV/84 pp) ppłk Jan Kamiński zdecydował, że będzie dowodził osobiście dywizjonem i nie przydzieli baterii do oddziałów. Dywizjon przygotował zakryte stanowiska ogniowe. Tam opracowano ognie typowe dla prowadzenia obrony stałej. W czasie prac przygotowawczych do przyszłych działań określono dokładnie cele, wstrzelano nastawy do wybranych charakterystycznych punktów terenowych, umożliwiających już w czasie działań bojowych szybkie poprawianie ogni oraz stawianie zapór ogniowych na odcinkach zagrożenia. Były to niezbędne czynności, zwłaszcza w przewidywaniu walki z bronią pancerną. Dywizjon działał całością sił, jako artyleria ogólnego działania, wykonując zadania ogniowe na rzecz całego zgrupowania obronnego. Ugrupowany był na południowym skrzydle zgrupowania kawalerii, między wsiami Mokra II i Mokra III. Część armat ustawiono między zabudowaniami lub w sadzie. Miało to w przyszłości negatywne konsekwencje. Ze stanowisk ogniowych można było prowadzić ogień bezpośredni do 2 km. Przodki dział schowano w lesie, a punkt dowodzenia znajdował się na skraju lasu w leśniczówce we wsi Mokra III. Jego walorem była możliwość prowadzenia obserwacji do 4 km w głąb terenu ku granicy. Kolumna amunicyjna dywizjonu została rozlokowana w lesie, za nasypem kolejowym. Stanowiska ogniowe i punkty obserwacyjne obsadzono o zmroku 31 sierpnia. Punkty obserwacyjne: 1 baterii umieszczono na północnym skrzydle 21 pułku ułanów, 2 baterii w centrum ugrupowania tego pułku, a 3 baterii w rejonie północnego skrzydła IV/84 pułku piechoty.
Bój pod Mokrą 
1 września o godz. 7.00 po wcześniejszym rozpoznaniu lotniczym, zostały zbombardowane stanowiska obronne brygady, w tym punkt obserwacyjny 3 baterii. O godz. 7.30 w rejonie wsi Walenczów pojawił się niemiecki patrol pancerny, który ostrzelał wieś, podpalając zabudowania, a następnie ostrzelał uciekającą ludność. Czołgi niemieckie zostały ostrzelane przez 3 baterię, w odwecie artyleria niemiecka ostrzelała punkty obserwacyjne dywizjonu. Wkrótce 1 bateria ostrzelała skutecznie niemiecką kolumnę pancerno-motorową, na drodze z Krzepic wzdłuż rzeki Liswarta. O godz. 8.00 z punktu obserwacyjnego 2 baterii, po wstrzelaniu się kierowano ogniem całego dywizjonu na kolumnę ok. 25 czołgów niemieckich we wsi Wilkowiecko. Unieruchomiono 3 czołgi, a oddział czołgów zaniechał przygotowań do natarcia i wycofał się na zachód od Wilkowiecka. 
Na stanowiska 21 puł. uderzyło ok. 20 czołgów wraz z batalionem piechoty, wał ogniowy 2 dak odciął piechotę od czołgów. Ułani nadwiślańscy odparli natarcie niemieckich czołgów, wraz z baterią 2/2 dak, zniszczyła ona 4 czołgi niemieckie. Dalszy ostrzał niemieckich czołgów, które rozpoczęły odwrót doprowadził do unieruchomienia dalszych 5. O godz. 10.00 stanowiska 21 puł. zostały ostrzelane przez niemiecką artylerię, a samoloty niemieckie zaatakowały stanowiska 2 dak. Dywizjon uniknął większych strat. Z punktów obserwacyjnych 2 i 3 baterii, zauważono we wsi Dąbrówka grupę 6 czołgów niemieckich, które ostrzelano przez obie baterie, ostrzał unieruchomiły 2 czołgi. Do południa 2 dak nie był angażowany w większą walkę, wstrzeliwał się jedynie bateriami, w przypuszczalne niemieckie podstawy wyjściowe do natarcia. Po godz. 12.00 około 100 niemieckich czołgów, frontalnym natarciem przedarło się przez obronę 21 puł. i znalazło się w rejonie stanowisk baterii 2 dak. Baterie dowodzone przez oficerów ogniowych, podjęły walkę strzelając ogniem na wprost do niemieckich czołgów. Zacięta walka doprowadziła do zniszczenia ok. 30 niemieckich czołgów, atak został powstrzymany na stanowiskach 2 dak. Kontratak 12 pułku ułanów i ogień jego środków przeciwpancernych pozwolił odrzucić niemieckie natarcie 4 Dywizji Pancernej. Baterie poniosły duże straty osobowe, utracono zniszczoną armatę z 3 baterii i po obsłudze z lkm z każdej baterii. Podjęto uzupełnienie amunicji dla 2 i 3 baterii z kolumny amunicyjnej dywizjonu. W trakcie walki baterii, została zbombardowana kolumna amunicyjna dywizjonu, która poniosła duże straty w ludziach, koniach i w sprzęcie. Ocalało zaledwie 5 jaszczy. 
Ok. godz. 15.00 natarcie czołgów niemieckich wyszło na tyły 2 baterii, zmusiło to baterię do wytoczenia armat i prowadzenia ognia na wprost. Oficer ogniowy podjął decyzję o zmianie stanowisk ogniowych. Gdy zaprzodkowano armaty, podczas zmiany stanowisk I pluton został ostrzelany przez czołgi niemieckie, poległo wielu kanonierów, utracono większość koni. W trakcie walki czołgi niemieckie rozbiły dwie armaty. Dalszy atak niemieckich czołgów powstrzymała reszta 2 baterii i ostrzał 3/2 dak. 3 bateria najbardziej wysunięta na tym etapie walki, została odcięta od toru kolejowego, przez atak pododdziału niemieckich czołgów, z rejonu na południowy zachód od wsi Mokra III. Pojedynek 3 baterii przyniósł zniszczenie kolejnej armaty baterii, wsparcie armat ppanc. 12 puł. i 2 pułku strzelców konnych z rejonu linii kolejowej pozwoliło odeprzeć niemieckie natarcie. Bateria 1/2 dak bardzo dobrze zamaskowana i osłonięta dymem pożarów wsi Mokra II i palących się wozów bojowych ostrzelała następne pododdziały niemieckich czołgów, które wyjechały pomiędzy wsie Mokra II i Mokra I, unieszkodliwiając wiele z nich. Ok. godz. 17.00 wycofano z walki pozostałość baterii 2/2 dak, następnie 3/2 dak, jako ostatnia za linię kolejową magistrali węglowej wycofała się 1/2 dak, tocząc walki w Mokrej II utraciła ciężko uszkodzoną armatę i kolejnych rannych i poległych. W boju 2 dak zadał straty przeciwnikowi w ilości około 45 wozów bojowych, a straty własne to: 27 poległych, 53 rannych i ok. 30 zaginionych, 115 koni utraconych, 5 armat, 9 jaszczy i 4 lkm. W czasie walki okazało się, że ogień pośredni na dużych odległościach do atakujących czołgów był mało skuteczny. 2 dak o zmierzchu odmaszerował w kierunku Ostrowy, gdzie był atakowany przez niemieckie lotnictwo.
Walki odwrotowe
2 września dokonano reorganizacji dywizjonu w lesie Łobodno. 2 i 3 bateria posiadały po 2 armaty, natomiast bateria 1 liczyła 3 armaty. Zaprzęgi przy działach zmniejszono do 4 koni. Przed wieczorem w pobliże stanowisk ogniowych 2 dak dotarły pododdziały niemieckie, które zostały ostrzelane na zachód od mostu, pod wsią Gojść koło Ważnych Młynów. Dalszy odwrót w nocy 2/3 września doprowadził do rejonu Łękawy, gdzie na dzień dywizjon w lesie zajął obronę ppanc. Kolejnej nocy 2 dak wraz z macierzystą brygadą dotarł do lasu koło Głupic, gdzie stanął na biwaku 4 września. Nocą 4/5 września został wyznaczony oddział do dokonania natarcia po osi Wygoda-Jeżów-Rozprza, który przeszedł do lasu Graby. W jego skład wszedł 11 batalion strzelców, 2 kompania 2 batalionu czołgów lekkich wsparte baterią 2/2 dak. Bateria zajęła stanowiska ogniowe na północno wschodnim skraju lasu Graby. Po rozbiciu przez kompanię 2/2 bczl niemieckiej kolumny pancerno-motorowej od strony Woli Krzysztoporskiej. Na Wolę Krzysztoporską przy wsparciu 2/2 dak uderzył z czołgami 11 bs, wieś zdobyto. Po podejściu do lasu Wygoda pomimo wsparcia 2/2 dak natarcie 11 bs zostało załamane. Po zmroku 11 bs z dużymi stratami, pod osłoną obu armat 2 baterii, wycofał się. Nocą 5/6 września 2 dak z Wołyńską BK wycofał się do rejonu Wadlew, gdzie rano 6 września dołączyła 2 bateria z 11 bs. Popołudniem tego dnia zostały zbombardowane przez niemieckie lotnictwo tabory 2 dak. Nocą 6/7 września kolejnym marszem dywizjon wraz z brygadą dotarł do rejonu Żeromin, Zamość. 3 bateria wraz z 19 pułkiem ułanów osłaniała rejon postoju brygady, prowadząc ostrzał zbliżających się oddziałów niemieckich. 
Bój pod Cyrusową Wolą 
W południe 2 dak wykonał marsz do Andrespola, skąd po krótkim odpoczynku odmaszerowano do lasu na zachód od Woli Cyrusowej, którą osiągnięto rano 8 września. Po dotarciu w nakazany rejon, po otrzymaniu informacji o nadchodzących oddziałach niemieckiej 10 DP, wspartych czołgami. Baterie 2 i 3 zajęły północno zachodni skraj lasu, gotowe do ostrzału na wprost. Bateria 1 zajęła stanowiska ogniowe na wschodnim skraju lasów, w gotowości do wsparcia ogniem pośrednim na północ i zachód od lasów Cyrusowej Woli. Po zajęciu stanowisk przez baterie 2 i 3, stanowiska obronne na skraju lasu zajęły 21 puł. i 2 psk. O godz. 9.00 natarcie wykonała piechota niemiecka wraz z czołgami i samochodami pancernymi. 1 bateria ostrzelała nacierającą piechotę, 2 i 3 bateria niemieckie wozy bojowe, unieruchamiając kilka wozów pancernych. Ok. godz. 12.00 nastąpiło drugie natarcie oddziału niemieckiej 10 DP, wsparte artylerią i atakami lotniczymi na pozycje Wołyńskiej BK. Niemiecka piechota wdarła się do lasu na styk broniących się obu pułków kawalerii. 2/2 dak utraciła obie armaty, uszkodzone na stanowiskach, a obsługi ze stratami odrzucono do tyłu. Kontratak 12 puł. i 19 puł. powstrzymał dalsze posuwanie się niemieckiej piechoty, ale nie pozwolił odzyskać utraconych pozycji. O godz. 14.30 jeden z oddziałów niemieckich wdarł się na tyły brygady, do kontrataku wyruszyło dowództwo 2 dak i dowództwa 2 i 3 baterii, ze zwiadowcami łącznością. W trakcie kontrataku poległo 5 żołnierzy, wśród nich kpt. Ryszard Kawecki, rannych zostało 4 żołnierzy, wśród nich ppłk Jan Kamiński. Po wejściu do walki batalionu 36 pułku piechoty obrona została ustabilizowana. Podczas walk w lasach Cyrusowej Woli baterie 2 i 3 unieruchomiły 6 pojazdów pancernych. Ogółem poległo 13 artylerzystów, a 19 odniosło rany, zaginęło 15 kanonierów i oficer, utracono dwie ostatnie armaty 2 baterii. Rozkazem dowódców GO i armii, nocą 8/9 września Wołyńska BK łącznie z 2 dak, wycofała się za rzekę Mrogę w rejon Przyłęku, a następnie w rejon Chlebowa. 
Odwrót 
Na postoju w okolicach Chlebowa dokonano reorganizacji 2 dak, rozwiązano 2 baterie, a jej pozostałymi żołnierzami i zaprzęgami uzupełniono baterie 1 i 3. Następnie zgodnie z rozkazem gen. dyw. Juliusza Rómmla nocą 9/10 września Wołyńska BK, a w jej składzie 2 dak odmaszerowały przez Skierniewice do Puszczy Kampinoskiej, rano 10 września osiągnęła rejon wsi Kampinos. Tu przez cały dzień wypoczywał dywizjon i porządkował swoje szeregi. Kolejnej nocy 10/11 września dywizjon w składzie brygady przejechał przez Puszczę Kampinoską i przeprawił się przez most na Wiśle w Nowym Dworze, dotarł rano 11 września, do kompleksu lasów w rejonie Jabłonny i Chotomowa. W godzinach popołudniowych 11 września Wołyńska Brygada Kawalerii weszła w skład Grupy Operacyjnej Kawalerii gen. bryg. Władysława Andersa. W nocy 11/12 września brygada dotarła do rejonu Starej Miłosnej. Po południu 12 września w skład 2 dak, włączono 15 baterię artylerii konnej pod dowództwem kpt. Włodzimierza Rakowskiego. 
Walki pod Mińskiem Mazowieckim 
Wieczorem 2 dak otrzymał rozkaz wsparcia od świtu 13 września, oddziałów Wołyńskiej BK i oddziałów przydzielonych w natarciu na Mińsk Mazowiecki. Nocą 12/13 września jako pierwsza wyruszyła 3 bateria, która miała wesprzeć natarcie 19 puł. wzdłuż szosy brzeskiej. O godz. 6.00 13 września na stanowiska wyruszyła reszta 2 dak. 1 bateria miała zadanie wesprzeć 12 puł. i 21 puł., które miały działać na skrzydło i tyły niemieckiego zgrupowania broniącego Mińska Mazowieckiego, jako grupa manewrowa. Natarcie 19 puł. z 3/2 dak wyruszyło o godz. 9.00 i zaległo o godz. 10.00 przed wsią Choszczówka. Wprowadzono do akcji opóźnione bataliony III/205 pułku piechoty i 103 rezerwowy batalion strzelców, wspartych ogniem 15 bak, doprowadziło do zajęcia wsi Choszczówka o godz. 13.00. Po zdobyciu miejscowości dalsze natarcie obu batalionów zostało zatrzymane. O godz.15.00 na Choszczówkę wyszedł niemiecki kontratak, który pomimo wsparcia obu batalionów przez 3/2 dak i 15 bak odbił miejscowość. Silny ostrzał artylerii niemieckiej trafił w punkt obserwacyjny 3 baterii, gdzie zostało rannych kilku kanonierów. 1/2 dak wraz z grupą manewrową dotarła do wsi Cyganka, gdzie wsparła ułanów podczas jej zdobycia. Artyleria niemiecka skutecznie ostrzelała stanowiska ogniowe i punkt obserwacyjny 1 baterii, powodując straty 4 rannych kanonierów, 3 koni zabitych, uszkodzona została armata. Dalsze natarcie grupy manewrowej zostało zatrzymane. Po południu niemiecki kontratak odbił wieś Cyganka. Ponowne natarcie ułanów przy wsparciu 1 baterii doprowadziło do odbicia wsi. Późnym popołudniem, niemiecka piechota ostatecznie zajęła wieś Cyganka. 
Z uwagi na zaniechanie dalszego natarcia, Wołyńska BK wieczorem odskoczyła w tył. Podczas marszu zatłoczonymi drogami w nocy 13/14 września doszło do rozdzielenia się brygady i dywizjonu na dwie grupy. W grupie gdzie znalazło się dowództwo brygady znalazła się 3/2 dak, 15 bak oraz dowództwo dywizjonu. W drugiej grupie znalazła się 1/2 dak wraz z 12 puł. i częścią 21 puł. dotarła do Wólki Mlądzkiej, gdzie miało być pierwotne miejsce zbiórki brygady. Dowództwo grupy objął ppłk Kazimierz Suski de Rostwo. Grupa wyruszyła w kierunku na Kołbiel, lecz przy moście na Świdrze została ostrzelana, podjęte kilkakrotnie natarcia grupy nie uzyskały powodzenia, dysponująca 2 armatami i 28 pociskami 1 bateria, nie była w stanie udzielić skutecznego wsparcia, atakującym ułanom. Grupa wieczorem podjęła marsz w kierunku Warszawy. Podczas formowania kolumny marszowej 1 baterii, o godz. 3.00 15 września nastąpił atak ogniowy niemieckiej piechoty. W jego wyniku bateria z dwoma armatami uskoczyła do lasu, a wraz kilkoma rannymi kanonierami i z częścią taboru baterii, ranny kpt. Mieczysław Sokołowski dostał się do niewoli. 1/2 dak dotarła do Warszawy, tam weszła w skład Oddziału Konnego mjr. Józefa Juniewicza. 
Walki w rejonie Warszawy 
Oddział mjr. Józefa Juniewicza patrolował lewe wybrzeże Wisły od Łomianek, a następnie działał w rejonie Palmir, w osłonie składów amunicyjnych i dróg z Palmir do Warszawy. Od 19 września wszedł w skład Grupy Palmiry płk. Juliana Skokowskiego. Pozostałością 1 baterii dowodził ppor. rez. Kazimierz de Pourbaix. 1 bateria wraz oddziałem mjr. Juniewicza uczestniczyła w odpieraniu niemieckich natarć w rejonie Kaliszki, Adamówek, Janówek w dniach 20 i 21 września. 22 września oddział mjr. Juniewicza z 1 baterią nacierał jako straż przednia wzdłuż szosy Palmiry-Łomianki-Warszawa. O świcie bateria wsparła ogniem artyleryjskim natarcie oddziału na Łomianki, po zaciętej walce oddział i bateria 1/2 dak zakończyła swoje istnienie.
Dalszy odwrót na Lubelszczyznę
Reszta 2 dak wraz z głównymi siłami Wołyńskiej BK 14 września w południe dotarła do lasów na północ od Łaskarzewa, skąd rozkazem płk. Juliana Filipowicza skierowano do Rawskiej Woli. Po nakarmieniu żołnierzy i koni, podjęto marsz nocny 14/15 września przez Łaskarzew, Gończyce, Moszczenkę i przeprawę na rzece Wieprz pod Baranowem. Ostatecznie po południu 15 września resztki 2 dak dojechały do lasu na zachód od Łysobyków. Tam wypoczywał, wymienił konie, przeznaczając najsilniejsze do 3 baterii, zlikwidowano część kolumny amunicyjnej. Po wypoczynku 17 września wieczorem wyruszyły pozostałości 2 dak poprzez Michów, Gołąb, Kozłówkę docierając rano 18 września do rejonu Niemce, Starościn. Kolejny nocny marsz 18/19 września wykonano w kierunku Łęcznej. Osiągnięto rejon Rejowca, gdzie brygada była atakowana przez lotnictwo niemieckie, na stacji w Rejowcu uzupełniono z porzuconych transportów kolejowych żywność. 19/20 września osiągnięto rejon Przewala niedaleko Komarowa. 
Udział w bitwie pod Tomaszowem Lubelskim 
20 i 21 września dywizjon i cała GO Kaw. odpoczywała i przygotowywała się do uderzenia w kierunku Suchowola-Krasnobród. Nocą 21/22 września 3 bateria towarzyszyła grupie uderzeniowej Wołyńskiej BK w natarciu na Józefów i Majdan Krynicki. Nad ranem 21 września bateria 3/2 dak wsparła 19 puł. przy odparciu niemieckiego kontrataku oddziału zmotoryzowanego, zniszczono 2 samochody i jeden samochód pancerny w rejonie Majdanu Krynickiego. Tego dnia do 2 dak dołączyła pozostałość 1 baterii 13 dywizjonu artylerii konnej. Działon z armatą i najlepsze konie wzmocniły 3 baterię 2 dak. 22 września ze stanowisk ogniowych w Zubowicach 3/2 dak przez 30 minut ostrzeliwała na podstawie mapy, cele wskazane przez dowództwo Wołyńskiej BK. Zwiad dywizjonu pod dowództwem kpt. Józefa Stojewskiego-Rybczyńskiego zajął dwa porzucone w bagnistej łące niemieckie czołgi, w których znaleziono wojskowe mapy polskie, czołgi spalono. 
Jacnia 
23 września 2 dak kontynuował marsz Bożą Wolę i Suchowolę. Po dotarciu w okolice Jacni, o godz. 14.00 3 bateria zajęła stanowiska ogniowe na skraju lasu koło Domu Wypoczynkowego Policji Państwowej skąd prowadziła wsparcie ogniowe natarcia kawalerii z Wołyńskiej i resztek Kresowej Brygad Kawalerii na Jacnię. Wsparcia udzieliła podporządkowana 15 bak. Kawalerzyści opanowali Jacnię. Maszerująca przez Jacnię za szwadronami 2 psk, 15 bateria wraz z dowództwem 2 dak wsparła natarcie 2 psk na kolumnę zmotoryzowaną i jednym plutonem ostrzelała stanowiska piechoty na wzg. 329. Obok 15 baterii, wkrótce zajęła stanowiska 3/2 dak, wspólnym ostrzałem wsparły natarcie zbiorczego dywizjonu Kresowej Brygady Kawalerii i 2 psk. Nacierające słabe liczebnie szwadrony dotarły do miejsca postoju kolumny zmotoryzowanej zniszczyły kilka pojazdów ciężarowych, lecz dalsze ich natarcie zostało powstrzymane. Dalsze natarcie podjęła Zbiorcza Brygada Kawalerii płk. Adama Bogorii-Zakrzewskiego, 8 pułkiem ułanów i Warszawskim pułkiem ułanów w I rzucie. Natarcie prowadziły również resztki Wołyńskiej BK i 2 dak. Z oficerów i żołnierzy dowództwa 2 dak kpt. Stojewski-Rybczyński, sforował pluton pieszy artylerzystów konnych, który brał udział w natarciu po Jacnią. Natarcie obu brygad początkowo osiągnęło sukces, lecz ok. godz. 13.30 zaczęło zalegać pod ogniem niemieckiej obrony. Ok. godz. 14.00 nawały ogniowe niemieckiej artylerii ogarnęły zgromadzonych koniowodnych i tabory brygad: Wołyńskiej, Kresowej, Zbiorowej i 4 pułku strzelców konnych, które zdezorganizowały natarcie. Pluton spieszony 2 dak poniósł straty kilku poległych i kilku rannych artylerzystów wśród nich 2 oficerów. Pod ostrzałem niemieckiej artylerii znalazły się baterie 3/2 dak i 15 bak. Baterie osłaniały odwrót kawalerzystów swoim ostrzałem i czasowo powstrzymując ścigające pododdziały niemieckie. Jednocześnie ostrzał niemieckiej artylerii skoncentrował się na 3 baterii, która została ok. godz. 16.30 rozbita poległo dwóch kanonierów, reszta rozbiegła się, wybito i raniono większość jej koni. Armaty zostały rozbite lub uszkodzone. Bateria przestała istnieć. Ok. godz. 18.00 ppłk Jan Kamiński zebrał resztki dywizjonu w sile ok. 100 żołnierzy i 15 bak w rejonie Kolonii Niemirówek. 
Na rozkaz przekazany przez mjr. dypl. Wilhelma Lewickiego, zdemontowano armaty i jaszcze 15 baterii oraz je zatopiono w rzece Wieprz i Jacynce. Utworzono oddział konny ppłk Jana Kamińskiego, który po przeprawie przez Wieprz, po moście w Dominikanówka podjął marsz w rejon miejscowości Nowiny, celem dołączenia do GOKaw. gen. Andersa. Podczas przekraczania drogi na wschód od miejscowości Podklasztor, oddział ppłk. Kamińskiego stoczył potyczkę z niemiecką kolumną pancerno-motorową, ze strata kilku artylerzystów, oddział przebił się do lasu w rejonie stacji kolejowej Długi Kąt. 24 września oddział konny 2 dak dołączył do GOKaw. gen. Andersa. Oddział ppłk. Kamińskiego wszedł w skład Brygady Kawalerii Kresowa II płk. dypl. Jerzego Grobickiego. Nocnym marszem 24/25 września dotarł do wsi Horyniec. Po rozpoznaniu dalszej drogi marszu na południe w kierunku granicy węgierskiej, kolejnej nocy 25/26 września wraz II Kresową BK oddział dotarł do wsi Rogoźno. Po odpoczynku dziennym podjęto dalszy marsz nocny 26/27 września w rejonie miejscowości Medyka-Szechnia, stoczył potyczkę z oddziałami sowieckimi. Zgodnie z wcześniejszym rozkazem gen. Andersa oddział podjął przebijanie się na południe samodzielnie. Oddział w trakcie marszu znacznie zmniejszył swój skład osobowy. Po dotarciu w rejon miejscowości Stroniowice, grupa ppłk. Jana Kamińskiego po krótkim odpoczynku, w marszu została otoczona przez niemiecki batalion piechoty i szwadron kawalerii. Do niewoli dostało się 10 oficerów i 40 kanonierów i podoficerów. 
Oddział Zbierania Nadwyżek 2 dak.
Po zmobilizowaniu 2 dak i jego wyjeździe w kierunku granicy zachodniej, w koszarach 2 dak pozostała grupa nadwyżek osobowych, spośród oficerów i podoficerów zawodowych i dużej grupy rezerwistów. Dowództwo nad nadwyżkami 2 dak przejął kpt. Tadeusz Pluciński. Jednocześnie w ostatnich dniach sierpnia, do koszar 3 pułku artylerii lekkiej Legionów została wysłana grupa oficerów i podoficerów mająca przygotować mobilizację Ośrodka Zapasowego Artylerii Konnej nr 2. Jednocześnie po rozpoczęciu mobilizacji powszechnej, zebrano nadwyżki osobowe i sprzętowe oraz konie i transportem kolejowym 2 września przewieziono je z Dubna do Zamościa. OZN 2 dak został wcielony w skład OZAK nr 2 i dzielił z nim dalsze losy. 10/11 września Ośrodek wymaszerował na wschód, w rejon Poniczów, skąd wysłano jeden z działonów OZAK nr 2 w rejon Włodzimierza Wołyńskiego do walki z oddziałami 4 Dywizji Lekkiej. 18 września OZN 2 dak dotarł w pobliże miejscowości Kisielin, Rożyszcze. Atakowany w marszu przez sowieckie lotnictwo oddział wycofał się w kierunku rzeki Bug. 25 września pozostałości OZAK nr 2 weszły w skład grupy płk. Leona Koca, stoczył walki w rejonie Janowa Lubelskiego i wraz grupą płk. Koca skapitulował 2 października. Pluton marszowy 2 dak został zmobilizowany przez 6 dywizjon artylerii konnej, pod dowództwem ppor. rez. Zbigniewa Lityńskiego. 
Obsada dowódcza 2 dak 1 września 1939.
W dywizjonie służył w 1939 r. jako bombardier podchorąży Zdzisław Jeziorański (Jan Nowak-Jeziorański) i przeszedł cały szlak bojowy dywizjonu. Do niewoli niemieckiej dostał się dopiero na Wołyniu.
Symbole dywizjonu.
Nadanie sztandaru i zatwierdzenie jego wzoru ujęte zostało w Dodatku Tajnym nr 3 do Dziennika Rozkazów MSWojsk. z 17 lutego 1938. Sztandar ufundowany przez Związek Ziemian w Łucku, wręczył dywizjonowi marszałek E. Rydz – Śmigły w Zamościu 17 lipca 1938.
&lt;br&gt;Sztandar został wykonany zgodnie z wzorem określonym w Dekrecie Prezydenta Rzeczypospolitej Polskiej z 24 listopada 1937 "o znakach wojska i marynarki wojennej" opublikowanym w Dzienniku Ustaw Rzeczypospolitej Polskiej nr 5 z 28 stycznia 1938.
Na prawej stronie płata znajdował się amarantowy krzyż, w środku którego wyhaftowano orła w wieńcu z wawrzynu. Na białych polach, pomiędzy ramionami krzyża, znajdowały się cyfry 2 w mniejszych wieńcach z wawrzynu.
Od 20 maja 1922 oficerom i żołnierzom mogły być nadawane odznaki pamiątkowe artylerii konnej, wspólne dla wszystkich dywizjonów. Odznaka miała kształt krzyża maltańskiego o ramionach pokrytych emalią białą z pozłacanymi datami 1809 i 1918. Na środek krzyża nałożony został orzeł srebrny, oksydowany, w koronie pozłacanej, trzymający w szponach pozłacane, skrzyżowane lufy armatnie z gorejącą bombą. Pod lufami proporczyk emaliowany artylerii konnej, czarno-amarantowy (od 1926 czarno-szkarłatny).
Święto dywizjonu obchodzono 1 września.
Konni artylerzyści z Dubna.
Kawalerowie Virtuti Militari.
Żołnierze dywizjonu odznaczeni Krzyżem Srebrnym Orderu Virtuti Militari za wojnę 1918-1920:
Żołnierze dywizjonu odznaczeni Orderem Wojennym Virtuti Militari za kampanię wrześniową 1939 roku. Dodatek do rozkazu pochwalnego dowódcy Armii "Łódź" i "Warszawa" z dnia 13 września 1939 roku dla Wołyńskiej Brygady Kawalerii. Gen. dyw. Juliusz Rómmel nadał niżej wymienionym żołnierzom Order Virtuti Militari odpowiednich stopni:
Żołnierze dywizjonu – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="1070073" url="https://pl.wikipedia.org/wiki?curid=1070073" title="Moshowanie">
Moshowanie



</doc>
<doc id="1070076" url="https://pl.wikipedia.org/wiki?curid=1070076" title="Tomasz Dymanowski">
Tomasz Dymanowski

Tomasz Dymanowski (ur. 12 grudnia 1973 w Ostrowcu Świętokrzyskim) – polski piłkarz grający na pozycji bramkarza .
Tomasz Dymanowski jest wychowankiem KSZO Ostrowiec Świętokrzyski. W swojej karierze grał w takich klubach jak Sokół Pniewy, Sokół Tychy, Stasiak Opoczno czy Stal Rzeszów.
W pierwszej lidze Dymanowski zadebiutował 23 sierpnia 1997 roku. Dotychczas rozegrał w niej 20 spotkań (wszystkie w barwach KSZO Ostrowiec Św.).

</doc>
<doc id="1070077" url="https://pl.wikipedia.org/wiki?curid=1070077" title="Zgromadzenie Państwowe">
Zgromadzenie Państwowe

Zgromadzenie Państwowe (est. "Riigikogu") – jednoizbowy parlament Estonii, główny organ władzy ustawodawczej w tym kraju. Oprócz stanowienia prawa, Zgromadzenie wybiera wielu najwyższych dostojników państwowych, w tym premiera, przewodniczącego Sądu Najwyższego oraz prezydenta. Ratyfikuje także umowy międzynarodowe oraz wypełnia funkcję kontrolną wobec władzy wykonawczej.
Zgromadzenie liczy 101 członków wybieranych na czteroletnią kadencję. Stosuje się wielomandatowe okręgi wyborcze i ordynację proporcjonalną. Głosy przeliczane są na mandaty przy pomocy zmodyfikowanej metody d'Hondta (modyfikacja polega na tym, że liczba uzyskanych przez poszczególne komitety głosów jest dzielona nie przez kolejne liczby naturalne – jak w klasycznej metodzie – lecz przez te właśnie liczby podniesione do potęgi 0,9). Obowiązuje pięcioprocentowy próg wyborczy. Począwszy od wyborów z marca 2007 Zgromadzenie Państwowe Estronii jest pierwszym na świecie parlamentem wyłanianym w wyborach, w których wyborcy ze wszystkich części kraju mogą oddawać głosy przez Internet.

</doc>
<doc id="1070083" url="https://pl.wikipedia.org/wiki?curid=1070083" title="Garlica maoryska">
Garlica maoryska

Garlica maoryska, gołąb maoryski, kereru ("Hemiphaga novaeseelandiae") – gatunek ptaka z rodziny gołębiowatych (Columbidae). Jest rodzimym i endemicznym gołębiem Nowej Zelandii.
Garlica maoryska należy do podrodziny treronów, żyjących w Azji Południowo-Wschodniej, Półwyspie Malajskim, Afryce i Nowej Zelandii. Gatunek należy do rodzaju "Hemiphaga" – początkowo monotypowego, do którego od niedawna niektórzy autorzy zaliczają także garlicę szarorzytną ("Hemiphaga chathamensis"), uważaną wcześniej za podgatunek garlicy maoryskiej.
Pomimo że gatunek nie jest bezpośrednio zagrożony wyginięciem ze względu na liczbę osobników i szerokie rozprzestrzenienie populacji (niepokoić może jedynie tempo zmniejszania się tej populacji), w Nowej Zelandii powołano "Kereru Discovery Project" – program mający na celu jego propagowanie i ochronę.
Ptak ten charakteryzuje się dużymi, jak na gołębia, rozmiarami – dorosłe osobniki mogą dorastać do 55 cm i ważyć do 850 g. Upierzony jest dwubarwnie – piersi i brzuch białe, reszta ciała – zielono-purpurowa.
Kereru, podobnie jak inne gatunki rodzimych ptaków, historycznie była ważna dla Maorysów, rdzennej ludności Nowej Zelandii i jest widoczna w wielu tradycyjnych legendach i folklorze.
Systematyka.
Garlica maoryska jest jedynym przedstawicielem rodzaju "Hemiphaga", występującego endemicznie w Nowej Zelandii (wraz z Wyspą Stewart), na Wyspach Chatham (terytorium zależne Nowej Zelandii) oraz na Wyspie Norfolk (terytorium zależne Australii). Jednak niedawne odkrycia kości gatunku z tego rodzaju na wyspie Raoul (Wyspy Kermadec) – leżącej ok. 1000 km na północno-północny wschód od Wyspy Północnej – poszerzają zasięg jego występowania przynajmniej o tę wyspę. Izolacja rodzaju "Hemiphaga" w archipelagu Nowej Zelandii nastąpiła prawdopodobnie w neogenie (od środkowego do późnego trzeciorzędu).
Gatunek opisał naukowo Johann Friedrich Gmelin w 1789 (Syst.Nat. 1 pt2 p. 773), początkowo umieszczając go w rodzaju "Columba" jako "Columba novae Seelandiae". Dopiero po 1854, kiedy to Karol Lucjan Bonaparte wydzielił i opisał naukowo rodzaj "Hemiphaga", garlica maoryska znalazła się w osobnym rodzaju. Holotyp nieznany – Gmelin prawdopodobnie opisał gatunek na podstawie rysunku Johanna Georga Forstera sporządzonego w 1773 r. przypuszczalnie w zatoce Dusky Sound i zamieszczonego w publikacji Johna Lathama z 1793 r., pt.: "A General Synopsis of Birds" (rysunek znajduje się w Muzeum Historii Naturalnej w Londynie pod numerem katalogowym – 137 BMNH (NHM 5137) jako „Columba argetraea Forst”). Gmelin znał gatunek tylko z dwóch głównych wysp Nowej Zelandii, wobec czego nie wyróżnił podgatunków.
Podgatunki.
Wyróżnia się trzy lub dwa podgatunki garlicy maoryskiej – żyjący obecnie na większości obszarów Nowej Zelandii "Hemiphaga novaeseelandiae novaeseelandiae", żyjący na Wyspach Chatham "Hemiphaga novaeseelandiae chathamensis" oraz wymarły w połowie XIX w., występujący niegdyś endemicznie na Wyspie Norfolk "Hemiphaga novaeseelandiae spadicea". Znane są dwa okazy (z czego do dzisiaj przetrwał tylko jeden) z Muzeum Historii Naturalnej w Tring. Ostatni raz osobnika tego podgatunku odnotowano w 1900 r. Podgatunki różniły się barwą i szczegółami anatomicznymi.
W 2001 zaproponowano, aby trzeci podgatunek – "Hemiphaga novaeseelandiae chathamensis", żyjący na Wyspach Chatham wyodrębnić do osobnego gatunku – garlicy szarorzytnej ("Hemiphaga chathamensis"), gdyż (zdaniem autorów propozycji) różni się znacznie od podgatunku z dwóch wysp głównych, szczególnie wielkością ciała i barwą upierzenia. Tym samym rodzaj "Hemiphaga" powiększyłby się o nowy gatunek i nie byłby już rodzajem monotypowym. Jednak inni autorzy spoza Nowej Zelandii traktują go nadal jako podgatunek "H. novaeseelandiae".
Etymologia nazwy naukowej i polskiej.
Polska nazwa zwyczajowa gatunku nawiązuje do Maorysów – ludu zamieszkującego obszar jego występowania – Nową Zelandię. Od nazwy tego kraju pochodzi z kolei naukowa nazwa gatunkowa – "novaeseelandiae" oraz angielska nazwa zwyczajowa – New Zealand Pigeon, co znaczy "gołąb nowozelandzki". Maoryska nazwa gatunku to "Kererū" (lub też "Keruru"), funkcjonuje na Wyspie Południowej i na przeważającej części Wyspy Północnej. Inne maoryskie nazwy to "Kūkupa" (w części Wyspy Północnej) i "Kūkū" (region Northland). Garlica maoryska jest również powszechnie zwana "gołębiem leśnym".
Charakterystyka.
Morfologia.
Pod względem anatomicznym zwierzę wykazuje cechy typowego gołębia: posiada małą głowę, prosty dziób i luźno połączone pióra. Wykazuje także typowe dla gołębi zachowania, takie jak picie przez ssanie wody, walki za pomocą skrzydeł, muskanie piór podczas zalotów. Nie występuje wyraźny dymorfizm płciowy.
Garlice maoryskie to drugie co do wielkości ptaki z rodziny gołębiowatych. Na głównych wyspach (podgatunek "H. n. novaeseelandiae") osiągają długość 51 cm i masę 650 g, a na Wyspach Chatham (podgatunek "H. n. spadicea") nawet 55 cm i 850 g. Głowa, skrzydła i podgardle są zazwyczaj lśniące, zielono-purpurowe, zwykle z brązowym odcieniem (u podgatunku "H. n. spadicea" – z szarym). Piersi są zwykle białe, dziób czerwony z pomarańczowym końcem, nogi i oczy czerwone. Młode mają krótszy od dorosłych ogon oraz podobne ubarwienie, zwykle jaśniejsze z matowymi barwami na dziobie, oczach i stopach. W okresie gniazdowania oczy, pierścienie wokół oczu, dziób oraz nogi stają się purpurowe.
Głos.
Garlice maoryskie zazwyczaj milczą. Sporadycznie wydają pojedyncze, miękkie dźwięki "kuu", a ich skrzydła podczas lotu wydają charakterystyczny, szeleszczący odgłos.
Występowanie.
"Hemiphaga novaeseelandiae" jest nadrzewnym gołębiem występującym w całej Nowej Zelandii – od regionu Northland po Wyspę Stewart, głównie w pasie zachodnich wybrzeży oraz w regionie Otago, w rejonie miasta Christchurch oraz w wąskim pasie północno-wschodniego wybrzeża Wyspy Południowej. Zasiedla wszystkie lasy, zarówno przybrzeżne, jak i górskie oraz często busz, tereny rolnicze, a także – coraz częściej – miejskie parki i ogrody. Pierwotnie występował on także na Wyspie Norfolk, lecz został tam wytępiony w XIX w.
Garlica maoryska prowadzi osiadły tryb życia, przy czym powierzchnia, do której ograniczone są niektóre osobniki może nie przekraczać 1–2 ha (dotyczy to wybrzeży). Wyjątki zdarzają się w regionach, gdzie roślinność nie owocuje przez cały rok i ptaki te zmuszone są podejmować niewielkie sezonowe wędrówki w poszukiwaniu pokarmu.
Z reguły ptaki te żyją samotnie, dobierając się w pary przed okresem rozrodczym, lecz spotykane są również w stadach liczących nawet do 40 osobników.
Pożywienie.
Garlice maoryskie, podobnie jak inni przedstawiciele podrodziny, do której należą, żywią się głównie owocami, w tym przede wszystkim pestkowcami. Podstawowy element ich diety stanowią owoce zerwane z rosnących w lasach drzew. Spełniają ważną rolę w ekosystemie, gdyż są jedynymi ptakami zdolnymi do zjedzenia największych rodzimych owoców (o średnicy powyżej 12 mm), takich jak rosnące na drzewach z gatunku "Beilschmiedia tarairi" i w ten sposób rozprowadzając nasiona. Szacuje się, że w ten sposób ptaki te przyczyniają się do rozprzestrzeniania się co najmniej 70 gatunków roślin. Poza owocami garlice maoryskie jedzą także liście i pąki, zwłaszcza roślin bogatych w azot, który jest szczególnie potrzebny samicom w okresie rozrodczym. Preferują zwłaszcza liście sprowadzonej przez człowieka do Nowej Zelandii śliwy domowej ("Prunus domestica").
Garlica maoryska żeruje na wielu gatunkach tropikalnych roślin, wliczając gatunki z rodziny wawrzynowatych ("Lauraceae") i arekowatych ("Arecaceae"), ale ptaki żyjące w nowozelandzkich lasach klimatu umiarkowanego żerują także na gatunkach zastrzalinowatych ("Podocarpaceae"), uważanych za występujące na tych terenach od czasów, gdy tworzyły one superkontynent Gondwanę, takich jak "Prumnopitys ferruginea" i "Dacrycarpus dacrydioides".
Do rodzimych gatunków roślin stanowiących główny pokarm garlicy maoryskiej należą między innymi: : "Sophora microphylla" ("Kowhai"), "Schefflera digitata" ("Patē" lub "Patatē"), "Macropiper excelsum" ("Kawakawa"), "Corynocarpus laevigatus" ("Karaka"), "Cordyline australis" ("Tī rākau" lub "Tī kōuka"), "Rhopalostylis sapida" ("Nikau"), "Beilschmiedia tarairi" ("Taraire"), "Beilschmiedia tawa" ("Tawa"), "Vitex lucens" ("Puriri").
Ptaki żerują też chętnie na gatunkach roślin introdukowanych – azjatyckiego drzewa "Eriobotrya japonica" oraz "Chamaecytisus palmensis" z Wysp Kanaryjskich.
Rozród.
Rozmnażanie garlicy maoryskiej generalnie zależy od występowania dojrzałych owoców, co jest związane z porą roku, warunkami atmosferycznymi i lokalizacją.
Występowanie większości tropikalnych gatunków drzew, owocujących przez cały rok, ograniczone jest do ciepłej, północnej połowy Wyspy Północnej i gołębie z tej części wyspy mogą gniazdować o każdej porze roku z wyjątkiem okresu pierzenia, który trwa od marca do maja, pod warunkiem, że dostępne są owoce. W południowej części Nowej Zelandii, gdzie tropikalnych drzew jest mniej, ptak rozmnaża się zwykle od października (wczesna wiosna) do kwietnia (późne lato), znów zależnie od dostępności owoców.
Okres, w którym następuje dobieranie się w pary i zaloty godowe, rozpocząć się może nawet na dwa miesiące przed budowaniem gniazda. Zachowanie godowe jest bardzo zróżnicowane. Ptaki te wznoszą się do góry z głośnymi, głębokimi i coraz to mocniejszymi uderzeniami skrzydeł, zastygając tak przez chwilę, po czym opadają pionowo w dół z rozłożonymi skrzydłami i ogonem, odsłaniając jednocześnie białe upierzenie brzucha.
Garlica maoryska gniazduje na drzewach. Samica składa pojedyncze jajo w płytkim, niskiej jakości gnieździe zbudowanym z kilku zebranych razem gałązek. Pisklę wykluwa się po 28-30 dniach, po kolejnych 36 jest w pełni opierzone. W okresie pierzenia młode osiąga wagę około 400 g. Młode karmione są przeważnie tylko 2-3 razy dziennie, początkowo ptasim mleczkiem, a z czasem do ich diety dodawane są porcje zwracanego pokarmu. W ten sposób młode karmione są przez oboje rodziców (przeważnie przez samca) przynajmniej przez tydzień od opuszczenia gniazda. Zarówno wysiadywaniem jaja, jak i opieką nad pisklęciem zajmują się oboje rodzice. Jeśli owoców jest pod dostatkiem, para może wyprowadzić kilka lęgów w ciągu jednego sezonu.
Status, zagrożenie i ochrona.
Populacja garlicy maoryskiej spadła znacznie od czasu przybycia na Nową Zelandię ludzi i nadal maleje, zwłaszcza w regionie Northland (Wyspa Północna), gdzie w 1993 r. odnotowano 50%-owy spadek populacji w ciągu ostatnich 14 lat; ptak jest jednak nadal dość powszechny na zachodzie Wyspy Południowej i na wybrzeżu Otago.
Obecnie łączny zasięg populacji gatunku (na wyspach głównych, Wyspie Stewart oraz mniejszych, przybrzeżnych wyspach) szacuje się na 208 000 km², co w przybliżeniu odpowiada 77% powierzchni Nowej Zelandii.
Populacja garlicy maoryskiej zmniejsza się także z powodu polowań, niszczenia środowiska i niewielkiej zdolności rozrodczej tych ptaków. Gołębie te były bardzo liczne jeszcze w latach 60. XIX wieku i wielkie ich stada gromadziły się na owocowych drzewach, by żerować. W 1864 nałożono ograniczenia na ludzi polujących na te ptaki, a w 1921 zakazano łowów całkowicie, choć egzekwowanie tego prawa nie jest wystarczające. Niektórzy Maorysi protestowali przeciwko zakazowi, uzasadniając to swoją tradycją polowań na te gołębie.
W latach 1995–1996 przeprowadzono eksperyment, polegający na zbadaniu sukcesu gniazdowania tego gatunku w zależności od obecności szczura śniadego ("Rattus rattus"). Przez dwa kolejne sezony lęgowe zlokalizowano i monitorowano 70 gniazd tego ptaka. W tym czasie przeprowadzono na badanym obszarze deratyzację przez stosowanie trucizn. W efekcie ataki na gniazda były znacząco rzadsze, niż na obszarach niechronionych. Jednak wskaźnik przetrwania młodych nie zmienił się znacząco, głównie ze względu na częste opuszczanie gniazda przez nie, a także przez rodziców. Zauważono również pałankę kuzu atakującą gniazda.
Do najważniejszych programów i miejsc ochrony, badania i przywrócenia gatunku należą:
Do najważniejszych zagrożeń gatunku należą introdukowane celowo przez człowieka lub przypadkiem przywleczone drapieżniki, jak australijska pałanka kuzu ("Trichosurus vulpecula"), gronostaj ("Mustela erminea"), gatunki szczurów – głównie szczur śniady ("Rattus rattus"), ale także szczur polinezyjski ("Rattus exulans") i szczur wędrowny ("Rattus norvegicus") oraz koty, które utworzyły do dzisiaj wiele zdziczałych populacji. Zjadają one jaja i pisklęta garlicy, a także rywalizują z nią o pożywienie, zmniejszając w ten sposób powodzenie wyprowadzenia przez nią lęgów i przypuszczalnie przyczyniają się do głodu u dorosłych osobników. Kolejnym, równie ważnym zagrożeniem, jest utrata siedliska naturalnego ptaka w wyniku pożarów i wycinki pod uprawy, na opał oraz na paszę dla zwierząt roślinożernych. Do zmniejszenia populacji garlicy maoryskiej przyczyniają się także nielegalne polowania dla mięsa (m.in. w Northland) i przypuszczalnie setki ptaków ginie każdego roku.
Skutkiem ochrony jest między innymi wzrost populacji podgatunku "Hemiphaga novaeseelandiae chathamensis" na Wyspach Chatham z 40 osobników w latach 80. XX w. do 200 osobników w roku 1996.
W celu ochrony oraz przywrócenia statusu gatunku najmniejszej troski (LC według Międzynarodowej Unii Ochrony Przyrody) proponowane były działania takie, jak regularny monitoring trendu populacji, zaostrzenie kar dla polujących na te ptaki (lub kontrolowane polowania w miejscach, gdzie jest to możliwe), ochrona siedliska naturalnego oraz kontrola wprowadzonych drapieżników i konkurentów w walce o pokarm.
Hodowla.
Garlica maoryska nie jest gatunkiem hodowlanym ani zwierzęciem domowym.
Obecnie ptaka tego można oglądać w 7 z 11 ogrodów zoologicznych w Nowej Zelandii:
Okazy muzealne.
Dla potrzeb nauki zbiera się i preparuje okazy muzealne oraz skóry zwierząt. Obecnie znanych jest ponad 20 okazów muzealnych tego gatunku, z czego najwięcej znajduje się w Sekcji Ornitologicznej ("Ornithology DiGIR provider Service") Peabody Museum of Natural History przy Uniwersytecie Yale – 7 okazów, w bazie danych o ptakach eBird – tworzonej przez Cornell Lab of Ornithology (Uniwersytet Cornella) i National Audubon Society – 3, oraz w Museum of Zoology przy Uniwersytecie Michigan – 2.
Ponadto w Narodowym Muzeum Historii Naturalnej „Naturalis” w Lejdzie (Holandia) znajdują się 3 okazy wymarłego podgatunku "H. n. spadicea", w tym holotyp.
Znaczenie w kulturze człowieka.
Maorysi wyrabiali z włókien tęgosza mocnego ("Phormium tenax") z dodatkiem między innymi zielonych i białych piór garlicy maoryskiej płaszcze zwane "Kahu huruhuru", co znaczy dosłownie płaszcz z piór ("Kahu" – „płaszcz”, „peleryna”; "huruhuru" – „pióro”) lub po prostu "Kahu kererū" – „płaszcz z kereru”. Były one szczególnie popularne w drugiej połowie XIX w., kiedy to rozwinęła się ich produkcja.
Urzędy pocztowe Nowej Zelandii i Wyspy Norfolk wyemitowały kilka znaczków pocztowych przedstawiających garlicę maoryską. Pierwszym z nich był nowozelandzki znaczek z 1960 o nominale 1d/3d. Kolejne emisje miały miejsce w 1973 (z okazji 50. rocznicy "Royal Forest and Bird Protection Society of New Zealand" („Królewskie Towarzystwo Ochrony Lasów i Ptaków Nowej Zelandii”), 1993 (pod patronatem WWF), 1995 i 2006. Z kolei poczta Wyspy Norfolk wyemitowała w 1971 znaczek o nominale 15 centów z ilustracją wymarłego podgatunku garlicy maoryskiej – "H. n. spadicea", co czyni ów znaczek jedynym tego typu na świecie.
Od maoryskiej nazwy ptaka – kereru, nazwano jeden z nowozelandzkich gejzerów – Kereru Geyser (Whakarewarewa, region Bay of Plenty).

</doc>
<doc id="1070084" url="https://pl.wikipedia.org/wiki?curid=1070084" title="Ponoj (rzeka)">
Ponoj (rzeka)

Ponoj (ros. "Поной") – najdłuższa rzeka na Półwyspie Kolskim. Długość - 426 km, powierzchnia zlewni - 500 km². Swój początek bierze na wzgórzach Kiejwy a kończy swój bieg w Morzu Białym. Spławna. Miejscowości nad rzeką: Krasnoszczelje, Kaniewka, Korabielnoje.

</doc>
<doc id="1070087" url="https://pl.wikipedia.org/wiki?curid=1070087" title="2 Dywizjon Artylerii Konnej im. gen. Józefa Sowińskiego">
2 Dywizjon Artylerii Konnej im. gen. Józefa Sowińskiego



</doc>
<doc id="1070089" url="https://pl.wikipedia.org/wiki?curid=1070089" title="Roman Pawljuczenko">
Roman Pawljuczenko



</doc>
<doc id="1070090" url="https://pl.wikipedia.org/wiki?curid=1070090" title="Nikoś">
Nikoś



</doc>
<doc id="1070091" url="https://pl.wikipedia.org/wiki?curid=1070091" title="Dmitrij Siennikow">
Dmitrij Siennikow

Dmitrij Aleksandrowicz Siennikow (ros. Дмитрий Александрович Сенников, ur. 24 czerwca 1976 w Leningradzie) – piłkarz rosyjski grający na pozycji lewego obrońcy.
Kariera klubowa.
Siennikow pochodzi z Leningradu. Jest wychowankiem tamtejszej szkółki piłkarskiej Zenitu Petersburg, ale ostatecznie nie zdołał przebić się do pierwszej drużyny i w 1996 roku zasilił szeregi Lokomotiwu Petersburg. W jego barwach przez dwa sezony występował w Pierwszej Dywizji (odpowiednik II ligi), a w 1998 roku przeszedł do CSKA Moskwa. W CSKA grał jednak tylko przez pół roku i jeszcze w trakcie sezonu Dmitrij zmienił klub zostając zawodnikiem Szynnika Jarosław, któremu pomógł w utrzymaniu w Premier Lidze. Natomiast rok 1999 Siennikow ponownie spędził w Pierwszej Dywizji, tym razem występował w Rubinie Kazań, z którym nie odniósł jednak sukcesu.
W 2000 roku Siennikow trafił do Lokomotiwu Moskwa, wracając tym samym do ekstraklasy. Na początku nie miał jednak pewnego miejsca w składzie Lokomotiwu. W swoim pierwszym sezonie wywalczył Puchar Rosji oraz wicemistrzostwo kraju. W 2001 roku natomiast powtórzył oba osiągnięcia, a już w 2002 roku był podstawowym zawodnikiem moskiewskiego zespołu. Został wtedy po raz pierwszy w karierze mistrzem Rosji, a sukces odniósł także w rozgrywkach Lidze Mistrzów dochodząc z Lokomotiwem do drugiej fazy grupowej. W 2003 roku Lokomotiw był dopiero trzeci w lidze, a w 2004 roku najpierw uległ w 1/8 finału LM AS Monaco, a następnie wywalczył mistrzostwo. W 2005 roku oprócz Superpucharu Rosji Siennikow zajął 3. miejsce w lidze, co powtórzył w 2006 roku. W 2007 roku zdobył kolejny Puchar Rosji. W 2010 roku zakończył karierę.
Kariera reprezentacyjna.
W reprezentacji Rosji Siennikow zadebiutował 27 marca 2002 roku w przegranym 1:2 towarzyskim meczu z Estonią. W tym samym roku został powołany przez Olega Romancewa do kadry na Mistrzostwa Świata 2002. Tam wystąpił jedynie w przegranym 2:3 grupowym meczu z Belgią.
W 2004 roku Siennikow znalazł się w kadrze powołanej przez Gieorgija Jarcewa na Euro 2004. Na boiskach Portugalii Dmitrij był podstawowym obrońcą Rosji i zagrał we wszystkich trzech grupowych meczach: przegranych 0:1 z Hiszpanią oraz 0:2 z Portugalią i wygranym 2:1 z Grecją.

</doc>
<doc id="1070092" url="https://pl.wikipedia.org/wiki?curid=1070092" title="Konstytucja Estonii">
Konstytucja Estonii

Konstytucja Estonii została przyjęta 28 czerwca 1992 roku. Liczy 168 artykułów, podzielonych na 15 rozdziałów poprzedzonych preambułą:
Tekst Konstytucji opublikowano w estońskim dzienniku urzędowym "Riigi Teataja" (RT 1992, 26, 349). Od roku 1992 do 2014 Konstytucja została czterokrotnie zmieniona: dwa razy w roku 2003 (RT I 2003, 29, 174 oraz RT I 2003, 64, 429), raz w 2007 (RT I 2007, 33, 210) i raz w 2011 roku (RT I, 27.04.2011, 1).

</doc>
<doc id="1070095" url="https://pl.wikipedia.org/wiki?curid=1070095" title="Paweł Pogrebnjak">
Paweł Pogrebnjak



</doc>
<doc id="1070096" url="https://pl.wikipedia.org/wiki?curid=1070096" title="Konstantin Zyrjanow">
Konstantin Zyrjanow



</doc>
<doc id="1070101" url="https://pl.wikipedia.org/wiki?curid=1070101" title="Dirk Benedict">
Dirk Benedict

Dirk Benedict, właściwie Dirk Niewoehner (ur. 1 marca 1945 w Helena) – amerykański aktor, scenarzysta i reżyser filmowy, telewizyjny i teatralny, powszechnie znany jako porucznik Templeton 'Buźka' Peck w serialu NBC "Drużyna A" ("The A-Team", 1983-87) i jako porucznik Starbuck w serialu sci-fi ABC "Gwiazda bojowa Galaktyka" ("Battlestar Galactica", 1978-79). Jego pseudonim artystyczny Benedict wymyślił jego agent zainspirowany potrawą mięsno-jajeczną Eggs Benedict, która powstała w XIX wieku w nowojorskich restauracjach i jest obecnie popularnym elementem wielkiego amerykańskiego śniadania.
Życiorys.
Wczesne lata.
Urodził się w Helena, w stanie Montana jako syn adwokata George'a Edwarda Niewoehera i księgowej Pricilli Melli (z domu Metzger) Niewoeher. Dorastał w White Sulphur Springs w stanie Montana. Spędzał wakacje jako kowboj na ranchu u swojego wuja. W szkole średniej był honorowym uczniem i przewodniczącym klasy, a jego zespół piłkarski zagrał dla mistrzostw stanowych.
Zainteresował się aktorstwem w Whitman College w Walla Walla w stanie Waszyngton. Na pierwszym roku studiów został zaangażowany do roli Gaylorda Ravenala w musicalu wiosennym "Showboat". Po ukończeniu studiów uczestniczył w dwuletnim szkoleniu pod kierunkiem Johna Fernalda, który przez piętnaście lat stanął na czele Królewskiej Akademii Sztuki Dramatycznej w Londynie.
Kariera.
Zagrał w teatrze w Seattle. Potem wystąpił w Ann Arbor w Michigan jako Edmund w sztuce szekspirowskiej "Król Lear", Tarleton w George'a Bernarda Shaw "Misalliance", Ensign Pulver w "Pan Roberts", Neila Simona "Star-Spangled Girl" oraz w Los Angeles w produkcji Régine Pernoud "Heloiza i Abelard" ("Abelard and Heloise") z Dianą Rigg. W 1972 roku zadebiutował na Broadwayu w sztuce "Motyle są wolne" ("Butterflies Are Free") obok Glorii Swanson.
Trafił po raz pierwszy na kinowy ekran w melodramacie szwedzko-amerykańskim "Georgia, Georgia" (1972). Pojawił się także gościnnie w serialach: CBS "Hawaii Five-O" (1972), ABC "Chopper One" (1974), pierwszoplanowa rola jako David Blake w Ssssnake w 1973 (polski tytuł Wążżżżż), jako policjant Gil Foley i ABC "Aniołki Charliego" ("Charlie's Angels", 1976, 1977, 1978). Popularność przyniosła mu postać porucznika Starbucka w serialu sci-fi ABC "Gwiazda bojowa Galaktyka" ("Battlestar Galactica", 1978-79).
Zagrał potem w komedii "Łowcy rupieci" ("Scavenger Hunt", 1979), dwóch odcinkach sitcomu ABC "Statek miłości" ("The Love Boat", 1980, 1983), komedii "Tajne asy" ("Underground Aces", 1981) z Melanie Griffith. Sympatię telewidzów zyskał kreacją porucznika Templetona 'Buźki' Pecka w serialu NBC "Drużyna A" ("The A-Team", 1983-87). Można go było dostrzec w komedii muzyczno-sportowej "Trzaskające się ciała" ("Body Slam", 1986) z Tanyą Roberts.
W 1987 roku Benedykt przejął tytułową rolę szekspirowskiego Hamleta w Abbey Theatre. Zarówno spektakl, jak i cała produkcja zostały przeforsowane przez krytyków.
Powrócił na ekran w dreszczowcu "Blue Tornado" (1991) u boku Teda McGinleya, dramacie "Cień władzy" ("Shadow Force", 1993), telefilmie sci-fi "Wersja oficjalna" ("Official Denial", 1994) z Parkerem Stevensonem, przygodowym "Przygoda na Alasce" ("Alaska", 1996) z Charltonem Hestonem i Thorą Birch i telefilmie sci-fi "Desperacka misja" ("Earthstorm", 2006) u boku Stephena Baldwina.
W 2001 roku zadebiutował jako scenarzysta i reżyser dramatu "Spółki" ("Cahoots") z udziałem Keitha Carradine'a, Davida Keitha i Teda McGinleya.
W niemieckiej czarnej komedii "Złote czasy" ("Goldene Zeiten", 2006) zagrał nieco przestarzałego hollywoodzkiego gwiazdora akcji lat 80. Douglasa Burnetta.
Na duży ekran powrócił po latach jako Milt, więzień w Pensacoli w kinowej wersji "Drużyna A" (2010).
Życie prywatne.
W latach 1978-79 był związany z piosenkarką Marie Osmond. 31 maja 1986 roku poślubił Toni Hudson, z którą ma dwóch synów - George'a (ur. 1988) i Rolanda (ur. 1990). Jednak w 1995, po ośmiu latach, doszło do rozwodu. W 1998 roku poznał po raz pierwszy swojego syna Johna (ur. 1967).
Jest wegetarianinem.
W 1974 roku zdiagnozowano u niego chorobę raka prostaty, którą udało mu się przezwyciężyć nie korzystając z pomocy medycyny, dzięki przejściu na odżywianie według zasad diety makrobiotycznej, o której dowiedział się od Glorii Swanson.

</doc>
<doc id="1070103" url="https://pl.wikipedia.org/wiki?curid=1070103" title="Dmitrij Sennikow">
Dmitrij Sennikow



</doc>
<doc id="1070104" url="https://pl.wikipedia.org/wiki?curid=1070104" title="David Ost">
David Ost

David Ost (ur. 1955) – amerykański politolog i publicysta, zajmujący się tematyką polskiej transformacji ustrojowej. 
Życiorys.
Jest absolwentem State University of New York. Swoją karierę naukową rozpoczął w University of Wisconsin – Madison, gdzie w 1986 roku obronił doktorat na wydziale nauk politycznych. W tym też roku uzyskał zatrudnienia w Hobart and William Smith Colleges.
W swojej pracy badawczej zajmuje się historią „Solidarności” i polską transformacją ustrojową. 
Wykładał m.in. w nowojorskiej New School for Social Research, oraz na Uniwersytecie Warszawskim i Central European University.
Na język polski zostały przetłumaczone dwie jego książki "Klęska Solidarności" (Muza, 2007) oraz "Solidarność a polityka antypolityki" (Europejskie Centrum Solidarności, 2014). Książka "Defeat of Solidarity" została w Stanach Zjednoczonych wyróżniona nagrodą Ed Hewett Book Prize przyznawaną przez American Association for the Advancement of Slavic Studies.
Na język angielski przełożył wiele tekstów wydanych w języku polskim. Najważniejszym z nich jest książka Adama Michnika "Kościół, lewica, dialog", którą opatrzył własnym wstępem.
Publikował w polskiej prasie, m.in. w „Gazecie Wyborczej”, „Dzienniku” i na łamach polskiej edycji miesięcznika „Le Monde diplomatique”. W Stanach Zjednoczonych jego artykuły ukazały się m.in. w „The New York Times” i „The Nation”.
Został odznaczony Medalem 25-lecia Solidarności.

</doc>
<doc id="1070105" url="https://pl.wikipedia.org/wiki?curid=1070105" title="Georgij Jarcew">
Georgij Jarcew



</doc>
<doc id="1070107" url="https://pl.wikipedia.org/wiki?curid=1070107" title="Biathlon na Zimowych Igrzyskach Azjatyckich 2003">
Biathlon na Zimowych Igrzyskach Azjatyckich 2003

Biathlon na Zimowych Igrzyskach Azjatyckich 2003 był rozgrywany 2 lutego, 3 lutego i 4 lutego 2003 roku.
Zawody w tej dyscyplinie odbywały się w Iwaki (Generalny Park Atletyczny Iwaki).
Reprezentacja kraju kwitnącej wiśni zdobyła 45% medali (w tym 4 z 6 złotych medali) oraz jako jedyna strzelała zupełnie bezbłędnie w męskim biegu sztafetowym. 
To właśnie zawodnik tej dyscypliny (Japończyk Hironao Maguro, brat Kanae Meguro) został uznany najlepszym zawodnikiem Zimowych Igrzysk Azjatyckich 2003 w Aomori.
Mężczyźni.
Sprint (10 km).
 

</doc>
<doc id="1070114" url="https://pl.wikipedia.org/wiki?curid=1070114" title="Paweł Sadyrin">
Paweł Sadyrin



</doc>
<doc id="1070116" url="https://pl.wikipedia.org/wiki?curid=1070116" title="Cephalotus follicularis">
Cephalotus follicularis



</doc>
<doc id="1070118" url="https://pl.wikipedia.org/wiki?curid=1070118" title="Cefalotus">
Cefalotus



</doc>
<doc id="1070124" url="https://pl.wikipedia.org/wiki?curid=1070124" title="Puchar Zdobywców Pucharów (1968/1969)">
Puchar Zdobywców Pucharów (1968/1969)

IX Puchar Europy Zdobywców Pucharów 1968/1969
Zmiana wyników losowania.
W pierwotnym losowaniu pucharu wylosowano między innymi następujące pary:
Z powodu inwazji wojsk Układu Warszawskiego na Czechosłowację, która miała miejsce 20 sierpnia 1968 r., zachodnioeuropejskie kluby (z inicjatywy grającego w Pucharze Mistrzów władz Celticu Glasgow) zagroziły bojkotem meczów z zespołami z krajów komunistycznych. W dniu 31 sierpnia 1968 r. z powodu tej groźby władze UEFA unieważniły częściowo wyniki losowania i dokonały ponownego losowania siedmiu wskazanych par, w taki sposób, aby zespoły z krajów komunistycznych grały tylko między sobą. Ta nagła zmiana, pozbawiająca kluby z Europy Wschodniej możliwości zagrania z przedstawicielami "wolnego świata" spowodowała, że Polski Związek Piłki Nożnej jako pierwszy na znak protestu wycofał swoje kluby z rozgrywek Pucharu Europy i Pucharu Zdobywców Pucharów, a następnie podobne decyzje podjęły związki piłkarskie Węgier, Bułgarii, Niemiec Wschodnich i Związku Sowieckiego.

</doc>
<doc id="1070125" url="https://pl.wikipedia.org/wiki?curid=1070125" title="Lotnisko Kraków-Pobiednik Wielki">
Lotnisko Kraków-Pobiednik Wielki

Lotnisko Kraków-Pobiednik Wielki (kod ICAO: EPKP) – sportowe lotnisko cywilne usytuowane za wschodnią granicą administracyjną Krakowa, w miejscowości Pobiednik Wielki.
We wrześniu 1939 na lotnisku stacjonowały 121. i 122. eskadry myśliwskie.
Właściciel.
Od 1952 lotnisko w Krakowie-Pobiedniku Wielkim stało się podstawową bazą działalności Aeroklubu Krakowskiego. Aeroklub jest właścicielem hipotecznym 150 hektarów lotniska.
W 2016 roku lotnisko otrzymało certyfikat ULC.

</doc>
<doc id="1070134" url="https://pl.wikipedia.org/wiki?curid=1070134" title="At the Drive-in">
At the Drive-in



</doc>
<doc id="1070135" url="https://pl.wikipedia.org/wiki?curid=1070135" title="At The Drive-In">
At The Drive-In



</doc>
<doc id="1070141" url="https://pl.wikipedia.org/wiki?curid=1070141" title="TJ Slovan ChZJD Bratislava">
TJ Slovan ChZJD Bratislava



</doc>
<doc id="1070147" url="https://pl.wikipedia.org/wiki?curid=1070147" title="Mariano Ignacio Prado">
Mariano Ignacio Prado

Mariano Ignacio Prado Ochoa (ur. 18 lipca 1826 w Huánuco, zm. 5 maja 1901 w Paryżu) – wojskowy i polityk peruwiański, prezydent Peru w latach 1865-1868 i 1876-1879.
Kariera wojskowa.
Mariano Ignacio Prado Ochoa wstąpił do służby wojskowej w 1854, lecz wkrótce potem został wygnany z Peru i osiadł w Chile z powodu krytyki rządów Jose Rufino Echenique. Walczył następnie pod rozkazami Ramóna Castilli w jego rewolucji liberalnej przeciw rządom Echenique, zakończonej jego obaleniem. Prado został później wybrany delegatem jego rodzinnego miasta do Zgromadzenia Narodowego i prefektem Arequipa w 1858. 
Na przełomie 1864 i 1865 zawiązał się konflikt Peru z Hiszpanią, która wystąpiła z roszczeniami finansowymi względem Peru i dla wywarcia nacisku zajęła 14 kwietnia 1864 ważne dla ekonomii peruwiańskiej wyspy Chincha. Prezydent Peru Juan Antonio Pezet ugiął się przed groźbami i uznał żądania hiszpańskie, rozpoczynając negocjacje. Wstępny traktat, zawarty za pośrednictwem generała de Vivanco i znany jako traktat Pareja-Vivanco, podpisany 27 stycznia 1865, przewidywał m.in. zapłatę Hiszpanii 3 milionów peso za zwrot wysp. Postępowanie Hiszpanii i ustępstwa rządu wywołały wielkie niezadowolenie w Peru, na skutek czego pułkownik Prado zainicjował i objął dowództwo powstania antyrządowego, które wybuchło 28 lutego 1865 w Arequipa ("Revolución Restauradora"). Powstanie zostało wsparte m.in. przez Jose Baltę i Pedro Diez Canseco.
Kariera polityczna.
Powstanie zakończyło się sukcesem i 25 kwietnia 1865 Prado obalił rząd prezydenta Pezeta i sam obwołał się prezydentem, lecz 24 czerwca 1865 oddał władzę na rzecz Pezeta, w celu wzięcia udziału w wyborach prezydenckich. 8 listopada 1865 tymczasowym prezydentem został obwołany Pedro Diez Canseco. W przeprowadzonych następnie wyborach zwyciężył Prado, obejmując urząd legalnie 28 listopada 1865. 
Podczas jego rządów, Peru przystąpiło 14 stycznia 1866 do wojny z Hiszpanią, toczonej przez Chile i doszło do skutecznej obrony portu Callao 2 maja 1866. Jego ówczesny rząd nazywany był "rządem talentów". Prado rządy sprawował do 7 stycznia 1868, kiedy to został zmuszony przez Kongres do rezygnacji na rzecz Pedro Diez Censeco. 
2 sierpnia 1876 Prado ponownie został wybrany na prezydenta republiki, z ramienia Partii Obywatelskiej ("Partido Civil"). Sytuacja w kraju była wówczas skomplikowana przez kryzys ekonomiczny. Co więcej, Peru wystąpiło w marcu 1879 w obronie sprzymierzonej Boliwii przeciw Chile, w efekcie 5 kwietnia 1879 Chile wypowiedziało Peru wojnę, znaną jako wojna o Pacyfik. 
Armia chilijska zdołała zniszczyć główne siły marynarki peruwiańskiej i odnosiła sukcesy na lądzie, zajmując część Boliwii i Peru. W tej sytuacji, prezydent Prado 19 grudnia 1879 zostawił urząd zastępcy Luisowi La Puerta i za zgodą Kongresu zdecydował udać się do Europy w celu zakupów broni, przede wszystkim okrętów. Już 21 grudnia władzę objął w drodze zamachu stanu przeciwnik polityczny Prado, Nicolás de Piérola; pod jego wpływem uznano Prado za zdrajcę, który porzucił kraj i w 1880 odebrano mu obywatelstwo i stopień generała. Do zakupów broni nie doszło. Prado powrócił do Peru dopiero po zakończeniu wojny w 1887 i nie powrócił już do polityki. W 1899 osiadł w Paryżu, gdzie zmarł w 1901.
Postać Prado otacza potoczna negatywna fama jako zdrajcy w wojnie o Pacyfik, który miał zdefraudować powierzone środki, jednakże część historyków uważa, że zarzuty te są bezpodstawne i były wynikiem jedynie walki politycznej przeciwników Prado.
Życie prywatne.
Mariano Prado ożenił się w 1864 z Marią Magdaleną Ugarteche Cossío, powtórnie z Marią Aveliną Gutiérrez. Jego dziećmi byli: Leoncio Prado Gutierrez, który poniósł śmierć podczas wojny z Chile i został uznany za bohatera narodowego, Grocio Prado i Justo Prado, również walczący w wojnie o Pacyfik, Javier Prado Ugarteche - kandydat na prezydenta i Manuel Prado Ugarteche - dwukrotny konstytucyjny prezydent Peru.

</doc>
<doc id="1070149" url="https://pl.wikipedia.org/wiki?curid=1070149" title="ÚNV Slovan Bratislava">
ÚNV Slovan Bratislava



</doc>
<doc id="1070152" url="https://pl.wikipedia.org/wiki?curid=1070152" title="Fotojoker">
Fotojoker

Fotojoker Sp. z o.o. – spółka należąca do koncernu CEWE Stiftung &amp; Co. KGaA z siedzibą główną w Oldenburgu (Niemcy). Świadczy ona różnorodne usługi w zakresie fotografiki. Główne biuro sieci Fotojoker sp. z o.o. znajduje się w Kędzierzynie-Koźlu, razem z CEWE – jednym z największych laboratoriów fotograficznych w Polsce.
Spółka oferuje usługi w zakresie fotografii cyfrowej takie jak: fotoksiążki, fotokubki, kalendarze, zdjęcia, fotoobrazy na płótnie, plakaty na płycie Alu-Dibond, plakaty na utwardzonej piance PCV, plakaty za szkłem akrylowym, kartki okolicznościowe, wizytówki, zdjęcia do dokumentów robione na miejscu i wiele innych. Zdjęcia błyszczące w formatach: 10×15, 13×18 z białą ramką, 15×21 i 20×30 (nie wszystkie sklepy) można drukować na miejscu. Większość usług można zamawiać przez stronę internetową oraz poprzez program Cewe Fotoświat, bezpłatne oprogramowanie do pobrania ze strony internetowej Fotojoker, który służy również do projektowania fotoksiążek.
Fotojoker posiada swoje punkty handlowe w 40 największych miastach w całej Polsce (m.in. sklepy Auchan, Carrefour, Tesco, M1 itd.) oraz wiele salonów firmowych. W sprzedaży oferowany jest głównie sprzęt fotograficzny firm: Canon, Panasonic, Olympus, Nikon, Sony, Samsung, Fujifilm, Sigma, Tamron, Tokina, Samyang, Marumi, Hoya, Case Logic, Nissin i inne. Ponadto w ofercie znajdują się: lornetki, słuchawki, tablety, smartfony, nawigacje samochodowe, wideo rejestratory, drony (zdalnie sterowane wielowirnikowce) oraz ramki, i albumy na zdjęcia.
Salony mieszczą się m.in. w: Zabrzu w CH M1, Krakowie w CH Galeria Krakowska, Poznaniu w CH POSNANIA, Katowicach w Galerii Katowickiej, Warszawie w WESTFIELD Arkadia, Galeria Rzeszów.
Zimą 2005 roku Fotojoker utworzył także Dział Sprzedaży Internetowej – Sklep Internetowy.

</doc>
<doc id="1070153" url="https://pl.wikipedia.org/wiki?curid=1070153" title="9 Pułk Ułanów">
9 Pułk Ułanów

Pułki ułanów noszące numer „9”:
Wojska Polskiego
Armii Cesarstwa Niemieckiego
Armia Imperium Rosyjskiego

</doc>
<doc id="1070162" url="https://pl.wikipedia.org/wiki?curid=1070162" title="Złodziej czasu">
Złodziej czasu

Złodziej czasu (ang. "Thief of Time") – humorystyczna powieść fantasy Terry’ego Pratchetta, wydana w 2001 r. Jest to dwudziesta szósta część długiego cyklu "Świat Dysku". Jako ostatnia ma na okładce grafikę Josha Kirby’ego. W Polsce książka ukazała się 11 września 2007 r. nakładem wydawnictwa Prószyński i S-ka (). Jest to piąta część podcyklu o Śmierci.
Audytorzy Rzeczywistości (znani miłośnikom cyklu z "Kosiarza" i "Wiedźmikołaja") namawiają młodego zegarmistrza, aby wykonał zegar idealny. Nie mówią mu jednak, że w ten sposób zostanie uwięziona dyskowa pani Czas (kolejna antropomorficzna personifikacja). Śmierć odkrywa plan Audytorów, ale ponieważ nie może przeciwdziałać sam, powierza tę misję swej wnuczce, Susan Sto Helit. W tym samym celu do Ankh-Morpork wybiera się dwóch Mnichów Historii...

</doc>
<doc id="1070163" url="https://pl.wikipedia.org/wiki?curid=1070163" title="Medauroidea extradentata">
Medauroidea extradentata



</doc>
<doc id="1070165" url="https://pl.wikipedia.org/wiki?curid=1070165" title="Andranik Ozanian">
Andranik Ozanian

Andranik Toros Ozanian, także: Zoravar Andranik (orm. Անդրանիկ Թորոս Օզանյան, także: Զորավար Անդրանիկ, ur. 25 lutego 1865 w Şebinkarahisar, zm. 31 sierpnia 1927 we Fresno) – generał ormiański, bojownik o wyzwolenie spod panowania tureckiego, działacz socjalistyczny i rewolucyjny, często uznawany za bohatera narodowego Ormian.
Po stracie matki, żony i ich nowo narodzonego synka Ozanian pod koniec lat 80. XIX wieku dołączył do ruchu fedainów walczących z Turkami i Kurdami. Początkowo działał w oddziałach Socjaldemokratycznej Partii Hunchakian, a następnie dołączył do Ormiańskiej Federacji Rewolucyjnej. Jego działalność rewolucyjna trwała do 1904, gdy opuścił Imperium Osmańskie. W 1907 opuścił Federację Rewolucyjną z powodu nawiązania przez tę organizację kontaktów z młodoturkami. W 1912 wraz z Gareginem Nyżdehem Ozanian utworzył Macedońsko-Adrianopolski Korpus Wolontariuszy walczący przeciwko Turkom w czasie I wojny bałkańskiej.
W czasie I wojny światowej Ozanian stał na czele pierwszych batalionów ochotniczych Ormian walczących przeciwko armii tureckiej. Po deklaracji niepodległości Armenii w maju 1918, Ozanian walczył z wojskami Turcji i Azerbejdżanu w Nachiczewanie, Karabachu i Zangezurze.
Z powodu rozbieżności z rządzącymi w Armenii dasznakami gen. Ozanian opuścił Armenię w 1919. Ostatnie lata życia spędził na emigracji w Europie i Stanach Zjednoczonych. W 1922 osiadł we Fresno w Kalifornii, gdzie zmarł w 1927, w wieku 62 lat.
Życiorys.
Wczesne życie i działalność rewolucyjna.
Ozanian urodził się w Şebinkarahisar na terenie współczesnej prowincji Giresun w Turcji. Przodkowie jego ojca pochodzili z pobliskiej wsi o nazwie Ozan, w XIX wieku mieszkańcy wsi w obawie przed represjami ze strony Turków osiedli się w Şebinkarahisar. Wielu z nich, w tym rodzina Andranika, przyjęła nazwisko Ozaniana na cześć rodzinnej miejscowości. Jego matka zmarła, gdy miał roczek, opiekowała się nim starsza siostra Nazelia. Po ukończeniu szkoły pracował w sklepie stolarskim ojca. Adranik w wieku 17 lat ożenił się. Jego żona zmarła rok później przy porodzie ich syna, który zmarł dzień później.
W 1888 roku młody Andranik związał się z ormiańską Socjaldemokratyczną Partią Hunchak, marksistowskiej grupy rewolucyjnej, członkiem partii został w 1891 roku. Za działalność w ruchu narodowo-wyzwoleńczym został aresztowany, a w 1889 roku został skazany na rok więzienia za pobicie tureckiego żandarma. Gdy udało mu się uciec z więzienia w Mush, przeniósł się do Konstantynopola, jednak szybko powrócił do zachodniej Armenii, a następnie na Krym i Kaukaz, aby tam organizować broń dla walczących z Turkami, fedainami. Zimą 1895 roku, po przejściu 400 kilometrów z Kars do Sasun, spotkał dowódcę fedainów, Aghbiura Seroba i zdecydowała się na dołączenie do jego grupy. W 1894 roku Andranik opuścił Partię Hunchak i dołączył do nowo powstałej Ormiańskiej Federacji Rewolucyjnej, z której potem dwukrotnie odszedł (od 1907 do 1914, a ostatecznie w 1917) z powodu rozbieżności z kierownictwem partii. Po śmierci Aghbiur Seroba w 1899 roku, Andranik został liderem grup fedainów ormiańskich z Waspurakan i Taron w zachodniej Armenii.
Jego przełożeni dość szybko zorientowali się o jego talencie militarnym. Popularność i sympatia, jaką zaskarbił sobie Ozanian, była tak duża, że jego żołnierze zawsze zwracali się do niego po imieniu, nawet gdy w późniejszym okresie był generałem w Cesarskiej Armii Rosyjskiej.
Pierwszą misją Andranika jako lidera fedainów było porwanie i zabicie Beshara Khalila, osmańskiego żołnierza pochodzenia kurdyjskiego, a zarazem wodza plemienia Kherzeni odpowiedzialnego za pogromy Ormian i zabicie Seroba. Khalil dokonywał serii zbrodni przeciwko ludzkości, za co jednak nie został ukarany przez rząd sułtana. Gdy Khalil zabił Seroba, paradował z jego głową po miejscowościach Muş i Bitlis, co miało na celu zastraszenie lokalnej ludności ormiańskiej. Oddział Andranika stoczył bitwę z oddziałem Khalila, a po wygranej bitwie zabił go.
Najbardziej znaną bitwą stoczoną przez fedainów Andranika byłą bitwa o klasztor św. Apostołów w prowincji Muş oraz druga obrona Sasun w 1904 roku. Andranikowi w obu przypadkach udało się przyciągnąć uwagę zagranicznych konsulów w Muş, przez co zapewnił Ormianom promyk nadziei na pomoc z zagranicy. 20 listopada 1901 roku Andranik wraz z grupą 30 fedainów i 8-10 chłopów ze wsi Tsronk zszedł z gór i zabarykadował się w klasztorze św. Apostołów na południowych przedmieściach Muş. Klasztor oblegało pięć tureckich batalionów pod dowództwem Ferika i Paszy Aliego. Siły osmańskie liczyły 1200 żołnierzy. Ze względu na duże straty, które ponieśli Turcy, ich dowódcy rozpoczęli negocjacje kapitulacji fedainów. Opór trwał dziewiętnaście dni, w negocjacjach udział wzięli ormiańscy duchowni oraz zagraniczni konsulowie. Andranik i jego towarzysze zdecydowali się na opuszczenie klasztoru i ucieczkę w małych grupach. Według Lwa Trockiego, Andranik uciekł z klasztoru przebrany w mundur oficera tureckiego, posługując się językiem tureckim wskazywał drogę ucieczki swoim ludziom. Dzięki bitwie o klasztor, Andranik stał się wśród lokalnych Ormian postacią legendarną i symbolem walki narodu.
Po drugiej obronie Sasun w 1904 roku, Andranik został zmuszony przez lokalnych ormiańskich przywódców ormiańskich do wycofania się wraz ze swoimi żołnierzami do Iranu, co miało uspokoić sytuację na prowincji. Do Iranu fedaini dostali się przez Kaukaz, po drodze Ozanian w Baku i Tbilisi spotkał się z ormiańskimi intelektualistami. Zerwał z dasznakami, a następnie udał się do Europy, odwiedził wówczas Francję, Szwajcarię, Belgię i Wielką Brytanię. Brał udział w pierwszej wojnie bałkańskiej.
Pierwsza wojna bałkańska.
Amndranik w 1907 roku osiadł w Bułgarii. Podczas IV Kongresu Ormiańskiej Federacji Rewolucyjnej w 1907 roku, Andranik poinformował o swojej decyzji opuszczenia partii, argumentował to swoim sprzeciwem wobec działań zarządu, który nawiązał współpracę z młodoturkami.
W Sofii Andranik spotkał macedońskiego rewolucjonistę Borysa Sarafowa. Obydwaj zobowiązali się do wspólnej pracy na rzecz wyzwolenia narodów Armenii i Macedonii. Andranik obok Garegina Nyżdeha wziął udział w pierwszej wojnie bałkańskiej (1912-1913) jako dowódca 12. batalionu Trzeciej Brygady Macedońsko-Adrianopolskiej pod dowództwem pułkownika Aleksandara Protogerowa. Jego oddział składał się z 273 ormiańskich ochotników.
20 października 1912 roku Druga Armia Bułgarska, w skład której weszła milicja macedońsko-adrianopolska w tym ormiańscy ochotnicy, w okolicy Edirne stoczyła bitwę z siłami Javera Paszy. 4 listopada 1912 roku w pobliżu Momchilgradu, milicja przy wsparciu oddziału Andranika pokonała przeważający liczbowo oddział Turków. 6 stycznia 1913 roku w małym kościele miejskim w Rodosto bułgarski dowódca Aleksandar Protegerow przyznał armeńskim bojownikom ordery, Andranik Ozanian został uhonorowany Orderem Walecznych.
Lew Trocki w swojej korespondencji z Bałkanów określił Andranika jako bohatera pieśni i legend.
W połowie czerwca 1913 roku przeszedł na emeryturę i wraz z siostrą zamieszkał w Galacie nad Morzem Czarnym. Mieszkał do 1914 roku, do czasu wybuchu I wojny światowej. Przewidując wojnę między Bułgarią a Serbią, Andranik rozwiązał swój ludzi, dlatego gdyż chciał walczyć wyłącznie z Turkami. Wyjechał do Armenii, gdzie przez pewien czas pracował jako rolnik.
I wojna światowa.
Podczas I wojny światowej Andranik uczestniczył w kampanii kaukaskiej, został mianowany generałem ormiańskich jednostek ochotniczek armii rosyjskiej. Brał udział w 20 różnych ofensywach, zyskał sławę zdolnego taktyka. Andranik był dowódcą pierwszego oddziału ormiańskich wolontariuszy (ok. 1200 żołnierzy), 15-18 kwietnia stoczył bitwę pod Dilman, która uratowała Kaukaz przed inwazją Turków, 5-6 maja 1915 roku pomagał w oblężeniu Wan. Dowodził batalionem, który pokonał siły Halila Paszy w czasie bitwy i Bitlis w 1916 roku.
W marcu 1916 roku generał Judenicz postanowił rozwiązać ormiański batalion ochotników i włączyć go do armii rosyjskiej. W rezultacie Andranik zrezygnował i w latach 1916-1917 przebywał w Tyfilisie i na północnym Kaukazie, gdzie próbował zorganizować pomoc dla ormiańskich uchodźców z Imperium Osmańskiego. W dniach 2-11 maja 1917 roku zorganizował Pierwszy Kongres Zachodniej Armenii. W latach 1917-1918 publikował w Tyfilisie gazetę "Hayastan", jej redaktorem został poeta Vahan Totovents.
Rewolucja lutowa 1917 spowodowała chaos pośród żołnierzy rosyjskiego Frontu Kaukaskiego, do końca roku większość żołnierzy rosyjskich opuściło armię i wróciła do swoich domów. W lipcu 1917 roku przy wsparciu organizacji ormiańskich w Piotrogrodzie i Tyflisie utworzono sześć pułków ormiańskich. W październiku 1917 roku utworzono dwie dywizje armeńskie, a ich dowódcą został Tovmas Nazarbekian.
Władze rosyjskie w 1918 roku mianowały Andranika generalmajorem. Szef sztabu rosyjskiej armii na Kaukazie, generał Nikołaj Judenicz, opisał Andranika jako "odważnego do szaleństwa".
Od marca do kwietnia 1918 roku Andranik był gubernatorem Administracji Zachodniej Armenii (armeński rząd tymczasowy) – jednostki administracyjnej skupionej w pobliżu jeziora Wan i innych obszarów okupowanych przez Rosjan.
Sjunik.
Po powstaniu w maju 1918 roku Demokratycznej Republiki Armenii, Andranik walczył u boku jednostek ochotniczych zwalczających armię turecką. W lipcu rozpoczęły się walki etniczne w prowincji Sjunik. Armeńscy kurierzy wysłali do Erywania list, w którym prosili o wysłanie wojsk i sprzętu. Armia turecka znajdowała się zaledwie kilka mil od stolicy, a rząd republiki nie był w stanie poprzeć sił nieregularnych walczących na południu. W krytycznym momencie do Sjuniku przybył Andranik. Stanął na czele wojsk liczących od 3 do 5 tysięcy żołnierzy i 40 000 uchodźców z zachodniej Armenii i terenów Armenii okupowanych przez Rosjan. Ozanian został dowódcą ormiańskich oddziałów Nachiczewanu, Andranik oświadczył, że jego armia jest gotowa kontynuować wojnę przeciwko Turkom. Jego wojska operowały między Imperium Osmańskim a Demokratyczną Republiką Azerbejdżanu - w Karabachu, Nachiczewanie i Sjuniku.
Andranik kilkakrotnie próbował zając Szuszę, wówczas najważniejsze miasto Karabachu. Tuż przed rozejmem z Mudros, Andranik był już w drodze ze Sjuniku do Szuszy. W styczniu 1919 roku brytyjski generał William M. Thomson przekonał Andranika, aby zrezygnował z podboju Szuszy i powrócił do Sjuniku i obiecał mu, że Szusza trafi do Armenii na konferencji pokojowej w Paryżu w tym samym roku.
Końcowy etap życia i śmierć.
W kwietniu 1919 roku Andranik rozwiązał swój oddział z powodu konfliktu z rządem Demokratycznej Republiki Armenii i przekazał jego broń katolikosowi Grzegorzowi V.
Początkowo Ozanian udał się do Tyfilis, gdzie spotkał się z gruzińskim politykiem Ewgeni Gegeczkorim, z którym podjął się rozmów na temat wojny armeńsko-gruzińskiej. W roli tłumacza Ozaniana wystąpił Hovhannes Tumanyan. Następnie wyjechał przez Batumi do Konstantynopola, skąd trafił do Cypru, na wyspie utworzył Francuski Legion Ormian, jednak rząd Francji odmówił jego oddziałom wkroczenia do Cylicji. W latach 1919-22 wędrował po Europie i Stanach Zjednoczonych, próbując znaleźć poparcie dla uchodźców ormiańskich.
Pod koniec 1919 roku przewodniczył ormiańskiej delegacji do Stanów Zjednoczonych, lobbował na rzecz amerykańskiego poparcia dla Armenii, wraz z nim do USA przybyli generał Jaques Bagratuni, kapitan Haig Bonapartian i pułkownik Ter-Pogossian. We Fresno wyreżyserował kampanię dzięki której na rzecz ormiańskich uchodźców wojennych przekazano 500.000 dolarów. Ozanianian wzbudził w Stanach Zjednoczonych wielkie zainteresowanie, zyskał przydomek "Ormiańskiego Jerzego Waszyngtona", a nawet pozwolono mu usiąść na fotelu Waszyngtona, co było bezprecedensowym zaszczytem. W Paryżu, prezydent Francji Raymond Poincaré zorganizował przyjęcie na jego cześć.
15 maja 1922 roku w Paryżu Ozanian ożenił się ze Nevarte Kurkijan. Następnie przeniósł się do USA i zamieszkał we Fresno w Kalifornii. W 1936 roku amerykański pisarz ormiańskiego pochodzenia, William Saroyan, wydał książkę "Antranik of Armenia" w której opisał przybycie Andranika do Fresno.
W czasie pobytu w San Francisco w lutym 1926 roku Ozanian ciężko zachorował. Zgodnie z aktem zgonu znajdującym się w ewidencji Butte County, Andranik zmarł 31 sierpnia 1927 roku w pobliżu Chico w północnej Kalifornii. Jako przyczyna śmierci wskazana została dławica piersiowa. The New York Times poinformował, że w pogrzebie w centrum Manhattanu uczestniczyło ponad 2500 członków wspólnoty ormiańskiej. Szczątki Ozaniana na początku 1928 roku zostały przeniesione na Cmentarz Père-Lachaise w Paryżu. W 2000 roku miejsce pochówku Ozaniana przeniesiono do Erywania w Armenii.
Upamiętnienie.
W Armenii.
W ASRR.
W czasach radzieckich niewiele pisano o Andranika, zwłaszcza w okresie generacji Ormian narodzonej już po śmierci działacza. 30 czerwca 1963 roku, wybitny pisarz radzieckiej Armenii, Paruyr Sevak po przeczytaniu jednej z notatek żołnierskich Ozaniana, napisał o nim esej. Sevak ubolewał, że jego pokolenia nie wiedziało o Andraniku zbyt wiele.
W 1967 roku, w tajemnicy przed rządem, Mikajel Awetisjan wzniósł pomnik Ozaniana w miejscowości Ujan.
W 1989 roku uruchomiano w Erywaniu stację metra Generała Andranika.
W Republice Armenii.
Andranik wciąż jest ceniony przez rodaków i cieszy się w Armenii bardzo dużym szacunkiem, do panteonu bohaterów narodowych zaliczały go osoby tj. poeta Hovhannes Tumanyan, polityk Avetis Aharonyan, liderzy bolszewików Stepan Szaumian i Anastas Mikojan oraz marszałek ZSRR Iwan Bagramian. W styczniu 1920 roku w amerykańskim czasopiśmie "The Literary Digest" ukazał się artykuł w którym określono Ozaniana jako ormiańskiego Jerzego Waszyngtona, Garibaldiego i Robin Hooda.
Szczątki Adranika miały być pierwotnie pochowanie w Armenii, jednak władze radzieckie odmówiły pogrzebaniu Ozaniana na terenie ASRR. Jego ciało powróciło do Armenii w dniu 17 lutego 2000 roku i został ponownie pochowany tym razem na cmentarzu wojskowym w Yerablur, pogrzeb odbył się 20 lutego. W swoim wystąpieniu podczas ceremonii pogrzebowej, prezydent Robert Koczarian opisał Andranika jako "jednego z najwybitniejszych synów narodu ormiańskiego.
W czasie wojny o Górski Karabach po stronie Ormian działał pułk ochotników o nazwie "Generał Andranik" dowódcą pułku był Gnel Manukjan.
W Armenii imię Ozaniana nosi wiele ulic (m.in. w Erywaniu[), szkół i innych gmachów. Od 1991 roku w Armenii wzniesiono wiele pomników Ozaniana: w 1990 roku w miejscowościach Voskevan i Navur. W 1994 roku w Giumri. W 2011 roku przed szkołą we wsi Artenia. Trzy pomniki Ozaniana znajdują się w stolicy Armenii, Erywaniu.
W 1995 w Erywaniu powstało Muzeum gen. Andranika, wkrótce zostało ono zamknięte po tym, gdy budynek został sprywatyzowany. Ponownie zostało ono otwarte pod nazwą Muzeum Ormiańskiego Ruchu Fedainów imienia Andranika Ozaniana w dniu 16 września 2006 roku, otworzył je Iljicz Belgrian.
11 września 2012 roku, w czasie meczu Bułgaria-Armenia na Stadionie Narodowym w Sofii wywieszono olbrzymi plakat ze zdjęciami Andranika i ormiańskiego oficera Gurgena Margariana brutalnie zabitego przez azerskiego żołnierza Ramila Safarova w czasie organizowanego przez NATO kursu języka angielskiego w 2004 roku.
Za granicą.
Poza Armenią istnieje wiele rzeźb i pomników Ozaniana, znajdują się one w m.in. Bukareszcie (1936), Paryżu (1945 - na cmentarzu Père Lachaise i 2005 - w Le Plessis-Robinson), Nikozji (1990), Warnie (2011) i Armawirze w Rosji (miasto to zostało założone przez Ormian).
W maju 2011 roku w Wolonce w pobliżu Soczi w Rosji odsłonięto pomnik Ozaniana autorstwa Marata Minasjana. Pomnik pod presją Turcji został usunięty już 27 maja, Turcja ogłosiła wcześniej, że będzie bojkotować Zimowe Igrzyska Olimpijskie 2014 w Soczi, jeśli pomnik nadal będzie stał w pobliżu miasta.
W Richardson Springs w Kalifornii, gdzie Andranik zmarł w 1927 roku istnieje księga kondolencyjna.
Poza granicami Armenii istnieją ulice, place czy szkoły imienia Ozaniana; znajdują się one w m.in. Córdobie (Argentyna), Płowdiw, Warnie (Bułgaria), Meudon i Paryżu (Francja) a także w Stanach Zjednoczonych. Jego imieniem nazwanych zostało wiele organizacji ormiańskiej diaspory.
Ordery i odznaczenia.
Andranik od czasu śmierci Aghbiur Seroba w 1899 roku znany był jako lider fedainów (ֆիդայապետ). Popularną nazwą był też jego przydomek Andranik Pasza.
Po pierwszej wojnie bałkańskiej Adranik został nagrodzony przez Bułgarów i Greków - uhonorowano go Orderem Walecznych IV Klasy i Krzyżem Wojennym II Klasy.
Podczas I wojny światowej, gdy był dowódcą ormiańskich ochotników walczących w armii rosyjskiej, zyskał przydomek Generał Andranik. W 1918 roku został awansowany przez Rosjan na generała majora. W czasie wojny został uhonorowany czterema medalami rosyjskimi - Orderem św. Władimira (IV klasa), Orderem Świętego Stanisława (II klasa), Krzyżem św. Jerzego (IV klasa) i Orderem Świętego Jerzego (III, IV klasa). W 1919 roku w czasie wizyty Ozaniana we Francji, prezydent Raymonda Poincaré nadał mu order Legii Honorowej.
W popkulturze.
Andranik został uhonorowany w literaturze ormiańskiej. Zachodniormiański pisarz Siamanto w czasie pobytu w Paryżu napisał w 1903 roku, wiersz zatytułowany "Andranik". Znany ormiańsko-amerykański pisarz William Saroyan, napisał "Antranik of Armenia", została ona zawarta w zbiorze opowiadań z 1936 roku.
W latach 60., 70. i 80. Souren Sahagian zebrał opowieści ludowe i ukończył powieść zatytułowaną "Opowieść o Andraniku" (Ասք Անդրանիկի մասին). Powieść po raz pierwszy została wydana przez Centrum Badań Strategicznych "Aratat" w Erywaniu w 2008 roku. Andranik stał się bohaterem kilku filmów - "Andranik" (1928) w reżyserii Asho Shakhatuni (zagrał on też główną rolę) wyprodukowany przez Ormiańskie Studio Filmowe w Paryżu (był to pierwszy niemy film fabularny na temat Armenii). W 1989 roku wydano film dokumentalny "Adranik" w reżyserii Levona Mkrtchiana. W 2010 roku ukazał się 53 minutowy dokument "Andranik Ozanian", film został wyprodukowany dla ARMTV.
Został upamiętniony w wielu pieśniach patriotycznych wykonywanych przez m.in. Sahaka Sahkiana, Nersika Inspiriana i Harouta Pamboukijana. Najbardziej znanymi piosenkami o Andraniku są "Jak orzeł" (Ashugh Sheram 1904) i "Andranik pasza" (autorstwa Gusana Hayrika). Andranik pojawia się w popularnej piosence Waleczne serce z Kaukazu (Կովկասի քաջեր, ok. 1903) i innych utworach folkloru patriotycznego.

</doc>
<doc id="1070167" url="https://pl.wikipedia.org/wiki?curid=1070167" title="Zoravar Andranik">
Zoravar Andranik



</doc>
<doc id="1070169" url="https://pl.wikipedia.org/wiki?curid=1070169" title="Abdul Ghani Beradar">
Abdul Ghani Beradar

Mułła Beradar (od – Brat), właściwie Abdul Ghani (; ur. 1968) – członek rady kierowniczej i jeden z najważniejszych dowódców afgańskich talibów, w ostatnim okresie życia uznawany był za człowieka drugą najważniejszą osobę w szeregach organizacji, był ostatnim żyjącym spośród założycieli ruchu talibów, oraz szwagrem przywódcy religijnego ugrupowania, mułły Mohammada Omara.
Pochodził z arystokratycznego plemienia Popalzajów. Był jednym z inicjatorów powstania ruchu talibów w 1994 r., a po przejęciu przez nich władzy w Afganistanie pełnił funkcję szefa służb bezpieczeństwa, wiceministra obrony, szefa wywiadu, a także gubernatora prowincji Herāt znajdującej się przy granicy z Iranem.
Po interwencji wojsk koalicji amerykańskiej w Afganistanie w 2001 r., zbiegł do Pakistanu gdzie został członkiem dziesięcioosobowej rady dowódczej talibów powołanej przez mułłę Omara.
W 2005, amerykański wywiad ustalił, że w razie ewentualnej śmierci Mohammada Omara, to właśnie Brodar byłby jego najprawdopodobniejszym następcą.
Według informacji podanych przez afgańskie Ministerstwo Obrony, mułła Brodar miał zginąć 30 sierpnia 2007, w wyniku wybuchu bomby. Do zdarzenia doszło po wieczornym ataku grupy talibańskich partyzantów na kolumnę wojsk rządowych, które wezwały lotnicze wsparcie. Amerykańskie samoloty wytropiły, a następnie zbombardowały uciekających zamachowców wśród których według informacji podsłuchanych przez afgańskie wojsko znajdował się właśnie Brodar. Strona talibańska nie zaprzeczała oficjalnym doniesieniom. Jak się później okazało, Brodar przeżył atak.

</doc>
<doc id="1070171" url="https://pl.wikipedia.org/wiki?curid=1070171" title="Mariano Prado">
Mariano Prado



</doc>
<doc id="1070172" url="https://pl.wikipedia.org/wiki?curid=1070172" title="Osiec korówkowy">
Osiec korówkowy

Osiec korówkowy ("Aphelinus mali") – gatunek błonkówki z rodziny oścowatych i podrodziny Aphelininae.
Opis.
Ciało długości około 1,5 lub 2 mm, czarne z żółtym pasem z przodu odwłoka. Nogi długie, ciemnej barwy, przednie golenie, oraz biodra tylnych nóg (trzeciej pary) są żółtawe. Skrzydła szkliste, tęczowo mieniące się, o silnie zredukowanym użyłkowaniu. Larwa długości około 1,5mm.
Biologia.
Błonkówka ta jest parazytoidem monofagicznym bawełnicy korówki ("Eriosoma lanigerum") lub oligofagicznym rodzaju "Eriosoma", należącego do mszyc. Samica składa jaja do ciała mszycy, przebijając jej odwłok pokładełkiem. Larwa żeruje wewnątrz żywiciela, a po jego śmierci przepoczwarcza się, nie opuszczając jego ciała. Imagines wygryzają się przez jego ciało jako zdolne do rozrodu. Cykl życiowy trwa 19 do 43 dni, a w ciągu roku pojawia się 5 do 8 pokoleń.
Rozprzestrzenienie i znaczenie.
Tereny naturalnego występowania tego ośca znajdują się w Ameryce Północnej. W związku z jego, odkrytą już pod koniec XIX wieku, skutecznością w zwalczaniu szkodliwej dla sadów bawełnicy korówki, został on celowo introdukowany do Europy, a także Afryki Południowej, Nowej Zelandii, Urugwaju, Brazylii i Argentyny. Do Polski trafił po raz pierwszy w 1923 roku.

</doc>
<doc id="1070175" url="https://pl.wikipedia.org/wiki?curid=1070175" title="Víctor Jara">
Víctor Jara

Víctor Jara właściwie Víctor Lidio Jara Martínez (ur. 28 września 1932 w Lonquén, zm. 15 września 1973) – chilijski piosenkarz, gitarzysta, bard, autor tekstów, poeta, pedagog, reżyser teatralny, aktywista polityczny, członek Komunistycznej Partii Chile.
Życiorys.
Víctor Jara cieszył się w swojej ojczyźnie popularnością, jako autor piosenek o charakterze rewolucyjnym i ostro krytykujących ustrój rządzący. Był bohaterem filmu Deana Reeda pt. "El Cantor". Został aresztowany, a następnie zamordowany w czasie puczu 11 września 1973, kiedy władze w kraju objął gen. Augusto Pinochet. Jara był torturowany, obcięto mu między innymi palce u dłoni, aby nie mógł grać na gitarze. Został zabity na stadionie Estadio Chile (obecna nazwa stadionu to Estadio Víctor Jara). Ciało muzyka podziurawione 40 kulami wyrzucono na ulicę. Trafiło ono potem do kostnicy, gdzie zostało rozpoznane przez jednego z pracowników, który zawiadomił żonę zamordowanego, Angielkę Joan. Wraz z dwoma przyjaciółmi umieściła ona po kryjomu ciało muzyka w niszy na cmentarzu. 5 grudnia 2009 Víctor Jara został uroczyście pochowany na Cmentarzu Generalnym w Santiago. W trwających dwa dni uroczystościach wzięły udział dziesiątki tysięcy Chilijczyków, artyści estrady i teatru.
Po śmierci gen. Augusto Pinocheta 10 grudnia 2006, w całym kraju ludzie spontanicznie śpiewali piosenki Víctora Jary.
Upamiętnienia i odniesienia.
W 2009 roku Jara w telewizyjnym plebiscycie na „największego Chilijczyka” zajął czwarte miejsce, na pierwszym znalazł się obalony przez juntę prezydent Salvador Allende. 

</doc>
<doc id="1070176" url="https://pl.wikipedia.org/wiki?curid=1070176" title="Medard Downarowicz">
Medard Downarowicz

Medard Downarowicz herbu Przyjaciel, ps. „Chart”, „Henryk” (ur. 22 maja 1878 w Łochowie, zm. 16 października 1934 w Warszawie) – polski działacz polityczny, od 1904 członek PPS (od 1928 we władzach tej partii), minister, poseł. W latach 1914–1915 w Legionach Polskich, bliski współpracownik Józefa Piłsudskiego, wolnomularz, założyciel Unii Narodowo-Państwowej w 1922.
Życiorys.
Syn Medarda Stanisława, ziemianina, uczestnika powstania styczniowego i zesłańca oraz Stefanii z domu Hornowskiej h. Korczak. Był wydalany z gimnazjów w Radomiu, Wilnie, Mariampolu i Libawie, za przynależność do nielegalnych organizacji niepodległościowo-socjalistycznych. Maturę zdał w 1901 eksternistycznie w Pskowie.
W 1901 rozpoczął studia na Wydziale Budowy Maszyn Politechniki we Lwowie. Od 1903 do 1904 był członkiem Centralnego Komitetu „Promienistych”. W 1904 został członkiem lwowskiej sekcji PPS. Od tego samego czasu przebywał nielegalnie w Warszawie, gdzie od 1905 organizował struktury bojowe Organizacji Bojowej PPS. Uczestniczył w wielu akcjach zbrojnych. 4 października 1905 został aresztowany 1 listopada 1906 skazany na 3 lata katorgi. Wywieziony do Aleksandrowska pod Irkuckiem, skąd zbiegł w 1908. Od 1908 do 1914 studiował w Instytut Solvaya w Brukseli, gdzie uzyskał dyplom inżyniera handlowego. Jednocześnie był słuchaczem Wydziału Nauk Społecznych tamtejszego uniwersytetu.
Członek Związku Walki Czynnej i PPS we Lwowie, następnie Związku Strzeleckiego. Podczas I wojny światowej wstąpił jako szeregowiec do V batalionu I Brygadzie Legionów Polskich. W 1915 skierowany przez Józefa Piłsudskiego do prac politycznych. Członek Centralnego Komitetu Narodowego w Warszawie (XII 1915 – V 1917) Działał również w Polskiej Organizacji Wojskowej. Aresztowany przez Niemców w 1917 i więziony przez kilka miesięcy. Był jednym z czołowych działaczy Komisji Porozumiewawczej Stronnictw Demokratycznych.
W 1918 z ramienia Stronnictwa Niezawisłości Narodowej piastował urząd ministra skarbu państwa w rządzie Ignacego Daszyńskiego, a w okresie 1918–1919 urząd ministra ochrony kultury i sztuk pięknych w rządzie Jędrzeja Moraczewskiego.
W 1919 jako delegat Naczelnika Państwa Józefa Piłsudskiego, był członkiem Komitetu Narodowego Polskiego w Paryżu. Był ekspertem do spraw zagadnień politycznych i dyplomatycznych delegacji polskiej na konferencji pokojowej w Paryżu w 1919. W wyborach do Sejmu Ustawodawczego kandydował z listy nr 1 (Republikański Zjednoczony Komitet Wyborczy) w okręgu wyborczym nr 16 (Warszawa). Nie uzyskał jednak mandatu. Ochotnik w wojnie polsko-bolszewickiej w 1920. Od 1920 do 1921 redaktor i wydawca pisma „Naród”. W wyborach parlamentarnych w 1922 roku, bezskutecznie kandydował z do Sejmu z listy nr 10 (Unia Narodowo-Państwowa) – państwowej oraz w okręgu wyborczym nr 1 (Warszawa) i 12 (Grodzisk). Do 1927 był radnym miejskim w Warszawie z ramienia PPS, od 1927 był członkiem Warszawskiego Okręgowego Komitetu Robotniczego PPS.
W wyborach parlamentarnych w 1928 roku został wybrany z listy PPS, w okręgu wyborczym nr 8 (Ciechanów). W Sejmie II kadencji zasiadał w komisji budżetowej oraz komisji odbudowy kraju.
W październiku 1928, w wyniku rozłamu w PPS, wraz z grupą posłów opuścił Związek Parlamentarny Polskich Socjalistów i wstąpił do Klubu Parlamentarnego PPS dawna Frakcja Rewolucyjna, obejmując w nim funkcję skarbnika. Został członkiem Centralnej Rady Organizacyjnej PPS dawnej Frakcji Rewolucyjnej. Ponownie kandydował do Sejmu, z listy PPS dawnej Frakcji Rewolucyjnej, w wyborach parlamentarnych w 1930 roku. Nie uzyskał jednak mandatu.
Od 1931 pracował na kierowniczych stanowiskach w zarządach Kas Chorych w Radomiu i Warszawie. Od 1931 był członkiem Centralnego Wydziału Zawodowego Związku Związków Zawodowych. Od 1933 do 1934 był wiceprzewodniczącym Związku Zawodowego Pracowników Samorządowych i Przedsiębiorstw Użyteczności Publicznej. Tuż przed śmiercią, w maju 1934, został komisarycznym wiceprezydentem Warszawy. Pochowany na cmentarzu Powązkowskim w Warszawie (kwatera 229 przed-3-11).
Życie prywatne.
Miał siostrę Marię i trzech braci: Józefa, Kazimierza i Stanisława Józefa, ministra spraw wewnętrznych, wojewodę poleskiego. Jego bratem ciotecznym był Józef Hornowski, anatomopatolog, profesor medycyny.
Był żonaty z Marią (z domu Kobyłecka) z którą miał dwóch synów: Stefana oraz Jerzego.

</doc>
<doc id="1070177" url="https://pl.wikipedia.org/wiki?curid=1070177" title="Huśtawka (musical)">
Huśtawka (musical)

Huśtawka (ang. "Seesaw") – amerykański musical. Libretto opracowane zostało na motywach sztuki Williama Gibsona "Dwoje na huśtawce" ("Two for the Seesaw"). Muzykę skomponował pianista Cy Coleman. Libretto napisał Michael Bennett, a autorką tekstów piosenek była Dorothy Fields.
Polska adaptacja.
W Polsce musical wystawiany był przez Operetkę Warszawską, prapremiera musicalu odbyła się 20 marca 1984. Spektakl przygotowano z pomocą Amerykańskiego Instytutu Kultury Polskiej w Miami.
Obsada.
Jerry Ryan 
Gizela Mosca 
Davis
Sophie
Julio Gonzales 
Iskra
Ethel
Oscar
Hamlet
Laertes
Król

</doc>
<doc id="1070186" url="https://pl.wikipedia.org/wiki?curid=1070186" title="Track-Via-Missile">
Track-Via-Missile

Track-Via-Missile – "śledzenie za pośrednictwem pocisku", występuje też pod nazwą TVM downlink, używany jest również skrót TVM.
System naprowadzania rakietowych systemów antybalistycznych, przeciwrakietowych i przeciwlotniczych, występujący w najnowszych generacjach tego rodzaju broni, będący połączeniem pół-aktywnego naprowadzania radarowego ( "Semi-Active Radar Homing" (SARH)) oraz naprowadzania radiowego ( "command guidance").
Działanie systemu.
Naziemna stacja radarowa wysyła w przestrzeń fale radiowe, które odbite od celu, trafiają m.in. do odbiornika radarowego będącego w locie pocisku. Pocisk, nie przetwarzając tych informacji, kanałem "downlink" wysyła je do naziemnego centrum komputerowego, które po ich komputerowym przetworzeniu, kanałem "uplink" wysyła do pocisku gotowe informacje o pozycji, prędkości i trajektorii celu. System ten, działając stale podczas lotu pocisku, zapewnia mu informowanie, w czasie rzeczywistym ( "in real time"), o wszelkich zmianach położenia obiektu stanowiącego cel.
Występowanie.
System Track-Via-Missile używany jest przez najnowocześniejsze systemy rakietowe. Pierwszym system do którego wprowadzono tę technologię jest amerykański system MIM-104 Patriot. TVM zastosowano również w rosyjskich systemach obronnych:

</doc>
<doc id="1070187" url="https://pl.wikipedia.org/wiki?curid=1070187" title="Halowe Mistrzostwa Polski Seniorów w Lekkoatletyce 2006">
Halowe Mistrzostwa Polski Seniorów w Lekkoatletyce 2006

47. Halowe Mistrzostwa Polski Seniorów w Lekkoatletyce – zawody sportowe, które rozegrano 25 i 26 lutego 2006 w Spale, w hali Ośrodka Przygotowań Olimpijskich.

</doc>
<doc id="1070189" url="https://pl.wikipedia.org/wiki?curid=1070189" title="Halowe Mistrzostwa Polski Seniorów w Lekkoatletyce 2005">
Halowe Mistrzostwa Polski Seniorów w Lekkoatletyce 2005

46. Halowe Mistrzostwa Polski Seniorów w Lekkoatletyce – zawody sportowe, które rozegrano 19 i 20 lutego 2005 w Spale, w hali Ośrodka Przygotowań Olimpijskich.

</doc>
<doc id="1070190" url="https://pl.wikipedia.org/wiki?curid=1070190" title="Halowe Mistrzostwa Polski Seniorów w Lekkoatletyce 2004">
Halowe Mistrzostwa Polski Seniorów w Lekkoatletyce 2004

45. Halowe Mistrzostwa Polski Seniorów w Lekkoatletyce – zawody sportowe, które rozegrano 21 i 22 lutego 2004 w Spale, w hali Ośrodka Przygotowań Olimpijskich.

</doc>
<doc id="1070194" url="https://pl.wikipedia.org/wiki?curid=1070194" title="Ruben Gallego">
Ruben Gallego



</doc>
<doc id="1070199" url="https://pl.wikipedia.org/wiki?curid=1070199" title="Getto bełchatowskie">
Getto bełchatowskie

Getto w Bełchatowie, getto bełchatowskie – getto istniejące od 1 marca 1941 do sierpnia 1942, utworzone przez Niemców w Bełchatowie dla ludności żydowskiej. W czasie okupacji Bełchatów ogłoszono miastem żydowskim, Żydzi stanowili bowiem prawie 50% ogółu mieszkańców. 1 marca 1941 utworzono getto. W zorganizowanym na miejscu getcie byli oni represjonowani. Getto mieściło się w granicach dzisiejszych ulic Fabrycznej, Pabianickiej, Sienkiewicza (dawniej ul. Ogrodowej), Piłsudskiego oraz Placu Narutowicza. Uwięziono w nim ponad 5000 Żydów (w marcu 1942 r. getto liczyło 5460 osób), głównie z Bełchatowa i okolicznych miejscowości (m.in. Szczercowa, Widawy, Zelowa). Na czele bełchatowskiego Judenratu stanął Shlomo Hirsh Topolowicz 
Przymusem zamieszkania w getcie objęto wszystkie osoby należące do gminy wyznaniowej żydowskiej. Jesienią 1940 roku Niemcy zaczęli organizować w getcie zakłady pracy. Powstała szwalnia braci Frajtag. Szwalnia pracowała na rzecz okupantów przez dwa lata. Pod koniec działalności zatrudniała przeszło 600 osób. 20 sierpnia 1941 roku Niemcy przeprowadzili selekcję. Wybrali około 700 osób zdrowych i zdolnych do pracy i w dwóch etapach odesłali do obozu w Poznaniu. Od roku 1942 Niemcy zaczęli stopniowo likwidować getto wywożąc jego mieszkańców do obozów zagłady Kulmhof w Chełmnie nad Nerem oraz w Bełżcu i część do obozu w Szebniach, a także do getta w Łodzi. Do getta w Łodzi przeniesiono zakłady krawieckie wraz z 852 pracującymi w nich osobami. 15 sierpnia 1942 roku wywieziono zakład stolarski wraz z 79 pracownikami. Ostatni transport do Chełmna odszedł 18 sierpnia 1942 roku. Ostatecznie getto przestało istnieć w sierpniu 1942 roku.
Z getta zbiegło ogółem 150 osób.

</doc>
<doc id="1070200" url="https://pl.wikipedia.org/wiki?curid=1070200" title="Bitwa pod Amiens">
Bitwa pod Amiens

Bitwa pod Amiens – bitwa stoczona w dniach 8–13 sierpnia 1918 roku na froncie zachodnim pomiędzy oddziałami niemieckimi, a połączonymi siłami francuskimi, brytyjskimi, kanadyjskimi, australijskimi i amerykańskimi. Bitwa o decydującym znaczeniu dla przełamania frontu, powodzenia Ententy i w konsekwencji klęski Niemiec w wojnie.
8 sierpnia pod Amiens pod Amiens, a wcześniej 17 lipca w Bitwie pod Soissons (1918) wielkie zgrupowanie czołgów (604 brytyjskich i 490 francuskich) nie tylko powtórzyły zaledwie jednodniowy sukces 478 czołgów brytyjskich pod Cambrai sprzed 10 miesięcy, ale przekuły go w zdecydowane zwycięstwo nad niemiecką armią i doktryną wojenną. 
Dzień 8 sierpnia, ze względu na rozmiar strat, został nazwany przez dowodzącego siłami niemieckimi gen. Ericha Ludendorffa „Czarnym Dniem Armii Niemieckiej”. Bitwa uznawana za koniec wojny pozycyjnej na froncie zachodnim (postęp alianckiej ofensywy o kilkanaście kilometrów pierwszego dnia bitwy).

</doc>
<doc id="1070203" url="https://pl.wikipedia.org/wiki?curid=1070203" title="Ramforynchy">
Ramforynchy

Ramforynchy (Rhamphorhynchidae) – rodzina pterozaurów z podrzędu Rhamphorhynchoidea.
Żyły w okresie jury na terenach Europy, Afryki, Azji i Ameryki Środkowej. Ich skamieniałości znajdowano we Włoszech, Anglii, Portugalii, Indiach, Chinach, Kazachstanie, Tanzanii i Kubie.
Taksonomia.
Rodzina Ramforynchy (Rhamphorhynchidae)

</doc>
<doc id="1070207" url="https://pl.wikipedia.org/wiki?curid=1070207" title="Getto w Bełchatowie">
Getto w Bełchatowie



</doc>
<doc id="1070212" url="https://pl.wikipedia.org/wiki?curid=1070212" title="Kawiarka">
Kawiarka



</doc>
<doc id="1070213" url="https://pl.wikipedia.org/wiki?curid=1070213" title="Bitwa pod Mülhausen">
Bitwa pod Mülhausen

Bitwa pod Mülhausen (fr. Mulhouse, pol. Miluza) – bitwa stoczona w pierwszych dniach I wojny światowej (7 – 10 sierpnia 1914), pomiędzy siłami francuskimi pod dowództwem gen. Josepha Joffre'a a niemieckimi gen. Josiasa von Heeringen, w bitwie ofensywa francuska zmierzająca do opanowania Alzacji załamała się, a front na odcinku południowym ustabilizował się.
Francuzi zajęli Miluzę 8 sierpnia, lecz zostali wyparci przez wojska niemieckie 10 sierpnia.

</doc>
<doc id="1070214" url="https://pl.wikipedia.org/wiki?curid=1070214" title="Rhamphorhynchidae">
Rhamphorhynchidae



</doc>
<doc id="1070215" url="https://pl.wikipedia.org/wiki?curid=1070215" title="Harpactognathus">
Harpactognathus



</doc>
<doc id="1070218" url="https://pl.wikipedia.org/wiki?curid=1070218" title="Nesodactylus">
Nesodactylus



</doc>
<doc id="1070223" url="https://pl.wikipedia.org/wiki?curid=1070223" title="Storczykowce">
Storczykowce

Storczykowce ("Orchidales" Raf.) – rząd bylin (samożywnych i myko-heterotroficznych) wyróżniany w wielu systemach klasyfikacji roślin okrytozalążkowych w XIX i XX wieku. Obecnie zaliczane tu wcześniej taksony (często tylko rodzina storczykowate "Orchidaeceae") włączane są do rzędu szparagowców "Asparagales".
Systematyka.
Takson nie istnieje, ze względu na powiązania filogenetyczne storczykowate umieszczono w kladzie szparagowców.

</doc>
<doc id="1070225" url="https://pl.wikipedia.org/wiki?curid=1070225" title="Jerzy Kumelowski">
Jerzy Kumelowski

Jerzy Kumelowski (ur. 11 czerwca 1925 w Jaworznie, zm. 31 sierpnia 2007) – polski inżynier architekt, projektant osiedli mieszkaniowych i budynków użyteczności publicznej, długoletni pracownik ”Miastoprojektu Warszawa”, członek Stowarzyszenia Architektów Polskich i Związku Polskich Artystów Plastyków, rzeczoznawca dzieł sztuki współczesnej. 
Życiorys.
Absolwent Wydziału Architektury Politechniki Warszawskiej z 1950 r., a od 1952 r., członek SARP. 
Był autorem zrealizowanych projektów warszawskich osiedli mieszkaniowych, w tym między innymi: 
Zaprojektował również budynki użyteczności publicznej: 
Według projektu Jerzego Kumelowskiego powstał kościół parafialny pod wezwaniem Matki Bożej Królowej Polskich Męczenników przy alei Stanów Zjednoczonych w Warszawie.
Jerzy Kumelowski we współpracy z Antonim Hermanem był autorem zrealizowanego w latach 1967–1972 etapu osiedla LSM w Lublinie.
Pochowany na cmentarzu Bródnowskim (kwatera 25C-6-1).

</doc>
<doc id="1070226" url="https://pl.wikipedia.org/wiki?curid=1070226" title="Amon Simutowe">
Amon Simutowe

Amon Simutowe (ur. 6 stycznia 1982 w Ndoli) – zambijski szachista, arcymistrz od 2009 roku.
Kariera szachowa.
W szachy gra od 10. roku życia. W niedługim czasie zaczął odnosić spektakularne sukcesy, zwyciężając w mistrzostwach kraju juniorów do lat 21 (1995) oraz zdobywając tytuł indywidualnego mistrza Zambii (1996). W 1999 i 2000 roku dwukrotnie zajął I miejsca w mistrzostwach Afryki juniorów. Dzięki osiągniętym w tych zawodach wynikom (odpowiednio 12 pkt z 13 partii i 11 pkt z 11 partii) otrzymał przydomek „Rekin znad Zambezi” (ang. "The Zambezi Shark"). Również w 2000 osiągnął duży sukces w postaci dzielonego II miejsca w mistrzostwach świata juniorów do lat 20 w Erywaniu (za Lazaro Bruzonem, wraz z m.in. Kamilem Mitoniem, Karenem Asrianem i Władimirem Małachowem). W 2001 roku otrzymał tytuł "Sportowca Roku" w swoim kraju. W następnych latach brał udział w wielu międzynarodowych turniejach rozgrywanych na całym świecie, sukcesywnie podnosząc swój poziom. W 2003 r. zdobył brązowy medal indywidualnych mistrzostw Afryki, natomiast w 2007 r. zwyciężył w kołowym turnieju w Arnhem i wypełnił trzecią, ostatnią normę arcymistrzowską. W 2008 r. zajął II m. (za Wadimem Małachatko) w Marcy-l’Étoile oraz podzielił II m. (za Tigranem Gharamianem, wspólnie z Rainerem Buhmannem i Wasilijem Sikulą) w Belvedere Marittimo, natomiast w 2009 r. zwyciężył w Mariańskich Łaźniach i w turnieju "South African Open Chess Championship" oraz zajął II m. (za Ante Brkiciem) w Zagrzebiu.
Trzykrotnie wystąpił w pucharowych turniejach o mistrzostwo świata, za każdym razem przegrywając pojedynki w I rundach:
W latach 2000–2008 czterokrotnie reprezentował Zambię na szachowych olimpiadach (za każdym razem na I szachownicy). W swoim debiucie uzyskał wynik 8 pkt w 10 partiach, dzięki któremu otrzymał srebrny medal olimpijski.
Najwyższy ranking w dotychczasowej karierze uzyskał 1 kwietnia 2009 r., z wynikiem 2486 punktów zajmował wówczas 1. miejsce wśród szachistów zambijskich.
W 2009 r. został pierwszym w historii urodzonym w Czarnej Afryce szachistą, który otrzymał tytuł arcymistrza.

</doc>
<doc id="1070227" url="https://pl.wikipedia.org/wiki?curid=1070227" title="Port lotniczy Tân Sơn Nhất w Ho Chi Minh">
Port lotniczy Tân Sơn Nhất w Ho Chi Minh

Port lotniczy Tân Sơn Nhất (IATA: SGN, ICAO: VVTS) – międzynarodowy port lotniczy położony 7 km na północ od Ho Chi Minh. Jest największym portem lotniczym Wietnamu. W 2006 obsłużył 15,5 mln pasażerów. Ma pojemność 15-17 mln pasażerów rocznie, w porównaniu do zdolności Hanoi - Noi Bai 8 mln pasażerów i Đà Nẵng 2 mln pasażerów. Jest to także największy port lotniczy w Wietnamie w zakresie obsługi pasażerów (z szacunkową liczbę ponad 12,5 mln pasażerów rocznie w roku 2009, co stanowi ponad połowę ruchu pasażerskiego w Wietnamie). Jego kod IATA SGN pochodzi od poprzedniej nazwy miasta Sajgonu. W 2010 r. lotnisko obsłużyło 15,5 mln pasażerów i 130 tys. operacji lotniczych.
Historia.
Port lotniczy Tân Sơn Nhất ma swoje korzenie na początku lat 30., gdy francuski rząd kolonialny zbudował małe lotnisko z nieutwardzonych pasów startowych, znany jako Lotnisko Tân Sơn Nhất w pobliżu wsi Tân Sơn Nhất. W połowie 1956 roku z pomocą USA w pobliżu Sajgonu zbudowany został 2190-metrowy pas startowy, który stał się głównym portem lotniczym Wietnamu Południowego. Podczas wojny w Wietnamie z bazy lotniczej Tân Sơn Nhứt operowało US Air Force oraz Wietnamskie Siły Powietrzne. W latach 1968-1974 lotnisko Tân Sơn Nhất był jednym z najbardziej ruchliwych wojskowych baz lotniczych na świecie. W ostatnich dniach Wietnamu Południowego, harmonogramy Pan Am z 1973 wykazały, że Boeing 747 operował cztery razy w tygodniu do San Francisco przez Guam i Manilę. Continental Airlines obsługiwał do 30 Boeingów 707 wojskowych czarterów tygodniowo.
Okres powojenny.
9 grudnia 2004 r. United Airlines jako pierwsza amerykańska linia lotnicza wykonała lot do Tân Sơn Nhất od upadku Sajgonu w kwietniu 1975 roku. Lot UA 869, obsługiwany za pomocą Boeinga 747-400, wylądował w Ho Chi Minh jako koniec lotu z San Francisco przez Hongkong. 29 października 2006 r. usługa ta była włączona z San Francisco do Los Angeles, z przystankiem w Hongkongu, działając jako UA 867 (również przy użyciu Boeing 747-400). W 2009 r. usługi UA 869 wznowiła po raz kolejny z San Francisco przez Hong Kong International Airport. Zaprzestano działalności połączenia do San Francisco przez Hongkong w dniu 30 października 2011 roku. Jednakże, począwszy od 31 października 2011 r. Continental Airlines rozpoczną loty z Ho Chi Minh do Tokio Narita, przez Hongkong przy użyciu Boeing 737-800 w ramach połączenia między United i Continental.
W 2006 roku port lotniczy Tân Sơn Nhất obsłużyło ok. 8,5 mln pasażerów (w porównaniu z 7 mln w 2005) i 64 000 loty. W ostatnim czasie stanowiły prawie dwie trzecie przylotów i odlotów na lotniskach międzynarodowych Wietnamu. Ze względu na rosnące zapotrzebowanie (ok. 15% -20% rocznie), lotnisko jest stale rozwijane przez Southern Airports Corporation.
Port lotniczy Tân Sơn Nhất obsłużyło 12,4 mln pasażerów w 2008 r., w porównaniu do 11 mln w 2007 r. i 15,5 mln pasażerów w 2010 roku. W 2010 r. krajowy terminal obsłużył 8 mln pasażerów, który osiągnął swą maksymalną pojemność. W 4. kwartale 2011 r. terminal krajowy zostanie rozbudowany tak, aby mogły obsłużyć 15 mln krajowych pasażerów rocznie. Zgodnie z nowym planem rozbudowy ogłoszonego przez rząd wietnamski, lotnisko zostanie powiększone do zapewnienia obiektów i przestrzeni na około 70 samolotów, 23,5 mln pasażerów i 600 tys. ton ładunków rocznie do roku 2015.
Nowy terminal międzynarodowy.
Nowy terminal międzynarodowy finansowany przez japoński ODA i zbudowany przez konsorcjum czterech japońskich wykonawców (KTOM, skróty nazw czterech wykonawców: Kajima - Taisei - Obayashi Corporation - Maeda), otwarto we wrześniu 2007 o pojemności do 8-10 mln pasażerów rocznie. Nowy terminal na lotnisku daje całkowitą roczną wydajność 15-17 mln pasażerów. Stary terminal jest obecnie wykorzystywana do lotów krajowych.
Udogodnienia.
Po otwarciu nowego terminalu międzynarodowego we wrześniu 2007 r., Tân Sơn Nhất ma dwa główne budynki terminalu z oddzielną częścią dla lotów krajowych i międzynarodowych. Pojemność nowego terminalu, po pełnej realizacji, będzie 8 mln pasażerów rocznie. Kiedy Port lotniczy Long Thành będzie ukończony, Tân Sơn Nhất będzie obsługiwać ruch krajowy.
Premier Wietnamu, decyzją 1646/TTg-NN, zatwierdził ponadto przekazanie 30 hektarów (74 akrów) terenu przyległego do lotniska na jego rozbudowę oraz budowę terminalu cargo. Jest to niezbędne do obsługi szybko zwiększającego się ruchu pasażerów (wzrost do 17 milionów w roku 2010, w porównaniu do 7 mln i 8,5 mln w 2005 r. i 2006 r.) i objętości ładunku na lotnisku.

</doc>
<doc id="1070228" url="https://pl.wikipedia.org/wiki?curid=1070228" title="AmiBroker">
AmiBroker

Amibroker – program komputerowy służący do przeprowadzania analizy technicznej autorstwa Amibroker.com. Amibroker ma możliwość odbioru notowań rzeczywistych i notowań typu end-of-day oraz przeprowadzania analizy technicznej, optymalizacji, symulacji i budowania wskaźników na uzyskanych danych.

</doc>
<doc id="1070231" url="https://pl.wikipedia.org/wiki?curid=1070231" title="Pterodaustro">
Pterodaustro

Pterodaustro – rodzaj pterozaura z rodziny Ctenochasmatidae żyjącego we wczesnej kredzie na obecnych terenach Ameryki Południowej. Jest znany z setek osobników reprezentujących różne stadia ontogenetyczne pochodzących z datowanych na apt osadów formacji Lagarcito w prowincji San Luis w środkowej Argentynie (Park Narodowy Sierra de las Quijadas). Na ich podstawie wiadomo, że "Pterodaustro" dorastało do około 2,5 m rozpiętości skrzydeł. W 2010 roku na podstawie cyfrowych trójwymiarowych modeli "Pterodaustro" Donald Henderson obliczył jego masę na około 590 g. Pterozaur ten jest znany ze skamieniałości osobników znacznie różniących się wielkością, czym bardziej przypomina niewielkie jurajskie pterozaury, takie jak "Rhamphorhynchus" i "Pterodactylus", niż duże kredowe pterodaktyle, jak "Nyctosaurus" i "Pteranodon", wśród których występowały stosunkowo niewielkie różnice rozmiarów pomiędzy młodymi i dorosłymi. Dojrzałość płciową "Pterodaustro" osiągało prawdopodobnie po około dwóch latach, a wzrastanie kontynuowało przez kolejne trzy-cztery lata. Aktywne reprodukcyjnie samice przypuszczalnie odkładały tkankę rdzenną służącą im jako źródło wapnia do produkcji skorupki jaja podczas jajeczkowania. Jedną z charakterystycznych cech "Pterodaustro" były jego przypominające szczecinki zęby, którymi odfiltrowywało z wody drobne bezkręgowce – niektórzy naukowcy sugerowali, że są one zbudowane ze zrogowaciałej tkanki przypominającej fiszbiny, jednak analiza Luisa Chiappego i Anusuyi Chinsamy wykazała, że są to prawdziwe zęby.

</doc>
<doc id="1070233" url="https://pl.wikipedia.org/wiki?curid=1070233" title="Górki Małobądzkie">
Górki Małobądzkie

Górki Małobądzkie – osiedle mieszkaniowe w Będzinie - Małobądzu (zachodnia część miasta), budowane w latach 2003-2010. Położone jest na Wzgórzach Małobądzkich, 1,5 km od centrum Będzina i 12 km od centrum Katowic. Od północy sąsiaduje z dużym osiedlem Syberka, natomiast od zachodu w pobliżu przebiega (za działkami rekreacyjnymi) droga krajowa nr Tychy-Podwarpie (będąca częścią zbudowanej w latach 70. XX wieku "gierkówki" Katowice-Warszawa, dawniej E-75). Na wschód od osiedla rozciągają się starsze zabudowania Małobądza.
Opis osiedla.
Osiedle budowane jest w systemie TBS przez gminę Będzin oraz TBS "Dombud" z Katowic. Do końca sierpnia 2007 r. zrealizowano ok. 70% inwestycji. Zakończenie budowy planowano na maj 2009 r., ale podjęto realizację tzw. etapu VI w rejonie ulic Topolowa-Jesionowa. Na nowy kompleks złoży się 5 budynków (8 segmentów mieszkalnych - 80 mieszkań) z zespołem podziemnych garaży. Pomiędzy budynkami nr 1 i nr 2 powstanie przedszkole oraz siedziba TBS Dombud. Planowane zakończenie inwestycji - wrzesień 2010 r.
Osiedle (zadania w ramach mieszkań na wynajem) realizowano w 8 etapach:
Osiedle składa się zarówno z bloków mieszkalnych (północna i środkowa część osiedla) jak i niskiej zabudowy - domów szeregowych i bliźniaków (południowa część osiedla przy ul. Brzozowej, Dębowej, Olszynowej, Grabowej, Jarzębinowej). Budynki jedno- i wielorodzinne obejmują łącznie ok. 800 mieszkań.
1 sierpnia 2010 r. uruchomiono połączeniem minibusowe (linia nr 916) ze Śródmieściem, Gzichowem, Brzozowicą i Zieloną (przystanki - Górki Małobądzkie: Lipowa, Jarzębinowa i Rolnicza).
Ze wzgórza, na którym położone jest osiedle roztacza się piękny widok na Będzin i dalsze okolice Zagłębia Dąbrowskiego.
12 lipca 2008 r. w sąsiedztwie osiedla otwarto największy obiekt handlowy miasta (13 tys. m kw.) - salon meblowy "Black Red White".
Parafia.
Najmłodsza będzińska parafia rzymskokatolicka, ustanowiona 1 października 2005 r. nosi wezwanie św. Siostry Faustyny Kowalskiej. Pierwszym proboszczem został mianowany ks. Antoni Kazior, dotychczasowy wikariusz parafii św. Jadwigi Śląskiej w Będzinie.
Parafia liczy około 1500 mieszkańców, ale docelowo ma ich być blisko 3000. Dla potrzeb parafii początkowo wynajęto obiekt po dawnych zakładach obuwniczych „ButBędzin”, gdzie zorganizowano tymczasową kaplicę. Ks. Mieczysław Miarka, dziekan dekanatu będzińskiego, wyposażył ją m.in. w tabernakulum, ławki, ołtarz, kielich, ornat. Z powodu wysokich kosztów wynajmu pomieszczeń, w centrum osiedla wybudowano nową kaplicę, w której pierwsze nabożeństwo odbyło się 30 września 2007 r. Kaplica św. Faustyny została poświęcona przez ks. biskupa Adama Śmigielskiego w uroczystość odpustową, 7 października 2007 r.

</doc>
<doc id="1070235" url="https://pl.wikipedia.org/wiki?curid=1070235" title="Jacek Jureczko">
Jacek Jureczko

Jacek Jureczko, właściwie: Włodzimierz Jacek Jureczko (ur. 16 stycznia 1972, zm. 28 sierpnia 2007 we Wrocławiu) — polski działacz katolicki i społeczny.
W latach 2003–2007 był członkiem zarządu głównego Towarzystwa Pomocy im. św. Brata Alberta, w ramach którego był pomysłodawcą projektu ogólnopolskiej bazy danych osób bezdomnych, a także twórcą pierwszej w Polsce pracowni komputerowej dla osób bezdomnych opartej na rozwiązaniach Open Source, przy kole wrocławskim Towarzystwa. W 2001 założył i został redaktorem naczelnym Katolickiego Serwisu Apologetycznego. Był członkiem katolickiej wspólnoty Hallelu Jah we Wrocławiu, organizatorem rekolekcji i wyjazdów ewangelizacyjnych, basistą m.in. występującym gościnnie w zespole 40i30na70.
Brał udział jako prelegent w konferencjach środowiska linuksowego i open source, m.in. Jesieni Linuksowej 2003 i 2004, gdzie prezentował własne doświadczenia w budowaniu tanich pracowni komputerowych i ogólnopolskiej bazy bezdomnych.

</doc>
<doc id="1070237" url="https://pl.wikipedia.org/wiki?curid=1070237" title="Folke Bernadotte">
Folke Bernadotte

Folke Bernadotte (ur. 2 stycznia 1895, zm. 17 września 1948) – szwedzki polityk i dyplomata, hrabia Wisborgu. Podczas I wojny izraelsko-arabskiej w 1948 wystąpił jako mediator ONZ w Palestynie. Został zamordowany w Jerozolimie przez żydowskich zamachowców z terrorystycznej organizacji paramilitarnej Lechi.
Wczesne lata.
Folke Bernadotte urodził się w Sztokholmie. Był synem księcia Oskara i Ebby Munck af Fulkila. Jego dziadkiem był król Szwecji Oskar II.
Folke Bernadotte uczęszczał do szkół w Sztokholmie, a następnie wstąpił do Wojskowej Akademii Karlberg. W 1915 zdał egzamin na oficera kawalerii, uzyskując w 1918 stopień porucznika, a następnie awansując na majora w Livregementet till häst (det yngre), oddziale Królewskiej Gwardii Konnej. 1 grudnia 1928 ożenił się z Estelle Manville.
W 1933 Folke Bernadotte reprezentował Szwecję na Wystawie Światowej w Chicago. Następnie pełnił funkcję szwedzkiego komisarza generalnego podczas Wystawy Światowej w Nowym Jorku w 1939. Przez cały ten czas był mocno zaangażowany w działalność w szwedzkiego ruchu skautingowego (szw. "Sveriges Scoutförbund"), obejmując w 1937 stanowisko dyrektora tej organizacji. Opracował między innymi plany integracji szwedzkich skautów z system obrony narodowej. Skauci mieli przechodzić szkolenia w artylerii przeciwlotniczej i służbie medycznej. W 1943 Bernadotte został wiceprezesem Szwedzkiego Czerwonego Krzyża.
Kariera dyplomatyczna.
Białe autobusy.
W lutym 1945 Folke Bernadotte rozpoczął negocjacje z Niemcami o uwolnienie skandynawskich więźniów z nazistowskich obozów koncentracyjnych. W ramach akcji z obozów wywieziono ponad 15 tys. więźniów, z czego ok. 7795 pochodziło ze Skandynawii, a ok. 7550 z innych krajów.
Od 1946 Bernadotte przewodniczył Szwedzkiemu Czerwonemu Krzyżowi.
Mediator ONZ.
25 maja 1948, hrabia Bernadotte zwrócił się do Rady Bezpieczeństwa ONZ, aby mógł działać jako mediator ONZ w Palestynie. Upoważnienie takie otrzymali Folke Bernadotte i Ralph Bunche. Cztery dni później przyjęto Rezolucję Rady Bezpieczeństwa ONZ nr 50, która wzywała do ogłoszenia trwającego cztery tygodnie zawieszenia broni. Pierwszy rozejm w trakcie I wojny izraelsko-arabskiej wszedł w życie 11 czerwca 1948 i miał obowiązywać przez 28 dni do 9 lipca. Warunki zawieszenia broni oraz przestrzeganie embarga na dostawy broni nadzorował hrabia Bernadotte, który wraz z oficerami belgijskimi, francuskimi, szwedzkimi i amerykańskimi przybył do Palestyny. Wojskowi stanowili korpus międzynarodowych sił nadzorujących rozejm UNTSO (ang. "United Nations Truce Supervision Organization"). Ich zadaniem było nadzorowania przestrzegania warunków rozejmu i niedopuszczenie do wzmocnienia pozycji wojskowych w rejonie walk. Natomiast hrabia Bernadotte zajął się zbadaniem przyczyn i podłoża wybuchu wojny.
Pierwszy wniosek.
Po zakończeniu dochodzenia 28 czerwca 1948 hrabia przedstawił wstępne propozycje rozwiązania konfliktu. Zasugerował on, aby Palestyna i Transjordania zostały przekształcone w unię dwóch państw: jednego arabskiego i jednego żydowskiego. Napisał: „Przedstawiając jakiekolwiek propozycje rozwiązania problemu Palestyny, trzeba mieć na uwadze aspiracje Żydów, polityczne trudności i różnice zdań pomiędzy arabskimi przywódcami, strategiczne interesy Wielkiej Brytanii, finansowe zaangażowanie Stanów Zjednoczonych i Związku Radzieckiego, wynik wojny, a na końcu autorytet i prestiż Organizacji Narodów Zjednoczonych”.
Jego propozycja zakładała wprowadzenie zmian terytorialnych w planie podziału Palestyny dokonanego przez Rezolucję Zgromadzenia Ogólnego ONZ nr 181 z 29 listopada 1947 Folke Bernadotte zaproponował, aby całość lub część pustyni Negew została włączona do państwa arabskiego, natomiast Zachodnia Galilea do państwa żydowskiego. Miasto Jerozolima miało być włączone do państwa arabskiego, z zachowaniem autonomii miejskiej społeczności żydowskiej, ze szczególnym uwzględnieniem swobodnego dostępu do miejsc kultu religijnego. Przyszły status miasta Jafy miał być ustalony na drodze negocjacji. Port Hajfa i port lotniczy Lod znalazłyby się pod kontrolą międzynarodowych sił pokojowych. Sukces misji pojednawczej był uzależniony od rozpoczęcia wspólnych rozmów pokojowych, ale Arabowie odmówili przystąpienia do nich. Zażądali oni zmniejszenia terenów będących w posiadaniu Żydów, na co strona izraelska nie wyrażała zgody. W ten sposób upadła pierwsza możliwość pokojowego przerwania wojny.
Drugi wniosek.
18 lipca 1948 w Palestynie zaczął obowiązywać drugi rozejm. Rozejm obowiązywał przez 89 dni, do 15 października. Folke Bernadotte ponownie podjął próbę pokojowego rozwiązania konfliktu. W dniu 16 września Bernadotte przedstawił drugi projekt propozycji zmierzających do przywrócenia pokoju. Wniosek opierał się na siedmiu podstawowych założeniach:
W szczegółach plan hrabiego Bernadotte przewidywał, że pustynia Negew będzie terytorium państwa arabskiego, a Galilea terytorium państwa żydowskiego. W rejonie centralnym granica miała przebiegać na północny wschód od miast Ramla i Lod (oba miasta byłyby na terytorium arabskim). Port Hajfa i Port lotniczy Lod znalazłyby się pod kontrolą międzynarodowych sił pokojowych.
Zamach.
Folke Bernadotte został zamordowany 17 września 1948 przez członków radykalnej żydowskiej organizacji paramilitarnej Lechi. Do zabójstwa doszło w godzinach popołudniowych (kilka minut po 17:00). O okolicznościach zabójstwa można było się dowiedzieć od bezpośredniego świadka zdarzenia, szwedzkiego generała Åge Lundströma – szefa korpusu obserwatorów ONZ. Hrabia Bernadotte odbył podróż do Jerozolimy, aby sprawdzić warunki w nowym budynku, do którego w najbliższym czasie mieli się przenieść wysłannicy ONZ-tu, oraz spotkać się z izraelskim komendantem Jerozolimy Bernardem Josephem. Lundström pisał: „w dzielnicy Qatamon zostaliśmy zatrzymani przez samochody terenowe żydowskiej armii, droga została zablokowana, zostaliśmy otoczeni przez ludzi w mundurach izraelskiej armii. Równocześnie zobaczyłem człowieka wybiegającego z dżipa. Nie przejąłem się tym za bardzo, gdyż myślałem że jest to kolejny punkt kontrolny. Jednakże on przełożył pistolet Tommy przez otwarte okno po mojej stronie samochodu i strzelał bezpośrednio w hrabiego Bernadotte i pułkownika Serota. […] Po przeanalizowaniu całego zajścia, jestem przekonany, że było to umyślne i dokładnie zaplanowane morderstwo. Miejsce, gdzie zatrzymano samochody, zostało szczegółowo wybrane, a ludzie którzy zbliżyli się do samochodów doskonale wiedzieli, nie tylko w którym samochodzie był Bernadotte, ale wiedzieli też, jakie siedzenie w nim zajmował”.

</doc>
<doc id="1070239" url="https://pl.wikipedia.org/wiki?curid=1070239" title="Generator magnetohydrodynamiczny">
Generator magnetohydrodynamiczny

Generator magnetohydrodynamiczny, generator magnetogazodynamiczny – urządzenie do przetwarzania energii cieplnej gazu w energię elektryczną. W urządzeniu zamiana energii cieplnej w energię mechaniczną przebiega bez wprawiania w ruch elementów urządzenia. Zamiana energii następuje poprzez zamianę energii cieplnej na energię kinetyczną plazmy, a ta na energię elektryczną. W celu łatwiejszej jonizacji gazu stosuje się tzw. posiew, czyli wprowadzenie do gazu metali alkalicznych o niskich potencjałach jonizacji, jak cez, rubid, potas, sód, w ilości 0,1-1%.
Jego działanie oparte jest na zjawisku powstania prądu elektrycznego w przewodniku (tu płynnym lub gazowym) poruszającym się w polu magnetycznym. W generatorze gazowym przewodnikiem jest plazma, czyli silnie rozgrzany gaz przewodzący prąd elektryczny.
Idea znana była już w XIX wieku, Faraday prowadził doświadczenia z zanurzanymi na przeciwległych brzegach Tamizy płytami metalowymi i usiłował uzyskać pomiędzy nimi napięcie elektryczne (mające się pojawić wskutek przepływu wody w ziemskim polu magnetycznym).

</doc>
<doc id="1070241" url="https://pl.wikipedia.org/wiki?curid=1070241" title="Antônio Rodrigo Nogueira">
Antônio Rodrigo Nogueira

Antônio Rodrigo Nogueira (ur. 2 czerwca 1976 w Vitória da Conquista) – brazylijski zawodnik BJJ i mieszanych sztuk walki w latach 1999-2015, były mistrz PRIDE FC i tymczasowy mistrz UFC w wadze ciężkiej. Członek Galerii Sław tej drugiej.
Nie należy go mylić z jego bratem bliźniakiem Antônio Rogério Nogueirą, który również jest zawodnikiem MMA (w wadze półciężkiej).
Wypadek.
W wieku niespełna 10 lat uległ poważnemu wypadkowi, gdy potrącił go, a następnie przejechał po nim samochód ciężarowy. W jego wyniku Nogueira doznał złamania obu nóg, kilku żeber oraz zagrażających życiu rozległych obrażeń narządów wewnętrznych. Przez 11 miesięcy był hospitalizowany oraz przeszedł szereg operacji, w trakcie których musiano usunąć mu część wątroby i jedno żebro. Mimo to powrócił do pełni zdrowia.
Kariera sportowa.
W wieku 4 lat rozpoczął trenować judo, a od 14. roku życia również boks. Gdy miał 18 lat podjął treningi brazylijskiego jiu-jitsu (BJJ), zdobywając później w tej dyscyplinie medale mistrzostw kraju, Ameryk i świata.
Mieszane sztuki walki.
W 1999 roku, po wywalczeniu 3. miejsca na mistrzostwach świata w BJJ w kategorii absolutnej, rozpoczął starty w mieszanych sztukach walki. Dwie pierwsze walki stoczył w USA, obie wygrywając przez poddanie. Przez następnych 7 lat jego kariera była jednak związana z Japonią. Zadebiutował tam w październiku 1999 roku, gdy wystartował w turnieju organizacji RINGS pod nazwą "King of Kings 1999 Tournament". Doszedł w nim do finału, pokonując po drodze trzech rywali. Zmierzył się w nim 26 lutego 2000 roku w Tokio z amerykańskim zapaśnikiem Danem Hendersonem. Nogueira przegrał przez niejednogłośną decyzję sędziów, doznając pierwszej porażki w karierze MMA.
Na przełomie 2000 i 2001 roku wziął udział w kolejnej edycji turnieju "King of Kings". Tym razem go wygrał, w finale pokonując Holendra Valentijna Overeema przez duszenie trójkątne rękami. Był to ostatni występ Nogueiry w RINGS, bowiem wkrótce potem podpisał kontrakt z konkurencyjną organizacją Pride Fighting Championships.
PRIDE FC.
W swoich dwóch pierwszych walkach pokonał przez duszenie trójkątne nogami Gary’ego Goodridge'a i Marka Colemana, dzięki czemu otrzymał szansę walki o nowo ustanowione mistrzostwo organizacji w wadze ciężkiej. Zmierzył się o nie 3 listopada 2001 roku, podczas gali "PRIDE 17" w Tokio z Amerykaninem Heathem Herringiem. Nogueira wygrał przez jednogłośną decyzję sędziów, zostając pierwszym mistrzem PRIDE FC w wadze ciężkiej. Przez następne 1,5 roku był niepokonany w 5 walkach, wygrywając przed czasem przez techniki parterowe m.in. z Bobem Sappem, Semmym Schiltem i Danem Hendersonem.
16 marca 2003 roku podczas "PRIDE 25" w Jokohamie bronił mistrzostwa przeciwko Fiodorowi Jemieljanience. Nogueira był faworytem, jednak to pretendent wyraźnie przeważał w trakcie całej walki, również w uważanym za domenę Brazylijczyka parterze. Ostatecznie Rosjanin wygrał przez jednogłośną decyzję, zdobywając tytuł.
5 miesięcy po utracie mistrzostwa Nogueira zmierzył się z debiutującym w PRIDE Ricco Rodriguezem (byłym mistrzem UFC). Amerykanin zdołał trzykrotnie obalić Brazylijczyka i przez większą część walki utrzymywał dominującą pozycję w parterze, mimo to sędziowie przyznali jednogłośnie zwycięstwo Nogueirze. Werdykt ten wzbudził znaczne kontrowersje, więc PRIDE FC wydało oficjalne oświadczenie tłumaczące decyzję sędziów. Wyjaśniono w nim, że kryteria punktowania przyjęte przez organizację premiują zawodnika, który dąży do zakończenia walki przed czasem i z racji tego, że Nogueira wykonał wiele prób poddania przeciwnika, to jemu przyznano zwycięstwo.
Z powodu kontuzji Jemieljanienki, która wykluczyła go na dłuższy czas ze startów, władze PRIDE FC postanowiły zorganizować walkę o tymczasowe mistrzostwo w wadze ciężkiej (9 listopada 2003, "PRIDE Final Conflict 2003"). Zestawiono w niej dwóch głównych pretendentów − Nogueirę i Mirko "Cro Copa" Filipovicia. Chorwat wygrał pierwszą rundę, dominując w stójce (niemal równo z gongiem kończącym starcie doprowadził do nokdaunu rywala kopnięciem okrężnym w głowę), jednak w drugiej Brazylijczyk odwrócił losy pojedynku, gdy zdołał uzyskać szybkie obalenie i zakończyć walkę za pomocą dźwigni na staw łokciowy.
W 2004 roku wystartował w turnieju "PRIDE Heavyweight Grand Prix", skupiającym najlepszych zawodników PRIDE w wadze ciężkiej. Pokonał w nim kolejno Hirotakę Yokiego, Heatha Herringa oraz Siergieja Charitonowa. W finale starł się po raz drugi w karierze z Jemieljanienką, a stawką było zunifikowane mistrzostwo w wadze ciężkiej. Jednak walkę, po przypadkowym zderzeniu głowami, w wyniku którego Rosjanin doznał rozcięcia na czole, przerwano i uznano za nieodbytą. Powtórzono ją 31 grudnia 2004 roku na gali Shockwave 2004 w Saitamie. Podobnie jak w 2003 roku, wygrał Jemieljanienko przez jednogłośną decyzję sędziów.
W 2005 roku Nogueira wystąpił tylko raz, gdy pokonał przez techniczny nokaut debiutującego w PRIDE polskiego judokę Pawła Nastulę. W następnym roku wziął udział w 16-osobowym turnieju "PRIDE Openweight Grand Prix". Dotarł jedynie do półfinału, przegrywając w nim we wrześniu po zaciętym boju przez niejednogłośną decyzję z Joshem Barnettem. W grudniu, podczas Shockwave 2006 doszło pomiędzy nimi do rewanżu. Tym razem wygrał Nogueira przez jednogłośną decyzję. Była to jego ostatnia walka w PRIDE.
UFC.
W 2007 roku podpisał kontrakt z amerykańską organizacją Ultimate Fighting Championship. Zadebiutował w lipcu, podczas gali "UFC 73", gdy po raz trzeci wygrał z Heathem Herringiem. Następnie został wyznaczony do walki o tymczasowe mistrzostwo UFC w wadze ciężkiej (pod nieobecność skonfliktowanego z władzami organizacji mistrza Randy’ego Couture’a). Odbyła się ona 2 lutego 2008 roku w Las Vegas ("UFC 81"), a jego przeciwnikiem był były dwukrotny mistrz UFC, Tim Sylvia. Cięższy o ponad 10 kg Amerykanin był w pierwszej rundzie bliski wygranej przez nokaut, jednak ostatecznie uległ Nogueirze w trzeciej, gdy ten zmusił go do poddania się za pomocą duszenia gilotynowego. Brazylijczyk został tym samym pierwszym zawodnikiem MMA w historii, który zdobył mistrzostwo dwóch najważniejszych organizacji − PRIDE FC oraz UFC.
Tuż po walce z Sylvią Nogueira wyraził chęć zmierzenia się z Couture’em w pojedynku unifikacyjnym, jednak uniemożliwił to przedłużający się spór prawny Amerykanina z UFC. W grudniu Brazylijczyk bronił więc tymczasowego tytułu przeciwko Frankowi Mirowi. Przegrał przez TKO w drugiej rundzie, odnosząc pierwszą porażkę przed czasem w swojej karierze.
W następnych dwóch latach, trapiony kontuzjami, wystąpił jedynie dwukrotnie. W 2009 roku pokonał przez jednogłośną decyzję Randy’ego Couture’a (który wcześniej stracił tytuł na rzecz Brocka Lesnara), a w 2010 roku przegrał przez nokaut z przyszłym mistrzem Cainem Velasquezem. Po tej porażce poddał się serii zabiegów i operacji (więzadła krzyżowego i obydwu stawów biodrowych), które wyłączyły go z treningów i startów do połowy 2011 roku. Powrócił w sierpniu, aby wystąpić podczas gali "UFC 134" w Rio de Janeiro (po raz pierwszy w swojej 12-letniej karierze MMA walczył w ojczystym kraju). Znokautował wtedy w pierwszej rundzie uznawanego za faworyta Brendana Schauba.
10 grudnia 2011 roku, na gali "UFC 140" zmierzył się w rewanżu z Frankiem Mirem. Mimo szybkiego nokdaunu Amerykanina, zdołał on chwilę później przechwycić w parterze prawe ramię Nogueiry i założyć kimurę. Brazylijczyk zwlekał z odklepaniem i w rezultacie doznał skomplikowanego złamania kości ramiennej. 6 dni później przeszedł operację, w trakcie której kość złączono tytanową płytą i 16 śrubami. Do rywalizacji miał powrócić w planowanej na lipiec 2012 roku walce z Cheickiem Kongo, jednak przedłużająca się rehabilitacja po złamaniu ramienia wykluczyła jego udział w tym pojedynku. Do oktagonu powrócił 13 października na gali UFC 153, a przeciwnikiem jego był Amerykanin Dave Herman którego poddał dźwignią na staw łokciowy w 2. rundzie. Zwycięstwo Nogueiry zostało nagrodzone bonusem finansowym za "poddanie wieczoru".
Po zwycięstwie nad Hermanem zanotował trzy dotkliwe porażki kolejno z Fabrício Werdumem, Royem Nelsonem i Stefanem Struve. Miesiąc po przegranym pojedynku z tym ostatnim poinformował o zakończeniu swojej bogatej kariery zawodniczej.
Osiągnięcia.
Mieszane sztuki walki:
Submission grappling:

</doc>
<doc id="1070244" url="https://pl.wikipedia.org/wiki?curid=1070244" title="Jałowiecki Przysłop">
Jałowiecki Przysłop

Jałowiecki Przysłop lub po prostu Przysłop () – szczyt o wysokości 2142 m n.p.m. w słowackich Tatrach Zachodnich. Znajduje się w bocznej Grani Rosochy, która odbiega na południe od Banówki i poprzez Jałowiecką Przełęcz dochodzi do Rosochy. Wschodnie stoki Jałowieckiego Przysłopu stromo opadają do Doliny Żarskiej, znajduje się w nich grzęda oddzielająca Banikowski Kocioł od Szarafiowego Żlebu, którym spływa bardzo stromo Szarafiowy Potok z kilkoma wodospadami zwanymi Szarafiową Siklawą. Stoki zachodnie opadają zaś do głębokiej doliny Parzychwost.
Jest to niewybitny szczyt, niewiele wznoszący się ponad grań, jednak wysokie położenie tej grani sprawia, że widoki z niego i z całej grani są ciekawe. Otoczenie szczytu i grani jest prawdziwie wysokogórskie. W kierunku Banówki od strony wschodniej szczyt i grań są silnie podcięte. Miejsca o dużej ekspozycji. Na szczycie Jałowieckiego Przysłopu grań zmienia nieco kierunek na południowo-zachodni, przedłużając się w niemal niewyodrębniający się z grani Pośredni Przysłop.

</doc>
<doc id="1070245" url="https://pl.wikipedia.org/wiki?curid=1070245" title="Manko">
Manko

Manko – nieusprawiedliwiony bądź zawiniony brak towarów lub pieniędzy w kasie danego przedsiębiorstwa. Taka sytuacja może powstać we wszystkich ogniwach łańcucha handlowego i może obciążać materialnie pracownika, jeżeli brak został spowodowany przez jego zawinione działanie oraz może wiązać się z pociągnięciem go do odpowiedzialności karnej, jeżeli popełnił przy tym przestępstwo. 
Źródłem słowa jest francuski czasownik "manquer", który oznacza „brakować”.
Przeciwieństwem manka jest superata.

</doc>
<doc id="1070246" url="https://pl.wikipedia.org/wiki?curid=1070246" title="Josias von Heeringen">
Josias von Heeringen

Josias von Heeringen (ur. 9 marca 1850 w Kassel, zm. 9 października 1926 w Berlinie Charlottenburgu) – niemiecki generał pułkownik, pruski minister wojny.
Życiorys.
W 1867 wstąpił do wojska, do 80 pułku fizylierów. W 1868 został porucznikiem. Walczył w wojnie francusko pruskiej (1870-1871). W 1874 został mianowany adiutantem pułku, a w latach 1876–1877 był adiutantem 62 Brygady Piechoty. W latach 1879–1886 służył w Sztabie Generalnym, a w 1887-1890 w Ministerstwie Wojny. W 1889 dowódca kompanii, w 1890 dowódca batalionu w 117 pułku piechoty. W 1892 szef oddziału w Wielkim Sztabie Generalnym, od 1898 dyrektor Oddziału Wojskowo-Administracyjnego w Ministerstwie Wojny. Od 1903 dowódca 22 Dywizji Piechoty, potem w 1906 dowódca 2 Korpusu Armijnego (KA). Od 19 sierpnia 1903 minister Wojny. W dniu 27 stycznia 1913 roku mianowany generałem pułkownikiem.
W dniu 2 sierpnia 1914 roku został dowódcą 7 Armii. podporządkowane mu były Oddział Alzacki (3 brygady Landwehry – ok. 20 tys. żołnierzy i 58 dział). Później jednocześnie dowodził lewym skrzydłem frontu niemieckiego na Zachodzie. 20 sierpnia razem z siłami 6 Armii odrzucił wojska francuskie w Alzacji w bitwie pod Mülhausen i zajął rejon Mülhausen. W końcu bitwy nad Marną 14 września 7 Korpus Rezerwowy i 15 Korpus Armijny z jego armii zakryły otwarty styk pomiędzy 1 i 2 Armiami. Pozostałe po bitwie siły korpusów zostały podporządkowane 6 Armii.
Po tym sukcesie otrzymał order Pour le Mérite, najwyższe wojskowe odznaczenie niemieckie za odwagę. Gratulacje złożył mu osobiście cesarz Wilhelm II. Po bitwie nad Marną jakiś czas dowodził środkową częścią frontu niemieckiego pozostając dowódcą 7 Armii. W czasie kampanii jesiennej 1915 w Szampanii na jego armię było nanoszone uderzenie wspomagające 5 Armii francuskiej. Od 28 sierpnia 1916 naczelny dowódca Obrony Wybrzeża. Tego dnia otrzymał Krzyż Żelazny. Pozostał na tym stanowisku do 24 listopada 1918, kiedy to został skierowany do rezerwy.
Po demobilizacji był w Republice Weimarskiej przewodniczącym Imperialnego Związku Wojskowego.

</doc>
<doc id="1070248" url="https://pl.wikipedia.org/wiki?curid=1070248" title="Jeżowa Kopa">
Jeżowa Kopa

Jeżowa Kopa lub po prostu Jeżowa (słow. "Ježová") – szczyt o wysokości 2043 m w słowackich Tatrach Zachodnich. Jego zachodnie stoki opadają do Doliny Raczkowej, wschodnie do Doliny Bystrej. Jeżowa Kopa znajduje się w bocznej grani Bystrej, która od Bystrej odbiega w południowo-wschodnim kierunku. Na Jeżowej Kopie grań ta rozgałęzia się na dwie odnogi:
Południowe, opadające do Kotliny Liptowskiej stoki Jeżowej Kopy pomiędzy tymi grzbietami są zalesione. Nazywane są w zachodniej części Jałowiczarkami ("Jalovičiarky"), a we wschodniej Ciemnym Lasem ("Temná hora"). Ulegają one dalszemu rozczłonkowaniu na kilka głębokich i krętych żlebów i dolinek. W kierunku od zachodu na wschód są to: Żleb Potok, Żleb Jaworzynka, Skalniste i Dolinka Kozowa.

</doc>
<doc id="1070249" url="https://pl.wikipedia.org/wiki?curid=1070249" title="Wskaźnik M">
Wskaźnik M

Wskaźnik M, wskaźnik Schlichtkrulla - wyraża ilościową ocenę dobowego profilu glikemii na podstawie odchylenia glikemii od przyjętego poziomu u ludzi zdrowych. Na podstawie tego wskaźnika można oceniać skuteczność wyrównania glikemii. Wartość wskaźnika dla ludzi zdrowych mieści się w przedziale od 1 do 5.
Wzór.
M = 1/n Σ 10*log(G/G)3 + W/20
gdzie:
n - liczba kolejnych oznaczeń glikemii,
G - wartość kolejnego oznaczenia glikemii,
G - przeciętny poziom glikemii u ludzi zdrowych (można przyjąć G=100),
W - różnica między największą a najmniejszą wartością glikemii.
Interpretacja.
Uzyskane wartości wskaźnika M mogą służyć jako dodatkowa informacja o skuteczności leczenia. Należy pamiętać, że bardziej zbliżone do rzeczywistego stanu wartości wyrównania glikemii można uzyskać dopiero w dłuższym okresie obserwacji przy uwzględnieniu innych wskaźników. Jednym z podstawowych jest wartość hemoglobiny glikowanej (HbA1c).
Dobowe wahania glikemii zależą od wielu czynników, m.in. wysiłku fizycznego, hormonów antagonizujących działanie insuliny, szybkości wchłaniania węglowodanów, glukozurii, nasilenia glukoneogenezy, a także zmian uwalniania insuliny z miejsca jej podania oraz zmienności jej działania w wątrobie i tkankach obwodowych.

</doc>
<doc id="1070253" url="https://pl.wikipedia.org/wiki?curid=1070253" title="Hatem Ghoula">
Hatem Ghoula

Hatem Ghoula (ur. 7 czerwca 1973 w Paryżu) – tunezyjski chodziarz startujący na dystansach 20 i 50 km. Czterokrotny olimpijczyk.
W 2007 roku na Mistrzostwach Świata w Lekkoatletyce w Osace zdobył brązowy medal. Czterokrotny mistrz Afryki w chodzie na 20 km. Dwukrotnie zwyciężał w Igrzyskach afrykańskich, ma w swoim dorobku także złote medale igrzysk śródziemnomorskich oraz igrzysk frankofońskich. Rekordzista Afryki na 10 000 (38:24,31 – 1998) i 20 000 m (1:22:51,84 – 1994), były rekordzista kontynentu na 20 km (1:19:02 – 1997), a także na 50 km (3:58:44 – 2007).
Rekordzista świata na rzadko rozgrywanym dystansie 5000 metrów (18:05,49 – 1997).

</doc>
<doc id="1070255" url="https://pl.wikipedia.org/wiki?curid=1070255" title="Mała Bystra">
Mała Bystra

Mała Bystra () – niewybitny szczyt o wysokości 2108 m n.p.m. w słowackich Tatrach Zachodnich. Znajduje się w bocznej grani Bystrej, która od głównego wierzchołka odbiega w kierunku południowo-zachodnim i kulminuje w Zadniej Kopie Liptowskiej. Z Małej Bystrej odchodzi w kierunku południowo-wschodnim krótka grańka zwana Garbate ("Hrbáč"), dzieląca górne piętro Doliny Bystrej na dwa kotły – Suchy Zadek oraz kocioł, w którym leżą trzy Bystre Stawy. Od wschodniej strony Mała Bystra góruje nad Doliną Gaborową. Na szczyt nie wprowadza żaden szlak turystyczny.

</doc>
<doc id="1070258" url="https://pl.wikipedia.org/wiki?curid=1070258" title="Port lotniczy Đà Nẵng">
Port lotniczy Đà Nẵng

Port lotniczy Đà Nẵng – międzynarodowy port lotniczy położony 3 km na północ od Đà Nẵng. Jest trzecim co do wielkości portem lotniczym Wietnamu.

</doc>
<doc id="1070259" url="https://pl.wikipedia.org/wiki?curid=1070259" title="Rosocha Jałowiecka">
Rosocha Jałowiecka

Rosocha () – rosochaty szczyt o wysokości 1951 m w słowackich Tatrach Zachodnich. Znajduje się w południowej części bocznej grani Rosochy, która od Banówki w grani głównej odbiega w południowym kierunku. Z granią tą Rosocha łączy się poprzez płytką Pasterską Przełęcz (ok. 1885 m). Grań Rosochy rozczłonkowana jest na kilka grzbietów i od tego rozczłonkowania pochodzi prawdopodobnie słowacka nazwa góry. Druga słowacka nazwa ("Ráztoka") to prawdopodobnie pomyłka kartografów.
Rosocha wznosi się ponad Doliną Żarską, Kotliną Liptowską oraz Doliną Jałowiecką i jej odnogą – doliną Parzychwost. Jest zwornikiem dla 2 bocznych grzbietów:
Grzbiety te znów rozdzielają się na dalsze, podrzędne grzbiety. Pomiędzy tymi grzbietami w masywie Rosochy od południowo-zachodniej i południowej strony znajduje się kilka wąskich i głębokich żlebów i dolin. Są to: Skalisty Żleb, Krzywy Żleb, Dolina Wierzbicka i dolina Łuczywnik.
Partie szczytowe są skalisto-trawiaste. W lasach na jej zboczach rosną modrzewie. Dawniej wskutek intensywnego i wielowiekowego wypasu jej stoki były znacznie ogołocone z lasów. Po zniesieniu wypasu ponownie porastają lasem i kosodrzewiną, nadal jednak schodzą z nich lawiny. Nie prowadzi tędy żaden szlak turystyczny, szczyt jest też bardzo rzadko odwiedzany.

</doc>
<doc id="1070261" url="https://pl.wikipedia.org/wiki?curid=1070261" title="Manzhouli">
Manzhouli

Manzhouli (chiń. 满洲里, pinyin: "Mǎnzhōulǐ"; mong. "Манжуур", "Mandżuur") – miasto o statusie podprefektury w północno-wschodnich Chinach, w regionie autonomicznym Mongolia Wewnętrzna, w prefekturze miejskiej Hulun Buir, przy granicy z Rosją. W 1999 roku liczba mieszkańców miasta wynosiła 158 263. Ośrodek handlu oraz przemysłu spożywczego, włókienniczego, drzewnego i cementowego.
W latach 1909–49 pod nazwą Lubin (胪滨).
Historia.
Przez długi czas Manzhouli było niewielką mongolską osadą na terenie związku Hulun Buir. Rozwój nastąpił dopiero po 1900 roku, kiedy wybudowano Kolej Wschodniochińską. Manzhouli stało się ośrodkiem handlowym i komunikacyjnym (główna stacja kolejową na granicy z Rosją).
Po upadku mandżurskiej dynastii Qing w 1911 roku miasto opanowali Mongołowie. W 1914 roku Chińczycy odzyskali kontrolę nad Manzhouli, jednak w 1920 roku lokalni mieszkańcy mongolskiego pochodzenia zbuntowali się i udało im się osiągnąć niewielką autonomię. Po 1931 roku, po przejęciu regionu przez Japończyków, w mieście zaczął rozwijać się przemysł. Od 1949 roku eksploatowane są okoliczne złoża węgla brunatnego. W 1992 roku Manzhouli zostało otwarte dla handlu granicznego.

</doc>
<doc id="1070262" url="https://pl.wikipedia.org/wiki?curid=1070262" title="Justyna Lesman">
Justyna Lesman

Justyna Lesman (ur. 6 listopada 1980 w Człuchowie) – polska lekkoatletka, specjalizująca się w biegach na średnich i długich dystansach.
Kariera.
Startowała na mistrzostwach Europy w 2006 w Göteborgu, gdzie odpadła w eliminacjach biegu na 1500 metrów. Dwa razy wystąpiła w finale Pucharu Europy w biegu na 3000 metrów: w 2005 była piąta, a w 2006 trzecia (9:02,64). W 2003 zwyciężyła w biegu na 3000 metrów podczas I ligi PE (9:09,87). Wzięła także udział w Mistrzostwach Świata w Biegach Przełajowych w 2005 w Saint-Étienne i Saint-Galmier, gdzie zajęła 64. miejsce w biegu na krótkim dystansie.
Trzykrotnie zdobywała mistrzostwo Polski:
Rekordy życiowe:
Była zawodniczką KS Piętka Katowice.

</doc>
<doc id="1070266" url="https://pl.wikipedia.org/wiki?curid=1070266" title="Port lotniczy Phú Bài">
Port lotniczy Phú Bài

Port lotniczy Phú Bài – międzynarodowy port lotniczy położony 15 km na północ od Huế. Jest drugim co do wielkości portem lotniczym Wietnamu.

</doc>
<doc id="1070267" url="https://pl.wikipedia.org/wiki?curid=1070267" title="Monika Grzegowska">
Monika Grzegowska

Monika Grzegowska-Frenkler (ur. 18 kwietnia 1969) - polska tenisistka
Zawodniczka SKT Sopot w latach 1978-1986. Występowała w kadrze reprezentując klub w Drużynowych Mistrzostwach Polski Seniorów - rozgrywki I ligi państwowej, zdobywając Drużynowe Mistrzostwo Polski w 1985 roku i Wicemistrzostwo w 1984. Ponadto osiągnęła wiele innych znaczących wyników: Mistrzostwo Polski na XI Ogólnopolskiej Spartakiadzie Młodzieży w Poznaniu w grze podwójnej w parze z Magdaleną Mróz, brązowy medal Halowych Mistrzostw Polski w deblu w 1984 w parze z Anną Listowską, medale na Wojewódzkich Spartakiadach Młodzieży, 3 miejsce w Mistrzostwach Okręgu Seniorek, w latach 1983-1985 objęta centralnym szkoleniem w grupie juniorek do lat 18 powołanym przez PZT w Warszawie. 
Wielokrotnie reprezentowała Polskę w turniejach międzynarodowych.
Od 1997 roku instruktor - szkoleniowiec - pedagog tenisa ziemnego.
Pomysłodawczyni i organizator Ogólnopolskiego Turnieju Byłych Zawodników "Dinozaur Cup" w Sopocie w latach 2005-2006 (relacja z I edycji turnieju w "TENIS" 11/05)

</doc>
<doc id="1070268" url="https://pl.wikipedia.org/wiki?curid=1070268" title="Edward Poynter">
Edward Poynter

Edward John Poynter (ur. 20 marca 1836 w Paryżu, zm. 26 lipca 1919 w Londynie) – brytyjski malarz, projektant, rysownik i mecenas sztuki.
Życiorys.
Kształcił się w Brighton College i Ipswich School, przed studiami w Paryżu, Londynie i Rzymie. Jego nauczycielami byli m.in. Charles Gleyre i William Dobson. Uprawiał głównie malarstwo historyczne, jego najbardziej znane prace, to "Israel in Egypt" (1867), "Visit of the Queen of Sheba" (1871–75) i "King Solomon" (1890).
Poynter pełnił wiele oficjalnych funkcji, m.in. w latach 1894–1904 był dyrektorem Galerii Narodowej w Londynie. W roku 1876 został członkiem Akademii Królewskiej, a w latach 1896–1918 był jej przewodniczącym.

</doc>
<doc id="1070269" url="https://pl.wikipedia.org/wiki?curid=1070269" title="The Meteors">
The Meteors

The Meteors - angielski zespół muzyczny powstały w 1980 roku w Londynie, twórcy psychobilly.

</doc>
<doc id="1070278" url="https://pl.wikipedia.org/wiki?curid=1070278" title="Kąpieliska w Krakowie">
Kąpieliska w Krakowie



</doc>
<doc id="1070280" url="https://pl.wikipedia.org/wiki?curid=1070280" title="Mansfield (Anglia)">
Mansfield (Anglia)

Mansfield – miasto w Anglii, w hrabstwie Nottinghamshire, w dystrykcie Mansfield. W 2018 roku miasto liczyło 108 900 mieszkańców. Mansfield jest jedynym ważnym ośrodkiem subregionalnym w hrabstwie, zajmującym powierzchnię 30 mil kwadratowych (78 km kw.) I jest jedynym organem lokalnym w Nottinghamshire, który bezpośrednio wybiera burmistrza. Na okręg duży wpływ miała przeszłość wydobycia węgla i tekstyliów, która trwała do lat 90. XX wieku
W mieście rozwinął się przemysł maszynowy, metalowy, elektrotechniczny, chemiczny, odzieżowy, obuwniczy. Mansfield jest wspomniana w Domesday Book (1086) jako "Mamesfeld"/"Memmesfed".

</doc>
<doc id="1070283" url="https://pl.wikipedia.org/wiki?curid=1070283" title="Żarska Przełęcz">
Żarska Przełęcz

Żarska Przełęcz () – znajdująca się na wysokości 1916 m n.p.m. (według wcześniejszych pomiarów 1917 m) przełęcz w słowackich Tatrach Zachodnich pomiędzy znajdującym się w grani głównej Rohaczem Płaczliwym (2126 m) a odbiegającą na południe od niego granią z wierzchołkiem Smreka (2072 m).
Przełęcz ta łączy dwie sąsiadujące z sobą doliny: Żarską i Jamnicką. Wschodnie stoki spod przełęczy opadają do wysoko położonego górnego piętra Doliny Żarskiej, tzw. Małych Zawratów. Tuż pod przełęczą położony jest niewielki Żarski Stawek. Po zachodniej stronie stoki z przełęczy opadają do górnej części Doliny Jamnickiej – polodowcowego Rohackiego Kotła z Płaczliwym Stawkiem.
Z przełęczy rozciąga się widok na polodowcowe krajobrazy górnych pięter Doliny Żarskiej i Doliny Jamnickiej z cyrkami wypełnionymi kamiennym gruzowiskiem, morenami, stawkami i stromymi ścianami Rohaczy, Trzech Kop, Hrubej Kopy, Banówki. We wschodnim kierunku widoczne są Łopata, Jarząbczy Wierch z poprzecznymi tarasami i grzbiet Otargańców z Raczkową Czubą na czele. Rejon przełęczy jest trawiasty, czerwieniejące już w połowie lata pędy situ skuciny nadają mu i okolicznym zboczom czerwonawy kolor.

</doc>
<doc id="1070285" url="https://pl.wikipedia.org/wiki?curid=1070285" title="Synagoga w Dura Europos">
Synagoga w Dura Europos

Synagoga w Dura Europos – antyczna synagoga znajdująca się w Dura Europos, w Syrii. Jest obecnie jedyną zachowaną synagogą z czasów starożytnych, która jest pokryta malarstwem figuralnym. Judaizm bowiem zabrania przedstawiania ludzi i zwierząt.
Synagoga powstała w wyniku przekształcenia prywatnego domu, który już pod koniec II wieku był używany jako żydowski dom modlitwy. Ta budowla została zastąpiona nową w latach 244-245, o czym wiadomo na podstawie daty zachowanej na jednej z cegieł. Synagoga została odkryta w 1932 roku.
Dom na planie prostokąta o wymiarach około 15 na 8 metra posiadał dobudówkę o wymiarach około 10 na 8 metrów. Główny budynek był położony wokół dziedzińca. Dobudowka składała się z perystylu i sali zebrań dla gminy. Ta sala była pokryta malowidłami ściennymi przedstawiającymi sceny ze Starego Testamentu, m.in.: Mojżesza przy krzaku gorejącym, wyjście Izraelitów z Egiptu, przejście przez Morze Czerwone i wejście do Ziemi Obiecanej. Malowidła powstały pod wpływem sztuki partyjskiej. Są one dobrze zachowane, ponieważ w 256 roku obwarowania Dura Europos były wzmiacniane i wówczas domy stojące przy nich zostały zamurowane i stały się częścią miejskich umocnień.
Malowidła w Dura Europos są jak dotąd jedynymi znanymi, ale są przesłanki, że w tym okresie istniały inne malowane synagogi. Talmud Jerozolimski ("Traktat Awoda Zara III 3/42a") informuje, że w owym czasie rozpoczęto malowanie ścian synagog i rabbi Jochanan nie był w stanie temu zapobiec. Z Apameia Kibotos znane są monety z czasów cesarza Septymiusza Sewera, które przedstawiają Arkę Noego.
Obecnie malowidła znajdują się w Muzeum Narodowym w Damaszku.

</doc>
<doc id="1070288" url="https://pl.wikipedia.org/wiki?curid=1070288" title="Lew II">
Lew II

Lew Jurijowicz, Lew II (rok urodzenia nieznany, zm. nie później niż w czerwcu 1323) – książę halicko-włodzimierski w latach 1308-1323, syn Jurija I Lwowicza, piastował władzę wraz ze starszym bratem Andrzejem II.
Utrzymywał pokojowe stosunki z Polską i zakonem krzyżackim. Zginął wraz z bratem podczas jednej z wypraw wojennych (istnieją spory, czy przeciw Wielkiemu Księstwu Litewskiemu, czy raczej przeciw Tatarom).
Po śmierci braci wygasł ród Romanowiczów, a bojarzy wezwali na tron książęcy Bolesława Jerzego II Trojdenowicza, który był synem siostry Lwa II i Andrzeja II, Marii.

</doc>
<doc id="1070289" url="https://pl.wikipedia.org/wiki?curid=1070289" title="Iwan Bielajew (generał)">
Iwan Bielajew (generał)

Iwan Bielajew, ros. Иван Тимофеевич Беляев (ur. w 1875 w Petersburgu w Rosji, zm. 19 stycznia 1957 w Asunción w Paragwaju) – rosyjski generał, honorowy obywatel Paragwaju. Uczestnik I wojny światowej i wojny domowej w Rosji, kawaler orderu św. Jerzego. Walczył w Białej Armii na południu Rosji. W czasie wojny Paragwaju z Boliwią (1932-1935), razem z innymi rosyjskimi oficerami, walczył po stronie Paragwaju. Wraz z rosyjskim generałem Ernem zaprojektował szereg ziemnych umocnień przyczyniając się do sukcesów wojsk paragwajskich.
W 1937 zakończył służbę wojskową. Zajął się walką o prawa paragwajskich Indian. Stanął na czele narodowego komitetu do spraw Indian. Nie dostał funduszy ani ziemi na organizację indiańskiej kolonii. Wkrótce został usunięty ze stanowiska. W kwietniu 1938 w teatrze narodowym w Asunción odbyła się premiera pierwszego w historii Ameryki indiańskiego teatru o udziale Indian w wojnie o Chaco. Czterdziestoosobowa ekipa teatralna kierowana przez Bielajewa wyjechała wkrótce do Buenos Aires, gdzie odniosła duży sukces. W październiku 1943 Bielajew uzyskał wreszcie środki na założenie kolonii. W roku następnym został przywrócony na stanowisko dyrektora narodowego komitetu do spraw Indian. Przyznano mu tytuł generalnego administratora indiańskich kolonii.
Bielajew zajmował się badaniami w dziedzinie geografii, etnografii, antropologii i lingwistyki.

</doc>
<doc id="1070291" url="https://pl.wikipedia.org/wiki?curid=1070291" title="Witold Dederko">
Witold Dederko

Witold Dederko (ur. 26 marca 1906 w Siedlcach, zm. 10 września 1988 w Warszawie) – polski fotoreporter, pedagog i aktor filmowy.
Życiorys.
W latach 20. XX wieku związany z Polskim Towarzystwem Miłośników Fotografii. Od 1929 w Polskiej Agencji Telegraficznej, od 1931 członek Fotoklubu Polskiego, od 1935 kierownik laboratorium Kodaka w Warszawie. W latach 1938–1939 członek Fotoklubu Warszawskiego. Od 1956 członek Zarządu Polskiego Towarzystwa Fotograficznego.
Autor 12 książek z dziedzin fotografii, wykładowca w Państwowej Wyższej Szkoły Filmowej i Państwowej Wyższej Szkoły Filmowej i Teatralnej im. Leona Schillera w Łodzi. Pochowany na cmentarzu Powązki Wojskowe w Warszawie (kwatera 17A-7-7).
Życie prywatne.
Był synem artysty fotografika Mariana Dederki, wynalazcy "fotonitu", ojcem fotografika Szymona Dederki.
Twórczość.
Witold Dederko jest autorem książki " Jak fotografować Druhem: poradnik dla najmłodszych fotoamatorów", która jest instrukcją posługiwania się tym aparatem oraz podaje ogólną wiedzę fotograficzną.
W roku 2006 Polskie Wydawnictwo Fotograficzne wydało uaktualnioną wersję "Oświetlenia w fotografii" pod tytułem "Światło i cień w fotografii". W roku 2007 to samo wydawnictwo wydało "Przedmiot rzeczywisty i jego obraz", a w roku 2009 – uzupełnioną o fotografie autorstwa Witolda Dederki – "Sztukę fotografowania". W roku 2017 nakładem tegoż wydawnictwa ukazała się nowa wersja "Elementów"... pod tytułem "O kompozycji w fotografii" () oraz kolejna edycja książki "Światło i cień w fotografii" (). Kolejną pozycją wydaną przez PWF jest O fotografowaniu architektury (), gdzie oryginalny tekst Dederki stanowi część I, natomiast część II zawierającą dodatkowo aktualną wiedzę na ten temat napisał Cezary Dybowski.
Jako aktor niezawodowy grywał role epizodyczne i drugoplanowe.
Wybrana filmografia.
Źródło:

</doc>
<doc id="1070292" url="https://pl.wikipedia.org/wiki?curid=1070292" title="Port lotniczy Cam Ranh">
Port lotniczy Cam Ranh

Port lotniczy Cam Ranh – międzynarodowy port lotniczy położony 30 km na południe od Nha Trang, Wietnam. Jest drugim co do wielkości portem lotniczym Wietnamu.

</doc>
<doc id="1070295" url="https://pl.wikipedia.org/wiki?curid=1070295" title="Pochrzynowce">
Pochrzynowce

Pochrzynowce ("Dioscoreales" R.Br.) – rząd roślin jednoliściennych, głównie tropikalnych, o wijących się, zielnych lub zdrewniałych pędach (głównie pnącza). Rząd w zależności od ujęcia systematycznego obejmuje od trzech do pięciu rodzin z ok. 21 rodzajami i ok. 1050 gatunkami. Należące tu rośliny mają kilka cech typowych dla roślin dwuliściennych, stąd takson ten odegrał znaczną rolę w dyskusji nad filogenezą jednoliściennych. Do cech tych należą: duże, siatkowato unerwione liście, często podzielone na ogonek i blaszkę, koliście ułożone wiązki przewodzące w łodydze, boczne ustawienie liścienia. Charakterystyczna dla tych roślin jest także rozgałęziona i krótka szyjka słupka (zwykle dolnego).
Systematyka.
Pozycja pochrzynowców "Dioscoreales" w obrębie kladu jednoliściennych jest następująca:
W systemie APG IV utrzymana jest (prowizorycznie i podobnie jak we wcześniejszych wersjach systemu) klasyfikacja z trzema rodzinami: "Nartheciaceae", "Burmanniaceae" (obejmującą rodzaje z "Thismiaceae") i "Dioscoreaceae" (obejmującą "Taccaceae"). Niektóre analizy filogenetyczne potwierdzają takie ujęcie, z innych jednak wynika, że rośliny te nie tworzą wspólnego kladu. APweb rozdziela te rodziny.
Gromada okrytonasienne, podgromada "Magnoliophytina", klasa jednoliścienne, nadrząd "Lilianae" Takht., rząd "Dioscoreales" Hook.f.
Rząd w ujęciu APW Reveal podzielił na dwie tej rangi taksony: rząd "Nartheciales" Reveal &amp; Zomlefer (z jedną rodziną "Nartheciaceae" Fr. ex Bjurzon) oraz "Dioscoreales" R. Br. in C.F.P. von Martius z czterema pozostałymi rodzinami wymienionymi w klasyfikacji APW. 
Rząd "Dioscoreales" umieszczony był w obrębie nadrzędu "Lilianae" w podklasie "Liliidae", klasy "Magnoliopsida". Należały tu następujące rodziny:
Rząd nie był wyróżniany, należące tu rośliny zaliczane były do rzędu liliowców ("Liliales"), podklasy "Liliidae", klasy jednoliściennych ("Liliopsida") i gromady okrytonasiennych ("Magnoliophyta").

</doc>
<doc id="1070303" url="https://pl.wikipedia.org/wiki?curid=1070303" title="Dioscoreales">
Dioscoreales



</doc>
<doc id="1070304" url="https://pl.wikipedia.org/wiki?curid=1070304" title="Orchidales">
Orchidales



</doc>
<doc id="1070309" url="https://pl.wikipedia.org/wiki?curid=1070309" title="Autokemping Raczkowa">
Autokemping Raczkowa



</doc>
<doc id="1070310" url="https://pl.wikipedia.org/wiki?curid=1070310" title="Karol August Woyde">
Karol August Woyde

Karol August Woyde (ur. 21 czerwca 1833 w Warszawie, zm. 28 października 1905 tamże) – generał wojsk Imperium Rosyjskiego, historyk. 
Życiorys.
Karol August był drugim z trzech synów profesora UW Maurycego Woyde i Celestyny z Labesiusów, kalwinistów. Uczęszczał do Instytutu Szlacheckiego w Warszawie (który mieścił się w gmachu obecnego Sejmu RP), po ukończeniu tej szkoły udał się na dalsze studia do Akademii Sztabu Generalnego w Petersburgu.
Woyde zrobił imponującą karierę w carskiej armii: został przewodniczącym komisji historycznej sztabu generalnego, członkiem komitetu naukowego Ministerstwa Wojny; na emeryturę przeszedł w stopniu generała piechoty, odznaczony licznymi orderami. Wziął czynny udział w tłumieniu powstania styczniowego, odznaczył się pod Bolimowem. Generał od 1874 roku, dowódca brygady piechoty. Szef sztabu Orenburskiego Okręgu Wojskowego, w latach 1881-1890 szef sztabu Warszawskiego Okręgu Wojskowego, nadzorował budowę Cytadeli Warszawskiej. Od 1900 był generałem-lejtnantem i dowódcą dywizji piechoty.
Był autorem pisanych po rosyjsku licznych prac z dziedziny historii wojskowości, które były tłumaczone na niemiecki, francuski i japoński. Przetłumaczył w 1902 r. na rosyjski sławne dzieło Clausewitza "O wojnie".
Był wielokrotnym prezesem synodu Kościoła Ewangelicko-Reformowanego w Królestwie Polskim.
Dwukrotnie żonaty: z Aleksandrą von Patkull (zm. 1873) i z Antoniną Andrault de Langeron (zm. 1918) pozostawił córki, zamieszkałe w Moskwie, skąd nie udało im się wyjechać po 1920 roku. Został pochowany na cmentarzu kalwińskim w Warszawie (K,2,7).

</doc>
<doc id="1070312" url="https://pl.wikipedia.org/wiki?curid=1070312" title="Aphelinus mali">
Aphelinus mali



</doc>
<doc id="1070314" url="https://pl.wikipedia.org/wiki?curid=1070314" title="Mgły Avalonu">
Mgły Avalonu



</doc>
<doc id="1070321" url="https://pl.wikipedia.org/wiki?curid=1070321" title="Vittorio Prodi">
Vittorio Prodi

Vittorio Prodi (ur. 19 maja 1937 w Reggio nell’Emilia) – włoski polityk i fizyk, profesor, wykładowca Uniwersytetu Bolońskiego, poseł do Parlamentu Europejskiego VI i VII kadencji. Brat Romano Prodiego.
Życiorys.
Z wykształcenia magister fizyki, ukończył w 1959 studia na Uniwersytecie Bolońskim. W 1970 specjalizował się z zakresu pomiarów jądrowych. Zajął się działalnością naukową i dydaktyczną, w 1983 obejmując stanowisko profesora na Wydziale Fizyki Uniwersytetu Bolońskiego. Jest autorem publikacji naukowych, a także patentów.
W latach 1995–2004 pełnił funkcję prezydenta prowincji Bolonia. W 2004 został posłem do Parlamentu Europejskiego z ramienia Drzewa Oliwnego jako przedstawiciel partii Margherita. Zasiadał we frakcji Porozumienie Liberałów i Demokratów na rzecz Europy, brał udział w pracach Komisji Ochrony Środowiska Naturalnego, Zdrowia Publicznego i Bezpieczeństwa Żywności oraz delegacji do wspólnej komisji parlamentarnej UE-Chorwacja.
W 2007 został członkiem nowo powołanej Partii Demokratycznej. W 2009 uzyskał reelekcję do Europarlamentu z listy PD, przystępując do frakcji socjalistycznej.

</doc>
<doc id="1070323" url="https://pl.wikipedia.org/wiki?curid=1070323" title="But Seriously">
But Seriously



</doc>
<doc id="1070330" url="https://pl.wikipedia.org/wiki?curid=1070330" title="Materiały inteligentne">
Materiały inteligentne

Materiały inteligentne – materiały zmieniające swoje własności w kontrolowany sposób w reakcji na bodziec otoczenia. Materiał taki łączy w ramach jednej struktury własności czujnika z własnościami aktywatora.
Materiały tego typu konstruuje się zwykle, wykorzystując zjawiska piezoelektryczne, elektrostrykcyjne lub magnetostrykcyjne, a także zjawiska pamięci kształtu obserwowane w niektórych stopach metali.
Przykłady zastosowań:
Materiały inteligentne można podzielić na siedem głównych grup:
&lt;br&gt;a) zmieniające kolor
b) emitujące światło
c) zmieniające kształt lub wielkość
d) zmieniające temperaturę
e) ciecze o zmiennej lepkości
f) samogrupujące się
&lt;br&gt;g) samonaprawiające się

</doc>
<doc id="1070332" url="https://pl.wikipedia.org/wiki?curid=1070332" title="Mgły Avalonu (miniserial)">
Mgły Avalonu (miniserial)

Mgły Avalonu – miniserial telewizyjny będący ekranizacją powieści Marion Zimmer Bradley pod tym samym tytułem.
Wyprodukowany przez amerykańska stację TNT w 2001 roku w reżyserii Uli Edela.
Fabuła.
Główną bohaterką serialu jest Morgana – siostra króla Artura, którzy w dzieciństwie zostali rozdzieleni. Chłopiec trafił na naukę do Merlina, natomiast dziewczynę oddano do kapłanki Pani Jeziora – Viviane. Morgana dorastała pod jej czujnym okiem, aby pewnego dnia stać się jej następczynią. Serial opowiada losy dorosłego już rodzeństwa i ich starań o przyszłość Avalonu.

</doc>
<doc id="1070333" url="https://pl.wikipedia.org/wiki?curid=1070333" title="Zbiorniki astatyczne">
Zbiorniki astatyczne



</doc>
<doc id="1070334" url="https://pl.wikipedia.org/wiki?curid=1070334" title="Both Sides">
Both Sides

Both Sides – piąty album studyjny piosenkarza i perkusisty Phila Collinsa wydany w 1993. Uważany za najbardziej osobistą płytę artysty "Both Sides" jest znany z tego, że został w całości nagrany i wyprodukowany przez Collinsa, który na jego potrzeby zrezygnował z pomocy jego stałych współpracowników (takich jak Hugh Padgham). Piosenkarz nagrał wszystkie utwory w swoim domowym studio i samodzielnie wyprodukował krążek. Po raz pierwszy także Collins napisał notatki wyjaśniające znaczenie każdej piosenki na płycie.
Collins określa "Both Sides" jako jeden z tych albumów, z których jest najbardziej dumny. Mroczna i melancholijna, płyta jest powrotem do pierwszych solowych albumów piosenkarza – "Face Value" i "Hello, I Must Be Going!".
W czasopiśmie branżowym "Teraz Rock" wystawiono płycie ocenę 2 na 5.

</doc>
<doc id="1070335" url="https://pl.wikipedia.org/wiki?curid=1070335" title="Core Beer">
Core Beer

Core Beer - marka ciemnego piwa z dodatkiem pestek dyni warzonego od 2006 roku na zlecenie austriackiego przedsiębiorstwa KOR Bau und Handels G.m.b.H. przez polskie browary.
Piwo Core Beer powstaje według receptury opracowanej przez niemieckiego piwowara z Neurauchenau, Bernharda Sittera. Do jego produkcji oprócz tradycyjnych składników: słodu, chmielu, drożdży i wody dodawane są pestki hodowanej w Styrii dyni z gatunku Herakles.
Piwo Core Beer sprzedawane jest w butelkach o pojemności 0,33 i 0,5 litra. Pierwotnie producentem piwa były Zakłady Piwowarskie Głubczyce, aktualnie jest nim Browar Witnica.

</doc>
<doc id="1070338" url="https://pl.wikipedia.org/wiki?curid=1070338" title="Rzęsa trójrowkowa">
Rzęsa trójrowkowa

Rzęsa trójrowkowa ("Lemna trisulca" L.) – gatunek byliny należący do rodziny obrazkowatych (według systemu Reveala) lub odrębnej rodziny rzęsowatych. Występuje w niemal całej Holarktyce, a także w Australlii. W Polsce jest rośliną pospolitą, występującą w pleustonie w toni wodnej, rzadko na powierzchni zbiorników wodnych. Forma życiowa, jako pleustofita pływającego głównie pod powierzchnią wody (w przeciwieństwie do większości rzęs), a nawet czasem przyczepiającego się do zanurzonych obiektów (innych makrofitów, kamieni), jest określana jako ceratofilid lub wolffielid, czyli nietypowy lemnid.
Ekologia.
Hydrofit. Występuje w wodach stojących, przeważnie w niedużych zbiornikach wodnych (starorzecza, stawy, zbiorniki astatyczne, doły potorfowe), ale także w litoralu dużych jezior. W wodach płynących tylko przy brzegu wśród roślinności. Nie posiada typowych dla lemnidów przystosowań do środowiska powietrznego, jednak znosi kontakt z powierzchnią, a nawet przez jakiś czas po wyschnięciu zbiornika wytrzymuje, wegetując na mokrym dnie. Jednak całkowitego wysychania nie znosi, w czym jest najwrażliwsza z rzęs. Rośnie w zbiorowiskach szuwarowych, zbiorowiskach pleustonu, elodeidów, pod nymfeidami itp. Zasiedla najczęściej wody eutroficzne, bogate w wapń, również przeżyźnione. Spośród rzęs najlepiej znosi zacienienie. Znosi też wmarzanie w lód. Jest gatunkiem charakterystycznym dla zbiorowisk pleustonowych (klasa "Lemnetea") i tworzonego przez nią wraz z innymi rzęsami i spirodelą wielkorzeniową zespołu "Lemno-Spirodeletum polyrrhizae" W. Koch 1954 em. Müll. et Görs 1960 lub, według innego systemu, zespołu "Lemnetum trisulcae" (Kelhofer 1915) Knapp et Stoffers 1962.

</doc>
<doc id="1070339" url="https://pl.wikipedia.org/wiki?curid=1070339" title="Barotermograf">
Barotermograf

Barotermograf – urządzenia, które w sposób ciągły rejestruje ciśnienie atmosferyczne oraz temperaturę. Barotermograf to urządzenie będące połączeniem barografu z termografem.

</doc>
<doc id="1070342" url="https://pl.wikipedia.org/wiki?curid=1070342" title="Lemna trisulca">
Lemna trisulca



</doc>
<doc id="1070344" url="https://pl.wikipedia.org/wiki?curid=1070344" title="AK47">
AK47



</doc>
<doc id="1070346" url="https://pl.wikipedia.org/wiki?curid=1070346" title="Kamień nerkowy">
Kamień nerkowy



</doc>
<doc id="1070347" url="https://pl.wikipedia.org/wiki?curid=1070347" title="Andy Pandy">
Andy Pandy

Andy Pandy – serial dla dzieci produkcji brytyjskiej, nadawany przez BBC początkowo w formie teatrzyków kukiełkowych, a następnie filmów animowanych poklatkowo.
W Polsce serial ten pokazywany był od 8 września 2005 roku w "Wieczorynce" w TVP1, a w latach 2010-2012 także na CBeebies.
Opis serialu.
1950.
Andy Pandy to marionetka mieszkająca w koszu piknikowym. W każdym 15-sto minutowym odcinku bawił się razem z misiem zwanym Teddy. W serialu występowała również lalka Looby Loo, która ożywała, kiedy Andy'ego i Teddy'ego nie było w pobliżu.
W 1950 roku na antenie BBC w Wielkiej Brytanii odbyła się premiera pierwszej odsłony serialu. Miał on formę teatrzyków kukiełkowych tworzonych z wykorzystaniem marionetek. Początkowo wszystkie 26 teatrzyków nadano na żywo, jednak w 1952 roku wszystkie zostały nagrane na taśmy filmowe, aby umożliwić emisję ich powtórek. Narratorką była Maria Bird.
1970.
W 1970 roku dokręcono 13 kolejnych odcinków serialu, tym razem w kolorze. Narratorką była Vera McKechnie.
2002.
W 2002 roku wyprodukowano 52-odcinkowy remake serialu. Tym razem Andy Pandy, Looby Loo i Teddy mieszkali w barwnej krainie, każdy we własnym domku. Dodano także nowych bohaterów – psa Tiffo, węża Missy Hissy, żeglarza Bilbo i kulkę Orbie. Każdy odcinek był animowany techniką poklatkową i trwał 5 minut. Narratorem w tej serii był Tom Conti. Premiera odbyła się na brytyjskiej antenie CBeebies w 2002 roku.
Wersja Polska (2002).
Pierwsza wersja.
Wersja polska: Telewizja Polska Agencja Filmowa
Opowiadał: Grzegorz Nawrocki
Druga wersja.
Wersja polska: GMC Studio
Czytał: Andrzej Chudy
Wykonanie piosenki czołówkowej: Andrzej Chudy
Trzecia wersja.
Seria 1..
Opracowanie wersji polskiej: Cabo
W wersji polskiej wystąpił: Krzysztof Wnuk
Piosenkę tytułową zaśpiewali: Marek Wrona i Joanna Banasik
Przekład:
Seria 2..
W wersji polskiej wystąpił: Krzysztof Grabowski
Tłumaczenia: Karolina Kinder
Nagranie i montaż: Marcin Kalinowski
Kierownictwo produkcji: Paweł Żwan
Realizacja: Studio Tercja Gdańsk

</doc>
<doc id="1070349" url="https://pl.wikipedia.org/wiki?curid=1070349" title="Roztańczona Angelina">
Roztańczona Angelina

Roztańczona Angelina (ang. "Angelina Ballerina", 2002–2006) – amerykańsko–brytyjski serial animowany, emitowany na antenie TVP1 w 2005 roku, a także na kanale JimJam. Przygody bohaterów kreskówki można oglądać też w iplaMINI – kanale dla najmłodszych telewizji internetowej Ipla i na kanale Disney Junior (Polska). Serial zawiera 26 odcinków. Opowiada o białej myszce Angelinie, która uwielbia tańczyć w balecie. Oparta na książce z bajkami napisanej przez Katharine Holabird i Helen Craig.
Wersja polska.
Seria 1.
Wersja polska: Telewizja Polska Agencja Filmowa
Reżyseria: Dorota Kawęcka
Dialogi: Dorota Dziadkiewicz-Brewińska
Tłumaczenie: Artur Boryczko
Dźwięk: Wiesław Jurgała
Montaż: Danuta Rajewska
Kierownik produkcji:
Wystąpili:
i inni
Lektor: Krzysztof Mielańczuk
Seria 2.
Opracowanie i udźwiękowienie wersji polskiej: Eurocom Studio
Reżyseria: Dorota Kawęcka
Dialogi: Dorota Filipek-Załęska
Dźwięk i montaż: Sławek Gładyszewski
Kierownictwo produkcji: Jerzy Wiśniewski
Udział wzięli:
i inni
Lektor: Stefan Knothe
Angelina wyrusza w rejs.
Opracowanie i udźwiękowienie wersji polskiej: na zlecenie HIT Entertainment – Studio Eurocom
Reżyseria: Dorota Kawęcka
Dialogi: Anna Hajduk
Dźwięk i montaż: Jacek Gładkowski
Kierownictwo produkcji: Marzena Omen-Wiśniewska
Udział wzięli:
i inni
Lektor: Cezary Kwieciński
Tańcząca Królewna.
Wersja polska: na zlecenie HIT Entertainment – Studio Eurocom
Reżyseria: Dorota Kawęcka
Dialogi: Dorota Dziadkiewicz
Dźwięk i montaż: Jacek Kacperek
Kierownictwo produkcji: Jerzy Wiśniewski
Wystąpili:
i inni
Lektor: Cezary Kwieciński

</doc>
<doc id="1070350" url="https://pl.wikipedia.org/wiki?curid=1070350" title="Marian Miszalski">
Marian Miszalski

Marian Bolesław Miszalski (ur. 24 września 1948 w Łodzi) – polski pisarz, dziennikarz, tłumacz i publicysta.
Życiorys.
Syn Stefana i Bolesławy. W 1970 ukończył studia na Wydziale Prawa Uniwersytetu Łódzkiego. W 1972 został absolwentem podyplomowego studium dziennikarstwa na Uniwersytecie Warszawskim.
W marcu 1968 był uczestnikiem 36-godzinnego strajku okupacyjnego na Wydziale Prawa UŁ. Od lat 70. współpracował ze środowiskami opozycyjnymi. W latach 1973–1981 pracował jako dziennikarz „Głosu Robotniczego”. Od 1974 członek Stowarzyszenia Tłumaczy Polskich. W latach 1976–1981 należał do Stowarzyszenia Dziennikarzy Polskich. Jesienią 1980 wstąpił do Niezależnego Samorządnego Związku Zawodowego „Solidarność”. Był członkiem komitetu zakładowego związku w SDP.
13 grudnia 1981, po wprowadzeniu stanu wojennego, został internowany. Przebywał w Sieradzu oraz Łowiczu. 3 maja 1982 został zwolniony. Tzw. komisja weryfikacyjna orzekła wobec niego „zakaz pracy w środkach masowego przekazu i innych instytucjach państwowych”. Współorganizator i uczestnik Duszpasterstwa Ludzi Pracy i Duszpasterstwa Akademickiego. W 1983 wspólnie ze Stanisławem Michalkiewiczem założył niezależne wydawnictwo „Kurs”, które oprócz miesięcznika o tym tytule wydawało książki poświęcone tematyce liberalnej i historycznej oraz literaturę piękną. W latach 1986–1992 działał w Konfederacji Polski Niepodległej. W 1989 przywrócony do pracy w „Głosie Porannym”.
Od 1992 do 1994 członek Porozumienia Centrum. Od 1996 do 2001 należał do Unii Polityki Realnej. Bez powodzenia kandydował do Sejmu w wyborach parlamentarnych w 1991 z listy Porozumienia Centrum oraz w 1997 z listy Unii Prawicy Rzeczypospolitej. W wyborach samorządowych w 1998 i 2002 był kandydatem do sejmiku łódzkiego z ramienia UPR.
Autor tekstów w „Niedzieli”, „Najwyższym Czasie!” oraz w wydawanym w Paryżu „Głosie Katolickim”.

</doc>
<doc id="1070351" url="https://pl.wikipedia.org/wiki?curid=1070351" title="Kuźnica (Police)">
Kuźnica (Police)

Kuźnica (też "Kużnica koło Duchowa", do 1945 niem. "Schmiede bei Duchow") – część miasta Police, dawniej osiedle w przy drodze wojewódzkiej nr 114 (Stare Miasto–Jasienica).
Historia.
Na początku XX w. istniała tu kuźnia do podkuwania koni i naprawy wozów, dyliżansów, powstał też zakład kołodziejski. W 1936 r. wykopano tu ujęcie wody.
W czasie II wojny światowej osada ucierpiała przez ataki lotnicze na pobliską Fabrykę benzyny syntetycznej. Została zajęta w kwietniu 1945 r. przez wojska radzieckie (2 Front Białoruski – 2 Armia Uderzeniowa), a została oddana pod administrację polską we wrześniu 1946 r., po likwidacji tzw. Enklawy Polickiej.
Pierwsi polscy osadnicy pojawili się tu na krótko przed końcem 1946 r., lecz nieremontowane obiekty popadły w ruinę i osada opustoszała. Rozebrano ją ostatecznie w latach 50. Na terenie osiedla wybudowano w latach 60. XX wieku Zakłady Chemiczne Police. Od nazwy osiedla powstała nazwa ulicy (ul. Kuźnicka), przy której znajduje się fabryka.
Nazwę "Kuźnica" wprowadzono urzędowo w 1947 roku.

</doc>
<doc id="1070355" url="https://pl.wikipedia.org/wiki?curid=1070355" title="Arado Ar 79">
Arado Ar 79

Arado Ar 79 – niemiecki samolot sportowy (do akrobacji i turystyki), dwumiejscowy dolnopłat, jednosilnikowy, zaprojektowany w 1937 roku przez Waltera Blume i produkowany w zakładach Arado. W czasie II wojny światowej używany także przez Luftwaffe jako samolot łącznikowy, towarzyszący i szkoleniowy.
Historia konstrukcji.
Pierwszy egzemplarz został zbudowany w 1938 r. Produkcję samolotów zakończono w 1941 roku. Pomimo znakomitych właściwości pilotażowych i dobrych osiągów zbudowano tylko 48 płatowców. Ar 79 budowany był w wersjach A, B, D i E, które różniły się jedynie drobnymi szczegółami wyposażenia a ich osiągi były bardzo podobne. Wojnę przetrwał jeden egzemplarz Ar 79B-1 (W/Nr.047) z nr. rejestracyjnym D-ECUV i jest dzisiaj eksponowany w Muzeum Techniki w Berlinie (Deutsches Technikmuseum).
Opis konstrukcji.
Dolnopłat o konstrukcji mieszanej. Kadłub spawany ze stalowych rur kryty stopem "Elektron". Skrzydło jednodźwigarowe z kesonem przednim o konstrukcji drewnianej krytej sklejką i płótnem, mocowane do środkowej części płata za pomocą trzech sworzni. Lotki szczelinowe typu Frize, metalowe kryte płótnem. Statecznik pionowy stanowi jedną całość z kadłubem, całkowicie metalowy. Statecznik poziomy nastawiany na ziemi. Stery metalowe kryte płótnem. Ster wysokości niedzielony, napędzany za pomocą jednej dźwigni, zaopatrzony w dwie nastawne w locie klapki Flettnera. Czterocylindrowy rzędowy, chłodzony powietrzem silnik Hirth HM 504A-2 o mocy 105 KM. W wersji zwykłej samolot zabierał w dwóch zbiornikach mieszczących się pod bagażnikiem za kabiną, 120 litrów paliwa. Podwozie trójkołowe z kółkiem ogonowym osadzonym obrotowo. Podwozie główne o rozstawie kół 2 m zaopatrzone w hamulce, chowane hydraulicznie. Dwuosobowa kabina z siedzeniami w układzie obok siebie o podwójnym sterowaniu w pełni oszklona, zapewniała doskonałą widoczność.
Rekordowe podróże.
Ar 79 ustanowiły szereg nowych rekordów w swojej klasie. 15 lipca 1938 r. Ar 79A V1 o rejestracji D-EKCX (pilot Luber) ustanowił rekord prędkości na trasie 1000 km wynoszący 229,04 km/h, a dwa tygodnie później 29 lipca na pokładzie drugiego prototypu Ar 79A V2 z rejestracją D-EHCR (pilot Seelbach) ustanowił rekord prędkości na trasie 2000 km – 227,029 km/h. Innym znakomitym osiągnięciem był rozpoczęty 29 grudnia 1938 r. na samolocie D-EHCR przelot non-stop z Bengazi w Libii do Gaya w Indiach. Trasa ta o długości 6903 km została pokonana ze średnią prędkością 160 km/h. Poprzedni rekord należał do mjr. Ambrusza lecącego na samolocie Tatra T-101 z silnikiem Hirth HM 504 i wynosił 4175,5 km. Do pobicia tego rekordu przygotowywany był również polski samolot RWD-19. Rekordowy odcinek Arado Ar 79 był jednym z etapów rajdu "nad czterema kontynentami" na trasie Brandenburg – Brindisi – Bengazi – Gaya (etap rekordowy) – Bangkok – Medan – Surabaja – Port Darwin – Sydney w sumie ~ 20 tys. km. Był to międzynarodowy rekord odległości w klasie „C”, kategorii 3 (pojemność silnika od 2 do 4 litrów). Wyczynu tego dokonała załoga por.Pulkowski i ppor.Jennett. Do tego lotu samolot został wyposażony w dwa dodatkowe zbiorniki paliwa – jeden w tylnej części kadłuba (520 l) i jeden podczepiony pod kadłub (106 l).

</doc>
<doc id="1070358" url="https://pl.wikipedia.org/wiki?curid=1070358" title="Duchowo (ujednoznacznienie)">
Duchowo (ujednoznacznienie)



</doc>
<doc id="1070363" url="https://pl.wikipedia.org/wiki?curid=1070363" title="Zespół Szkół Ogólnokształcących im. Mikołaja Kopernika w Tarnobrzegu">
Zespół Szkół Ogólnokształcących im. Mikołaja Kopernika w Tarnobrzegu



</doc>
<doc id="1070364" url="https://pl.wikipedia.org/wiki?curid=1070364" title="Borrelia recurrentis">
Borrelia recurrentis

Borrelia recurrentis (zwana borelią duru powrotnego) – krętek chorobotwórczy dla człowieka. Wektorem są wesz ludzka oraz kleszcze. Wywołuje dur powrotny oraz zapalenie opon mózgowo-rdzeniowych.

</doc>
<doc id="1070366" url="https://pl.wikipedia.org/wiki?curid=1070366" title="Duchowo (Police)">
Duchowo (Police)

Duchowo (do 1945 niem. "Duchow") – część miasta Police, dawniej wieś nad rzeką Gunicą (okolice Jasienicy) włączona do Polic, przy drodze wojewódzkiej nr 114.
Historia.
Osada o przypuszczalnie średniowiecznym rodowodzie, istniał tu młyn wodny. Wzmianka z 1260 r. w aktach Barnima I. W 1280 ks. Bogusław IV nadał wieś klasztorowi cysterek w Szczecinie na 50 lat, później przekazaną klasztorowi w pobliskiej Jasienicy. Po reformacji wieś została przekazana pod opiekę administracyjną Jasienicy. W 1812 r. zbudowano tu wiatrak (koźlak), lecz z powodu ciągłego niskiego stanu wody był wspomagany maszyna parową (moc 6 KM). Na terenie wsi w latach 30. XX wieku znajdował się dom dla ubogich i szkoła.
W czasie II wojny światowej osada nie ucierpiała. Została zajęta w kwietniu 1945 r. przez wojska radzieckie (2 Front Białoruski – 2 Armia Uderzeniowa) a oddana pod administrację polską we wrześniu 1946 r. po likwidacji tzw. Enklawy Polickiej.
Nazwę "Duchowo" wprowadzono urzędowo w 1947 roku.
W latach 60. XX wieku na terenie części wsi wybudowano Zakłady Chemiczne Police, osada częściowo opustoszała. W 1973 roku pozostałości Duchowa włączono w granice administracyjne miasta Police.
Demografia Duchowa.
Ogólna liczba mieszkańców:

</doc>
<doc id="1070368" url="https://pl.wikipedia.org/wiki?curid=1070368" title="Rębnia">
Rębnia

Rębnia – system użytkowania i odnawiania lasu. Określa zespół zasad i czynności z zakresu użytkowania lasu, mających na celu stworzenie najkorzystniejszych warunków dla odnowienia lasu o właściwym, z punktu widzenia gospodarki leśnej, składzie gatunkowym drzew i uzyskania pożądanej budowy drzewostanu.
Sposób prowadzenia cięć w użytkowaniu rębnym drzewostanu, połączony jest zazwyczaj ze specyficznymi sposobami odnowienia i pielęgnowania. Rębnia przede wszystkim wpływa na piętrowość drzewostanu, dąży do pożądanego składu gatunkowego i umożliwia jego utrzymanie, poprawia formę zmieszania i strukturę wiekową przyszłego drzewostanu. Rębnie uściślają postępowanie gospodarcze, nadają kierunek odnowieniu i przyszłej strukturze drzewostanów, wpływając pośrednio na wydajność siedliska.
Stosując rębnię należy stworzyć optymalne warunki dla: 
Każdą rębnię charakteryzują elementy:
Elementy techniczne rębni.
Do elementów technicznych zalicza się sposoby wykonywania cięć:
Elementy przestrzenne rębni.
Do elementów przestrzennych zalicza się wielkość i kształt powierzchni odnowieniowej, jej położenie i następstwo cięć. Przy określaniu areału powierzchni operuje się często ekologiczną miarą wysokości rębnego drzewostanu (h). 
Wyróżnia się powierzchnie o kształcie:
Powierzchnie o kształcie wydłużonym powinny uwzględniać naturalną zmienność mikrosiedlisk i drzewostanów i być kształtowane w sposób zapewniający najkorzystniejsze warunki dla odnowienia lasu. Ściany powstałego zrębu nie powinny tworzyć regularnych figur. Ze względu na ekologiczne warunki odnowienia, najkorzystniejsze są powierzchnie, których dłuższy bok przebiega prostopadle do kierunku panujących wiatrów, budując tym samym korzystną, schodkową strukturę drzewostanów.
Elementy czasowe rębni.
Do elementów czasowych zalicza się:
Okres odnowienia jest to czas upływający od rozpoczęcia procesu odnowienia w drzewostanie (dojrzałym do odnowienia) do ostatniego cięcia uprzątającego resztę starodrzewu przewidzianego do usunięcia z odnawianej powierzchni. Pożądane jest pozostawianie po cięciu uprzątającym silnych biogrup drzew matecznych jako elementów ekologicznych lub funkcjonalnych nowego drzewostanu. 
Wyróżnia się następujące okresy odnowienia:
Nawrót cięć – jest to liczba lat między kolejnymi cięciami:
Podział rębni.
Istnieje szereg klasyfikacji rębni. W Państwowym Gospodarstwie Leśnym obowiązuje podział według Zasad Hodowli Lasu:

</doc>
<doc id="1070369" url="https://pl.wikipedia.org/wiki?curid=1070369" title="Antoni Ludwiczak">
Antoni Ludwiczak

Antoni Ludwiczak (ur. 16 maja 1878 w Kostrzynie Wielkopolskim, zm. 17 czerwca 1942 w Hartheim) – polski duchowny katolicki, bibliotekarz, działacz społeczny, męczennik.
Życiorys.
Syn Jana i Salomei z domu Pawela. Absolwent Gimnazjum Marii Magdaleny w Poznaniu oraz seminarium duchownego w Gnieźnie i Poznaniu. Był członkiem Ligi Narodowej po 1900 roku. Założyciel konspiracyjnego Towarzystwa Tomasza Zana. Proboszcz parafii w Chełmcach k. Inowrocławia. Działacz i wieloletni prezes Towarzystwa Czytelni Ludowych. Członek zwyczajny Poznańskiego Towarzystwa Przyjaciół Nauk. Był delegatem na Polski Sejm Dzielnicowy w Poznaniu w 1918 roku. Przewodniczący Warmińskiego Komitetu Plebiscytowego (od kwietnia 1920). Założył pierwszy w Polsce uniwersytet ludowy (1921) w Dalkach (obecnie dzielnica Gniezna). Prezes Narodowego Stronnictwa Ludowego (1919). Poseł na Sejm Ustawodawczy w latach 1919–1921. Był członkiem klubu Narodowego Zjednoczenia Ludowego. Aresztowany przez funkcjonariuszy Gestapo w listopadzie 1939. Więzień niemieckich obozów koncentracyjnych w Stutthofie, Sachsenhausen i Dachau. Zginął w komorze gazowej w austriackim Hartheim. 
Upamiętnienie.
Jego imieniem nazwano ulicę na osiedlu Dalki w Gnieźnie.

</doc>
<doc id="1070370" url="https://pl.wikipedia.org/wiki?curid=1070370" title="José Félix Estigarribia">
José Félix Estigarribia

José Félix Estigarribia Insaurralde (ur. 21 lutego 1888 w Caraguatay, zm. 7 września 1940 w Altos) – paragwajski wojskowy i prezydent kraju.
Zarys biografii.
Z wykształcenia agronom wstąpił do armii w 1910. Odbył studia wojskowe w Chile i Francji. W czasie wojny o Chaco dowodził Pierwszą Dywizją Piechoty. Był kolejno awansowany na brygadiera, generała dywizji i naczelnego dowódcę sił zbrojnych. Został odwołany z tego stanowiska po obaleniu prezydenta Eusebia Ayali przez rewolucję. 
W 1939 został wybrany prezydentem na czteroletnią kadencję. Objął urząd 15 sierpnia. Rok później zginął wraz z żoną w wypadku lotniczym. Pośmiertnie awansowany na stopień marszałka.

</doc>
<doc id="1070377" url="https://pl.wikipedia.org/wiki?curid=1070377" title="Mleczarka">
Mleczarka

Mleczarka albo "Nalewająca mleko" lub "Dziewczyna z dzbanem mleka" (nl. "De Melkmeid" lub "Het melkmeisje") – obraz Jana Vermeera datowany na lata ok. 1658–1661. Obraz nie jest sygnowany.
Historia.
Obraz pochodzi z kolekcji A. Dissiusa, sprzedanej 16 maja 1696 roku. Płótno osiągnęło wysoką cenę 175 florenów, a w zachowanym katalogu z tej sprzedaży opisano je następująco: "Dziewczyna nalewająca mleko, [namalowana] nadzwyczaj dobrze przez tegoż [Vermeera]. 175-0." W 1719, przy okazji kolejnej z kolei sprzedaży, dzieło opisano: "Sławna Mleczarka Vermeera z Delftu, kunsztownie namalowana". Jednej z kolejnych sprzedaży (1798) towarzyszył opis: "Wspaniały i piękny obraz, ukazuje we wnętrzu izby dziewczynę w dawnym stroju holenderskim stojącą przed stołem, przykrytym zieloną kapą, na którym umieszczone są koszyk z chlebem, inne wypieki, gliniany dzban do piwa i garnek, do którego zdaje się ona wlewać mleko; dalej na ścianie wisi koszyk i miedziane wiadro, w tle stoi ogrzewacz do nóg; światło, padające do wnętrza przez boczne okno, daje cudowne wrażenie naturalności i prawdy; obraz jest mocny w kolorycie i wspaniały w sposobie prowadzenia pędzla i stanowi jedno z najpiękniejszych dzieł tego niepowtarzalnego mistrza". Widać zatem, że od samego początku dzieło było doceniane. Rijksmuseum nabyło płótno w 1908 roku.
Mleczarka.
Obraz przedstawia służącą, znajdującą się w pomieszczeniu, w pobliżu okna. Dziewczyna, znajdująca się w centralnej części płótna, skupiona jest na wykonywanej czynności: przelewaniu mleka z dzbana do garnka, stojącego na stole. Służąca ma na sobie żółto-niebieską suknię i białą chustę. Wzrok ma spuszczony w dół. Na stole przykrytym zielonym obrusem, za którym stoi, znajduje się także koszyk z chlebem, pieczywo, dzban i niebieska tkanina. Chleb namalowany jest techniką zwaną "pointillé" – przy pomocy drobnych plamek, które odzwierciedlają grę światła na tym przedmiocie (por. pointylizm). Na ścianie w tle zawieszony jest kosz i metalowe naczynie, a na podłodze po jej lewej stronie stoi ogrzewacz do stóp.
"Mleczarka" a inne dzieła.
Obraz ten należy do grupy dzieł Vermeera, które powstały pod koniec lat 50. XVII wieku, a więc na początku dojrzałego okresu jego twórczości. Obrazy te ("Żołnierz i śmiejąca się dziewczyna", "Dziewczyna czytająca list" i "Mleczarka") przedstawiają sceny rozgrywające się w tym samym wnętrzu. Malarz za każdym razem umieszcza postaci w kącie pomieszczenia, z którego lewej strony znajduje się okno, będące źródłem światła. Taką kompozycję Vermeer zaczerpnął od Pietera de Hoocha (np. "Pijąca kobieta z dwoma mężczyznami i służącą").
Zarówno w kontekście innych dzieł Vermeera, jak i dzieł innych malarzy przedstawiających służbę, "Mleczarka" jest płótnem dość niezwykłym. Większość obrazów Vermeera, przedstawiających zajęcia kobiet, krytykuje różne przywary, m.in. próżność i pijaństwo. Tymczasem "Mleczarka" oraz dwa inne płótna: "Koronczarka" i "Kobieta z dzbanem", ukazują pozytywne wzorce – kobiety zajęte pracą.
Natomiast w ówczesnym malarstwie holenderskim służba przedstawiana była zazwyczaj negatywnie – jako osoby leniwe (np. "Leniwa służąca" Nicolaesa Maesa) albo rozwiązłe, czego nie ma na tym obrazie Vermeera. Jan Białostocki napisał: "„Dziewczyna z dzbanem mleka” to właśnie taka metafora pracy i porządku. Ale praca jest radością, odbywa się w skupieniu, ozdobiona jest pięknem światła, sączącego się z okna i wypełniającego pokój, który jak we wszystkich obrazach Vermeera – nasycony jest łagodnym, białym blaskiem".
Albert Blankert sądzi, że "Mleczarka" to XVII-wieczna, uproszczona wersja XVI-wiecznego gatunku zwanego "keukenstuk", czyli przedstawień wnętrz kuchennych. Gatunek ten zapoczątkowali: Pieter Aertsen (1507–1575) i Joachim Beuckelaer (1533–1574). W XVII wieku przedstawienia kuchenne pojawiały się bardzo rzadko, Delft było jednak wyjątkiem, gdyż tam także w XVII wieku powstawało tego typu malarstwo (m.in. Cornelis Delff i Pieter van Rijck).

</doc>
<doc id="1070378" url="https://pl.wikipedia.org/wiki?curid=1070378" title="Edna Parker">
Edna Parker

Edna Ruth Parker, z domu Scott (ur. 20 kwietnia 1893 w Morgan County, Indiana, zm. 26 listopada 2008 w Shelbyville, Indiana) – Amerykanka znana z długowieczności; według badaczy z ośrodka Gerontology Research Group oraz ekspertów "Księgi Rekordów Guinnessa" od 13 sierpnia 2007 do śmierci (przez 471 dni) była najstarszą żyjącą osobą na świecie. Zmarła w wieku 115 lat i 220 dni, dotarłszy na 13. miejsce na liście najdłużej żyjących ludzi w historii, których datę urodzenia odpowiednio zweryfikowano.
Życiorys.
Edna Parker urodziła się w Morgan County w stanie Indiana. Pod koniec życia mieszkała w Shelbyville, w domu opieki, do którego przeniesiono ją już po setnych urodzinach. Pracowała jako nauczycielka. W 1913 wyszła za mąż za Earla Parkera, który zmarł w 1939. Urodziła dwóch synów i obu przeżyła. Miała pięcioro wnucząt, czternaścioro prawnucząt oraz trzynaścioro praprawnucząt. Jeszcze jako najstarszy człowiek cieszyła się dobrym zdrowiem i była w stanie chodzić, zajmowała się czytaniem i recytowaniem poezji, a także codzienną lekturą gazet. Odbierała również karty z życzeniami i wysyłała autografy ludziom, którzy o to prosili. Jej dwie siostry także były długowieczne – Georgia żyła 99, a Opal 88 lat.
Najstarszą mieszkanką stanu Indiana została 7 kwietnia 2005, po śmierci Minnie Kearby. Najstarszą mieszkanką USA została w chwili śmierci Corinne Dixon Taylor, 14 lutego 2007.
Tytuł światowej nestorki przypadł jej po śmierci Japonki – Yone Minagawa. Jako 24. osoba w historii mogła obchodzić 115. urodziny. 26 listopada 2008 tytuł najstarszej żyjącej osoby na świecie przeszedł na Portugalkę, Marię de Jesus, najstarszą Amerykanką została Gertrude Baines.
14 listopada 2007 zmarła Bertha Fry, która była rówieśnicą Parker i trzecią najstarszą osobą. Obie panie spotkały się 21 kwietnia 2007 (obie mieszkały w stanie Indiana i Parker była wtedy 2., a Fry 5. najstarszą osobą). Nigdy wcześniej na świecie nie spotkały się dwie tak wiekowe osoby.

</doc>
<doc id="1070383" url="https://pl.wikipedia.org/wiki?curid=1070383" title="Wieża Zmysłów w Norymberdze">
Wieża Zmysłów w Norymberdze

Wieża Zmysłów (niem. "Turm der Sinne") – muzeum nauki i techniki w Norymberdze (Niemcy) w dystrykcie "Mohrenturm", obok Bramy Zachodniej. Muzeum zaprojektowano z myślą o nastolatkach (według władz muzeum grupą docelową są 14-latkowie), którzy mogą zapoznać się z każdym eksponatem przez jego oglądanie, dotykanie i eksperymentowanie. Zajmuje 120 m².

</doc>
<doc id="1070384" url="https://pl.wikipedia.org/wiki?curid=1070384" title="Roberto Debarnot">
Roberto Debarnot

Roberto Luis Debarnot (ur. 5 sierpnia 1947 w Buenos Aires, zm. 25 maja 2018) – argentyński szachista, mistrz międzynarodowy od 1977 roku.
Kariera szachowa.
W latach 70. należał do czołówki argentyńskich szachistów. Pomiędzy 1972 a 1980 rokiem trzykrotnie wystąpił na szachowych olimpiadach. Wielokrotnie brał udział w finałach indywidualnych mistrzostw Argentyny, zdobywając dwa medale: srebrny (1973, po przegranej dogrywce o złoty medal z Raúlem Sanguinetti) oraz brązowy (1980). Jednym z największych sukcesów Roberto Debarnota w turniejach międzynarodowych było zwycięstwo (wraz z Jaanem Eslonem) w Linares w 1978 roku.
Najwyższy ranking w karierze osiągnął 1 stycznia 1980, z wynikiem 2430 punktów dzielił wówczas 8-11. miejsce wśród argentyńskich szachistów.
Od roku 1995 nie występował w turniejach klasyfikowanych przez Międzynarodową Federację Szachową.

</doc>
<doc id="1070387" url="https://pl.wikipedia.org/wiki?curid=1070387" title="Nalewająca mleko">
Nalewająca mleko



</doc>
<doc id="1070391" url="https://pl.wikipedia.org/wiki?curid=1070391" title="Oficer i roześmiana dziewczyna">
Oficer i roześmiana dziewczyna



</doc>
<doc id="1070395" url="https://pl.wikipedia.org/wiki?curid=1070395" title="Robert Grosseteste">
Robert Grosseteste

Robert Grosseteste OFM (ur. ok. 1175 w Stradbroke, zm. 9 października 1253 w Buckden) – średniowieczny filozof, teolog, profesor Uniwersytetu Oksfordzkiego, biskup Lincoln, franciszkanin
Grosseteste napisał wiele prac filozoficznych i przyrodniczych, w tym "Chateau d'amour" – alegoryczny utwór opisujący stworzenie świata i zbawienie go przez Chrystusa. Innym ważnym dziełem jest traktat "O świetle", opisujący jego metafizyczne koncepcje dotyczące światła jako zasady rzeczywistości. Grosseteste jest także znany z przekładu "Etyki nikomachejskiej" Arystotelesa. Jego najwybitniejszym uczniem był Roger Bacon.
Filozofia.
Epistemologia:
Przedmiotem poznania jest świat. Jednak wysiłek poznania jest daremny, jeśli nie włączymy do niego wewnętrznych idei zaszczepionych przez Boga w umyśle człowieka. Poznanie zmysłowe jest podnietą dla duszy, lecz nie umożliwia pełnego poznania. To dusza tworzy w sobie dane poznania, w pełni rozumowe.
Ontologia:
Światłość to pierwsza forma. Za Arystotelesem Grosseteste powtórzył, iż wszystko, co istnieje pochodzi z połączenia materii i formy. Światłość, przez swą aktywną naturę jest warunkiem wielości i zmienności, czyli jako forma pełni w substancji rolę aktu (actus) (idea zaczerpnięta z Plotyna, Eriugeny, czy od arabów). Rzeczywistość ulega nieustannym przemianom na drodze do osiągnięcia ostatecznego celu. Forma wiąże się z materia, rodzajem cielesności. Wówczas dzięki jej aktywności możliwa jest organizacja przestrzeni. Światło zbliża się do doskonałości, do bytów duchowych, gdyż jego natura czyni go pośrednikiem pomiędzy bytami materialnymi a duchowymi.
Kosmologia:
Bóg stworzył materialny punkt, od którego świat wziął swój początek. Od owego punktu ekspansywnie rozchodziło się światło, porywając za sobą materię i tworząc w ten sposób kulę. Grosseteste odróżniał światło zwane "lux" wyznaczające granice świata, od światła "lumen", będące poza wszechświatem.
Grosseteste ponadto zastosował w badaniach przyrody tzw. metody pozytywne (matematykę). Jako pierwszy człowiek w średniowieczu docenił wartość nauk eksperymentalnych. Właściwie jest protoplastą myślenia naukowego. Zwrócił uwagę na fakty (a nie na przyczyny, co było wówczas powszechne). Odróżnił przyczynę od faktu, co jest wyraźnym zapożyczeniem od Arystotelesa. Fakty z kolei możliwe są do poznania tylko za pomocą nauk eksperymentalnych.
Wkład do optyki.
W dziele "De iride" ("O tęczy") twierdził, że tęczy nie można wyjaśnić wyłącznie odbiciem światła i że jest związana z załamaniem. Zasugerował, że kąt załamania jest równy połowie kąta padania. To dalekie od poprawnego prawa Snella i od przybliżenia znanego Ptolemeuszowi.

</doc>
<doc id="1070396" url="https://pl.wikipedia.org/wiki?curid=1070396" title="Malchaz Asatiani">
Malchaz Asatiani

Malchaz Asatiani, gruz. მალხაზ ასათიანი, ros. Малхаз Асатиани (ur. 4 sierpnia 1981 w Kutaisi, Gruzińska SRR) – gruziński piłkarz, grający na pozycji środkowego obrońcy lub defensywnego pomocnika.
Kariera piłkarska.
Kariera klubowa.
Asatiani pochodzi z miasta Kutaisi. Jest wychowankiem tamtejszego klubu Torpedo Kutaisi, w którym najpierw grał w juniorskich i młodzieżowych drużynach, a w 1999 roku został włączony do kadry pierwszego zespołu i wtedy też zadebiutował w pierwszej lidze i jednocześnie osiągnął swój pierwszy sukces w karierze, jakim było wywalczenie mistrzostwa Gruzji. W sezonie 2000/2001 miał już pewne miejsce w wyjściowej jedenastce, a Torpedo zdobyło dublet – mistrzostwo i Puchar Gruzji. Trzeci z rzędu tytuł Torpedo z Asatianim w składzie wywalczył w 2002 roku, a Malchaz występował w klubie jeszcze przez połowę sezonu 2002/2003. Łącznie dla Torpedo wystąpił 76 razy i strzelił 15 goli.
Zimą 2003 Asatiani przeszedł do Lokomotiwu Moskwa. W 2003 roku Lokomotiw z Malchazem był dopiero trzeci w lidze, a w 2004 roku najpierw uległ w 1/8 finału LM AS Monaco, a następnie wywalczył mistrzostwo. W 2005 roku oprócz Superpucharu Rosji Asatiani zajął 3. miejsce w lidze, co powtórzył w 2006 roku.
W sierpniu 2008 roku został wypożyczony do końca 2008 roku w klub Dynamo Kijów. Zimą 2009 przedłużył wypożyczenie. 1 czerwca 2009 powrócił do Lokomotiwu Moskwa. W 2010 roku zakończył karierę.
Kariera reprezentacyjna.
W reprezentacji Gruzji Asatiani zadebiutował 24 kwietnia 2001 roku w wygranym 3:2 towarzyskim meczu z Izraelem. Od czasu eliminacji do Euro 2004 Asatiani jest podstawowym zawodnikiem drużyny narodowej.

</doc>
<doc id="1070400" url="https://pl.wikipedia.org/wiki?curid=1070400" title="No Idea Records">
No Idea Records

No Idea Records to niezależna wytwórnia płytowa z siedzibą w Gainesville na Florydzie, która wydaje zarówno winyle jak i płyty CD. Organizuje także "The Fest", niezależny festiwal muzyki punk oraz podobnej, na którym gra przeszło sto zespołów w ponad sześciu miejscach.
No Idea Records zostało założone w 1985, nie jako wytwórnia płytowa, ale jako zin, publikowany przez Var'a Thelin'a i Kena Coffelt'a oraz kilku przyjaciół z liceum. Od szóstego numeru, wydanego w 1988, zdecydowano się zamieszczać do zinu 7-calowy winyl. Na pierwszym z nich znalazły się nagrania miejscowego zespołu "Doldrums", natomiast drugi był splitem, zawierającym na jednej stronie nagrania znanego zespołu Crimpshrine, jednego z pierwszych projektów Aarona Cometbus'a. Od początku swojego istnienia No Idea było podstawą punkowej sceny Gainesville, która według wielu stworzyła własny styl, określany jako beard punk.

</doc>
<doc id="1070401" url="https://pl.wikipedia.org/wiki?curid=1070401" title="Augusta Ferdynanda Toskańska">
Augusta Ferdynanda Toskańska

Augusta Ferdynanda Habsburg-Lotaryńska (ur. 1 kwietnia 1825 we Florencji, zm. 26 kwietnia 1864 w Monachium) – arcyksiężniczka Austrii, księżniczka Toskanii, księżna Bawarii.
Życiorys.
Augusta była córką Leopolda II, wielkiego księcia Toskanii i arcyksięcia Austrii, i jego pierwszej żony Marii Anny, wnuczki Fryderyka Krystiana Wettyna, księcia elektora Saksonii.
15 kwietnia 1844 we Florencji wyszła za mąż za Luitpolda, księcia-regenta Bawarii. Razem ze swoimi dziećmi Augusta mówiła zawsze po włosku. Zmarła w kwietniu 1864, w wieku 39 lat, na gruźlicę. Została pochowana w kościele teatynów w Monachium. Mąż Augusty nie ożenił się po raz drugi.

</doc>
<doc id="1070402" url="https://pl.wikipedia.org/wiki?curid=1070402" title="Rosswell">
Rosswell



</doc>
<doc id="1070404" url="https://pl.wikipedia.org/wiki?curid=1070404" title="... będzie tajemnicą">
... będzie tajemnicą

... będzie tajemnicą – trzeci studyjny album kieleckiego zespołu Ankh. Album składa się z czterech minipłyt, z których każda zawiera po trzy utwory. Jest kontynuacją wcześniejszych myśli zawartych na poprzednich wydawnictwach.
Lista utworów.
I Kareta
II ...z widokiem na góry
III ANKH 68/98
IV blAAza
Bonus
Bonus (2003)

</doc>
<doc id="1070405" url="https://pl.wikipedia.org/wiki?curid=1070405" title="Wiwekananda Swami">
Wiwekananda Swami



</doc>
<doc id="1070406" url="https://pl.wikipedia.org/wiki?curid=1070406" title="Muzea i parki edukacyjne">
Muzea i parki edukacyjne

Muzeum albo park edukacyjny (ang. "hands-on-museum" albo"children’s museum") – nowa generacja muzeów nauki (ang. "science museum"). Miejsce, w którym dzieci i młodzież, ale także dorośli poznają działanie sił natury i praw fizyki (dotyczących m.in. powstawania prądów morskich, grawitacji, tarcia, równowagi). Pomocne w tym okazują się różnego rodzaju przedmioty i budowle, bardziej lub mniej skomplikowane zwane urządzeniami edukacyjnymi, których może „dotknąć” każdy zwiedzający i samodzielnie zapoznać się z zasada jego działania.
Muzea edukacyjne są współczesną odmianą muzeów nauki. Tradycyjne muzea nauki mają statyczny charakter, natomiast współczesne muzea nauki (w Polsce określane mianem muzeów edukacyjnych) mają dynamiczny, interaktywny charakter.
Muzeum edukacyjne zbiera i udostępnia takie eksponaty dydaktyczne wewnątrz budynku, park edukacyjny natomiast na wolnej przestrzenni „pod niebem” (określane są jako muzea na wolnym powietrzu, ang. "open air museum").

</doc>
<doc id="1070407" url="https://pl.wikipedia.org/wiki?curid=1070407" title="No Idea">
No Idea



</doc>
<doc id="1070413" url="https://pl.wikipedia.org/wiki?curid=1070413" title="Kermas">
Kermas



</doc>
<doc id="1070422" url="https://pl.wikipedia.org/wiki?curid=1070422" title="Roselyne Bachelot">
Roselyne Bachelot

Roselyne Bachelot (ur. 24 grudnia 1946 w Nevers) – francuska polityk, farmaceutka, dziennikarka i samorządowiec, parlamentarzystka krajowa i eurodeputowana, minister w kilku rządach.
Życiorys.
Córka Jeana Narquina, który przez 20 lat pełnił funkcję posła do francuskiego Zgromadzenia Narodowego.
Uzyskała doktorat z zakresu farmacji. Od 1982 była radną rady generalnej Maine-et-Loire. W latach 1986–2007 zasiadała w radzie regionalnej Kraju Loary, m.in. jako jej wiceprzewodnicząca. Od 1988 do 2002 wchodziła w skład Zgromadzenia Narodowego, reprezentując jeden z okręgów departamentu Maine-et-Loire.
Działała w Zgromadzeniu na rzecz Republiki, później została członkiem powstałej m.in. na bazie RPR Unia na rzecz Ruchu Ludowego. W trakcie kampanii prezydenckiej w 2002 pełniła funkcję rzecznika Jacques'a Chiraca. Po jego zwycięstwie i powołaniu nowego rządu do 2004 zajmowała stanowisko ministra ds. ekologii i zrównoważonego rozwoju w gabinecie Jean-Pierre’a Raffarina. W 2004 wybrano ją do Parlamentu Europejskiego z ramienia UMP. Była członkiem frakcji Europejskiej Partii Ludowej i Europejskich Demokratów, pracowała m.in. w Komisji Zatrudnienia i Spraw Socjalnych.
W maju 2007 zrezygnowała z mandatu w PE, obejmując urząd ministra ds. zdrowia, młodzieży i sportu w pierwszym rządzie François Fillona. W wyborach parlamentarnych w czerwcu tego samego roku ponownie została posłanką do Zgromadzenia Narodowego, utrzymała też stanowisko ministra w drugim gabinecie tego premiera. W trzecim jego rządzie w listopadzie 2010 została ministrem ds. solidarności i spójności społecznej. Urząd ten sprawowała do maja 2012.
W tym samym roku zakończyła aktywność polityczną, rozpoczynając karierę medialną, najpierw na antenie telewizji D8, następnie w telewizji iTélé oraz radiu RTL. W połowie 2017 zaczęła prowadzić poranne pasmo rozmów o polityce w telewizji informacyjnej LCI.
W lipcu 2020 powróciła do działalności politycznej, została wówczas ministrem kultury w gabinecie Jeana Castex. Funkcję tę pełniła do maja 2022.

</doc>
<doc id="1070431" url="https://pl.wikipedia.org/wiki?curid=1070431" title="Bohemians Praga (klub piłkarski)">
Bohemians Praga (klub piłkarski)

FK Bohemians Praga (w latach 1996–2005 FC Střížkov Praga 9) – czeski klub piłkarski z siedzibą w Pradze, utworzony w 1996 r. z połączenia Dropy Střížkov oraz Kompresorów Prosek i zlikwidowany w 2017 r.
25 maja 2009 zapadła decyzja w trwającym 4 lata sporze pomiędzy Bohemians 1905, a Bohemians Praga dotyczącym prawa do używania symbolu kangura, nazwy i braw klubowych. Decyzją urzędu jedynym uprawnionym do używania tych znaków i barw jest klub Bohemians 1905.
15 kwietnia 2010 klub został ukarany przez Komisję Dyscyplinarną Związku Piłki Nożnej Republiki Czeskiej odjęciem 20 punktów, walkowerem 0:3 dla Bohemians 1905 oraz karą pieniężną w wysokości 6 mln koron czeskich za odmowę rozegrania meczu z Bohemians 1905 w dniu 10 kwietnia oraz za bezpodstawne oskarżenie jednego z piłkarzy Sigmy Ołomuniec o przekupstwo. Ostatecznie zmniejszono odjęcia punktów do 15. Drużyna zajęła ostatnie miejsce w tabeli, spadając tym samym do II ligi. Jednakże w czerwcu 2010 r. klub nie otrzymał licencji na grę w II lidze po tym, gdy odmówił zapłacenia grzywny W konsekwencji klub został zdegradowany do III ligi.
W 2011 r. klub wygrał rozgrywki III ligi i awansował do II ligi.

</doc>
<doc id="1070434" url="https://pl.wikipedia.org/wiki?curid=1070434" title="Patyczak peruwiański">
Patyczak peruwiański

Patyczak peruwiański ("Oreophoetes peruana") – gatunek owada z rzędu straszyków i rodziny Diapheromeridae.
Taksonomia.
Gatunek ten opisany został w 1868 roku przez Henriego de Saussure jako "Bacteria peruana". Po rewizji rodzaju z 2002 roku należą do niego dwa podgatunki:
Opis.
Jest to nieduży straszyk o ciele długości od 52 do 64 mm (wg innych źródeł 6–8 cm). Samiec smuklejszy od samicy. Głowa ma kształt zaokrąglonego prostokąta, płaskie ciemię i małe, półkuliste oczy. Uda przednich odnóży są proste i krótsze od ich goleni. Podgatunek nominatywny ("O. p. peruana") ma cztery czarne kropki na głowie, a tułów i odwłok czarne z czerwonymi, pomarańczowymi lub żółtymi podłużnymi pasami. Podgatunek "O. p. nigripes" ma ciało czarne z żółtymi: całą głową i przedpleczem, przodem i tyłem śródplecza i zaplecza oraz trzema ostatnimi segmentami odwłoka. Odnóża u tego podgatunku są czarne z żółtawoczarnymi stopami. Pomiędzy podgatunkami występują też niewielkie różnice w genitaliach samców.
Jaja opisano tylko u podgatunku nominatywnego. Są jasnobrązowe do rudobrązowych z ciemniejszymi kropkami. Kształt mają prawie okrągły w widoku bocznym i zaokrąglenie rombowaty w przekroju poprzecznym. Wieczko jest podługowato-owalne z grupką szczecin pośrodku. Płytka mikropilowa jest wydłużona i sięga wieczka, natomiast linia środkowa jest krótka.
Mechanizm obronny.
W przedtułowiu tych larw, jak i dorosłych znajdują się gruczoły obronne, uchodzące tuż za głową. Podrażnione patyczaki wydzielają ich produkty w postaci białych kropli lub, rzadziej, rozpylają ją. Niezdolne są do jej wydzielania jedynie w trakcie wylinki, lecz zdolność ta powraca już w kilka minut po niej. Jest to możliwe dzięki temu, że oskórek gruczołów nie jest z nich usuwany w całości i znajdująca się w nich wydzielina nie jest tracona razem z nim.
Jedynym składnikiem lotnym produktu gruczołów jest chinolina. Substancja ta działa drażniąco i chroni patyczaki przed atakami mrówek, karaczanów, pająków i płazów bezogonowych. Patyczaki peruwiańskie są jedynymi znanymi zwierzętami wytwarzającymi chinolinę.
Rozprzestrzenienie.
Owad neotropikalny, zasiedlający górzyste rejony Peru i Ekwadoru.
Hodowla.
Podgatunek "O. p. peruana" jest popularnym owadem terrarystycznym, hodowanym od 1984 roku. Owady w hodowlach pochodzą z populacji zamieszkującej dolinę Rio Shilcayo. W warunkach hodowlanych żywi się paprociami. Rozmnaża się płciowo, jak i partenogenetycznie. Zdarzają się też gynandromorfy. Zaleca się temperaturę 15–22 °C, wilgotność 70–85% i terrarium o wymiarach 30×30×30 cm dla 6 osobników. Jaja klują się po 2–3 miesiącach, larwy przechodzą ostatnią wylinkę po 3–4 miesiącach, a imago żyją do 10 miesięcy.

</doc>
<doc id="1070437" url="https://pl.wikipedia.org/wiki?curid=1070437" title="Eupliusz">
Eupliusz

Eupliusz z Katanii (, ; zm. 12 sierpnia 304) – archidiakon, męczennik, święty katolicki i prawosławny.
Męczeństwo Eupliusza jest stosunkowo dobrze udokumentowane odpisem z akt procesowych.
Życiorys.
Eupliusz żył na przełomie III i IV wieku w Katanii, gdzie sprawował urząd archidiakona. Podczas prześladowań za rządów Dioklecjana został skazany przez Kalwiniana na tortury i śmierć.
Dobrowolnie udał się przed oblicze urzędnika, który szukał na rozkaz cesarski chrześcijan. Kalwinian rozkazał mu przeczytać fragment ewangelii i sprowokował do wyznania wiary, a następnie uwięził. Eupliusz był torturowany, a na koniec ścięty. Informacje o tym, że był diakonem pochodzą z późniejszych czasów.
Kult świętego.
W ikonografii święty przedstawiany jest jako młody człowiek w szatach diakona. Ma kasztanowe włosy i niewielki zarost. W prawej ręce trzyma kadzielnicę (która niekiedy, jako męczennikowi, zastępuje krzyż), w lewej – naczynie na kadzidło (ładan).
Wspomnienie liturgiczne w Kościele katolickim obchodzone jest 12 sierpnia.
Cerkiew prawosławna wspomina męczennika Eupliusza 11/24 sierpnia, tj. 24 sierpnia według kalendarza gregoriańskiego.
Św. Eupliusz jest patronem Francavilla di Sicilia, Katanii i Trevico.

</doc>
<doc id="1070439" url="https://pl.wikipedia.org/wiki?curid=1070439" title="Leslie Djhone">
Leslie Djhone

Leslie Djhone (ur. 18 marca 1981 w Abidżanie) – francuski lekkoatleta, sprinter uprawiający bieg na 400 metrów.
W 2003 wraz z zespołem zdobył tytuł mistrza świata w sztafecie 4 × 400 metrów. Podczas olimpiady w Atenach był jedynym sprinterem z Europy, który zakwalifikował się do finału, a następnie zajął w nim 6. miejsce. Na lekkoatletycznych mistrzostwach Europy w Göteborgu zdobył indywidualnie brązowy medal i złoty w sztafecie. W finale mistrzostw świata w Osace zajął 5. miejsce. Również 5. był w finale Igrzysk w Pekinie (2008), podobnie jak 4 lata wcześniej ponownie był najlepszy spośród zawodników z Europy.
Podczas finałowego biegu w sztafecie 4 × 400 metrów na Mistrzostwach Świata w Lekkoatletyce (Paryż 2003) Djhone, Naman Keïta, Stéphane Diagana oraz Marc Raquil ustanowili do dziś aktualny Rekord Francji (2:58,96).
Djhone jest również aktualnym rekordzistą Francji w biegu na 400 metrów. Wynik 44,46 to czwarty najlepszy wynik w historii Europy. Z europejskich sprinterów lepsze wyniki na tym dystansie osiągali tylko Thomas Schönlebe, Roger Black i Iwan Thomas.
Należą do niego także halowe rekordy kraju na 300 (32,47 w 2010) oraz 400 (45,54 w 2011) metrów. Rezultat na 300 metrów do 2014 roku był także halowym rekordem Europy.

</doc>
<doc id="1070441" url="https://pl.wikipedia.org/wiki?curid=1070441" title="Tapinocefal">
Tapinocefal

Tapinocephalus (lub "Taurops") jest nazwą rodzajową roślinożernego terapsyda, żyjącego pod koniec środkowego permu (wczesny kapitan, około 265 milionów lat temu). Jego szczątki odkryto na terenie Republiki Południowej Afryki w strefie Karoo, w pokładach Lower Beaufort, (tzw. "Tapinocephalus Zone", strefa nazwana tak z powodu dużej ilości odnajdywanych tam szczątków tego zwierzęcia) i w pokładach Beaufort West.
Rodzaj reprezentowany jest przez pojedynczy gatunek, "Tapinocephalus atherstonei", który znany jest z licznych znalezisk czaszek i elementów szkieletu.
Do rodziny "Tapinocephalidae", należał również znacznie bardziej znany moschops. Oba rodzaje były największymi przedstawicielami rodziny. "Tapinocephalus" mierzył ponad 3 metry długości, a jego masa przekraczać mogła 1500 kg. Czaszka zwierzęcia pod wieloma względami przypominała czaszkę "Moschopsa". Miała około 45 cm i charakteryzowała się silnym pogrubieniem kości w okolicy czoła. Prawdopodobnie czaszki samców, używających zapewne głów jako oręża w walkach między sobą, oraz samic, różniły się między sobą (dymorfizm płciowy). Pysk zwierzęcia był skrócony.

</doc>
<doc id="1070444" url="https://pl.wikipedia.org/wiki?curid=1070444" title="Jadwiga Toskańska">
Jadwiga Toskańska

Jadwiga Habsburg-Lotaryńska (ur. 24 września 1896 w Wallsee; zm. 1 listopada 1970 w Hall in Tirol), arcyksiężniczka austriacka.
Życie.
Jadwiga była córką arcyksięcia Franciszka Salwatora Toskańskiego i jego żony, arcyksiężniczki Marii Walerii Austriackiej. Jej dziadkiem był Franciszek Józef, władca Austro-Węgier, a babką cesarzowa Elżbieta, z domu księżniczka Bawarii.
24 kwietnia 1918 roku wyszła za mąż za hrabiego Bernarda Stolberg-Stolberg, syna hrabiego Leopolda Stolberg i Amerykanki Mary Eddington. Małżeństwo miało 9 dzieci.

</doc>
<doc id="1070446" url="https://pl.wikipedia.org/wiki?curid=1070446" title="Agapiusz Rzymski">
Agapiusz Rzymski

Agapiusz (zm. 259) – biskup, męczennik wczesnochrześcijański i święty Kościoła katolickiego.
Zginął śmiercią męczeńską w czasie prześladowań za cesarza Waleriana I. Cesarz wydał dwa dekrety: pierwszy zakazywał chrześcijanom wszelkich czynności liturgicznych i gromadzenia się, a drugi nakładał wysokie kary na wyznawców Chrystusa należących do dworu cesarza. Prawdopodobnie w 259 Agapiusz został umęczony w Cyrcie lub w Lambesis wraz z biskupem Sekundynem, lektorem Marianem, diakonem Jakubem i innymi osobami.
Jego święto jest obchodzone 29 kwietnia.

</doc>
<doc id="1070449" url="https://pl.wikipedia.org/wiki?curid=1070449" title="Józef Parmeński">
Józef Parmeński

Józef I Burbon-Parmeński, wł. Giuseppe I, Duca di Parma e Piacenza (ur. 20 czerwca 1875, zm. 7 lutego 1950) – tytularny książę Parmy i Piacenzy w latach 1939–1950.
Henryk urodził się jako trzeci syn (ale drugi, który dożył wieku dorosłego) Roberta I, ostatniego księcia Parmy, i jego pierwszej żony Marii Pii Burbon, księżniczki Obojga Sycylii, córki króla Ferdynanda II. Oboje jego rodzice byli ze sobą spokrewnieni. Józef podobnie jak jego starszy brat Henryk, był opóźniony umysłowo. Po śmierci Roberta I w 1907, młodszy brat Henryka i Józefa Eliasz został ogłoszony opiekunem rodzeństwa i głową rodziny Burbonów-Parmeńskich. Eliasz był więc regentem podczas tytularnych rządów Henryka I i następnie Józefa I.
Nigdy się nie ożenił i nie miał potomków.

</doc>
<doc id="1070452" url="https://pl.wikipedia.org/wiki?curid=1070452" title="Dimorfodon">
Dimorfodon

Dimorfodon ("Dimorphodon") – pterozaur z rodziny dimorfodonów (Dimorphodontidae); jego nazwa znaczy „dwukształtny ząb” (gr. „di” – „dwa”, „morphe” – „kształt”, „odon” – „ząb”) – w szczękach tego gada tkwiły zęby dwóch wyraźnie różnych rodzajów.
Żył w okresie wczesnej jury (ok. 200-180 mln lat temu) na terenach obecnej Europy. Długość ciała ok. 0,9-1 m, rozpiętość skrzydeł ok. 1,2-1,5 m, masa ok. 1 kg. Jego szczątki znaleziono w Anglii (w hrabstwie Dorset).
Miał długi ogon i gruby, wysoki dziób z licznymi zębami. Jego głowa była stosunkowo duża (długość 20 cm) w stosunku do rozmiarów ciała. Żywił się prawdopodobnie rybami.
Gatunki dimorfodona:

</doc>
<doc id="1070456" url="https://pl.wikipedia.org/wiki?curid=1070456" title="Dimorphodon">
Dimorphodon



</doc>
<doc id="1070458" url="https://pl.wikipedia.org/wiki?curid=1070458" title="Roger Black">
Roger Black

Roger Anthony Black (ur. 31 marca 1966 w Portsmouth) – brytyjski lekkoatleta biegający na dystansie 400 metrów, dwukrotny uczestnik letnich igrzysk olimpijskich (Barcelona 1992, Atlanta 1996).
Jest wicemistrzem olimpijskim z Atlanty w biegu na 400 metrów, jak również srebrnym i brązowym medalistą olimpijskim w sztafecie 4 x 400 metrów. Dwukrotnie był mistrzem Europy, wicemistrzem Europy oraz wicemistrzem świata w biegu na 400 metrów. W sztafecie 4 x 400 metrów zdobył również dwa złote i srebrny medal mistrzostw świata oraz trzy złote medale mistrzostw Europy.
Jego rekord życiowy 44,36 to drugi wynik w historii Europy. Szybciej na tym dystansie biegał w Europie tylko Thomas Schönlebe z NRD.
Zajął 5 miejsce w II edycji programu Strictly Come Dancing, gdzie jego partnerką była Camilla Dallerup.

</doc>
<doc id="1070460" url="https://pl.wikipedia.org/wiki?curid=1070460" title="Otrębusy (przystanek kolejowy)">
Otrębusy (przystanek kolejowy)

Otrębusy – przystanek Warszawskiej Kolei Dojazdowej położony przy ul. Natalińskiej w Otrębusach.
W roku 2017 przystanek obsługiwał 300–499 pasażerów na dobę.
Opis przystanku.
Perony.
Przystanek składa się z dwóch peronów bocznych leżących naprzeciwko siebie. Każdy peron posiada jedną krawędź peronową.
Na peronach znajdują się dwie blaszane wiaty przystankowe
Punkty sprzedaży biletów.
Na terenie przystanku dostępny jest biletomat umożliwiający zakup biletów jednorazowych i okresowych.
Przejazd kolejowy.
Na zachodniej głowicy peronów, przy wejściu na przystanek, znajduje się przejazd kolejowy. Położony jest wzdłuż ul. Natalińskiej.

</doc>
<doc id="1070461" url="https://pl.wikipedia.org/wiki?curid=1070461" title="Witalis i Agrykola">
Witalis i Agrykola

Witalis i Agrykola (; zm. ok. 304 w Bolonii) – męczennicy wczesnochrześcijańscy, święci Kościoła katolickiego.
Życiorys.
Witalis był wyzwoleńcem z Bolonii. Żył na przełomie III i IV wieku. Był niewolnikiem św. Agrykoli, który po nawróceniu się zwrócił mu wolność i doprowadził do jego nawrócenia. Podczas prześladowań za panowania Dioklecjana (284–305) obaj zostali aresztowani. Najpierw na oczach Agrykoli torturowano i zabito Witalisa, potem również samego Agrykolę.
Kult świętych.
W 393 roku św. Ambroży z Mediolanu dokonał elewacji relikwii obu świętych, co ujął we wstępie swojej pracy "De exhortatione virginitatis". Również Paulin z Noli (zm. 431) i Wiktryk z Rouen (zm. po 404) świadczyli o ich kulcie, który rozprzestrzenił się poza obszar Bolonii.
W V wieku konsekrowano kościół pod wezwaniem świętych w Rzymie, w Bolonii (obecnie w kompleksie "Basilica di Santo Stefano"), a w VI wieku – w Rawennie ("Basilica di San Vitale "). Z tego względu męczeństwo św. Witalisa utożsamiane jest często z Mediolanem jak i z Rawenną.
W Polsce istnieją także kościoły i parafie pod wezwaniem św. Witalisa, męczennika:
Wspomnienie liturgiczne świętych Witalisa i Agrykoli obchodzone jest za "Martyrologium Rzymskim" 4 listopada.
Ich relikwie spoczywają w sarkofagach bazyliki w Bolonii. Relikwie św. Witalisa znajdują się też w kaplicy kościoła św. Franciszka na Nowym Mieście w Warszawie, gdzie trafiły jako donacja Benedykta XIV.

</doc>
<doc id="1070463" url="https://pl.wikipedia.org/wiki?curid=1070463" title="Magda Kozak">
Magda Kozak



</doc>
<doc id="1070468" url="https://pl.wikipedia.org/wiki?curid=1070468" title="Andrew de Moray">
Andrew de Moray

Andrew de Moray, Moray, Murray (? – późna jesień 1297) – przywódca narodowego powstania Szkotów. Był synem Andrew de Moraya piszącego się z Petty. Majątki tej rodziny szlacheckiej rozciągały się wokół Inverness w północno-wschodniej Szkocji. 
Moray dostał się do niewoli w bitwie pod Dunbar 27 kwietnia 1296 i razem z ojcem oraz wujem był więziony w londyńskiej Tower jako jeden z wielu szkockich możnych. Zbiegł w marcu 1297 i powrócił do rodzinnych włości. Po zebraniu grona zwolenników w zamku Avoch oraz uzyskawszy pomoc mieszczan z Inverness, zaczął prowadzić działania partyzanckie przeciwko garnizonom angielskim w Inverness, Urquhart, Nairn, Forres Elgin i Lochindrob. 25 maja wciągnął w zasadzkę oddział sir Williama de Fitzwarine, konstabla Urquart i obległ jego zamek. Zmuszony do odstąpienia w wyniku interwencji prywatnych wojsk hrabiny Ross, której mąż był zakładnikiem Edwarda, najechał jej dobra i zajął zamek Balcony, z którego uczynił kolejną bazę wypadową. Zniósł wiele mniejszych garnizonów angielskich i zlikwidował władzę urzędników Edwarda, ograniczając panowanie Anglików do najsilniejszych zamków w tym rejonie. Dowodził częścią wojsk szkockich w bitwie pod Stirling, gdzie walczył u boku Williama Wallace'a, w której został jednak śmiertelnie ranny i zmarł po 7 listopada 1297.

</doc>
<doc id="1070471" url="https://pl.wikipedia.org/wiki?curid=1070471" title="Robert Burbon-Parmeński">
Robert Burbon-Parmeński

Robert Hugo Rajner Aleksy Ludwik Henryk Deodat Eliasz Pius Maria Burbon-Parmeński, (ur. 7 sierpnia 1909 w Baden, zm. 25 listopada 1974 w Wiedniu) – głowa rodu Burbonów parmeńskich, pretendent do tronów byłego Królestwa Etrurii i Księstwa Parmy w latach 1959–1974.
Urodził się jako drugi z synów Eliasza (1880–1959), pretendenta do tronów Etrurii i Parmy, oraz jego żony Marii Anny Habsburg-Lotaryńskiej (1882–1940), tytularnej księżniczki cieszyńskiej. Miał siedmioro rodzeństwa, w tym braci: starszego Karola Ludwika (1905–1912) i młodszego Franciszka Alfonsa (1913–1939) oraz siostry: starsze Elżbietę (1904–1983) i Marię Franciszkę (1906–1994), młodsze Joannę Izabelę (1916–1949), Alicję (1917–2017) i Marię Krystynę (2025–2009).
Wraz ze śmiercią starszego brata, 26 września 1912 otrzymał od ojca tytuł księcia Piacenzy, przysługujący zwykle dziedzicznemu księciu Parmy. Pretensje do tronów byłych Etrurii i Parmy odziedziczył po zmarłym ojcu 27 lipca 1959. Zmarł bezżennie i bezdzietnie, a posiadane tytuły odziedziczył po nim stryj Ksawery (1889–1977).

</doc>
<doc id="1070476" url="https://pl.wikipedia.org/wiki?curid=1070476" title="Patyczak skrzydlaty">
Patyczak skrzydlaty

Patyczak skrzydlaty ("Sipyloidea sipylus") – gatunek owada z rzędu straszyków i rodziny Diapheromeridae.
Gatunek ten opisany został w 1859 roku przez Johna O. Westwooda jako "Necrosia sipylus". W 1893 Karl Brunner von Wattenwyl wyznaczył go gatunkiem typowym nowego rodzaju "Sypiloidea".
Owad o bardzo smukłym ciele długości do około 10 cm. Czułki ma długie i nitkowate, a odnóża bardzo długie, cienkie i delikatne. Skrzydła pierwszej pary są zredukowane. Druga para skrzydeł jest w pełni rozwinięta, błoniasta, barwy różowawej. Daje ona zdolność do lotu, przy czym jest głównie lot ślizgowy. Zaniepokojony rozpyla wydzielinę obronną, zawierającą eter dietylowy, kwas octowy, aldehyd benzoesowy, limonen i benzotiazol.
Patyczak ten występuje na Madagaskarze, Mauritiusie, Reunion, Rodrigues, Jawie, Borneo, w półwyspowej części Malezji, Singapurze, Indiach, Bangladeszu, Wietnamie, Chinach, Japonii i na Tajwanie. Należy tym samym do najszerzej rozprzestrzenionych straszyków świata. Jego ojczyzną jest Azja Południowo-Wschodnia, włącznie z Tajwanem, gdzie występują populacje rozmnażające się płciowo. Populacja madagaskarska jest partenogenetyczna.
W hodowli zaleca się terrarium o wymiarach minimum 30×20×50 cm (wysokość ostatnia), temperaturę 25–27°C, wilgotność powietrza ponad 70% i zraszanie. Jako pokarm podaje się liście jeżyn. Rozmnaża się partenogenetycznie. Samice przyklejają jaja do szyb i elementów wystroju. Larwy lęgną się po 90–120 dniach, a dorosłe dożywają do 5 miesięcy.

</doc>
<doc id="1070478" url="https://pl.wikipedia.org/wiki?curid=1070478" title="Wiktor z Damaszku">
Wiktor z Damaszku

Wiktor z Damaszku, cs. Męczennik Wiktor Damasskij – żołnierz cesarstwa rzymskiego, męczennik i święty prawosławny.
Żywot świętego.
Wiktor żył w II wieku, za panowania cesarza Marka Aureliusza. Cesarz ten tolerował prześladowania chrześcijan, których uważał za wrogów państwa.
Męczeńska śmierć świętego Wiktora związana jest rozkazem cesarza, zgodnie z którym każdy żołnierz musiał złożyć ofiarę rzymskim bogom. Miała to być próba wierności cesarzowi oraz państwu, a także celem jej było wskazanie chrześcijan wśród żołnierzy armii rzymskiej. Święty Wiktor nie podporządkował się rozkazowi cesarza, za co został uwięziony i poddany torturom (między innymi został wrzucony do gorącego pieca oraz gotującego się oleju). Według podań dzięki pomocy Boga przeżył tortury. Przyczynił się również do nawrócenia na chrześcijaństwo wróżbity, zaś dzięki swoim modlitwom przyczyniał się do odzyskiwania wzroku przez niewidomych żołnierzy (pod wpływem cudownych uzdrowień miała się nawrócić Stefanida, żona jednego z żołnierzy; za publiczne wyznanie wiary w Chrystusa została skazana na śmierć).
Po przeżyciu tortur, święty Wiktor został skazany na śmierć przez ścięcie mieczem. Rozkaz wykonano w Damaszku między 161 a 180 rokiem. Tu też znajdują się jego relikwie.
Kult.
Cerkiew prawosławna wspomina męczennika Wiktora 11/24 listopada, tj. 24 listopada według kalendarza gregoriańskiego.
Święty Wiktor w ikonografii przedstawiany jest jako młody mężczyzna z zarostem oraz kasztanowymi włosami. Ma na sobie zbroję, przez którą przerzucony jest czerwony płaszcz. W prawej dłoni trzyma uniesiony krzyż prawosławny, w lewej zaś pikę lub miecz.

</doc>
<doc id="1070480" url="https://pl.wikipedia.org/wiki?curid=1070480" title="Lisandro Alonso">
Lisandro Alonso

Lisandro Alonso (ur. 2 czerwca 1975 w Buenos Aires) – argentyński reżyser, scenarzysta, montażysta i producent filmowy.
Życiorys.
Urodził się w Buenos Aires, gdzie uczył się i podjął studia na Universidad del Ciné. Pierwszy film krótkometrażowy "Dos en la vereda" zrealizował w 1995 razem z Catriel Vildosolą według własnego scenariusza. Potem pracował jako asystent reżysera przy kilku filmach fabularnych.
W kinie fabularnym zadebiutował obrazem "La libertad" (2001). Film zdobył Nagrodę FIPRESCI na Oslo Films from the South Festival, a także Wyróżnienie Specjalne FIPRESCI i KNF Award w Rotterdamie.
Kolejny film Alonso, "Los Muertos" (2004), wyróżniono Nagrodą Krytyki FIPRESCI na Lima Latin American Film Festival i nagrodą czytelników pisma "Standard" na Viennale w Austrii. Film zdobył też nagrodę główną w Turynie.
Trzeci film, "Fantasma", miał premierę w 2005. Czwartym filmem Alonso był "Liverpool" (2008).
Zasiadał w jury sekcji „Un Certain Regard” na 72. MFF w Cannes (2019).

</doc>
<doc id="1070482" url="https://pl.wikipedia.org/wiki?curid=1070482" title="Sitowa (przystanek kolejowy)">
Sitowa (przystanek kolejowy)

Sitowa – przystanek kolejowy w Sitowej, w województwie łódzkim, w Polsce. Na przystanku zatrzymują się pociągi jeżdżące na trasie ze Skarżyska-Kamiennej do Opoczna i Tomaszowa Mazowieckiego. Od 1 sierpnia 2009 do 12 grudnia 2021 roku ruch na tej trasie był zawieszony.

</doc>
<doc id="1070489" url="https://pl.wikipedia.org/wiki?curid=1070489" title="Gertruda Toskańska">
Gertruda Toskańska

Gertruda Habsburg-Lotaryńska (ur. 19 listopada 1900 w Wallsee, zm. 20 grudnia 1962 w Ravensburgu) – arcyksiężniczka Austrii.
Życie.
Gertruda była córką arcyksięcia Franciszka Salwatora Toskańskiego i arcyksiężniczki Marii Walerii Habsburg. Była wnuczką cesarza Franciszka Józefa I i Elżbiety, cesarzowej Austrii i królowej Węgier.
29 grudnia 1931 roku w Bad Ischl wyszła za mąż za Jerzego, hrabiego Waldenburg-Trauchburg. Jerzy był również mężem zmarłej siostry Gertrudy, "Elli". Po ślubie nosiła tytuł "Hrabina Waldenburga i Trauchburg Gertruda". Para miała razem dwójkę dzieci. Gertruda zmarła 20 grudnia 1962 roku w wieku 62 lat w wirtemberskim Ravensburgu.

</doc>
<doc id="1070490" url="https://pl.wikipedia.org/wiki?curid=1070490" title="Sordes">
Sordes

Sordes ("Sordes pilosus") – pterozaur z rodziny ramforynchów (Rhamphorhynchidae); jego nazwa znaczy "diabeł". Nazwę zawdzięcza swojemu wyglądowi.
Żył w okresie późnej jury (ok. 162-148 mln lat temu) na terenach Azji. Długość ciała ok. 60 cm, rozpiętość skrzydeł ok. 40-50 cm, ciężar ok. 200 g. Jego szczątki znaleziono w Kazachstanie (w okolicach miasta Szymkent).
Posiadał gęste futro, dzięki któremu uzyskiwał opływowy kształt ciała. Jego głowa była mała i wąska, z długimi szczękami. Jego ciało było długim ogonem z romboidalnym wyrostkiem na końcu, który pomagał mu w zmianie kierunku lotu. Miał słaby wzrok, ale dobry węch, który ułatwiał mu wyczuwanie położenia ofiary. Żywił się owadami, pajęczakami i prawdopodobnie wodnymi skorupiakami.

</doc>
<doc id="1070492" url="https://pl.wikipedia.org/wiki?curid=1070492" title="Mount Pleasant (Pensylwania)">
Mount Pleasant (Pensylwania)

 Mount Pleasant - miasteczko w hrabstwie Westmoreland w stanie Pensylwania, w Stanach Zjednoczonych. Mount Pleasant położone jest 72 km na południowy wschód od Pittsburgha. Liczba mieszkańców miasta nie przekracza 5 tysięcy. 
Dawniej Mount Pleasant stanowiło centrum szeroko zakrojonego przemysłu produkcji koksu, wytwarzano tutaj również: mąkę, wytapiano żelazo, szkło, produkty odlewni itd. W mieście działa również parafia Polskiego Narodowego Kościoła Katolickiego pw. Przemienienia Pańskiego. 

</doc>
<doc id="1070495" url="https://pl.wikipedia.org/wiki?curid=1070495" title="The Ruler’s Back">
The Ruler’s Back

The Ruler’s Back – druga płyta Slick Ricka wydana w 1991 roku nakładem wytwórni Def Jam.
Lista utworów.
Opracowano na podstawie źródła.

</doc>
<doc id="1070497" url="https://pl.wikipedia.org/wiki?curid=1070497" title="Port lotniczy Kuressaare">
Port lotniczy Kuressaare

Port lotniczy Kuressaare – port lotniczy położony 3 km na południowy wschód od Kuressaare. Jest jedynym portem lotniczym na wyspie Saaremaa.
Pierwszy pas startowy został wybudowany w drugiej połowie lat trzydziestych XX wieku. Oficjalne otwarcie lotniska nastąpiło 6 marca 1945 roku. Zainaugurowano wtedy połączenie lotnicze między Kuressaare i Tallinnem. Obecny terminal pochodzi z roku 1962. W 1966 roku wyasfaltowano pas startowy.

</doc>
<doc id="1070500" url="https://pl.wikipedia.org/wiki?curid=1070500" title="Geomancja (pseudonauka)">
Geomancja (pseudonauka)

Geomancja – praktyka wykorzystywania niepotwierdzonych naukowo "pozytywnych energii" Ziemi i Kosmosu dla pozyskania lepszego zdrowia, szczęścia i harmonii z własnym otoczeniem. Według zwolenników geomancji polega ona na właściwej obserwacji zarówno kształtu terenu jak i obiektów na nim się znajdujących, również symboli i miejsc kultu. Osoby zajmujące się tą dziedziną nazywane są geomantami.
W Chinach elementy geomancji zawarte są w filozofii i zasadach planowania otoczenia feng shui, w Indiach w analogicznym systemie o nazwie "vastu vidya". 
Geomancja zajmuje się także wyszukiwaniem terenów pod zabudowę, odpowiednim urządzaniem pomieszczeń, posługując się przy tym (zdaniem samych geomantów) ezoteryczną wiedzą o oddziaływaniu na otoczenie różnego rodzaju kształtów, form, symboli oraz elementów natury.

</doc>
<doc id="1070510" url="https://pl.wikipedia.org/wiki?curid=1070510" title="Rząd Estonii">
Rząd Estonii

Rząd Estonii jest najważniejszym organem władzy wykonawczej w tym kraju.
Powoływanie.
Procedura powołania gabinetu rozpoczyna się od decyzji prezydenta, który desygnuje premiera. Głowa państwa może wybrać kandydata wedle własnego uznania, choć w praktyce musi mieć na uwadze sytuację w parlamencie. Prezydencki nominat musi w ciągu 14 dni zostać zatwierdzony przez Zgromadzenie Państwowe. W przypadku odrzucenia jego kandydatury, prezydentowi przysługuje prawo do powtórnego desygnowania tej samej lub innej osoby i procedura jest powtarzana. Tak samo dzieje się, jeśli pierwszy kandydat nie zdoła skompletować rządu. Jeśli obaj prezydenccy kandydaci (lub ten sam dwukrotnie) zostaną odrzuceni przez parlament albo nie sformują rządu, obowiązek wskazania kandydata przechodzi na samo Zgromadzenie, które ma na to 14 dni. W przypadku, gdy i tym razem nie uda się wyłonić szefa rządu, prezydent ma obowiązek skrócić kadencję parlamentu. W Estonii mamy zatem, podobnie jak w Polsce, do czynienia z procedurą tzw. trzech kroków konstytucyjnych, przy czym nieco inna w obu krajach jest ich kolejność.
Struktura.
Rząd Estonii składa się obecnie z premiera oraz 13 ministrów, z których każdy stoi na czele jednego resortu. Są to:

</doc>
