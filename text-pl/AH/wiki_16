<doc id="1077297" url="https://pl.wikipedia.org/wiki?curid=1077297" title="Gaston Charles Pierre de Lévis de Mirepoix">
Gaston Charles Pierre de Lévis de Mirepoix

Gaston Pierre Charles de Lévis (ur. 2 grudnia 1699, zm. 24 września 1757 w Montpellier) – francuski dyplomata i wojskowy, książę de Mirepoix od 1751, marszałek Francji od 1757.
W roku 1702 odziedziczył tytuł pana (seigneur) de Mirepoix gdy zmarł jego ojciec Gaston Pierre de Lévis II. Jego żoną została Anne Gabrielle Henriette Bernade de Rieux, która była wnuczką bardzo bogatego finansisty Samuela Bernarda.
Wysłany do Wiednia w 1738 jako ambasador nadzwyczajny, uzyskał 18 listopada 1738 zgodę cesarza Karola VI na to, by Stanisław Leszczyński otrzymał zadośćuczynienie za stracony tron polski w postaci Lotaryngii, co było ogromnym dyplomatycznym sukcesem.
W latach 1738-1739 był ambasadorem nadzwyczajnym w Londynie. Powrócił do Paryża pod koniec roku 1739, gdzie w uznaniu zasług dyplomatycznych mianowany został marszałkiem polnym ("Maréchal de Camp"). W latach 1749-1755 znów był ambasadorem w Londynie.
Uczestniczył we wszystkich niemal walkach w Czechach, gdzie jego przełożonym był Maurycy Saski. W 1751 uczyniony księciem. W 1757 marszałkiem Francji.

</doc>
<doc id="1077310" url="https://pl.wikipedia.org/wiki?curid=1077310" title="Beit ha-midrasz">
Beit ha-midrasz



</doc>
<doc id="1077311" url="https://pl.wikipedia.org/wiki?curid=1077311" title="Duszpasterstwo Akademickie „Węzeł”">
Duszpasterstwo Akademickie „Węzeł”

Duszpasterstwo Akademickie „Węzeł” ("DA „Węzeł”") – łódzkie duszpasterstwo akademickie, działające przy rzymskokatolickiej parafii świętej Teresy od Dzieciątka Jezus i świętego Jana Bosko w Łodzi. Duszpasterstwo prowadzone jest przez księży ze Zgromadzenie Salezjanów. Znajduje się w pobliżu osiedla akademickiego „Lumumbowo”. Z DA „Węzeł” korzystają głównie studenci Uniwersytetu Łódzkiego.
Historia.
Początek działalności.
Początki działalności DA „Węzeł” datuje się na lata 60. XX wieku. W 1963 roku do parafii pw. św. Teresy i św. Jana Bosko dołączył ksiądz Józef Król, który zapoczątkował działalność duszpasterską wśród studentów mieszkających na terenie osiedla akademickiego "Lumumbowo". Zaczął on organizować spotkania oraz konferencje dla studentów. W tym samym roku ukończono budowę świątyni.
Dzięki decyzji ówczesnego ordynariusza łódzkiego, biskupa Michała Klepacza jesienią 1964 zostaje oficjalnie utworzone duszpasterstwo akademickie. Pierwszym duszpasterzem zostaje ksiądz Jan Palusiński z Krakowa. Na siedzibę duszpasterstwa oddane zostały pomieszczenia w podziemiach kościoła św. Teresy, w których aktualnie mieści się kawiarenka „U Pana Boga za piecem”, prowadzona przez duszpasterzy oraz studentów związanych z duszpasterstwem.
Nazwa duszpasterstwa wiąże się z kuligiem zorganizowanym przez księdza Jana Palusińskiego zimą 1965. Podczas kuligu zerwał się gruby sznur, którym były powiązane sanie. Studenci odczytali to jako znak, zaś duszpasterstwo, do którego należeli, nazwane zostało „Węzeł”. Symbol Węzła wisi do dzisiaj w kawiarence. Wykorzystywany jest co roku na spotkaniu powitalnym nowych studentów podczas inauguracji roku akademickiego w duszpasterstwie.
Rozwój działalności.
Dynamiczny rozwój DA „Węzeł” sprawił, że w 1967 było ono głównym duszpasterstwem akademickim w Łodzi. DA „Węzeł” wraz z ks. Janem Palusińskim przygotowało pierwszą edycję Festiwalu Pieśni i Piosenki Religijnej Sacrosong. W 1968 założenia, regulamin i plan działań związanych z festiwalem został przedstawiony ówczesnemu Przewodniczącemu Komisji Episkopatu ds. Apostolstwa Świeckich, kard. Karolowi Wojtyle, który nie tylko zaakceptował program Sacrosong, ale objął go swoim patronatem. Ufundował on także nagrodę (puchar). Pierwszy ogólnopolski Festiwal Pieśni i Piosenki Religijnej Sacrosong odbył się w maju 1969 w Łodzi.
Udział w strajku studentów w Łodzi w 1981 i działalność w stanie wojennym.
W styczniu 1981 doszło do strajku studentów uczelni łódzkich. Działania studentów wsparli salezjanie z DA „Węzeł” – ks. Józef Pietrusik i Stanisław Bogdański. W czasie strajku na terenie budynków Uniwersytetu Łódzkiego i Akademii Medycznej księża odprawiali msze św. dla studentów oraz ich spowiadali. Protestujący studenci otrzymali także wsparcie finansowe i żywność, którą zorganizowali im salezjanie. Studenci biorący udział w strajku oraz księża z DA „Węzeł” byli inwigilowani przez władze komunistyczne.
Podczas stanu wojennego w DA „Węzeł” odbywały się spotkania konspiracyjne Niezależnego Zrzeszenia Studentów (NZS). W tym okresie ks. Józef Pietrusik i studenci DA „Węzeł” byli przesłuchiwani przez funkcjonariuszy Służby Bezpieczeństwa (SB).
DA „Węzeł” po 1989.
W 1992 DA „Węzeł” powołało do życia Stowarzyszenie Akademickie „Węzeł”. Największym corocznym przedsięwzięciem organizowanym przez DA „Węzeł” jest "Baw się bez dopingu" – cykl imprez, takich jak koncerty, warsztaty artystyczne czy warsztaty asertywności, przedstawienia teatralne itd. Pierwsza edycja została zorganizowana z okazji 35-lecia DA Węzeł w 1998 roku przez ówczesnych duszpasterzy – ks. Łukasza Woźniaka oraz ks. Marka Kędzierskiego.
Działalność duszpasterstwa i działające w nim wspólnoty.
W kaplicy DA „Węzeł” msze św. odbywają się od poniedziałku od piątku, a w niedzielę studenci spotykają się na Eucharystii w kościele. 
Dla par przygotowujących się do zawarcia sakramentu małżeństwa duszpasterze prowadzą kursy przedmałżeński "Przed nami małżeństwo". Organizowane są wyjazdy na doroczne spotkanie młodych w Taizé oraz na spotkania na polach lednickich. Duszpasterze DA „Węzeł” razem ze studentami organizują akademickie rekolekcje adwentowe oraz wielkopostne. Co roku w okresie wielkiego postu duszpasterstwo akademickie „Węzeł” organizuje również nabożeństwo drogi krzyżowej dla studentów, zaś w jeden z piątków organizowana jest droga krzyżowa przechodząca między akademikami na terenie miasteczka akademickiego. 
DA „Węzeł” działają także wspólnoty: Ruch Odnowy w Duchu Świętym – grupy "Metanoia" oraz "Kana", Oaza, Grupa Taizé oraz Salezjański Ruch Ewangelizacyjny SARUEL. 
W DA „Węzeł” działa jedenaście sekcji. Do działalności kulturalnej wspólnoty należy organizacja wydarzenia "Baw się bez dopingu", wieczorów filmowych, wieczorów poezji oraz wernisaży. Ponadto DA „Węzeł” posiada akademicki zespół muzyczny. Studenci z duszpasterstwa akademickiego redagują studencką gazetkę "Sternik". Ponadto w DA „Węzeł” działa forum dyskusyjne "Meritum". 
Działalność duszpasterstwa akademickiego przejawia się też w akcjach charytatywnych. Grupa Charytatywna Pokolenie Jana Pawła II podjęła się pomocy wychowankom z domów dziecka. Studenci pomagają również dzieciom w świetlicy Małe Dzieci działającej przy parafii Św. Teresy i Św. Jana Bosko w Łodzi.
W DA „Węzeł” organizowane są pielgrzymki (w tym na Jasną Górę), wyjazdy sportowe oraz obozy wakacyjne.
Duszpasterze.
Obecnie duszpasterzami DA „Węzeł” są ks. Andrzej Wujek (od 2020) i ks. Jarosław Stasiński (od 2021). W przeszłości funkcję tę sprawowali: ks. Jan Palusiński (1964–1969), ks. Antoni Gabrel (1969–1973), ks. Władysław Ciszewski (1973–1976), ks. Stanisław Bogdański (1976–1980), ks. Józef Pietrusik (1980–1987), ks. Walerian Jastrzębiec-Święcicki (1987–1996), ks. Łukasz Woźniak (1993–1999), ks. Jan Rusiecki (1999–2001), ks. Marek Kędzierski (1996–2002), ks. Waldemar Trendziuk (2001–2002), ks. Maciej Drewniak (2002–2005), ks. Dionizy Mróz (2002–2007), ks. Marian Chalecki (2006–2021), ks. Piotr Sosnowski (2007–2008), ks. Maciej Makuła (2008–2010), ks. Józef Skowron (2010–2012), ks. Przemysław Solarski (2012–2013) oraz ks. Sławomir Piotrowski (2013–2019).

</doc>
<doc id="1077316" url="https://pl.wikipedia.org/wiki?curid=1077316" title="ORP Żbik (okręt podwodny)">
ORP Żbik (okręt podwodny)



</doc>
<doc id="1077317" url="https://pl.wikipedia.org/wiki?curid=1077317" title="ORP Wilk (okręt podwodny 1931)">
ORP Wilk (okręt podwodny 1931)



</doc>
<doc id="1077318" url="https://pl.wikipedia.org/wiki?curid=1077318" title="ORP Sęp (okręt podwodny 1939)">
ORP Sęp (okręt podwodny 1939)



</doc>
<doc id="1077323" url="https://pl.wikipedia.org/wiki?curid=1077323" title="Stipa borysthenica">
Stipa borysthenica



</doc>
<doc id="1077324" url="https://pl.wikipedia.org/wiki?curid=1077324" title="Gino Colaussi">
Gino Colaussi

Gino Colaussi właśc. Luigi Colàusig (ur. 4 marca 1914 w Gradisca d’Isonzo, zm. 27 lipca 1991 w Trieście), włoski piłkarz, napastnik. Mistrz świata z roku 1938.
W reprezentacji Włoch rozegrał 25 spotkań i zdobył 15 bramek. Debiutował w 1935 w meczu z Czechosłowacją, ostatni raz w reprezentacyjnej koszulce wybiegł na boisko w 1940. Podczas MŚ 38 zagrał w trzech spotkaniach Italii i strzelił 4 bramki w tym dwie w finale z Węgrami.
Był wówczas piłkarzem Triestiny. W Serie A grał także w Juventusie oraz Vicenzy.

</doc>
<doc id="1077327" url="https://pl.wikipedia.org/wiki?curid=1077327" title="Adopaea lineola">
Adopaea lineola



</doc>
<doc id="1077328" url="https://pl.wikipedia.org/wiki?curid=1077328" title="IAPV">
IAPV

IAPV ("wirus izraelskiego paraliżu pszczół, Israeli acute paralysis virus") – wirus nazwany od miejsca odkrycia, które miało miejsce w roku 2000. Miejsce pochodzenia jest nieznane. Wirus ten został odkryty w wyniku badań niespodziewanie wysokiej śmiertelności rodzin pszczelich w Izraelu w owym czasie.
Wirus ten został stwierdzony w próbkach zmarłych pszczół z 2004 roku w USA i uznany za prawdopodobnie odpowiedzialny za zjawisko zespołu gwałtownej zapaści kolonii pszczół (CCD). Wirus w USA najprawdopodobniej pochodził ze szczepów pszczół sprowadzonych z Australii. CCD zaobserwowano w krajach europejskich (m.in.: Szwajcaria, Hiszpania, Niemcy, Wielka Brytania). Dokładna przyczyna CCD jest nadal nieznana, mimo że IPAV jest uznawany za logiczny indykator CCD. Powszechne jest zdanie naukowców, że wystąpienie syndromu CCD jest zależne od kumulowania lub uzupełniania się kilku czynników.

</doc>
<doc id="1077329" url="https://pl.wikipedia.org/wiki?curid=1077329" title="OBO">
OBO



</doc>
<doc id="1077334" url="https://pl.wikipedia.org/wiki?curid=1077334" title="Leszek Wojtasiak">
Leszek Wojtasiak

Leszek Jan Wojtasiak (ur. 12 maja 1961 w Ujeździe) – polski polityk, samorządowiec i przedsiębiorca, w latach 2006–2013 wicemarszałek województwa wielkopolskiego.
Życiorys.
Od połowy lat 80. do 1993 pracował w państwowej stadninie koni w Iwnie, m.in. jako zastępca kierownika gospodarstwa. Prowadził następnie własną działalność gospodarczą, zajmował też kierownicze stanowiska w spółkach prawa handlowego.
W latach 1990–1994 był radnym Kostrzyna. W 2001 wstąpił do Platformy Obywatelskiej. Z listy tego ugrupowania w wyborach samorządowych w 2006 uzyskał mandat radnego sejmiku wielkopolskiego. Na pierwszym posiedzeniu został powołany na funkcję wicemarszałka województwa. W wyborach w 2010 po raz drugi został radnym województwa. 1 grudnia tego samego roku ponownie objął stanowisko wicemarszałka. Został odwołany 25 lutego 2013. W listopadzie tego samego roku złożył mandat radnego sejmiku. W 2014 z powodzeniem ubiegał się o ponowny wybór na radnego województwa, 1 grudnia tego samego roku został członkiem nowego zarządu województwa. 24 kwietnia 2017 podał się do dymisji. W 2018 nie kandydował w kolejnych wyborach samorządowych.
W kwietniu 2017 przedstawiono mu zarzuty związane ze składaniem oświadczeń majątkowych i korekt do oświadczeń majątkowych, w których zawarto nieprawdziwe dane. Polityk nie przyznał się do popełnienia zarzucanych mu przestępstw. W sierpniu tego samego roku sąd rejonowy w Poznaniu uznał, że Leszek Wojtasiak dopuścił się zarzucanych mu czynów i warunkowo umorzył postępowanie.
Odznaczenia.
W 2010 otrzymał Złoty Krzyż Zasługi.

</doc>
<doc id="1077336" url="https://pl.wikipedia.org/wiki?curid=1077336" title="Roporudomasowiec">
Roporudomasowiec

Roporudomasowiec, OBO (ang. "Oil-Bulk-Ore") – statek przystosowany do przewozu ropy naftowej, rudy i węgla.

</doc>
<doc id="1077337" url="https://pl.wikipedia.org/wiki?curid=1077337" title="Grabiszyn">
Grabiszyn



</doc>
<doc id="1077344" url="https://pl.wikipedia.org/wiki?curid=1077344" title="Hrabstwo Tulare">
Hrabstwo Tulare

Hrabstwo Tulare (ang. "Tulare County") – hrabstwo w stanie Kalifornia w Stanach Zjednoczonych. Obszar całkowity hrabstwa obejmuje powierzchnię 4839,09 mil² (12 533,18 km²). Według szacunków United States Census Bureau w roku 2009 miało 429 668 mieszkańców.
Hrabstwo powstało w 1852 roku. Na jego terenie znajdują się:

</doc>
<doc id="1077348" url="https://pl.wikipedia.org/wiki?curid=1077348" title="Cerkiew św. Anny w Giżycku">
Cerkiew św. Anny w Giżycku

Cerkiew pod wezwaniem św. Anny – prawosławna cerkiew parafialna w Giżycku. Należy do dekanatu Olsztyn diecezji białostocko-gdańskiej Polskiego Autokefalicznego Kościoła Prawosławnego.
Świątynia mieści się przy ulicy Warszawskiej 35 (w sąsiedztwie dawnej wieży ciśnień), w zaadaptowanej na potrzeby liturgii prawosławnej kaplicy ewangelickiej z końca XIX w., rozbudowanej w latach 80. XX w.
Architektura.
Budynek na planie prostokąta, murowany, otynkowany na szaro, zakończony półkolistą absydą. Dach dwuspadowy, kryty dachówką, na nim kryta blachą neobarokowa sygnaturka zwieńczona chorągiewką i krzyżem. Od frontu niewielki przedsionek ozdobiony cebulastą kopułką z ośmioramiennym krzyżem. Okna niewielkie, zamknięte półkolisto. Wewnątrz współczesne wyposażenie cerkiewne.

</doc>
<doc id="1077352" url="https://pl.wikipedia.org/wiki?curid=1077352" title="3,4-Metylenodioksyfenylopropan-2-on">
3,4-Metylenodioksyfenylopropan-2-on

3,4-Metylenodioksyfenylopropan-2-on ("MDP2P") – organiczny związek chemiczny, prekursor używany do syntezy MDMA i MDEA. MDP2P zwykle otrzymuje się z safrolu i izosafrolu.

</doc>
<doc id="1077353" url="https://pl.wikipedia.org/wiki?curid=1077353" title="Fala (film 1986)">
Fala (film 1986)

Fala – film Piotr Łazarkiewicza z 1986 roku, dokumentujący Festiwal Muzyków Rockowych w Jarocinie zorganizowany w 1985 roku.
Film miał prezentować festiwal w oczach biorącej w nim udział młodzieży i ówczesnych władz miasta (okres PRL) oraz przedstawicieli organizacji społecznych – i pokazywać dwa punkty widzenia, dwie wizje świata.
"Fala" zawiera fragmenty występów ówczesnych gwiazd Jarocina, m.in. Madame z Robertem Gawlińskim jako wokalistą i Aya RL z Pawłem Kukizem. Są Tilt, Moskwa, Dzieci Kapitana Klossa. Muzyka jest przeplatana wypowiedziami mieszkańców Jarocina, m.in. Jana Jajora, I sekretarza PZPR w Jarocinie, przewodniczącego ZSMP, milicjantów, sekretarz Ligi Kobiet w Jarocinie. W filmie jest też pokazana dyskusja kontestującej młodzieży z działaczami studenckimi.
Według Roberta Sankowskiego:
W latach 80. film pojawił się w kinach w wersji okrojonej przez cenzurę (przede wszystkim z brzmiących groteskowo wypowiedzi władz miasta), mimo to otrzymał m.in. nagrodę w kategorii filmu dokumentalnego na festiwalu Młode Kino Polskie w Gdańsku (1987).
W 2005 film w wersji nieocenzurowanej i uzupełnionej w dodatki ukazał się na DVD.

</doc>
<doc id="1077359" url="https://pl.wikipedia.org/wiki?curid=1077359" title="Dopełnienie bliższe">
Dopełnienie bliższe

Dopełnienie bliższe – dopełnienie odnoszące się do czasownika przechodniego. Przy zamianie ze strony czynnej na stronę bierną, staje się ono podmiotem mianownikowym zdania w stronie biernej. Termin „dopełnienie bliższe” jest stosowany w niektórych opisach gramatycznych.
Język polski.
W języku polskim dopełnienie bliższe najczęściej wyrażane jest w bierniku (w zdaniach twierdzących) lub w dopełniaczu (w zdaniach przeczących). Sporadycznie może wystąpić w innych przypadkach, np. w narzędniku.
Esperanto.
W esperanto dopełnienie bliższe oznaczane jest zawsze za pomocą końcówki -n. na przykład: "Hundo mordas homon" („Pies gryzie człowieka”).

</doc>
<doc id="1077361" url="https://pl.wikipedia.org/wiki?curid=1077361" title="Sopot Film Festival">
Sopot Film Festival

Międzynarodowy Festiwal Filmowy w Sopocie – powszechnie znany jako Sopot Film Festival – dorocznie przyznający nagrody w postaci statuetki "Parasolnika" w dziedzinie filmu. Odbywa się w Sopocie od 2001 roku.
W ostatnich latach, na festiwal zaczęły trafiać filmy obecne na najważniejszych festiwalach filmów krótkometrażowych w Europie, które swoje polskie premiery miały właśnie w Sopocie. Filmy z festiwali od Cannes, Berlinale, Locarno i Annecy.
Historia.
Do 2008 roku celem festiwalu było zaprezentowanie produkcji, które powstają m.in. pod wpływem zdobyczy cyfrowego świata XXI wieku - internetowej cyberprzestrzeni, nowych trendów w designie, modzie, przestrzeni użytkowej, globalnej telewizji i innych wynalazków naszego wieku. Świeże kino artystyczne, eksperymentalne i studenckie od Singapuru, Japonii i Indii, poprzez Polskę i Europę aż po Stany Zjednoczone, Meksyk i Amerykę Południową.
"Chcemy również dać możliwość polskim twórcom (zarówno studentom, profesjonalistom i niezależnym) skonfrontowania swojej twórczości z produkcjami zagranicznymi, prezentując w większości po raz pierwszy w Polsce filmy krótkometrażowe, obecne na największych europejskich festiwalach filmowych (i nie tylko). Produkcje zgłaszane i wyświetlane na Sopot Film Festival, obecne są bowiem m.in. na berlińskim Festiwalu Filmowym, brytyjskim OneDotZero, hiszpańskim Sitges, niemieckim Oberhausen, Sundance Film Festival, nagradzane nagrodami BAFTA i nominowane do Oscara" - pisali organizatorzy.
Od 2009 r. Nowa formuła.
W 2009 r. Sopot Film Festival zmienia swoją formułę. Po 8 edycjach międzynarodowego konkursu filmów krótko i średnio metrażowych organizatorzy poszerzają konkurs o filmy pełnometrażowe. W tym roku odbędzie się międzynarodowy konkurs filmów fantastycznych, w których znajdą się zarówno fabuły jak i animacje. Jest to pierwszy i jedyny w Polsce konkurs pełnometrażowych filmów fantastycznych. Niemniej w naszym rozumieniu kino fantastyczne to nie tylko sci-fi, horror czy fantasy, lecz szerokie spektrum produkcji od filmu noir po groteskę i surrealizm.
Sekcje konkursowe.
Konkurs kina fantastycznego
Jest to konkurs przeznaczony dla pełnometrażowych fabuł i animacji utrzymanych w konwencji kina fantastycznego. Kino fantastyczne rozumiane niekonwencjonalnie i wbrew zawężającym pojęcie stereotypom. W konkursie zaprezentowane zostaną filmy, od absurdu i groteski, poprzez kino akcji i przygody, aż po thriller, horror, fantasy i sci-fi. Od japońskich mistrzów Anime, poprzez francuskie adaptacje komiksów, aż po amerykańskie i kanadyjskie produkcje powstające nie tylko w studiach Hollywood. Jako pierwszy i jedyny festiwal w Polsce tworzymy pełnometrażowy konkurs kina fantastycznego, stawiając nie tylko na fabuły, ale też pełnometrażowe animacje. 
Chodzi o kino fantastyczne w szerokim tego pojęcia znaczeniu. Rozumiane jako przerysowane, groteskowe i surrealistyczne komedie Emira Kusturicy, Charliego Kauffmana, Michela Gondriego czy Spike Jonza oraz kino akcji Guya Ritchie i Quentina Tarantino. Thriller i sensacja w konwencji Seven oraz kino przygody na miarę Indiana Jonesa czy Podróży do wnętrza Ziemi. Jest tu też miejsce na sci-fi w czystej postaci, koreańskie i japońskie horrory, melancholijne i filozoficzne opowieści i wizje niedalekiej przyszłości. Odważne filmy w klimacie Kota Fritza czy też mroczne thrillery na miarę Sin City.
Konkurs krótkometrażowy / World shorts &amp; Short anima
Te sekcje przeznaczone są dla krótkometrażowych fabuł i animacji z całego świata. Zaprezentowane zostaną produkcje komercyjne, artystyczne, studenckie itp. Hasłem przewodnim konkursu, podobnie jak w latach ubiegłych, są Nowe Formy i Zjawiska. 
Szukamy produkcji, które powstają m.in. pod wpływem zdobyczy cyfrowego świata XXI wieku - internetowej cyberprzestrzeni, nowych trendów w designie, modzie, przestrzeni użytkowej, globalnej telewizji i innych wynalazków naszego wieku. Od klasycznej fabuły, poprzez eksperymentalne impresje, po animowane teledyski oraz animację komputerową. A także animowane i fabularne produkcje w konwencji kina fantastycznego, korespondującego z konkursem głównym filmów pełnometrażowych.
Sekcje pozakonkursowe.
World Focus 
Word Focus to sekcja najnowszych pełnometrażowych produkcji światowego formatu, a także filmy, których nie można było dotąd obejrzeć w polskich kinach. Od nowości po nieznane filmy znanych reżyserów. Od debiutów znanych twórców po ich najnowsze premiery. Przybliżymy twórczość reżyserów z amerykańskiego nurtu independent cinema, kino europejskie oraz kino azjatyckie. 
Fantastyczne Premiery 
Pełnometrażowe fabuły i animacje z nurtu szeroko pojętego kina fantastycznego. Sekcja przeznaczona także dla produkcji, które z różnych przyczyn nie mogą zostać zgłoszone do konkursu, a wpisują się w ideę festiwalu.
Animation Focus / Międzynarodowe Panoramy / Tribute to… Dodatkowo pokażemy dużo ciekawych filmów w sekcjach pozakonkursowych ułożonych w różne panoramy, zbliżenia na twórczość wybranych reżyserów oraz trendów i kierunków znamiennych dla światowej kinematografii.
Linki zewnętrzne.
Sopot Film Festival 2009
Sopot Film Festival 2008
Sopot Film Centre

</doc>
<doc id="1077367" url="https://pl.wikipedia.org/wiki?curid=1077367" title="Świnicka Szczerbina Wyżnia">
Świnicka Szczerbina Wyżnia

Świnicka Szczerbina Wyżnia (, , ) – przełączka na wysokości 2295 m n.p.m. we wschodniej grani Świnicy między głównym, zwornikowym, tzw. „turystycznym” wierzchołkiem Świnicy a Świnicką Kopą w Tatrach Wysokich. Przebiega przez nią szlak turystyczny. Spod sąsiedniej Świnickiej Szczerbiny Niżniej, spomiędzy obydwu wierzchołków Świnicy opada do Doliny Walentkowej żleb zwany Żlebem Blatona, przejście przez niego ubezpieczone jest łańcuchem, potem ścieżka prowadzi przez wcięcie skalne zwane Wrótkami.

</doc>
<doc id="1077368" url="https://pl.wikipedia.org/wiki?curid=1077368" title="Drugstore Cowboy">
Drugstore Cowboy



</doc>
<doc id="1077371" url="https://pl.wikipedia.org/wiki?curid=1077371" title="Urszula Czartoryska">
Urszula Czartoryska

Urszula Czartoryska (ur. 27 lipca 1934 w Konarzewie, zm. 7 sierpnia 1998 w Warszawie) – polska historyk sztuki, zajmująca się głównie fotografią, krytyką fotografii i sztuką współczesną.
Życiorys.
Urodziła się 27 lipca 1934 w Konarzewie pod Poznaniem. W 1956 roku ukończyła historię sztuki na Katolickim Uniwersytecie Lubelskim. W trakcie studiów pracowała jako publicystka i recenzentka. Następnie, po ukończeniu nauki, pracowała w redakcji warszawskiego czasopisma „Fotografia”. Była organizatorką wystaw, także światowych m.in. „Fotografia Polska” w Nowym Jorku 1979 i „Presence polonaise” w Paryżu w 1981 roku.
Od 1977 roku aż do końca kariery pracowała jako Kierownik Działu Fotografii i Technik Wizualnych w Muzeum Sztuki w Łodzi. W latach 1985–1993 zajmowała się również edukacją artystyczną w Wyższym Studium Fotografii w Warszawie i PWSSP (ASP) w Poznaniu.
Była autorką kilku prekursorskich książek o fotografii, a ponadto redaktorką wielu publikacji i katalogów poświęconych sztuce współczesnej.
Nazywana była Wielką Damą Polskiej Fotografii, ponieważ jako jedna z pierwszych w kraju zajęła się analizą i krytyką fotografii współczesnej.
Należała do Międzynarodowego Stowarzyszenia Krytyków Sztuki AICA, a także była honorową członkinią Związku Polskich Artystów Fotografików.
Jej mężem był Ryszard Stanisławski, z którym miała córkę Olgę Stanisławską.

</doc>
<doc id="1077372" url="https://pl.wikipedia.org/wiki?curid=1077372" title="Guaiacum officinale">
Guaiacum officinale



</doc>
<doc id="1077376" url="https://pl.wikipedia.org/wiki?curid=1077376" title="Regiony fizycznogeograficzne Andów">
Regiony fizycznogeograficzne Andów

Według regionalizacji fizycznogeograficznej Ameryka Południowa podzielona jest na 9 obszarów fizycznogeograficznych, 28 prowincji i 101 podprowincji fizycznogeograficznych. Każda z tych jednostek posiada własny numer wskazujący na rangę taksonomiczną i określa jego przynależność do regionów.
Z dziewięciu obszarów fizycznogeograficznych Ameryki Południowej, trzy przypada na łańcuch górski Andy – Andy Północne, Andy Środkowe i Andy Południowe. Każdy z obszarów podzielony jest na mniejsze jednostki – prowincje, których jest 11 i 45 podprowincji.
Podział i charakterystyka obszarów.
Andy Północne.
Andy Północne według rangi taksonomicznej mają nadany numer 81. i dzielą się na 5 prowincji:
Andy Karaibskie.
Andy Karaibskie (81.1). Położone są w północnej części Andów, na terytorium Wenezueli, równolegle do wybrzeża Morza Karaibskiego. Ich długość wynosi ok. 900 km. Góry zbudowane są ze skał osadowych, wapieni. Najwyższy szczyt Pico Naiguata wznosi się na wysokość 2763 m n.p.m. Na terenie gór znajduje się kilka jezior tektonicznych, m.in. Logo de Valencia Góry we wschodniej części są gęsto zaludnione i na tym terenie usytuowana jest stolica Wenezueli – Caracas oraz miasta Walencja i Cumana.
Andy Karaibskie dzielą się na pięć podprowincji fizycznogeograficznych:
Andy Kolumbijsko-Wenezuelskie.
Andy Kolumbijsko-Wenezuelskie (81.2), czasem rozdzielane na Andy Kolumbijskie i Andy Wenezuelskie, dzielą się na dwa łańcuchy: Sierra de Perija i Cordillera de Merida stanowiące część Kordylierów Wschodnich (Wenezuela) oraz na Kordyliera Zachodnia i Kordyliera Centralna leżące na terenie Kolumbii.
Andy Kolumbijsko-Wenezuelskie dzielą się na trzynaście podprowincji fizycznogeograficznych:
Andy Ekwadorskie.
Andy Ekwadorskie (81.4) złożone są z dwóch równoległych łańcuchów Kordyliera Zachodnia (Cordillera Occidental) i Kordyliera Środkowej (Cordillera Central) oddzielonymi od siebie Wielką Dolina Centralną.
Andy Ekwadorskie dzielą się na pięć podprowincji fizycznogeograficznych:
Andy Północnoperuwiańskie.
Andy Północnoperuwiańskie (81.5) osiągają szerokość 700 km i skierowane są na południowy wschód. Kordyliery Zachodnie biegną wzdłuż wybrzeży, w środkowej części dzielą się na dwa pasma Cordillera Negra i Cordillera Blanca.
Andy Północnoperuwiańskie dzielą się na cztery podprowincje fizycznogeograficzne:
Archipelag Galapagos.
Archipelag Galapagos (81.6) zajmuje powierzchnię 7,8 tys. km². Na jego terenie występują liczne stożki wulkaniczne, z których do najwyższych zaliczany jest Wolf wznoszący się na wysokość 1707 m n.p.m., Azul (1689 m) i Santo Tomas (1550 m).
Andy Środkowe.
Andy Środkowe (82) stanowią najszerszą część Andów na kontynencie Ameryki Południowej i osiąga szerokość 700 km. Ta część Andów dzielą się na Kordyliera Zachodnia, Płaskowyż Altiplano i Kordyliera Wschodnia.
Kordyliera Zachodnia ciągnie się wzdłuż wybrzeży i wznosi się do wysokości 4000–4800 m n.p.m. z wystającymi stożkami wulkanicznymi sięgającymi ponad 6000 m. Do najwyższych należą Misti wznoszący się na wysokość 6100 m n.p.m., Sojama – 6520 m n.p.m., San Pedro – 5920 m n.p.m., Llullailaco.
Pomiędzy Kordylierą Zachodnią a Kordylierą Wschodnią rozciąga się na wysokości 3000–4200 m n.p.m. rozległy, bezodpływowy płaskowyż Altiplano o szerokości 200 km i długości 1000 km. Na płaskowyżu znajduje się najwyżej położone na świecie (3812 m n.p.m.) jezioro Titicaca oraz obszary solniskowe Salar de Uyuni. Obszar ten jest gęsto zaludniony, uprawia się na nim jęczmień, ziemniaki i rośliny bulwiaste, hoduje się owce lamy i alpaki oraz wydobywa się srebro i rudy miedzi.
Na wschód od wyżyny znajduje się Kordyliera Wschodnia podzielona na trzy pasma Cordillera Vilcanota z najwyższym szczytem Nevado Ausangate (6372 m n.p.m.) i zajmujące powierzchnię 13 264 km², Cordillera Vilcabamba z najwyższym szczytem Salcantay (6264 m n.p.m.) i zajmujące powierzchnię 31 023 km², Cordillera Corobaja lub Cordillera Carabaja z najwyższym szczytem Schio (5800 m n.p.m.) o powierzchni 16 985 km². W południowej części znajduje się najgłębszy kanion liczący 3200 m, Kanion Colca rzeki Río Colca. Na przełęczy Ticlio leżącej na wysokości 4816 m znajduje się najwyżej położona na świecie linia kolejowa dzieła polskiego inżyniera Ernesta Malinowskiego. W centralnej części ciągnie się pasmo Cordillera Real ze szczytami powyżej 6000 m m.in. Illampu - 6045 m n.p.m. i Illimani – 6405 m n.p.m. oraz pasmo Cordillera Azul o powierzchni 33 048 km². W Cordillera Real położona jest stolica Boliwii La Paz, będąca najwyżej położoną stolicą na świecie.
W południowej części Andów Środkowych po zachodniej stronie znajduje się jeden z najsuchszych regionów świata usytuowany na wysokości 1000–2000 m n.p.m. – pustynia Atakama. Od wschodniej strony jest otoczona pasmem Gór Domeyki ze szczytem Cerro Dona Ines wznoszącym się na wysokości 5070 m n.p.m. Na wschód od gór Domeyki rozciągają się pustynne tereny trawiaste zwane puną i dzielą się na Puna de Atacama, Puna de Argentina oraz Puna de Boliwia
Andy Środkowe dzielą się na dwie prowincje fizycznogeograficzne:
Andy Peruwiańsko-Boliwijskie (82.1) i Andy Atakamskie (82.2)
Andy Peruwiańsko-Boliwijskie.
Andy Peruwiańsko-Boliwijskie zostały podzielone na siedem podprowincji fizycznogeograficznych:
Andy Atakamskie.
Andy Atakamskie zostały podzielone na cztery podprowincje fizycznogeograficzne:
Andy Południowe.
Andy Południowe (83) rozciągają się na obszarze dwóch krajów: Chile i Argentyny, stanowiąc naturalną granicę pomiędzy państwami. Północna część gór jest znacznie wyższa od pozostałych partii. Znajduje się w nich najwyższy szczyt Andów – Aconcagua wznoszący się na wysokość 6960 m n.p.m. Na południu Andy Południowe dzielą się na trzy równoległe pasma: Kordylierę Nadbrzeżną, Obniżenie Środkowochilijskie i na wschodzie Kordylierę Główną.
Kordyliera Nadbrzeżna (Cordillera de la Costa) wznosi się na wysokość 2500 m n.p.m. i charakteryzuje się łagodnymi, porośniętymi lasami grzbietami. Na jej terenie znajdują się wyspy, powstałe przez zalanie ich wodami morskimi. Do największych zaliczane są jezior Ranco (520 km²), jezioro Rupanko (233 km²) i jezioro Lianguehui (780 km²).
Obniżenie Środkowochilijskie jest obszrem gęsto zaludnionym, wypełnionym osadami rzecznymi i urodzajnymi glebami.
Kordyliera Główna składa się z licznych stożków wulkanicznych i nazywa się ją Andami Patagońskimi (Cordillera Patagonica) Obszar ten jest najbardziej zlodowaconym obszarem Andów, na terenie którego znajduje się Lądolód Patagoński (Hielo Patagonico) o powierzchni 20 tys. km².
Andy Południowe zbudowane są ze skał prekambryjskich poprzecinanymi intruzjami granitów i diorytów powstały w okresie fałdowań alpejskich.
Andy Południowe dzielą się na cztery prowincje fizycznogeograficzne:
Andy Chilijsko-Argentyńskie (83.1), Sierry Pampaskie (83.2), Andy Patagońskie (83.3) i Archipelagi Juan Fernàndez i San Félix (83.4)
Andy Chilijsko-Argentyńskie.
Andy Chilijsko-Argentyńskie zostały podzielone na cztery podprowincje fizycznogeograficzne:
Andy Patagońskie.
Andy Patagońskie zbudowane są ze skał wulkanicznych, osadowych i metamorficznych. Najwyższym szczytem jest należący do Chile San Valentín wznoszący się na wysokość 4058 m n.p.m. U wybrzeży występują liczne wyspy m.in. Chiloé, Wellington. Na tym terenie występują również liczne lodowce dolinne z najdłuższym, 60-kilometrowym Upsala. Do najbardziej znanych miejsc Andów Patagońskich zaliczyć należy granitowe turnie Cerro Torre i Cerro Fitz Roy oraz polodowcowe jeziora: jezioro Buenos Aires/General Carrera, jezioro O’Higgins/San Martín, jezioro Viedma i jezioro Argentino.
Andy Patagońskie zostały podzielone na cztery podprowincje fizycznogeograficzne:

</doc>
<doc id="1077379" url="https://pl.wikipedia.org/wiki?curid=1077379" title="ORP Pomorzanin (okręt hydrograficzny 1931)">
ORP Pomorzanin (okręt hydrograficzny 1931)



</doc>
<doc id="1077380" url="https://pl.wikipedia.org/wiki?curid=1077380" title="ORP Pomorzanin (okręt hydrograficzny 1920)">
ORP Pomorzanin (okręt hydrograficzny 1920)



</doc>
<doc id="1077383" url="https://pl.wikipedia.org/wiki?curid=1077383" title="Figura Haidingera">
Figura Haidingera

Figura Haidingera (szczotka, miotełki Haidingera) – zjawisko entoptyczne po raz pierwszy opisane przez austriackiego fizyka Wilhelma von Haidingera w 1844 roku.
Chociaż oko ludzkie nie ma receptorów odpowiedzialnych za detekcję polaryzacji światła, wielu ludzi jest w stanie ją rozpoznać. Jest ona postrzegana jako bladożółta figura w kształcie paska lub klepsydry (z nieostrymi końcami, stąd nazwa „szczotka”, „miotełki”), widoczna w centrum pola widzenia na tle błękitnego nieba, kiedy obserwator jest odwrócony od Słońca, lub na dowolnym jasnym tle. Typowo figura ma rozmiar kątowy około 3–5 stopni, około dwa lub trzy razy większy niż szerokość kciuka wyciągniętej ręki. Kierunek światła spolaryzowanego jest prostopadły do żółtego paska (czyli pionowy, gdy pasek jest poziomy). Między żółtymi „miotełkami” mogą być widoczne słabsze niebieskawe lub purpurowe obszary (patrz rysunek). Figurę Haidingera można również dostrzec patrząc na biały obszar na wyświetlaczu ciekłokrystalicznym (np. ekranie komputera), ze względu na efekt polaryzacji wyświetlacza; w tym przypadku światło jest często spolaryzowane ukośnie.
Przyczyny fizjologiczne.
Szczotka Haidingera jest zwykle wiązana z dichroizmem barwników (ksantofili) w plamce żółtej. Sądzi się, że wynika on z rozmieszczenia w niej niektórych cząsteczek barwników. Efekt powodują, zgodnie z prawami Fresnela, promienie padające ukośnie na czopki wrażliwe na światło niebieskie, które są rozmieszczone zgodnie z cylindryczną geometrią dołka środkowego. Rozmiar figury odpowiada wielkości plamki żółtej. Mały odsetek cząstek barwników, które są ułożone okrężnie, przyczynia się do słabej widoczności tego zjawiska. Cząsteczki ksantofili układają się zwykle równolegle do włókien nerwu wzrokowego które, jako że dołek środkowy nie jest płaski, są prawie prostopadłe do niego w centralnej części, a prawie równoległe w części zewnętrznej. W efekcie dwa różne obszary dołka mogą być wrażliwe na dwie polaryzacje.
Widzenie figury.
Wielu ludzi ma początkowo trudności z dostrzeżeniem figury Haidingera. Jest ona bardzo słabo widoczna, znacznie mniej wyraźna niż typowo dostrzegane kontrasty kolorystyczne, i ma tendencję do znikania w ciągu około 5 sekund. Najłatwiej jest zauważyć ją po wprawieniu jej w ruch. Ponieważ zawsze znajduje się ona na plamce żółtej, nie ma sposobu, aby przemieścić ją w bok, ale może być ona obracana, gdy obserwuje się jasną powierzchnię przez obracany polaryzator, lub gdy powoli przechyla się głowę na bok. Polaryzatorem może być np. soczewka z odpowiednich okularów przeciwsłonecznych.
Inną możliwością jest wykorzystanie polaryzatora wbudowanego w ekran LCD. Figurę można dostrzec, patrząc na biały obszar na ekranie i powoli przechylając głowę (monitor kineskopowy nie ma polaryzatora i nie nadaje się do tego celu).
Figura jest wyraźniej widoczna na niebieskim tle. Przy odrobinie ćwiczeń można zobaczyć ją w naturalnym świetle spolaryzowanym błękitnego nieba. Najsilniejsza polaryzacja światła występuje w odległości kątowej 90 stopni od Słońca. Marcel Minnaert zalecał w tym celu najpierw użyć polaryzatora, a następnie próbować obserwacji bez niego. Opisywał, że po chwili patrzenia na niebo pojawi się „swego rodzaju efekt marmuru. Wkrótce potem widoczna staje się szczotka Haidingera”. Wskazywał przy tym, że nie wszyscy obserwatorzy widzą figurę w ten sam sposób. Niektórzy widzą ciągły żółty kształt i przerwany niebieski, jak na ilustracji na tej stronie. Inni widzą ciągły wzór niebieski i przerwany żółty, lub naprzemiennie w obu postaciach.
Wykorzystanie.
Fakt, że figura Haidingera wiąże się z polem widzenia plamki żółtej oznacza, że może być ona wykorzystana do ćwiczenia patrzenia z jej wykorzystaniem. Ludzie z określonymi typami zeza mogą przyzwyczaić się do obserwacji przedmiotu zainteresowania nie z użyciem dołka środkowego plamki żółtej, ale zewnętrznego obszaru siatkówki. Jest to zjawisko znane jako fiksacja ekscentryczna i prowadzi do niedowidzenia. Jeden z aparatów treningowych służących do korekty fiksacji ekscentrycznej wykorzystuje obracające się płytki polaryzacyjne podświetlone jasnym, białym światłem. Użytkownik patrzy jednym okiem przez niebieski filtr (dla wzmocnienia figury Haidingera), a drugie ma zasłonięte. Celem treningu jest nauczenie pacjenta patrzenia na obiekt testowy tak, aby nakładała się na niego figura Haidingera – wówczas patrzy on na obiekt testowy wykorzystując dołek środkowy siatkówki oka. Dołek środkowy zdrowego oka ma znacznie lepszą zdolność rozdzielczą obrazu niż inne części siatkówki. Innym narzędziem diagnostycznym wykorzystującym właściwości optyczne tkanek oka jest pomiar dwójłomności siatkówki, który może być wykorzystany w przypadku ciężkiego niedowidzenia lub gdy pacjent (np. małe dziecko) nie współpracuje z lekarzem.

</doc>
<doc id="1077388" url="https://pl.wikipedia.org/wiki?curid=1077388" title="Świnicka Kopa">
Świnicka Kopa

Świnicka Kopa (, , , 2298 m) – niewybitna turnia we wschodniej grani Świnicy w Tatrach Wysokich. Znajduje się pomiędzy głównym, zwornikowym wierzchołkiem masywu Świnicy (oddzielona od niego Świnicką Szczerbiną Wyżnią) a Gąsienicową Turnią (oddzielona od niej Gąsienicową Przełączką). Przez niektórych uważana jest za trzeci wierzchołek Świnicy. Od południowej strony opada urwiskami do Dolinki pod Kołem (górne piętro Doliny Pięciu Stawów Polskich), prowadzi nimi czerwony szlak turystyczny z Kasprowego Wierchu na Zawrat. Północne urwiska Świnickiej Kopy opadają do Mylnej Kotlinki w Dolinie Gąsienicowej.

</doc>
<doc id="1077392" url="https://pl.wikipedia.org/wiki?curid=1077392" title="Sunderland Association Football Club">
Sunderland Association Football Club



</doc>
<doc id="1077393" url="https://pl.wikipedia.org/wiki?curid=1077393" title="USS Tonopah">
USS Tonopah



</doc>
<doc id="1077394" url="https://pl.wikipedia.org/wiki?curid=1077394" title="Unia Tczew">
Unia Tczew

Unia Tczew – dwusekcyjny klub sportowy z Tczewa, założony w 1922 roku.
Historia sekcji piłkarskiej.
Klub powstał w 1922 roku jako Tczewski Klub Sportowy. W 1924 roku zmieniono nazwę na TKS Olympia Tczew. W 1929 roku zespół przystąpił do Pomorskiego OZPN i otrzymał wsparcie od Kolejowego Przysposobienia Wojskowego przez co zmienił nazwę na KPW Unia Tczew. W 1938 roku Unia odniosła największy sukces w międzywojennej historii – 3. miejsce w Klasie A (II poziom). W sezonie 2006/2007 Unia awansowała z Klasy okręgowej (Grupa II) do IV ligi. Unia utrzymała się w lidze i od sezonu 2008/2009, występowała w zreformowanej IV lidze pomorskiej (V poziom rozgrywkowy). W 2009 roku sekcja piłkarska została połączona z Wisłą i powstał w ten sposób klub piłkarski Gryf 2009 Tczew. W 2012 roku klub został reaktywowany jako Unia 1922 Tczew, jednak poza regularnymi występami w wojewódzkim Pucharze Polski nie występuje w żadnej lidze.
Sekcja wioślarska.
Klub od 1929 roku posiada również sekcję wioślarską.
Stadion.
Unia mecze rozgrywa na Stadionie Miejskim przy ul. Elżbiety 21a w Tczewie. Dane techniczne obiektu:
Unia występowała także na Stadionie Miejskim przy ul. Bałdowskiej, którego pojemność wynosi 2500 miejsc (w tym 150 siedzących), a wymiary boiska to 104 m x 64 m.

</doc>
<doc id="1077395" url="https://pl.wikipedia.org/wiki?curid=1077395" title="USS Tonopah (BM-8)">
USS Tonopah (BM-8)



</doc>
<doc id="1077397" url="https://pl.wikipedia.org/wiki?curid=1077397" title="USS Connecticut (BM-8)">
USS Connecticut (BM-8)



</doc>
<doc id="1077401" url="https://pl.wikipedia.org/wiki?curid=1077401" title="Sztybłech">
Sztybłech



</doc>
<doc id="1077404" url="https://pl.wikipedia.org/wiki?curid=1077404" title="Dawid Kujawa (żużlowiec)">
Dawid Kujawa (żużlowiec)

Dawid Kujawa (ur. 13 kwietnia 1981 w Zielonej Górze) – polski żużlowiec.
Licencję żużlową uzyskał w 1998 roku w barwach ZKŻ Zielona Góra, w tym samym roku został wypożyczony do drużyny OTŻ Opole. W sezonie 2001 awansował do finału indywidualnych mistrzostw świata juniorów w angielskim Peterborough, zdobywając złoty medal i sprawiając tym samym dużą niespodziankę.
Na arenie krajowej jego największymi sukcesami było zdobycie złotego i srebrnego medalu młodzieżowych mistrzostw Polski par klubowych w 2001 i 2003 roku oraz trzecie miejsce w turnieju o „Srebrny Kask” w 2001 roku.

</doc>
<doc id="1077412" url="https://pl.wikipedia.org/wiki?curid=1077412" title="Alaryk II">
Alaryk II

Alaryk II (zm. 507) – władca Wizygotów w latach 484-507 z rodu Baltów, syn i następca Euryka.
Życiorys.
W roku 490 Alaryk II pomyślnie interweniował w Italii na rzecz Teodoryka ostrogockiego w jego walce z Odoakrem.
Za jego panowania doszło do postępu w integracji ariańskich Wizygotów z katolicką ludnością podbitych terytoriów. 5 lutego 506 Alaryk II kazał opublikować zbiór praw "Lex Romana Visigothorum", który likwidował dualizm prawny między rządzącymi się własnym prawem Gotami a ludnością galo- i hiszpanorzymską, posługującą się prawem rzymskim. 
Władca zginął pod Vouillé (mówi się też pod Poitiers) w bitwie z wojskiem Chlodwiga I. Większość galijskich ziem Wizygotów przeszło pod panowanie Franków.
Alaryk miał dwóch synów:
Bibliografia.
 

</doc>
<doc id="1077414" url="https://pl.wikipedia.org/wiki?curid=1077414" title="Sorbent">
Sorbent



</doc>
<doc id="1077423" url="https://pl.wikipedia.org/wiki?curid=1077423" title="Chochla">
Chochla

Chochla – narzędzie do nakładania posiłków (sztuciec). Duża łyżka przystosowana do głębokich naczyń. Wykonana najczęściej z metalu lub tworzyw sztucznych. Chochlą nalewa się zazwyczaj zupę lub inne ciecze. Typowa chochla ma długi uchwyt zakończony małą, głęboką miską, często ustawioną pod takim kątem, by ułatwić podnoszenie cieczy.
Podobnie jak inne naczynia kuchenne, chochle są zazwyczaj zrobione z nierdzewnych, stalowych stopów. Mogą być również zrobione z aluminium, srebra, plastików, bambusa lub innych materiałów.
Ich rozmiar waha się w zależności ich docelowego zadania. Większe chochle mają około 30 cm.

</doc>
<doc id="1077424" url="https://pl.wikipedia.org/wiki?curid=1077424" title="Zimna Woda (Koszarawa)">
Zimna Woda (Koszarawa)

Zimna Woda – przysiółek wsi Koszarawa w Polsce położony w województwie śląskim, w powiecie żywieckim, w gminie Koszarawa.
W latach 1975–1998 przysiółek administracyjnie należał do województwa bielskiego
Leży na stokach Buciorysza, na wysokości około 720 m n.p.m. Składa się z 10 murowanych, niedawno zbudowanych domów oraz 2 zabytkowych drewnianych chałup. Nazwa przysiółka pochodzi od bijącego w nim źródła, z wodą posiadającą w opinii mieszkańców właściwości lecznicze. W miejscowej tradycji takie źródła nazywane są "Zimna Woda" bądź też "Głodna Woda".
Przysiółek oddalony jest od Koszarawy o około 3 km, połączony jest z siedzibą gminy drogą lokalną.

</doc>
<doc id="1077426" url="https://pl.wikipedia.org/wiki?curid=1077426" title="Wywrotka">
Wywrotka

Wywrotka – pojazd: samochód ciężarowy, wózek, wagonik z przechylaną do tyłu lub na bok skrzynią ładunkową, co umożliwia samoczynny rozładunek.
Wywrotki stosowane są do transportu materiałów płynnych, sypkich lub kawałkowych.
Rodzaje wywrotek:

</doc>
<doc id="1077444" url="https://pl.wikipedia.org/wiki?curid=1077444" title="Klasztor Reichenau">
Klasztor Reichenau

Klasztor Reichenau – opactwo benedyktyńskie na wyspie Reichenau na Jeziorze Bodeńskim w Niemczech.
Założone w 724 przez Pirmina (690–753), przeżywało swój rozkwit w IX–XI w. Obok klasztorów w St. Gallen i Fuldzie, najważniejszy ośrodek kultury, nauki i sztuki okresu karolińskiego i ottońskiego, słynący w X–XI w. z tworzonych tam rękopisów zdobionych wysokiej jakości miniaturami.
W 2000 wyspa klasztorna Reichenau została wpisana na listę światowego dziedzictwa kultury UNESCO.
Historia.
Za datę założenia opactwa przyjmuje się 724, kiedy biskup misyjny Pirmin (690–753) otrzymał od karolińskiego majordoma Karola Młota (686–741) zlecenie wybudowania klasztoru w celu chrystianizacji Alamanów.
Legenda o powstaniu opactwa.
Pirmina nad Jezioro Bodeńskie miał ściągnąć w celach misyjnych możny alemański o imieniu Sintlaz. Razem udali się do Rzymu, gdzie papież Grzegorz II (660–731) udzielił Perminowi zezwolenia na wyświęcanie księży i powierzył mu misję chrystianizacji Alamanów. Pirmin wrócił do Francji i wraz z 40 mnichami udał się do Alamanów. Sintlaz podarował mu niezamieszkaną wyspę "Sintlazau" na Jezierze Bodeńskim. Pirmin oczyścił ją z węży, ropuch i innych „jadowitych” zwierząt – kiedy Pirmin zstąpił na wyspę, wszelkie robactwo uciekło. Razem z towarzyszami wykarczowali teren i założyli klasztor.
Rozkwit.
Pierwsze opactwo powstało w Mittelzell na północnym krańcu wyspy: drewniany kościół oraz klasztor, które wkrótce przebudowano. Od 746 wszystkie budynki były już kamienne. Położone pomiędzy Niemcami a Włochami opactwo cieszyło się przychylnością władców potężnych dynastii Karolingów i Ottonów, którzy nadali klasztorowi wiele ziem, w tym wyspę. Opaci z Reichenau doradzali władcom z dynastii Karolingów: cesarzowi Karolowi Wielkiemu (768–814) i Ludwikowi I Pobożnemu. Przyczyniło się to do podniesienia statusu opactwa, które stopniowo wyłączono spod władzy świeckiej, nadając mu "jurisdictio fori", status księstwa oraz wyłączając spod jurysdykcji episkopatu. Klasztor cieszył się licznymi przywilejami – miał prawo poboru cła, prawo wyborcze oraz immunitet.
Lokalizacja przy ówczesnym szlaku do Rzymu sprawiła, że opactwo było odwiedzane przez pielgrzymów i kupców, którzy często pozostawiali cenne dary. Biskup Egiono z Werony rezydujący w Reichenau, zbudował w 799 kościół pod wezwaniem św. Piotra w Niederzell, małą romańską bazylikę, gdzie wiódł później życie eremity. W 830 Reichenau wzbogaciło się o przywiezione z Wenecji relikwie św. Marka, a w 925 o krzyż z krwią Chrystusa przywieziony prawdopodobnie przez Araba Hassana jako podarunek dla Karola Wielkiego. W poł. X w., na prośbę opata Alewicha (934–58) biskup Ulryk z Augsburga, który odwiedzał Reichenau, podarował klasztorowi wiele relikwii św. Maurycego.
Opactwo zostało przebudowane na początku IX w. przez opata Haito, wkrótce po jego powrocie z wyprawy do Konstantynopola. Kościołowi nadano formę bazyliki na planie krzyża z trzema nawami oraz transeptem. Świątynię poświęcono w 816. Układ nowych zabudowań klasztornych w Reichenau stał się wzorem dla standardowego planu budowy klasztorów benedyktyńskich, tzw. planu St. Gallen (825).
Najpotężniejszym opatem Reichenau był Hatto I (850–913), arcybiskup Moguncji (891–913), kanclerz Świętego Cesarstwa Rzymskiego. W 896 udał się wraz Arnulfem z Karyntii do Rzymu, gdzie papież Formozus (815–896) koronował Arnulfa na cesarza. Papież podarował wówczas Hattonowi relikwie św. Jerzego, które przewiózł on przez Alpy do wschodniej Frankonii, gdzie dokonano ich podziału. Reichenau otrzymało fragment głowy świętego, który spoczął w kościele św. Jerzego w Oberzell. Po śmierci Arnulfa w 899 i objęciu władzy przez 7-letniego wówczas Ludwika IV Dziecię, Hatto I stał się obok Adalbera von Augsburg (zm. 909) najważniejszym opiekunem nieletniego króla z ogromnym wpływem na politykę. Po śmierci Ludwika IV Dziecięcia Hatton miał mieć również wpływ na wybór Konrada I. (890–918) na króla Niemiec.
Opat Hatto I wzniósł kościół św. Jerzego w Oberzell we wschodniej części wyspy (896) oraz dokonał kolejnej przebudowy kościoła w Mittelzell, który otrzymał kwadratowy chór zachodni z szerokim transeptem zakończonym dwoma wieżami. Nowy kościół zachodni został poświęcony św. Markowi. Do wschodniego chóru dobudowano okrągłą kaplicę Św. Krzyża, w której spoczęły relikwie Krwi Przenajśw. Kościół został ponownie przebudowany ok. 1000 oraz na początku XI w. Opat Berno (1008–48) zastąpił część zachodnią obecnym transeptem otwierającym się na apsydę z wieżą, zdobioną lizenami i fryzami arkadowymi. Świątynię poświęcono w 1048 w obecności cesarza Henryka III.
Upadek.
W miarę upływu czasu klasztor zaczął podupadać. W 1541 został włączony do diecezji w Konstancji, a tamtejsi biskupi objęli funkcje opatów. W opactwie pozostało zaledwie 12 zakonników łącznie z przeorem oraz kilku nowicjuszy. W 1757 zakonników usunięto siłą i przeniesiono do innych domów zakonnych. Przedstawiciele okolicznych klasztorów celebrowali msze w Reichenau aż do sekularyzacji opactwa w 1802.
Benedyktyni powrócili na wyspę we wrześniu 2001. W 2004 Cella S. Benedict uznana została za filię opactwa św. Marcina w Beuron.
Kultura.
Klasztor był jednym z najważniejszych ośrodków kultury, nauki i sztuki w średniowieczu. Poeta Walahfrid Strabo sprawował funkcję opata w latach 838–849. Tam powstały jego dwa słynne dzieła: napisane w 826 "Visio Wettini" (pol. „Wizja Wettina”) dokumentujące mistyczne doświadczenie pierwszego mentora Walafrieda oraz jedna z pierwszych prac na temat botaniki "Liber de cultura hortum" („O pielęgnacji ogrodu”) z 827, opisująca 23 rośliny lecznicze i ich zastosowanie.
W Reichenau pracowali również: Herman z Reichenau (1013–54), znany XI w. astronom, matematyk, kompozytor i poeta, autor kroniki świata od narodzin Chrystusa po rok 1054, oraz jego uczeń Bertold z Reichenau, który kontynuował pracę kronikarską Hermanna do roku 1080.
Powstała tam słynna w X–XI w. szkoła miniatur, a sam klasztor posiadał bogatą bibliotekę. W skryptorium klasztoru powstał m.in. Kodeks Egberta ("Codex Egberti"). W drodze sekularyzacji cały zbiór manuskryptów przeszedł w posiadanie biblioteki dworskiej w Karlsruhe (1805), a następnie został przeniesiony do Biblioteki Kraju Związkowego Badenii. W skład kolekcji wchodzi 267 pergaminów, 162 pism na papierze, 212 tekstów zachowanych fragmentarycznie oraz wybór inkunabułów.
Reichenau słynęło również z malowideł ściennych. Unikatowe malowidła mistrzów szkoły z Reichenau zachowały się do dziś w kościele św. Jerzego w Oberzell (osiem fresków z X w.) oraz w kościele św. Piotra i Pawła w Niederzell (freski z pierwszej poł. XI w.).
Iluminowane rękopisy z okresu ottońskiego z klasztoru Reichenau zostały wpisane na listę Pamięci Świata UNESCO w 2003. Wyspa klasztorna Reichenau znajduje się na liście światowego dziedzictwa kultury UNESCO od 2000 roku.

</doc>
<doc id="1077447" url="https://pl.wikipedia.org/wiki?curid=1077447" title="Święto Matki Bożej Gromnicznej">
Święto Matki Bożej Gromnicznej



</doc>
<doc id="1077450" url="https://pl.wikipedia.org/wiki?curid=1077450" title="Sztibl">
Sztibl



</doc>
<doc id="1077452" url="https://pl.wikipedia.org/wiki?curid=1077452" title="Wywrotek">
Wywrotek

Wywrotek, wywrotki, wywracanka, wywrotka - obuwie szyte na lewą stronę, a następnie wywracane na prawą. Charakterystyczne zwłaszcza dla dawnego obuwia wykonywanego ręcznie.
Średniowieczna technika wywrotkowa.
Pierwszym etapem wykonania obuwia techniką wywrotkową było wycięcie (np. ze skóry) elementów składowych. Elementy wierzchu były zszywane na lewej stronie, wywracane na prawą i kształtowane na prawidle. 

</doc>
<doc id="1077453" url="https://pl.wikipedia.org/wiki?curid=1077453" title="Sztibł">
Sztibł



</doc>
<doc id="1077455" url="https://pl.wikipedia.org/wiki?curid=1077455" title="Matka Boża Gromniczna">
Matka Boża Gromniczna



</doc>
<doc id="1077459" url="https://pl.wikipedia.org/wiki?curid=1077459" title="Praktyki hinduistyczne">
Praktyki hinduistyczne



</doc>
<doc id="1077462" url="https://pl.wikipedia.org/wiki?curid=1077462" title="NK Kamen Ingrad">
NK Kamen Ingrad



</doc>
<doc id="1077467" url="https://pl.wikipedia.org/wiki?curid=1077467" title="Souma">
Souma

Souma (ngr. σούμα) – wódka destylowana z winogron, charakterystyczna dla Rodos, Paros oraz greckich wysp środkowej i wschodniej części Morza Egejskiego; odpowiednik kreteńskiej rakı, czyli tsikudii.

</doc>
<doc id="1077477" url="https://pl.wikipedia.org/wiki?curid=1077477" title="Analiza regresji">
Analiza regresji



</doc>
<doc id="1077478" url="https://pl.wikipedia.org/wiki?curid=1077478" title="Model regresyjny">
Model regresyjny



</doc>
<doc id="1077479" url="https://pl.wikipedia.org/wiki?curid=1077479" title="Model regresji">
Model regresji



</doc>
<doc id="1077480" url="https://pl.wikipedia.org/wiki?curid=1077480" title="Stadion Miejski w Płocku">
Stadion Miejski w Płocku

 
Stadion Miejski – stadion piłkarsko - lekkoatletyczny znajdujący się przy ulicy Sportowej 3 w Płocku. Na tym obiekcie rozgrywają mecze piłkarze Wisły II Płock. 
Na tym obiekcie swoje mecze rozgrywały m.in. Masovia Płock i Wisła Płock (do 1973, kiedy otwarto nowy stadion w Płocku).

</doc>
<doc id="1077484" url="https://pl.wikipedia.org/wiki?curid=1077484" title="Debbie Flintoff-King">
Debbie Flintoff-King

Debra Lee (Debbie) Flintoff-King (ur. 20 kwietnia 1960 w Melbourne) – australijska lekkoatletka, płotkarka.
Mistrzyni olimpijska z Seulu (1988) w biegu na 400 metrów przez płotki. Srebrna medalistka mistrzostw świata w tej konkurencji (Rzym 1987).

</doc>
<doc id="1077485" url="https://pl.wikipedia.org/wiki?curid=1077485" title="Matka Boska Gromniczna">
Matka Boska Gromniczna



</doc>
<doc id="1077486" url="https://pl.wikipedia.org/wiki?curid=1077486" title="Zmienna zależna">
Zmienna zależna



</doc>
<doc id="1077491" url="https://pl.wikipedia.org/wiki?curid=1077491" title="Parafia Narodzenia Najświętszej Maryi Panny w Bełchatowie">
Parafia Narodzenia Najświętszej Maryi Panny w Bełchatowie

Parafia Narodzenia Najświętszej Maryi Panny w Bełchatowie – rzymskokatolicka parafia w centrum Bełchatowa, wchodząca w skład dekanatu bełchatowskiego archidiecezji łódzkiej.
Historia kościoła i parafii.
W miejscu obecnego kościoła w 1617 roku wybudowano drewniany kościół i klasztor zarazem. Murowany kościół wybudowano w 1721 roku.
Parafia została erygowana 25 czerwca 1893 roku przez biskupa Aleksandra Bereśniewicza, ordynariusza diecezji włocławskiej (kujawsko-kaliskiej), poprzez wyłączenie się z parafii pw. "Wszystkich Świętych" w Grocholicach.
Wyposażenie kościoła.
W kościele zachował się późnobarokowy Ołtarz Wielki, a w nim obraz Matki Boskiej Częstochowskiej. Boczne pozłacane kolumny, dwie rzeźbione figury Aniołów oraz świętych Jacka i Bonawentury. Po bokach w nawie głównej znajdują się dwa ołtarze: św. Antoniego i św. Józefa. 

</doc>
<doc id="1077494" url="https://pl.wikipedia.org/wiki?curid=1077494" title="Zmienna egzogeniczna">
Zmienna egzogeniczna



</doc>
<doc id="1077495" url="https://pl.wikipedia.org/wiki?curid=1077495" title="Zmienna endogeniczna">
Zmienna endogeniczna



</doc>
<doc id="1077500" url="https://pl.wikipedia.org/wiki?curid=1077500" title="Historia Uniwersytetu Ekonomicznego w Krakowie">
Historia Uniwersytetu Ekonomicznego w Krakowie

Zalążki (do 1924).
Pomimo że za oficjalną datę powstania uczelni uznaje się rok 1925, to zalążki szkoły sięgają końca XIX wieku. Jako że pod zaborem austriackim można było prowadzić polskie szkoły, w Krakowie w 1882 roku powstała Szkoła Handlowa – szkoła średnia o profilu ekonomicznym zwana potocznie Akademią Handlową (warto wyjaśnić, że w byłym zaborze austriackim tytuł „Akademii” przysługiwał tym średnim szkołom handlowym, które prowadziły kursy dla abiturientów szkół średnich). Szkoła przeznaczona była dla absolwentów czwartej klasy ówczesnego gimnazjum. Posiadała własny okazały budynek zlokalizowany na ulicy Kapucyńskiej 2 (u zbiegu ulic Kapucyńskiej i Podwala), który zaprojektowany został przez znanego architekta Jana Zawiejskiego (twórcę między innymi Teatru Słowackiego).
Ku powstaniu szkoły wyższej.
Dnia 15 października 1924 roku na mocy upoważnienia Ministra Wyznań Religijnych i Oświecenia Publicznego przy szkole powstał Instytut Towaroznawczy w oparciu o ówczesną średnią szkołę handlową w Krakowie przy ulicy Kapucyńskiej 2. Organizacyjnie opierał się on na stowarzyszeniu występującym pod nazwą „Towarzystwa Popierania Nauki Towaroznawstwa w Krakowie”. Jego dyrektorem został prof. dr inż. Arnold Bolland. Instytut kształcił absolwentów szkoły średniej ogólnokształcącej (odpowiednik dzisiejszej szkoły pomaturalnej) i oferował 2-letni program studiów.
Wspomniana szkoła (zwana Akademią Handlową) od 1908 r. prowadziła jednorazowe kursy handlowe dla abiturientów szkół średnich (kursy te były również odpowiednikiem dzisiejszej szkoły pomaturalnej)
Z połączenia tych dwóch instytucji, czyli Instytutu Towaroznawczego w Krakowie oraz kursów dla abiturientów prowadzonych przez Szkołę Handlową w Krakowie zwaną zgodnie z nomenklaturą zaboru austriackiego Akademią Handlową, powstał dzisiejszy Uniwersytet Ekonomiczny w Krakowie. Nowa szkoła, której nadano nazwę Wyższe Studium Handlowe w Krakowie otwarta została dnia 1 października 1925 roku.
Wyższe Studium Handlowe w Krakowie (1925-1938).
Wyższe Studium Handlowe w Krakowie zainaugurowało swoją działalność 1 października 1925 r. Datę tę uznaje się za powstanie Uniwersytetu Ekonomicznego w Krakowie, bowiem z tym dniem zaczęła funkcjonować prywatna szkoła wyższa o profilu ekonomicznym, która powstała z przekształcenia Instytutu Towaroznawczego. Była to pierwsza wyższa szkoła o profilu ekonomicznym w Krakowie, trzecia tego typu prywatna szkoła wyższa w Polsce (po Warszawie i Lwowie).
Lokalizacja uczelni.
Szkoła mieściła się pierwotnie w budynku szkoły średniej – Akademii Handlowej w Krakowie przy ulicy Kapucyńskiej 2. Od samego początku dążyła do usamodzielnienia się i w tym właśnie celu rozpoczęto budowę własnego gmachu. Parcelę pod budowę przydzieliła bezpłatnie Gmina Miasta Krakowa. W oparciu o skromne rezerwy oraz kredyty bankowe wybudowano w 1927 r. dwupiętrowy budynek przy ul. Sienkiewicza 4, który nadbudowano w 1928 r. do wysokości trzeciego piętra. W 1931 r. wybudowano nowy budynek przy ulicy Sienkiewicza 5. Budynki te do dzisiaj są w posiadaniu Uniwersytetu Ekonomicznego (swoją siedzibę ma tam obecny Wydział Towaroznawstwa).
Nad wejściem do siedziby Wyższego Studium Handlowego umieszczono napis: "Rerum cognoscere causas et valorem" ("Poznawać przyczynę i istotę rzeczy"), który jest po dzień dzisiejszy mottem Uniwersytetu.
Statut Uczelni.
Uczelnia miała charakter szkoły akademickiej, jednak obowiązujące ówcześnie przepisy (ustawa z dnia 13 lipca 1920 roku o szkołach akademickich) dzieliły szkoły wyższe na państwowe i prywatne. Tylko szkoły państwowe korzystały z pełni uprawnień akademickich. Szkoły akademickie prywatne mogły otrzymać niektóre lub wszystkie prawa akademickich szkół państwowych.
Statut uczelni został ostatecznie zatwierdzony przez Ministra Wyznań Religijnych i Oświecenia Publicznego reskryptem z dnia 10 marca 1927 roku i z tym dniem uzyskała ona osobowość prawną.
W międzyczasie (1925-1927) szkołą zarządzało „Towarzystwo Wyższych Studiów Handlowych”. Źródłem finansowania Szkoły były opłaty studenckie i dotacje płynące z Ministerstwa Wyznań Religijnych i Oświecenia Publicznego.
Władze Uczelni.
Szkoła (pomimo że kształciła na poziomie akademickim) nie posiadała pełnych praw akademickich. Nie mogła nadawać tytułu magistra, a kierował nią dyrektor (nie rektor). Przez cały okres funkcjonowania szkoły pod nazwą Wyższe Studium Handlowe jej dyrektorem był prof. dr inż. Arnold Bolland.
Struktura uczelni.
W chwili założenia, Wyższe Studium Handlowe składało się z dwóch wydziałów:
Ze względu na skromne środki finansowe w 1927 r. Szkołę przekształcono w jednowydziałową, a dotychczasowe wydziały spadły do rangi kierunków kształcenia i tak już pozostały do czasu upaństwowienia Uczelni. W chwili powstania w Szkole powołano trzy katedry:
System kształcenia.
Źródłem finansowania Szkoły były opłaty studenckie i dotacje płynące z Ministerstwa Wyznań Religijnych i Oświecenia Publicznego. W pierwszym roku istnienia Szkoły studia rozpoczynało 222 studentów. W roku akademickim 1938/39 w Szkole studiowało już 1487 studentów.
Studia prowadzone w Wyższej Szkole Handlowej w Krakowie początkowo trwały 3 lata (w latach 1925–1939), jednak od 1930 r. wprowadzono dodatkowy rok (tzw. rok pracy badawczej), w czasie którego abiturienci przygotowywali pracę dyplomową (odpowiednik dzisiejszego licencjatu).
Wyższe Studium Handlowe w 1938 roku oferowało następujące kierunki kształcenia:
Akademia Handlowa w Krakowie (1938-1950).
Z dniem 29 marca 1937 r. na mocy ustawy o szkołach akademickich, Wyższe Studium Handlowe zostało uznane za prywatną szkołę akademicką i otrzymało nazwę Akademii Handlowej w Krakowie. W 1938 r. utworzono cztery nowe katedry. W dniu 20 marca 1939 r. Statut Akademii został zatwierdzony przez Ministra Wyznań Religijnych i Oświecenia Publicznego. W lipcu 1939 r. Minister podpisał również odpowiednie rozporządzenie przyznające Akademii uprawnienia do nadawania tytułu magistra. W czasie wojny znajdowało się ono w aktach Ministerstwa. Nie zostało ono jednak opublikowane w Dzienniku Ustaw z powodu nadchodzącej zawieruchy wojennej, zaś podczas powstania Warszawskiego spłonęło.
Aresztowanie profesorów.
W dniu 6 listopada 1939 r. podczas słynnego wykładu SS-Obersturmbannfuhrera Mullera w sali nr 66 Uniwersytetu Jagiellońskiego, profesorzy Akademii handlowej zostali razem z innymi profesorami wyższych uczelni krakowskich aresztowani. Znajdowali się tam wtedy między innymi:
Po uwięzieniu profesorów w Sachsenhausen okupanci zajęli oba budynki Akademii wraz ze wszystkimi urządzeniami i dokumentacją (w tym z biblioteką). Niestety tylko część akt zdołano uratować i bezpiecznie zachować aż do powrotu profesorów z Sachsenhausen.
Podjęcie tajnego nauczania.
Pod koniec 1943 r. Profesorzy Akademii podjęli zakonspirowaną działalność dydaktyczną. Tajne nauczanie objęło zarówno dawnych przedwojennych studentów, jak i osoby nowo zgłaszające się. Tym systemem udało się przeprowadzić studentów przez pierwsze dwa lata studiów. Ogółem przez tajne nauczanie przeszło około 50 osób, nie licząc tych które zdawały egzaminy uzupełniające przed poszczególnymi profesorami. W drodze tajnego nauczania odbył się również jeden egzamin dyplomowy, złożony przez Pana Eugeniusza Ziembę.
Odbudowa Uczelni po II wojnie światowej.
Po wojnie Szkoła nadal funkcjonowała jako prywatna szkoła wyższa o profilu ekonomicznym. Zajęcia wznowiono ponownie w 1945 r., przy czym inauguracja roku akademickiego 1944/1945 odbyła się tuż po wyzwoleniu, w dniu 8 maja 1945 r., czyli w zasadzie pod koniec roku akademickiego. Wykład inauguracyjny, który odbył się w budynku uczelni przy ul. Sieniewicza 4 wygłosił prof. Stanisław Bieńkowski, a jego tematem było „Usprawnienie produkcji na rzecz usuwania marnotrawstwa”. Studia podjęło wówczas 1518 studentów.
Minister Oświaty w dniu 3 września 1945 r. wydał rozporządzenie (pierwotne spłonęło podczas wojny) nadające Akademii uprawnienia do nadawania tytułu magistra. Pierwszy egzamin magisterski odbył się dnia 25 października 1945 r.
W 1949 r. dokonano przebudowa programu nauczania, mające na celu skierowanie szkoły w stronę socjalizmu oraz przygotowanie do przyjęcia nowego ujednoliconego programu nauczania w szkołach ekonomicznych w całej Polsce. W roku akademickim 1949/50 zniesiono nazwę katedry przemianowując je na zakłady i rozbudowując ich liczbę.
Wyższa Szkoła Ekonomiczna w Krakowie (1950-1974).
W 1950 r. upaństwowiono Uczelnię (na mocy dekretu z dnia 26 października 1950 r.). Na mocy tego dekretu Akademia Handlowa w Krakowie została przekształcona w państwową wyższą szkołę akademicką pod nazwą Wyższa Szkoła Ekonomiczna w Krakowie. Istota upaństwowienia polegała na tym, że studenci zostali zwolnieni od obowiązku uiszczania opłat, a Szkoła została przekształcona w jednostkę budżetową, obdarzoną osobowością prawną oraz finansowaną przez Państwo. Podobnie postąpiono z czterema innym uczelniami ekonomicznymi, tj. WSE Poznań, WSE Katowice, WSE Wrocław oraz SGPiS Warszawa.
Akademia Ekonomiczna w Krakowie (1974-2007).
W 1974 r. Wyższa Szkoła Ekonomiczna w Krakowie (na mocy rozporządzenia Rady Ministrów z dnia 29 kwietnia 1974 roku w sprawie zmiany nazw wyższych szkół ekonomicznych) otrzymała nazwę Akademia Ekonomiczna w Krakowie. Przemianowano wtedy również trzy inne szkoły ekonomiczne, tj. AE Katowice, AE Poznań i AE Wrocław. Zmiana nazwy krakowskiej Akademii Ekonomicznej nie pociągnęła za sobą żadnych zmian organizacyjnych w strukturze uczelni.
Uniwersytet Ekonomiczny w Krakowie (od 2007).
Z dniem 25 sierpnia 2007 r. Akademia Ekonomiczna w Krakowie zmieniła nazwę na Uniwersytet Ekonomiczny w Krakowie. Zmiana nastąpiła zgodnie z Ustawą Sejmu Rzeczypospolitej z dnia 6 lipca 2007 roku.

</doc>
<doc id="1077507" url="https://pl.wikipedia.org/wiki?curid=1077507" title="Zależne zmienne losowe">
Zależne zmienne losowe



</doc>
<doc id="1077508" url="https://pl.wikipedia.org/wiki?curid=1077508" title="Niezależne zmienne losowe">
Niezależne zmienne losowe



</doc>
<doc id="1077511" url="https://pl.wikipedia.org/wiki?curid=1077511" title="NK Marsonia">
NK Marsonia



</doc>
<doc id="1077512" url="https://pl.wikipedia.org/wiki?curid=1077512" title="Stanisław Szanter">
Stanisław Szanter

Stanisław Szanter (1910-1991) - polski socjolog, etnolog i publicysta, autor książki "Socjologia kobiety." Był uczniem Jana Stanisława Bystronia. Przed wojną publikował w czasopismach wileńskich np. „Dzienniku Wileńskim” czy „Kurierze Wileńskim”. Wielki wpływ wywarły na niego prace amerykańskiego antropologa Lewisa Henry'ego Morgana oraz niemieckiego filozofa Fryderyka Engelsa. Jeden z pierwszych i najbardziej znanych polskich działaczy na rzecz ruchu feministycznego pierwszej fali. Negatywnie ocenił ONZ-owski Międzynarodowy Rok Kobiet.
Jego biogram został omyłkowo włączony do "Słownika pracowników książki polskiej".

</doc>
<doc id="1077516" url="https://pl.wikipedia.org/wiki?curid=1077516" title="NK Međimurje">
NK Međimurje



</doc>
<doc id="1077519" url="https://pl.wikipedia.org/wiki?curid=1077519" title="Héctor Bracamonte">
Héctor Bracamonte

Héctor Andrés Bracamonte (ur. 16 lutego 1979 w Rio Cuarto) piłkarz argentyński grający na pozycji napastnika. Nosi przydomek "Braca".
Życiorys.
Bracamonte jest wychowankiem Club Atlético Boca Juniors. W Primera División zadebiutował w sezonie 1998/1999, ale niedługo po debiucie został wypożyczony do Los Andes Buenos Aires, grającego wówczas w Primera B Metropolitana. Tam występował przez rok zdobywając 9 goli w sezonie, a latem 1999 Bracamonte został piłkarzem klubu hiszpańskiej Segunda División, CD Badajoz. W Badajoz Héctor miał pewne miejsce w podstawowym składzie, jednak zespół ten co roku bronił się przed spadkiem z ligi. Argentyńczyk spędził tam 2,5 roku i na fazę Clausura 2002 powrócił do Boca. Jednak wobec konkurencji w ataku ze strony Carlosa Téveza, Marcelo Delgado czy Guiillermo Barrosa Schelotto był tylko rezerwowym, ale zdołał zdobyć 7 goli w lidze, a Boca zajęło 3. pozycję. W sezonie 2002/2003 Bracamonte strzelił 9 bramek. Zdobył Copa Libertadores, a także wicemistrzostwa fazy Apertura 2002 i Clausura 2003.
W lipcu 2003 roku za 800 tysięcy euro Bracamonte przeszedł do rosyjskiego FK Moskwa, wtedy zwanego Torpedo-Metallurg. W Premier Lidze przez pół roku wystąpił w 9 meczach i zdobył 5 bramek przyczyniając się do utrzymania klubu w lidze. Rok 2004 był dla Héctora jeszcze bardziej udany – 9. miejsce w lidze, a jego dorobek bramkowy to 11 trafień. W 2005 roku zajął z FK 6. pozycję (5 goli), podobnie jak w 2006 (3 gole). W tym ostatnim roku został uznany wraz z Isaakiem Okoronkwo najlepszym piłkarzem sezonu FK. W FK grał do połowy 2009 roku.
Kolejnym klubem w karierze Argentyńczyka został Terek Grozny. Zadebiutował w nim 27 września 2009 w wygranym 2:1 domowym meczu z Lokomotiwem Moskwa. W sezonie 2011/2012 Bracamonte grał w FK Rostów, a latem 2012 wrócił do Argentyny i został zawodnikiem Rosario Central.

</doc>
<doc id="1077521" url="https://pl.wikipedia.org/wiki?curid=1077521" title="Miejska Szkoła Handlowa w Krakowie">
Miejska Szkoła Handlowa w Krakowie



</doc>
<doc id="1077523" url="https://pl.wikipedia.org/wiki?curid=1077523" title="Szewce (stacja kolejowa)">
Szewce (stacja kolejowa)

Szewce – przystanek kolejowy, niegdyś stacja kolejowa w woj. dolnośląskim, w pobliżu miejscowości Szewce. Na przystanku zatrzymują się jedynie pociągi osobowe.
W roku 2017 stacja obsługiwała 200–299 pasażerów na dobę.

</doc>
<doc id="1077524" url="https://pl.wikipedia.org/wiki?curid=1077524" title="Sally Gunnell">
Sally Gunnell

Sally Jane Janet Gunnell (ur. 29 lipca 1966) – brytyjska lekkoatletka płotkarka.
Mistrzyni olimpijska z Barcelony (1992) w biegu na 400 metrów przez płotki, brązowa medalistka olimpijska w sztafecie 4 × 400 metrów (1992). Złota (Stuttgart 1993) i srebrna (Tokio 1991) medalistka mistrzostw świata w biegu na 400 m przez płotki, brązowa medalistka MŚ w sztafecie 4 × 400 m (Stuttgart 1993). Mistrzyni Europy w biegu na 400 m ppł (Helsinki 1994).
Halowa mistrzyni Europy w biegu na 400 metrów (Haga 1989). Czterokrotnie zwyciężała w Pucharze Europy w Lekkoatletyce w biegu na 400 metrów przez płotki (1993, 1994, 1996 oraz 1997). Ma w swoim dorobku również 3 złote medale Igrzysk Wspólnoty Narodów, złoto Igrzysk Dobrej Woli oraz zwycięstwo w Pucharze Świata w lekkoatletyce. Podczas mistrzostw świata w 1993 ustanowiła rekord świata w biegu na 400 m ppł – 52,74, dziś jest to wciąż rekord Wielkiej Brytanii. Lekkoatletka roku 1993.
Życie prywatne.
Od 1992 Gunnell, jest żoną Jonathana Bigga. Para ma trzech synów. Finleya, Marleya i Lucę.

</doc>
<doc id="1077525" url="https://pl.wikipedia.org/wiki?curid=1077525" title="Hector Bracamonte">
Hector Bracamonte



</doc>
<doc id="1077526" url="https://pl.wikipedia.org/wiki?curid=1077526" title="NK Pula">
NK Pula



</doc>
<doc id="1077533" url="https://pl.wikipedia.org/wiki?curid=1077533" title="Funkcja logitowa">
Funkcja logitowa

Funkcja logitowa, logit – funkcja stosowana w statystyce (metoda regresji logistycznej) do przekształcania prawdopodobieństwa na logarytm szans:
Przekształcenie odwrotne:
Funkcja ta jest odwrotnością funkcji logistycznej.

</doc>
<doc id="1077536" url="https://pl.wikipedia.org/wiki?curid=1077536" title="Przestrzeń zdarzeń">
Przestrzeń zdarzeń



</doc>
<doc id="1077541" url="https://pl.wikipedia.org/wiki?curid=1077541" title="Jan Chryzostom Grabski">
Jan Chryzostom Grabski

Jan Chryzostom Grabski herbu Dołęga (ur. 29 grudnia 1787 w Otolinie, zm. w 1851 w Stępowie) – polski wojskowy, uczestnik kampanii Napoleońskiej, powstaniec listopadowy, ziemianin.
Życiorys.
Pochodził ze starej rodziny szlacheckiej był synem Pawła Grabskiego i Marianny z Goszczyńskich herbu Pobóg. 15 stycznia 1808 rozpoczął służbę w pułku artylerii pieszej jako kanonier w armii Księstwa Warszawskiego. 10 czerwca 1808 mianowany został kapralem. Brał udział w wojnie z Austrią, w 1809 roku walczył pod Raszynem i Zamościem. Przeszedł potem całą kampanię napoleońską. Brał udział w bitwie pod Lipawą (Kurlandia) 1812, oblężeniu Gdańska (obrona przed Prusakami) 1813, kończąc na bitwie pod Lipskiem.
Po 1815 r. jako podoficer służył w armii Królestwa Polskiego. 31 maja 1823 awansował do stopnia podporucznika. W latach 1824 - 1830 służył w Batalionie Weteranów Czynnych.
Brał udział w powstaniu listopadowym, od lutego 1831 w stopniu podporucznika, od maja kapitana artylerii. Brał udział w bitwie pod Grochowem i Ostrołęką. W sierpniu 1831 r. przeznaczony do służby lazaretowej. Po kapitulacji Warszawy zatrudniony został w lazarecie saperskim i złożył przysięgę na wierność carowi.
W 1847 r. udowodnił pochodzenie szlacheckie przed Heroldią Królestwa Polskiego. W 1849 r. żona Joanna z Dzierżanowskich odziedziczyła po ciotce, Antoninie Ostaszewskiej większą część majątku w Stępowie pod Rypinem. Istnieje miniatura malarska pokazująca go w mundurze z okresu napoleońskiego, na koniu, wykonana przez znanego polskiego malarza Ostrowskiego.

</doc>
<doc id="1077544" url="https://pl.wikipedia.org/wiki?curid=1077544" title="Deon Hemmings">
Deon Hemmings

Deon Hemmings (ur. 10 września 1968) – jamajska lekkoatletka, płotkarka.
Mistrzyni olimpijska w biegu na 400 m przez płotki (Atlanta 1996). Srebrna medalistka olimpijska w tej konkurencji oraz złota medalistka w sztafecie 4 x 400 m (Sydney 2000). Wicemistrzyni świata na 400 m/pł (Ateny 1997). Trzykrotna brązowa medalistka MŚ: Göteborg 1995 - 400 m pł; Ateny 1997 - 4 x 400 m; Sewilla 1999 - 400 m pł.
Wielokrotna medalistka mistrzostw Jamajki w biegu na 400 metrów przez płotki, m.in. dziesięciokrotnie złota (1991, 1992, 1993, 1994, 1995, 1996, 1997, 1998, 1999, 2000).

</doc>
<doc id="1077545" url="https://pl.wikipedia.org/wiki?curid=1077545" title="NK Varteks">
NK Varteks



</doc>
<doc id="1077546" url="https://pl.wikipedia.org/wiki?curid=1077546" title="Walahfrid Strabo">
Walahfrid Strabo

Walahfrid von der Reichenau (lub Walahfried), zwany Zezowatym (łac. "Strabo") (ur. ok. 808/809; zm. 18 sierpnia 849) – mnich benedyktyński, poeta i teolog. Opat klasztoru na wyspie Reichenau (838, 842–849).
Życie.
Walahfrid pochodził z ubogiej rodziny mieszkającej nad Jeziorem Bodeńskim. Uczęszczał do szkoły przyklasztornej w Reichenau, a jego nauczycielami byli Tatto, Erlebold i Wettin. Następnie studiował w szkole klasztornej w Fuldzie, gdzie uczył się pod kierunkiem Hrabana Maura, jednego z najbardziej wpływowych pisarzy i nauczycieli czasów Karolingów.
W latach 829–838 sprawował funkcję wychowawcy księcia Karola II na dworze Karolingów. W 839 cesarz Ludwik I Pobożny mianował go opatem klasztoru Reichenau. Tam w 824 Walahfrid napisał "Visio Wettini", dokumentując łacińskim heksametrem mistyczne doświadczenie swojego nauczyciela Wettina. Tym samym stworzył jedną z pierwszych poetyckich wizji średniowiecznego pojmowania świata. W 827 napisał "Liber de cultura hortum" (pol. O pielęgnacji ogrodu), również znane jako „Hortulus”, jedno z najbardziej znaczących dzieł botanicznych średniowiecza, opisujące 23 rośliny lecznicze oraz ich zastosowanie.

</doc>
<doc id="1077549" url="https://pl.wikipedia.org/wiki?curid=1077549" title="Marcelo Caetano">
Marcelo Caetano

Marcello Caetano, właśc. Marcelo José das Neves Alves Caetano (ur. 17 sierpnia 1906 w Lizbonie, zm. 26 października 1980 w Rio de Janeiro) – portugalski polityk, pełniący funkcję premiera w latach 1968–1974.
Życiorys.
Swoją zawodową karierę zaczynał jako wykładowca na wydziale prawa uniwersytetu w Lizbonie. Polityczną karierę rozpoczął na początku lat czterdziestych. Szybko piął się w górę, zostając najpierw szefem "Mocidade Portuguesa" (Młodzieży Portugalskiej) by zostać ministrem ds. kolonii. Jego relacje z Salazarem bywały napięte, co sprawiało, że nie był uważany za poważnego następcę premiera.
W 1968 Salazar doznał wylewu krwi i został odsunięty od władzy. Prezydent Américo Tomás wybrał właśnie Caetano na funkcję premiera. Tomás jednak nigdy nie konsultował swego wyboru z Salazarem. Wielu obywateli miało nadzieje, że nowy premier złagodzi reżim i zmodernizuje gospodarkę.
Na początku wydawało się, że nadzieje obywateli zostaną spełnione. Przyznał rentę robotnikom rolnym, którzy wcześniej nie mieli szansy na ubezpieczenie społeczne, zainwestował w rozwój wielu dziedzin gospodarki jak np. konstrukcję nowej rafinerii w Sines. Jeśli chodzi o politykę, pozwolił partiom opozycyjnym na start w wyborach parlamentarnych w 1969, które mogły startować z wielu list, a nie jednej, jak dotychczas.
Opozycja uznała reformy polityczne za niewystarczające i zbojkotowała wybory parlamentarne. Dla twardogłowych członków reżimu, w tym prezydenta Tomása, były zbyt daleko idące. Jeśli chodzi o gospodarkę, to jej początkowe sukcesy zostały zniwelowane przez kryzys paliwowy z początków lat siedemdziesiątych. Największym problemem Caetano było coraz większe zmęczenie obywateli wojnami kolonialnymi, które nie dość, że pochłaniały tysiące ofiar (a także 40% dochodów państwa na początku lat siedemdziesiątych), to nie było szans na ich rychłe zakończenie.
W 1974 Caetano został obalony w wyniku rewolucji goździków. Po utracie władzy, wyjechał do Brazylii, gdzie zmarł. Spoczywa na Cmentarzu świętego Jana Chrzciciela w Rio de Janeiro.

</doc>
<doc id="1077563" url="https://pl.wikipedia.org/wiki?curid=1077563" title="Związek statystyczny">
Związek statystyczny



</doc>
<doc id="1077566" url="https://pl.wikipedia.org/wiki?curid=1077566" title="Puchar Zdobywców Pucharów (1973/1974)">
Puchar Zdobywców Pucharów (1973/1974)

XIV Puchar Europy Zdobywców Pucharów 1973/1974

</doc>
<doc id="1077569" url="https://pl.wikipedia.org/wiki?curid=1077569" title="Kocel">
Kocel

Kocel (ur. ? – zm. 876) (w źródłach występuje również jako: Gozil, Chozilo, Chezilo, Chezul, Kocelj) – od około 861 do 876 roku drugi książę Księstwa Błatneńskiego. Syn księcia Pribiny i jego bawarskiej nieznanej z imienia małżonki. Jego bawarskie imię brzmiało Gozil.
Życiorys.
Do około 850 roku był grafem Hrabstwa Błatneńskiego. W 861 roku, po śmierci swojego ojca zabitego w czasie wyprawy Rościsława przeciwko Księstwu Błatneńskiemu, otrzymał tron książęcy. Do początku lat 70. IX wieku wasal Rościsława, później znalazł się w orbicie wpływów dworu wschodniofrankijskiego.
Kontynuował politykę chrystianizacyjną zapoczątkowaną przez swojego ojca. Dzięki jego staraniom Adalwin, arcybiskup Salzburga, konsekrował w 865 roku kilka nowych kościołów.
Stał się znany przede wszystkim z ugoszczenia braci św. Cyryla i św. Metodego latem 867 roku podczas ich podróży do Watykanu. Słowiańscy misjonarze zatrzymali się w stolicy księstwa Blatnohradzie (późniejszy "Mosaburg", "Moosburg", dziś węgierska wieś Zalavár). Misjonarze założyli w Blatnohradzie przykościelną szkołę, w której wykształcili pierwszych pięćdziesięciu słowiańskich uczniów. Kocel wspierał i walnie przyczynił się do rozszerzenia zasięgu liturgii rytu słowiańskiego.
Dzięki staraniom Kocela, Rościsława i Świętopełka I w zimie 869 roku papież Hadrian II przywrócił metropolię w Sirmium (części dzisiejszej Śremskiej Mitrowicy). Metody przyjął sakrę biskupią i nominację na arcybiskupa przywróconej metropolii panońskiej z siedzibą w Sirmium. Po tych zmianach obszar Panonii z Księstwem Błatneńskim oraz Państwo wielkomorawskie weszły w skład przywróconej metropolii. 
W 876 roku Kocel brał udział w przegranej wschodniofrankijskiej (bawarskiej) wyprawie przeciwko Chorwatom. Zmarł podczas wyprawy. Księstwo Błatneńskie do 884 roku przypadło wschodniofrankijskiemu królowi Arnulfowi z Karyntii. Po przegranej wojnie Państwa wschodniofrankijskiego ziemie księstwa zostały przyłączone do Wielkich Moraw.

</doc>
<doc id="1077570" url="https://pl.wikipedia.org/wiki?curid=1077570" title="Sztywność poranna">
Sztywność poranna

Sztywność poranna – objaw zgłaszany przez osoby cierpiące na schorzenia reumatologiczne (np. chorych na reumatoidalne zapalenie stawów). Pod tym pojęciem kryje się "uczucie" zesztywnienia po dłuższym odpoczynku. Nie należy tego interpretować jako ograniczenie ruchomości w stawach, ale jako osłabienie zdolności poruszania się i wykonywania podstawowych codziennych czynności. Chory tłumaczy, że opisanie tego "uczucia" zdrowej osobie jest trudne. Takie ograniczenie może trwać w ciągu wielu godzin, ale by można użyć tego pojęcia musi trwać przynajmniej 30 minut do 1 godziny. Czas trwania sztywności porannej uważany jest za miernik intensywności procesu zapalnego.

</doc>
<doc id="1077572" url="https://pl.wikipedia.org/wiki?curid=1077572" title="Elżbieta Seferowicz">
Elżbieta Seferowicz

Elżbieta Maria Seferowicz z domu Rutkowska (ur. 5 czerwca 1935 w Warszawie) – polska polityk, działaczka związkowa, lekarka, posłanka na Sejm X i I kadencji.
Życiorys.
Córka Tadeusza (zm. 1944) i Marii z domu Sucheni (zm. 2000), działaczy Obozu Narodowo-Radykalnego. Ukończyła w 1962 studia na Wydziale Lekarskim Śląskiej Akademii Medycznej w Katowicach. W 1978 uzyskała stopień doktora nauk medycznych oraz specjalizację z zakresu dermatologii. W okresie 1953–1991 pracowała jako felczer i lekarz w szpitalach województwa katowickiego. W 1966 została członkinią Polskiego Towarzystwa Dermatologicznego.
Od 1972 do 1980 należała do Polskiej Zjednoczonej Partii Robotniczej. We wrześniu 1980 wstąpiła do Niezależnego Samorządnego Związku Zawodowego „Solidarność”. Zasiadała w prezydium sekcji krajowej służby zdrowia związku. W stanie wojennym została internowana na okres od 13 grudnia 1981 do 14 lipca 1982. W 1989 była członkinią komisji zakładowej w Zespole Wojewódzkich Przychodni Specjalistycznych w Katowicach oraz komitetów organizacyjnych Okręgowej Izby Lekarskiej w Katowicach i Naczelnej Rady Lekarskiej. W okresie 1989–1993 wchodziła w skład krajowego i regionalnego sekretariatu ochrony zdrowia „S”.
Od 1989 do 1993 sprawowała mandat posłanki na Sejm X kadencji z ramienia Komitetu Obywatelskiego z okręgu gliwickiego oraz I kadencji z listy NSZZ „Solidarność” z okręgu katowickiego, w czasie której przewodniczyła Komisji Zdrowia. W latach 1994–1997 pracowała w Instytucie Medycyny Pracy i Zdrowia Środowiskowego w Sosnowcu, a w okresie 1998–1999 była stałym doradcą Komisji Zdrowia w Sejmie III kadencji oraz doradcą wiceminister Anny Knysok. Od 2000 na emeryturze.
Odznaczenia i wyróżnienia.
W 2009 odznaczona Krzyżem Kawalerskim Orderu Odrodzenia Polski. W 2005 wyróżniona odznaką Śląskiej Izby Lekarskiej „Zasłużony dla lekarzy Pro Medico”.

</doc>
<doc id="1077576" url="https://pl.wikipedia.org/wiki?curid=1077576" title="Jaja ze stali">
Jaja ze stali

Jaja ze stali (en. "Balls of Steel") – brytyjski serial komediowy, którego prowadzącym jest Mark Dolan. Pierwszy odcinek w Wielkiej Brytanii został wyemitowany 19 września 2005, natomiast w Polsce od 5 września 2007 w telewizji TVN, w każdy wtorek około godziny 23:30.

</doc>
<doc id="1077580" url="https://pl.wikipedia.org/wiki?curid=1077580" title="Dinofelis">
Dinofelis

Dinofelis – wymarły rodzaj ssaka drapieżnego z podrodziny machajrodonów (Machairodontinae) w obrębie rodziny kotowatych (Felidae), żyjący w pliocenie i plejstocenie na obszarze wschodniej i południowej Afryki i wszystkich kontynentów półkuli północnej.
Etymologia.
"Dinofelis": "deinos" „straszny, potężny”; lub "felis" „kot”.
Podział systematyczny.
Do rodzaju należały następujące gatunki:

</doc>
<doc id="1077589" url="https://pl.wikipedia.org/wiki?curid=1077589" title="Ulica Józefa Piłsudskiego we Wrocławiu">
Ulica Józefa Piłsudskiego we Wrocławiu

Ulica Marszałka Józefa Piłsudskiego – jedna z głównych ulic współczesnego Wrocławia (długości około 1,7 km), przebiegająca z początku (we wschodniej części) niemal równoleżnikowo na południe od historycznego centrum miasta (ok. 900 metrów od Rynku), w zachodnim odcinku skręcająca na północ. Łączy dworce kolejowe: Wrocław Główny (na wschodnim krańcu) i Wrocław Świebodzki (na zachodzie). Przedłużeniem Piłsudskiego na wschód, poza Dworzec Główny i ul. Dworcową, jest ul. Małachowskiego; na krańcu północno-zachodnim, za Dworcem Świebodzkim i Orląt ulica łączy się z ulicą Podwale. Z Rynkiem łączy ją ul. Świdnicka.
Opis.
Rejon dzisiejszej ulicy Piłsudskiego znajdował się poza linią zburzonych w latach 1807–1810 fortyfikacji miejskich, na obszarze Przedmieścia Świdnickiego ("Schweidnitzer Vorstadt"). Droga biegnąca na przedpolu fortyfikacji, pokrywająca się częściowo z dzisiejszą ulicą, znana była z nazwy już w XIV wieku jako "Schweidnitzer Anger", tj. Świdnickie Błonia, czy też Świdnickie Pastwiska albo Świdnickie Łąki. Północna strona środkowego odcinka dzisiejszej ul. Piłsudskiego włączona została pod jurysdykcję miasta jeszcze pod koniec XVIII wieku; pozostałe obszary formalnie przyłączono w 1808. Jeszcze przed uruchomieniem we Wrocławiu pierwszej linii kolejowej i Dworca Górnośląskiego (1842) wschodni odcinek obecnej ul. Piłsudskiego nazywał się "Angerstraße" (ulica Pastwiskowa), przechodząc dalej na zachód w "Gartenstraße" (Ogrodową), która przecinała Świdnicką; po dalszych około 400 metrach ulica kończyła się na skrzyżowaniu z dzisiejszą ul. Grabiszyńską (prowadzącą do wsi "Gräbchen" – Grabiszyn) przy dzisiejszym placu Legionów (dawniej – "Sonnenplatz", Plac Słoneczny). Plac ten połączony był z Dworcem Świebodzkim ul. Słoneczną ("Sonnestraße"). Południowe rogatki miejskie jeszcze w 1847 znajdowały się w większości do 100 metrów na południe od ul. Piłsudskiego, w przybliżeniu na linii dzisiejszego nasypu kolejowego: oprócz Rogatki Strzelińskiej przy Dworcu Górnośląskim były to "Bohrauer Barriere" na przecięciu z dzisiejszą ul. Borowską prowadzącą do wsi Borów (niem. "Markt Bohrau") i "Schweidnitzer Barriere" przy Świdnickiej; Rogatka Kącka (przy drodze do Kątów Wrocławskich, niem. "Canth"), "Canther Barriere", przy skrzyżowaniu Grabiszyńskiej i Jęczmiennej znajdowała się od Piłsudskiego nieco dalej, około 500 metrów.
Ulica Ogrodowa do początku XIX wieku zamieszkana była m.in. przez ogrodników, którzy swoje działki mieli po południowej stronie drogi. W ciągu XIX wieku znaczenie peryferyjnej dotąd ulicy rosło, w znacznej mierze dzięki lokalizacji Dworca Górnośląskiego (od niego wziął nazwę jej wschodni odcinek, który pod koniec XIX wieku nosił nazwę "Am Oberschlesischen Bahnhof" – Przy Dworcu Górnośląskim) i później Dworca Głównego (funkcjonowała także przejściowo nazwa ulicy "Am Hauptbahnhof" – Przy Dworcu Głównym); budowano tu kamienice, rezydencje (np. rezydencja przewodniczącego Śląskiego Sejmu Krajowego), hotele i restauracje, a także budynki użyteczności publicznej (m.in. wybudowany w 1895 przy "Gartenstraße" 31/32 budynek Krajowego Sejmu Śląskiego – "Landeshaus der Provinz Schlesien", dziś gmach Naczelnej Organizacji Technicznej przy Piłsudskiego 74). Pomimo to, prawie aż do połowy XX wieku niemal przy samej ulicy, na wprost Dworca Głównego (pomiędzy skrzyżowaniem z ul. Gwarną a pl. Konstytucji) znajdował się cmentarz gminy żydowskiej. Z powstałych tu na przełomie XIX i XX wieku hoteli zachowało się do dzisiejszych czasów kilka: hotel "Kronprinz" nosi dziś nazwę „Piast”, hotel "Du Nord" to dzisiejszy „Grand”, hotel "Hohenzollernhof" to „Europejski”, a hotel "Vier Jahreszeiten" nosi nazwę „Polonia”. Nie zachowały się natomiast budynki Dyrekcji Kolei i Archiwum Państwowego, wybudowane w latach 1872–1873.
Po 1945.
Oblężenie Wrocławia w 1945 zrujnowało znaczną część zabudowy ulicy, m.in. w okolicach skrzyżowania ze Świdnicką, a także przy skrzyżowaniu z Zielińskiego i przy placu Legionów. Krótko po II wojnie światowej ul. Ogrodową przemianowano na Świerczewskiego. Na początku lat 60. XX wieku zrujnowany w wyniku oblężenia Wrocławia obszar pomiędzy dawnym placem Słonecznym a Dworcem Świebodzkim został zabudowany nowymi budynkami mieszkalnymi osiedla mieszkaniowego Plac PKWN, w tym zespołem budynków mieszkalno-usługowych przy ulicy marsz. Józefa Piłsudskiego 2-10; przy tej okazji w 1961 wytyczono nową ulicę, która dziś stanowi ostatni dwustumetrowy odcinek obecnej ul. Piłsudskiego. 
Przez kilkadziesiąt lat istnienia PRL ulica ta (pod nazwą generała Świerczewskiego) była miejscem corocznych pochodów 1-majowych. Trasa tych pochodów wiodła od skrzyżowania ze Świdnicką w stronę pl. PKWN (dzisiejszy pl. Legionów), gdzie tradycyjnie ustawiona była trybuna honorowa dla partyjnych oficjeli. Obecną nazwę ul. Marszałka Józefa Piłsudskiego otrzymała po przemianach ustrojowych w Polsce, w 1992.
Podczas powodzi tysiąclecia w lipcu 1997 ul. Piłsudskiego znajdowała się na całej jej długości od kilkudziesięciu centymetrów do około jednego metra pod wodą.
Obecnie na całej długości ul. Piłsudskiego przebiegają dwukierunkowo tory tramwajowe (na odcinku od pl. Legionów do Dworca Świebodzkiego w wydzielonym torowisku, na pozostałym odcinku torowisko biegnie środkiem jezdni). Sygnalizacja świetlna zainstalowana jest na siedmiu skrzyżowaniach tej ulicy.

</doc>
<doc id="1077594" url="https://pl.wikipedia.org/wiki?curid=1077594" title="Błędne Skałki">
Błędne Skałki



</doc>
<doc id="1077595" url="https://pl.wikipedia.org/wiki?curid=1077595" title="Giełczewka">
Giełczewka

Giełczewka ("Giełczew") – rzeka, lewy dopływ Wieprza, o długości 50,27 km i powierzchni dorzecza 359 km². 
Rzeka płynie w województwie lubelskim. Jej źródła znajdują się w Giełczew Druga, będącej częścią wsi Giełczew. Wpływa do Wieprza w Siostrzytowie. Głównymi dopływami Giełczewki są Radomirka i Sierotka.

</doc>
<doc id="1077600" url="https://pl.wikipedia.org/wiki?curid=1077600" title="Yinyuan Longqi">
Yinyuan Longqi

Yinyuan Longqi (chiń. 隱元隆琦, pinyin "Yǐnyuán Lóngqí"; kor. 은원륭기 "Ŭnwon Lyunggi"; jap. Ingen Ryūki; (wiet. "Ẩn Nguyên Long Kì"; ur. 7 grudnia 1592, zm. 21 maja 1673) – chiński mistrz chan ze szkoły linji, założyciel japońskiej szkoły zen ōbaku.
Życiorys.
Chiny.
Pochodził z Fuqing z prowincji Fujian z rodziny Lin (林). Od piątego roku życia był wychowywany tylko przez matkę, gdyż jego ojciec zniknął w niejasnych okolicznościach. Gdy miał 20 lat wyruszył na jego poszukiwanie i dotarł na górę Putuo w prowincji Zhejiang. W klasztorze usługiwał mnichom podając im herbatę.
Po śmierci matki, która nastąpiła gdy miał 28 lat, przyjął pełną ordynację mnisią w klasztorze szkoły linji Wanfu (万福寺) na górze Huangbo (黄檗山) w prow. Fujian, który był świątynią jego rodziny.
Jego pierwszym nauczycielem był mistrz chan Miyun Yuanwu (1566–1642), a następnie jego uczeń, mistrz chan Feiyin Tongrong (費隱通容; 1593–1661). Wszyscy trzej odbudowali klasztor Wanfu, zniszczony w czasie jednej z licznych w tym okresie rebelii. Ożywili także praktykę szkoły linii w postaci, w jakiej istniała ona w okresie dynastii Ming, czyli mocnej praktyki medytacyjnej, wielkiego nacisku na praktykę Koanową huatou i recytacji imienia buddy Emitou, czyli Amitabhy. Ta ostatnia praktyka była czynnikiem heterogennym włączonym do chanu, w okresie synkretycznych tendencji w buddyzmie chińskim, pomagającym mu przetrwać w ciężkich czasach.
Wszyscy trzej mistrzowie uważali, że ich synkretyczny chan jest najzupełniej ortodoksyjną nauką samego mistrza Linji (zm. 867) i liczyli siebie jako 30, 31 i 33 pokolenie mistrzów w tej linii przekazu Dharmy od mistrza założyciela. Swoją linię przekazu nazywali "linji zhengzong" (prawdziwa szkoła linji).
Po rezygnacji Miyuna w 1633 r. z funkcji opata klasztoru, Yinyuan został głównym uczniem Feiyina. Gdy Feiyin ustąpił ze stanowiska, opatem w 1637 r. został Yinyuan. Piastował urząd do 1642 r., czyli roku śmierci jego pierwszego nauczyciela Miyuna i odszedł, gdyż chciał uczcić nauczyciela długim okresem żałoby. Po czterech latach, w 1646 r. ponownie objął funkcję opata klasztoru. Pod jego kierunkiem zakończono odbudowę klasztoru – wzniesiono około 30 nowych budynków klasztornych. Jego nauki przyciągnęły do klasztoru kilkuset mnichów. W nauczaniu stosował wszystkie typowe techniki szkoły linji: okrzyki, uderzenia, gong’any itd.
W tym czasie w Nagasaki, jedynym otwartym na zewnętrzny świat, porcie Japonii, istniała liczna kolonia chińska, która wybudowała dla swoich potrzeb trzy duże świątynie buddyjskie, uważane za chanistyczne i całkowicie niezależne od klasztorów japońskich. Opatami byli chińscy mnisi. Gdy w 1651 r. jedna z tych świątyń (Sōfuku) potrzebowała opata, został tam posłany jeden z głównych uczniów Yinyuana – Yelan Xinggue (1613–1651), który zginął w czasie rozbicia się statku.
Japonia.
Yinyuan postanowił sam udać się do Japonii. Wyznaczył swojego następcę w klasztorze Wanfu Huimena Rupeia (1615–1664) i w 1654 r. wyruszył z ok. 30 swoimi uczniami do Nagasaki, przypływając tam siódmego miesiąca 1654 r. Został entuzjastycznie przywitany przez Japończyków, gdyż od kilkuset lat był pierwszym wybitnym mistrzem chan, który pojawił się w Japonii. Na ceremonię przyjęcia przez niego stanowiska opata przybyły tysiące ludzi, a na pierwsze zimowe odosobnienie medytacyjne zgłosiło się oprócz 20 mnichów chińskich także 70 mnichów japońskich. Potem został opatem także i drugiego klasztoru chińskiego.
Ponieważ japoński zen rinzai przeżywał wówczas głęboki kryzys, mnisi reformatorzy z klasztoru Myōshin pragnęli doprowadzić do reform poprzez osadzenie go na stanowisku opata tego klasztoru. Nie udał się im jednak przezwyciężyć frakcji z nimi konkurującej.
Ponieważ obcym nie wolno było wówczas opuszczać Nagasaki, po wielu petycjach i rozmowach z wysokimi urzędnikami japońskim mnichom udało się uzyskać zezwolenie na przejazd Yinyuana z Nagasaki do Kioto. Przebywał tam przez jakiś czas w Fumon-ji, małej świątyni jednego ze swych japońskich uczniów. Ponieważ nie zgodzono się aby został opatem Myōshin-ji, postanowił wybudować nowy klasztor. Pierwsze wybrane miejsce okazało się zbyt blisko klasztoru Daitoku i po protestach jego mnichów wybrał drugie miejsce, na południowym wschodzie od Kioto, na wzgórzach prowincji Yamashiro, w dystrykcie Owada w miasteczku Uji. Nowo wybudowany klasztor według wzorca Wanfu, otrzymał taką samą nazwę jak jego chiński wzór, tylko wyrażoną w zsinizowanej japońszczyźnie – Ōbaku-san Mampuku-ji (chiń. Huangboshan Wanfusi; pol. klasztor Wanfu na górze Huangbo). Klasztor ten stał się początkiem nowej, istniejącej do dziś szkoły zen ōbaku.
Yinyuan dał przekaz Dharmy 23 uczniom, z których trzech było Japończykami.
W 1664 r., w rok po poświęceniu Mampuku-ji, Yinyuan przekazał stanowisko opata swemu uczniowi, który przybył z Chin – Mu’anowi Xingtao (1611–1684) i przeniósł się do małej świątyni Shōin-dō w granicach kompleksu Mampuku-ji.
Pomimo tego przez 10 następnych lat kontynuował pracę nad stworzeniem nowych reguł klasztornych dla jego szkoły, które znane są pod nazwą "Ōbaku shingi". Innym ważnym tekstem jest "Sandan kaie" regulujący ceremonię wyświęcania pełnych mnichów.
Zmarł w Uji w 1673 r.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="1077601" url="https://pl.wikipedia.org/wiki?curid=1077601" title="Patapsco">
Patapsco

Patapsco River – rzeka w amerykańskim stanie Maryland. Uchodzi do zatoki Chesapeake w Baltimore.

</doc>
<doc id="1077603" url="https://pl.wikipedia.org/wiki?curid=1077603" title="Patuxent">
Patuxent

Patuxent River – rzeka w amerykańskim stanie Maryland. Przy ujściu rzeki do zatoki Chesapeake znajduje się baza lotnicza Naval Air Station Patuxent River.

</doc>
<doc id="1077608" url="https://pl.wikipedia.org/wiki?curid=1077608" title="Stevie Smith">
Stevie Smith

Stevie Smith może oznaczać:

</doc>
<doc id="1077609" url="https://pl.wikipedia.org/wiki?curid=1077609" title="Naval Air Station Patuxent River">
Naval Air Station Patuxent River

Naval Air Station Patuxent River (pol. "Baza lotnicza marynarki wojennej przy Patuxent River"), w skrócie NAS Pax River – baza lotnicza Marynarki Wojennej Stanów Zjednoczonych położona w hrabstwie St. Mary’s w Maryland, przy ujściu rzeki Patuxent do zatoki Chesapeake. Baza została oficjalnie otwarta 1 kwietnia 1943 roku i obecnie zajmuje powierzchnię około 26 km². Na jej terenie znajduje się między innymi United States Naval Test Pilot School ("Szkoła Pilotów Doświadczalnych Marynarki Wojennej Stanów Zjednoczonych").

</doc>
<doc id="1077610" url="https://pl.wikipedia.org/wiki?curid=1077610" title="United States Naval Test Pilot School">
United States Naval Test Pilot School

United States Naval Test Pilot School (pol. "Szkoła Pilotów Doświadczalnych Marynarki Wojennej Stanów Zjednoczonych") – szkoła doskonalenia pilotażu znajdująca się na terenie bazy lotniczej marynarki wojennej Patuxent River, w hrabstwie St. Mary’s w Maryland, przy ujściu rzeki Patuxent do zatoki Chesapeake. Ustanowiona w 1945 roku placówka zajmuje się podnoszeniem kwalifikacji doświadczonych pilotów sił zbrojnych Stanów Zjednoczonych, a także pilotów cywilnych. Kształciło się w niej również wielu astronautów NASA.

</doc>
<doc id="1077615" url="https://pl.wikipedia.org/wiki?curid=1077615" title="Yohann Diniz">
Yohann Diniz

Yohann Diniz (ur. 1 stycznia 1978 w Épernay) – francuski lekkoatleta specjalizujący się w chodzie sportowym.
Na międzynarodowej arenie debiutował w zawodach pucharze Europy w chodzie sportowym oraz pucharze świata w chodzie zajmując w tych zawodach w 2003 i 2004 roku czterdzieste lokaty. W 2006 zdobył złoty medal czempionatu Starego Kontynentu, rok później został w japońskiej Osace wicemistrzem globu. Nie ukończył chodu na 50 kilometrów podczas igrzysk olimpijskich w Pekinie (2008). Jedenasty zawodnik mistrzostw świata z 2009. W 2010 wygrał drugi raz z rzędu mistrzostwa Europy. 12 marca 2011 w Reims ustanowił rekord świata w chodzie na 50 000 metrów, poprawiając (rezultatem 3:35:27,2) wynik swojego rodaka Thierry’ego Toutaina o ponad 5 minut. Na mistrzostwach świata w Daegu (2011) prowadził przez pierwsze kilkanaście kilometrów, lecz został zdyskwalifikowany i nie ukończył rywalizacji w chodzie na 50 kilometrów. Został zdyskwalifikowany w tej samej konkurencji na igrzyskach olimpijskich w 2012 w Londynie. Na mistrzostwach świata w Moskwie (2013) zajął 10. miejsce w chodzie na 50 kilometrów. Rok później triumfował na tym dystansie podczas mistrzostw Europy w Zurychu ustanawiając wynikiem 3:32:33 rekord świata. 8 marca 2015 podczas mistrzostw Francji w Arles ustanowił rekord globu w chodzie na 20 kilometrów – 1:17:02. Złoty medalista mistrzostw świata w Londynie (2017).
Rekord życiowy w chodzie na 50 kilometrów: 3:32:33 (15 sierpnia 2014, Zurych) – rezultat ten jest aktualnym rekordem świata; rekord życiowy w chodzie na 20 kilometrów: 1:17:02 (8 marca 2015, Arles) – także rekord świata. Diniz jest rekordzistą Francji w chodzie na 20 000 metrów (1:19:42,1 w 2014) oraz w chodzie na 5000 metrów na stadionie (18:18,01 w 2008) i w hali (18:16,76 w 2014).

</doc>
<doc id="1077619" url="https://pl.wikipedia.org/wiki?curid=1077619" title="Alex Schwazer">
Alex Schwazer

Alex Schwazer (ur. 26 grudnia 1984 w Vipiteno) – włoski lekkoatleta, chodziarz, złoty medalista olimpijski z Pekinu, 2-krotny medalista mistrzostw świata. Wielokrotny mistrz i rekordzista kraju na różnych dystansach.
Został wykluczony z Letnich Igrzysk Olimpijskich 2012 z powodu dopingu, po czym ogłosił zakończenie kariery. W kwietniu 2013 został zdyskwalifikowany na trzy i pół roku (do 30 czerwca 2016). W 2014 na skutek nieprawidłowości w paszporcie biologicznym zwycięzcy chodu podczas mistrzostw Europy 2010 – Rosjanina Stanisława Jemieljanowa Schwazer został przesunięty na 1. miejsce.

</doc>
<doc id="1077620" url="https://pl.wikipedia.org/wiki?curid=1077620" title="Józef Naglik">
Józef Naglik

Józef Naglik (ur. 18 listopada 1899 w Koninie, zm. 1940 ?) – starszy sierżant Wojska Polskiego, dowódca strażnicy Korpusu Ochrony Pogranicza w Skałacie pod Tarnopolem.
Życiorys.
Uczestnik wojny polsko-bolszewickiej w 1920, za co został odznaczony Krzyżem Walecznych. W okresie poprzedzającym wybuch II wojny światowej pełnił funkcję dowódcy strażnicy Korpusu Ochrony Pogranicza. Aresztowany w październiku 1939, w swoim domu w Skałacie przez funkcjonariuszy NKWD. Według zachowanych dokumentów NKWD znajdował się w grupie 3,4 tys. więźniów przetransportowanych w październiku 1940 r., do Kijowa, Charkowa i Chersonia. Okoliczności śmierci są nieznane. Rodzina Naglika została zesłana w czasie wojny w głąb Kazachstanu, a po przemianach demokratycznych w Polsce córka zaginionego poszukiwała go między innymi przez Rodziny Katyńskie, Ośrodek Karta i telewizyjny program „Ktokolwiek widział, ktokolwiek wie”.
W 2007 archeolodzy prowadzący wykopaliska w Bykowni będącej potencjalnym miejscem pochówku polskich oficerów pomordowanych na wschodzie odnaleźli nieśmiertelnik należący do sierżanta Józefa Naglika. Nieśmiertelnik według historyków stanowi pierwszy niepodważalny dowód na to iż część z pomordowanych Polaków, została zabita w stolicy Ukrainy, a następnie pochowana w zbiorowych mogiłach w Bykowni. Nazwisko Józefa Naglika figuruje na tzw. Ukraińskiej Liście Katyńskiej. Został pochowany na otwartym w 2012 Polskim Cmentarzu Wojennym w Kijowie-Bykowni.

</doc>
<doc id="1077626" url="https://pl.wikipedia.org/wiki?curid=1077626" title="Jadel Gregório">
Jadel Gregório

Jadel Gregório (ur. 16 września 1980 w Jandaia do Sul) – brazylijski lekkoatleta, specjalista trójskoku i skoku w dal, wicemistrz świata z Osaki (2007), 2-krotny halowy wicemistrz świata. Mierzy 202 cm wzrostu, waży 102 kg.

</doc>
<doc id="1077627" url="https://pl.wikipedia.org/wiki?curid=1077627" title="LBPP-100">
LBPP-100

LBPP-100 ("Lotnicza Bomba Paliwowo-Powietrzna o wagomiarze 100 kg") – polska lotnicza bomba paliwowo-powietrzna pokazana po raz pierwszy publicznie w 1998 roku podczas VI Międzynarodowego Salonu Przemysłu Obronnego w Kielcach.
Łódzki „Prexer Project” zaprezentował skonstruowaną 10 lat wcześniej bombę LBPP-100 o kryptonimie „Teisy”, która znajduje się na uzbrojeniu jednostek uderzeniowych Sił Powietrznych RP wyposażonych w samoloty szturmowe Su-22.

</doc>
<doc id="1077628" url="https://pl.wikipedia.org/wiki?curid=1077628" title="Puducherry (dystrykt)">
Puducherry (dystrykt)

Puducherry (do września 2006 Pondicherry; hindi पांडिचेरी (trb.: "Puduććeri", trl.: "Puducceri"), tamilski பாண்டிச்சேரி ("Putuccēri"), fr. "Pondichéry") – jeden z dystryktów wchodzących w skład indyjskiego terytorium związkowego Puducherry. Dystrykt znajduje się na Wybrzeżu Koromandelskim. Leży w odległości 175 km od Ćennaj, stolicy stanu Tamil Nadu. Dystrykt w całości znajduje się na terytorium tego stanu. Dystrykt składa się z 12 enklaw o łącznej powierzchni 293 km², w których żyje ponad 750000 mieszkańców. Tu znajduje się stolica całego terytorium – ponad dwustutysięczne miasto Puducherry.
Głównymi miastami dystryktu, a jednocześnie stolicami subdystryktów są:

</doc>
<doc id="1077630" url="https://pl.wikipedia.org/wiki?curid=1077630" title="Viktor Röthlin">
Viktor Röthlin

Viktor Röthlin (ur. 14 października 1974 w Kerns) – szwajcarski lekkoatleta specjalizujący się w biegach długich oraz maratońskich.
W 1997 zadebiutował na dużej międzynarodowej imprezie zajmując odległe miejsce w mistrzostwach świata w półmaratonie. Rok później ponownie wystąpił w czempionacie w półmaratonie oraz zajął dziewiętnaste miejsce w biegu na 5000 metrów podczas mistrzostw Europy. Na igrzyskach olimpijskich w Sydney był 36. w maratonie, a w 2003 na mistrzostwach świata w Paryżu był czternasty. Nie ukończył – poprowadzonego z Maratonu do Aten –
biegu maratońskiego na igrzyskach olimpijskich w 2004. Pierwszy znaczący sukces odniósł w 2006 kiedy został wicemistrzem Europy, a w 2007 zdobył brąz na mistrzostwach świata. W Pekinie podczas kolejnych igrzysk olimpijskich zajął wysokie szóste miejsce. Mistrz Europy z Barcelony (2010). Wielokrotny medalista mistrzostw Szwajcarii na różnych dystansach oraz reprezentant kraju w pucharze Europy i pucharze Starego Kontynentu w biegu na 10 000 metrów.
Najlepszy rezultat w maratonie – 2:07:23 (17 lutego 2008, Tokio); wynik ten był do 2016 rekordem Szwajcarii.

</doc>
<doc id="1077631" url="https://pl.wikipedia.org/wiki?curid=1077631" title="Nektarniki">
Nektarniki

Nektarniki, cukrzyki (Nectariniidae) – rodzina ptaków z rzędu wróblowych (Passeriformes), obejmująca około stu czterdziestu gatunków ptaków. Występują w Afryce, południowej Azji i Oceanii, jeden gatunek – nektarnik ciemnogardły ("Cinnyris jugularis") – także w Australii.
Charakterystyka.
Są to małe ptaki z silnie zaznaczonym dymorfizmem płciowym, samce są ubarwione bardzo kolorowo, często połyskliwie. Odżywiają się głównie nektarem, czasami, zwłaszcza w sezonie lęgowym, polują na owady.
Nektarniki zajmują taką samą niszę ekologiczną w Afryce co kolibry w Ameryce i miodojady w Australii. Na skutek ewolucji konwergentnej te trzy bliżej ze sobą nie spokrewnione grupy ptaków są bardzo podobne w wyglądzie zewnętrznym i zachowaniu.
Większość przedstawicieli nektarników potrafi zawisać w powietrzu podobnie jak kolibry, jednakże czynią to znacznie rzadziej, preferują pobieranie nektaru siedząc na gałęzi.
Systematyka.
Takson blisko spokrewniony z kwiatówkami (Dicaeidae). Do rodziny należą następujące rodzaje:

</doc>
<doc id="1077632" url="https://pl.wikipedia.org/wiki?curid=1077632" title="Bolesław Wicherkiewicz">
Bolesław Wicherkiewicz

Bolesław Wiktor Wicherkiewicz (ur. 7 czerwca 1847 w Kcyni, zm. 7 grudnia 1915 w Wiedniu) – polski lekarz okulista, profesor. Jeden z najwybitniejszych okulistów europejskich swojej epoki.
Edukacja.
Był synem Jana Alojzego – lekarza, ucznia Jana Evangelisty Purkyněgo i współpracownika Karola Marcinkowskiego. W latach 1867-1872 pobierał studia medyczne na wojskowej Akademii Medyko-Chirurgicznej Fryderyka Wilhelma w Berlinie i na Uniwersytecie Humboldta tamże. Od 1870 do 1871 brał udział w wojnie francusko-pruskiej, w tym w oblężeniu Paryża. Doktoryzował się w 1872 pracą "Über Sarkome und ihr Vorkommen im Mediastinum". Potem przebywał w najlepszych europejskich ośrodkach okulistycznych – w Londynie (William Bowman, Georg Critchett), Paryżu (Louis de Becker, Photinos Panas), Heidelbergu, Halle i Lipsku.
Okres poznański.
W 1877 powrócił do Poznania, w którym mieszkał już wcześniej. 1 lipca tegoż roku założył na Chwaliszewie Zakład Leczniczy dla Ubogich Chorych na Oczy. Początkowo była to tylko przychodnia – po zabiegu chorych odsyłano do domu. Potem znalazły się też miejsca na łóżka. W 1892 zakupił kamienicę przy ul. Święty Marcin 11 i (od strony ul. Wysokiej) urządził większy i nowoczesny zakład okulistyczny. W 1895 było tam już 80 łóżek. Wicherkiewicz dysponował także przychodnią prywatną z 10 łóżkami.
Do szpitala przy ulicy Wysokiej zjeżdżali chorzy nie tylko z Wielkopolski, ale także ze Śląska, Prus Wschodnich, całych Niemiec, innych państw europejskich i z Ameryki Północnej. Był to wtedy największy szpital okulistyczny na ziemiach polskich oraz pierwsza placówka medyczna w Poznaniu o międzynarodowej renomie.
Okulista pełnił rolę sekretarza PTPN (do 1888). W latach 1889-1896 był szefem Wydziału Lekarskiego Towarzystwa, a od 1892 do 1896 (wyjazd do Krakowa) również wiceprzewodniczącym PTPN. Przewodniczył komitetowi organizacyjnemu "IV Zjazdu Lekarzy i Przyrodników Polskich" w Poznaniu w dniach 2-4 czerwca 1884. Od 1879, przez 14 lat, wydawał "Sprawozdania Zakładu Leczniczego dla ubogich chorych na oczy", a ponadto był współzałożycielem i pierwszym redaktorem naczelnym „Nowin Lekarskich".
W 1909 został mianowany przez państwo pruskie radcą sanitarnym, a wkrótce profesorem, co w przypadku Polaków było wielkim wyróżnieniem.
Okres krakowski.
W 1895 powołany został na stanowisko profesora zwyczajnego na Uniwersytecie Jagiellońskim w Krakowie. Objął je w 1896. Krakowska klinika okulistyczna liczyła wtedy 24 łóżka, co uderzało skromnością w stosunku do warunków poznańskich. W 1898 otwarto nowoczesny gmach nowej kliniki, w którym nadal było jednak tylko 40 łóżek. W uznaniu zasług profesor otrzymał tytuł Radcy Dworu. Leczył bezpłatnie zakonnice i zakonników, tudzież ubogich mieszkańców Krakowa. W 1900 papież przyznał mu Order świętego Grzegorza Wielkiego.
Od 1899 do 1914 wydawał (z własnych środków) miesięcznik „Postępy Okulistyczne", pierwsze polskie czasopismo okulistyczne (tradycje czasopisma B. Wicherkiewicza kontynuuje „Klinika Oczna" – czołowy polski periodyk okulistyczny wydawany od 1923). W latach 1897-1915 prezes Krakowskiego Towarzystwa Ratunkowego. Założył też stowarzyszenie Samarytanin Polski. W latach 1911–1915 pełnił funkcję pierwszego przewodniczącego Polskiego Towarzystwa Okulistycznego.
Jeszcze w Poznaniu zaraził się od jednej z pacjentek i ciężko chorował na prawe oko. W obawie przeniesienia się choroby na drugie z oczu, postanowił usunąć prawą gałkę oczną. Dokonano tego w budapeszteńskiej klinice prof. Emila Grósza w 1902.
W 1914 jako przedstawiciel chrześcijańskich demokratów był członkiem sekcji zachodniej Naczelnego Komitetu Narodowego. B. Wicherkiewicz był czołowym propagatorem idei ruchu pansłowiańskiego w medycynie na gruncie polskim.
Pod koniec 1915 został odznaczony oficerską Odznaką Honorową Czerwonego Krzyża na wstędze Medalu Waleczności.
Zmarł nagle w Wiedniu, w 1915, po powikłaniach związanych z rakiem odźwiernika. Pogrzeb odbył się w Krakowie w dniu 13 grudnia 1915 roku. W uroczystości, która rozpoczęła się w kościele oo. Kapucynów udział wzięli: biskup Sapieha, biskup Nowak, prezydent Leo, wiceprezydent Bandrowski, senat akademicki z rektorem Kostaneckim na czele, Wydział Lekarski z dziekanem Piltzem, komendant policji Józef Broszkiewicz, delegaci NKN, Samarytanina Polskiego, Towarzystwa Ratunkowego i oddział legionistów przebywający w tym czasie w Krakowie. Pochowany na Cmentarzu Rakowickim.
Następcą Bolesława Wicherkiewicza na stanowiskach kierownika Katedry Okulistyki oraz dyrektora Kliniki Okulistycznej został prof. Kazimierz Majewski.
Dorobek naukowy.
Dorobek naukowy liczy ponad 300 prac, w tym około 150 dotyczy okulistyki (publikował w języku polskim, niemieckim, francuskim i angielskim). Był licznie cytowany, a jego nazwisko znajdować można w wielu współczesnych mu podręcznikach medycznych. Był także autorem pionierskich rozwiązań, zabiegów i instrumentów okulistycznych. W pracy badawczej zajmował się przede wszystkim nowymi metodami operacyjnymi zaćmy, jaskry, zmarszczki nakątnej i małych szpar powiekowych. Ponadto wdrażał nowe leki okulistyczne i nowe sposoby leczenia chorób zapalnych oka.
Życie prywatne.
Żonaty z Bożeną Łyskowską, zmarłą w 1906 w Krakowie. Ożeniony powtórnie i prawdopodobnie nieszczęśliwie, z Marią Trzebińską. Miał jedną córkę, która wyjechała do Lwowa.

</doc>
<doc id="1077633" url="https://pl.wikipedia.org/wiki?curid=1077633" title="Nectariniidae">
Nectariniidae



</doc>
<doc id="1077635" url="https://pl.wikipedia.org/wiki?curid=1077635" title="Ferdinand Widal">
Ferdinand Widal

Ferdinand Isidor Widal (ur. 9 marca 1862, zm. 14 stycznia 1929) – francuski lekarz internista i patolog. W 1896 roku zastosował zmodyfikowaną szczepionkę przeciw durowi brzusznemu. Od 1906 roku był członkiem Francuskiej Akademii Medycyny. Rok później zajął się badaniami nad niedokrwistością z żółtaczką oraz chorobami nerek. W 1911 został profesorem uniwersytetu w Paryżu.

</doc>
<doc id="1077640" url="https://pl.wikipedia.org/wiki?curid=1077640" title="Porrajmos">
Porrajmos



</doc>
<doc id="1077652" url="https://pl.wikipedia.org/wiki?curid=1077652" title="Pole (informatyka)">
Pole (informatyka)

Pole – pojedyncza zmienna, stanowiąca fragment struktury, unii, klasy, obiektu lub rekordu tabeli bazodanowej. Z polem związany jest pewien typ oraz zestaw innych atrybutów, w tym atrybutów rozmieszczenia. Do pola konkretnej, zdefiniowanej struktury danych można odwołać się za pomocą selekcji.

</doc>
<doc id="1077655" url="https://pl.wikipedia.org/wiki?curid=1077655" title="Friedrich von Schrötter">
Friedrich von Schrötter



</doc>
<doc id="1077665" url="https://pl.wikipedia.org/wiki?curid=1077665" title="Château de Chillon">
Château de Chillon

Zamek Chillon – średniowieczny zamek obronny w kantonie Vaud w Szwajcarii, wzniesiony na skalnej ostrodze wrzynającej się w wody Jeziora Genewskiego, na jego wschodnim krańcu, między Montreux a Villeneuve.
Skalisty cypel, na którym wzniesiono zamek, stanowił zawsze strategiczny punkt o wysokich, naturalnych walorach obronnych. Umożliwiał on kontrolę wąskiego przesmyku między Alpami a Jeziorem Genewskim, będącego ważnym punktem na szlaku łączącym północ z południem Europy.
Pierwsze ślady osadnictwa na skale datuje się na epokę brązu. Dzisiejszy kształt zamku jest rezultatem wielu wieków ciągłych rozbudów i przebudów. Data powstania pierwotnych obwarowań nie jest znana. Jednak zgodnie z archiwalną dokumentacją, na podstawie której odtwarzano zamek w XIX w. i badaniami archeologa Alberta Naefa (1862–1936), poważne prace wokół obecnych dziedzińców przeprowadzone zostały w XI i XIII w. Wtedy to obwarowania zostały znacznie powiększone i rozbudowane.
Początkowo zamek był własnością biskupów Sion. W XII w. został oddany w lenno książętom sabaudzkim. Za panowania księcia Piotra II Sabaudzkiego, obecny kształt nadał budowli architekt Pierre Mainler. Po rozbudowie zyskała ona na znaczeniu i służyła do kontroli szlaków handlowych do Włoch przez przełęcz św. Bernarda. Fosa była ukształtowana naturalnie; została poszerzona w XIII w., zasypana w XIX w., a odkopana w 1903 r. Obecny drewniany most został zbudowany w XVIII w. i zastąpił wcześniejszy zwodzony.
Wokół pierwszego dziedzińca wznoszą się zabudowania koszarowe oraz wejście, wokół drugiego – siedziba kasztelana, magazyny i więzienia. Trzeci dziedziniec otoczony jest przez apartamenty książęce i dworskie wraz z kaplicą.
W 1536 r. zamek został zdobyty przez mieszkańców Berna. Służył im przez wiele lat jako skład, arsenał oraz siedziba panów feudalnych (Szwajcarzy, będąc wolnymi ludźmi, kupowali prawa feudalne jako społeczność i egzekwowali je z pełną starannością). To oni przykryli wieże obronne oraz ganki straży. Podczas rewolucji francuskiej w kantonie Vaud zamek stał się własnością kantonu.
Obecne podziemia zamku służyły w XIII w. jako magazyn. W XIV zostały zamienione na więzienie, w którym więziono przez 4 lata szwajcarskiego duchownego i patriotę, przeora klasztoru świętego Wiktora z Genewy, François Bonivarda (był przykuty do piątego filaru od wejścia do obecnych podziemi).
George Gordon Byron, autor poematu romantycznego "Więzień Czyllonu" ("The Prisoner of Chillon"), zwiedzał zamek w lipcu 1816 r. (na jednym z filarów widać wyryty przez niego podpis).
W Polsce jego widok jako główny motyw witrażu w secesyjnej wilii Leopolda Kindermanna w Łodzi, przy ul. Wólczańskiej 31/33. 

</doc>
<doc id="1077668" url="https://pl.wikipedia.org/wiki?curid=1077668" title="Dual-Channel">
Dual-Channel



</doc>
<doc id="1077670" url="https://pl.wikipedia.org/wiki?curid=1077670" title="Józef Polak">
Józef Polak

Józef Polak (ur. 11 grudnia 1857 w Równem, zm. 4 sierpnia 1928 w Warszawie) – polski lekarz higienista i działacz społeczny.
Życiorys.
Po maturze, od 1874 roku studiował medycynę w Akademii Cesarsko-Królewskiej Medyko-Chirurgicznej w Warszawie. W 1880 roku uzyskał dyplom lekarza. Po studiach podjął pracę w szpitalu Dzieciątka Jezus. W latach 1881–1882 prowadził wolną praktykę we Włoszczowej oraz zdał egzaminy na stopień doktora medycyny i odrębny egzamin uprawniający do stanowiska lekarza administracyjnego.
Był prekursorem i niestrudzonym popularyzatorem higieny. Założyciel Warszawskiego Towarzystwa Higienicznego oraz czasopisma „Zdrowie” ( oraz wieloletnim redaktorem w latach 1885–1922). W 1887 roku zorganizował pierwszą w Europie wschodniej Wystawę Higieniczną, która zmieniła świadomość ówczesnych Polaków na temat higieny. Był zwolennikiem poglądu, że oświata w sprawach zdrowia jest dźwignią postępu społecznego. Dzięki jego kampanii w Polsce wprowadzono m.in. obowiązek szczepień przeciwko ospie. Autor wielu publikacji (broszury w sprawach granic państwa, mniejszości narodowych), organizator Zjazdów Higienistów Polskich, kierował ruchem pacyfistycznym i założył Polskie Stowarzyszenie Przyjaciół Pokoju.
W 1915 i 1928 roku był nominowany do Pokojowej Nagrody Nobla.
Pracował w Radzie Komisji Odbudowy Kraju i Racjonalnego Budownictwa Tymczasowej Rady Stanu.
Był mężem Marii z Kryńskich (zm. 1939).
Zmarł w Warszawie. Pochowany na cmentarzu Powązkowskim (kwatera 65-4-19,20).

</doc>
<doc id="1077679" url="https://pl.wikipedia.org/wiki?curid=1077679" title="Machajrodonty">
Machajrodonty



</doc>
<doc id="1077680" url="https://pl.wikipedia.org/wiki?curid=1077680" title="Mowsar">
Mowsar

Mowsar - imię męskie pochodzenia czeczeńskiego. Dosłownie oznacza "zwycięzca".

</doc>
<doc id="1077682" url="https://pl.wikipedia.org/wiki?curid=1077682" title="Nzinga Nkuwu">
Nzinga Nkuwu

Nzinga Nkuwu (ur. 2. poł. XV w., zm. 1506) – władca afrykańskiego Królestwa Kongo w latach 1482–1506. Nawiązał przyjazne relacje z Portugalczykami, którzy w 1482 roku dotarli do ujścia rzeki Kongo. W 1487 lub 1488 roku poprosił króla Portugalii Jana II Doskonałego o przysłanie do Konga budowniczych, cieśli i misjonarzy chrześcijańskich. Nieznany jest powód przychylnego nastawienia Nzingi Knuwu do chrześcijan. Prawdopodobnie władca Konga chciał posłużyć się Portugalczykami w walce z sąsiednimi plemionami, a być może również z opozycją wewnątrz. Według innej hipotezy chrześcijaństwo stanowiło alternatywę wobec wierzeń pierwotnych, które nie wystarczyły do wzmocnienia powstającego państwa. 3 maja 1491 przyjął chrzest wraz z rodziną i dworem. Wraz z nim chrzest przyjęła część rodziny i niektórzy dostojnicy. Po 1494 roku wrócił do poprzedniej wiary. Jego synem był Alfons I.

</doc>
<doc id="1077683" url="https://pl.wikipedia.org/wiki?curid=1077683" title="Tętnica śledzionowa">
Tętnica śledzionowa

Tętnica śledzionowa (łac. "arteria lienalis") - jedna z trzech gałęzi odchodzących od pnia trzewnego. Biegnie w więzadle przeponowo-śledzionowym.
Gałęzie i zakres unaczynienia.
Tętnica śledzionowa w swoim przebiegu oddaje drobniejsze gałęzie do górnej części trzustki oraz (także drobne) tętnice żołądkowe krótkie dochodzące do dna żołądka. Doprowadza krew do śledziony, gdzie ostatecznie rozgałęzia się na 5-6 tętniczek. Tuż przed dojściem do wnęki śledziony odchodzi od niej tętnica żołądkowo-sieciowa lewa, która unaczynia górną część krzywizny większej żołądka. Warto zauważyć, że tylko śledziona jest unaczyniona wyłącznie przez tę tętnicę - inne narządy zaś tylko częściowo.
Żyły i odpływ żylny.
Tętnicy śledzionowej towarzyszy żyła o tej samej nazwie, która z żyłą krezkową górną tworzy żyłę wrotną i odprowadza krew do wątroby.

</doc>
<doc id="1077685" url="https://pl.wikipedia.org/wiki?curid=1077685" title="Ella Ewing">
Ella Ewing

Ella Kate Ewing (ur. 9 marca 1872, zm. 10 stycznia 1913 w Gorin koło Wyaconda w Missouri) – kobieta znana z powodu swojego niezwykle wysokiego wzrostu. Miała mierzyć 2,50 m wzrostu (7 stóp i 6 cali). Wzrost ten spowodowany był chorobą zwaną gigantyzmem. Występowała w Barnum &amp; Bailey Circus, gdzie przedstawiano ją jako „najwyższą kobietę na Ziemi”. Nazywano ją "Olbrzymką z Missouri" (ang. "Missouri Giantess").

</doc>
<doc id="1077686" url="https://pl.wikipedia.org/wiki?curid=1077686" title="Cihuateteo">
Cihuateteo

Cihuateteo []; l.poj. Cihuateotl – w mitologii Azteków były to złośliwe demony, którymi stawały się kobiety zmarłe w połogu. Straszyły głównie dzieci.

</doc>
<doc id="1077689" url="https://pl.wikipedia.org/wiki?curid=1077689" title="Hesperornis">
Hesperornis

Hesperornis – rodzaj kopalnego ptaka z rodziny Hesperornithidae.
Etymologia nazwy zwyczajowej: "hesperos" „zachodni”; ορνις "ornis", ορνιθος "ornithos" „ptak”.
Żył w epoce późnej kredy (ok. 89–65 mln lat temu) na terenie Ameryki Północnej. Osiągał metr wysokości na stojąco. Jego szczątki znaleziono w Kanadzie i w USA (w stanie Kansas).
W rynienkach przedszczękowych na kościach szczękowych i żuchwie znajdowały się zęby. Ptaki z rodzaju "Hesperornis" były przystosowane do życia w wodzie, nogi znajdowały się z tyłu tułowia. Nielotne; skrzydła silnie zredukowane, zachowała się jedynie kość ramienna.
Gatunki.
Do rodzaju należą następujące gatunki:

</doc>
<doc id="1077691" url="https://pl.wikipedia.org/wiki?curid=1077691" title="Wrony (film)">
Wrony (film)

Wrony – polski film psychologiczny z 1994 roku w reżyserii i według scenariusza Doroty Kędzierzawskiej. Tematem filmu są losy dziewczynki imieniem Wrona (Karolina Ostrożna), która dręczona poczuciem niższości wobec koleżanek oraz potrzebą miłości porywa trzyletnią dziewczynkę (Kasia Szczepanik).
Fabuła.
Wrona, dziewczynka w wieku około dziesięciu lat, mieszka z matką w zaniedbanej kamienicy w mieście na wybrzeżu. Nie jest akceptowana przez rówieśników, a matka ją zaniedbuje. Na lekcji wychowania fizycznego dziewczynka pojawia się bez wymaganego kostiumu. Nauczycielka zmusza ją, by rozebrała się do bielizny i tak przystąpiła do ćwiczeń, co budzi śmiech koleżanek. Ośmieszone dziecko sięga po przekleństwo, którym obrzuca nauczycielkę.
Wrona, wiedząc, że matka nie okazuje jej jakiejkolwiek czułości, ucieka w świat wyobraźni. Błądząc po malowniczym mieście, zagląda między innymi do okien willi, w której zauważa małżeństwo opiekujące się trzyletnią córeczką. Po godzinach spędzonych na mieście dziewczynka orientuje się jednak, że nic w jej życiu się nie zmieniło. Ucieka z domu, po czym odnajduje willę, gdzie znajdowało się trzyletnie dziecko. Korzystając ze stosownej chwili, Wrona porywa małą dziewczynkę z ogrodu. Stara się troszczyć o nią najlepiej jak umie, udając matczyną więź.
Dziewczynki udają się nad brzeg morza, a podczas wędrówki Wrona dzieli się z małą marzeniami o ucieczce. Gdy obie docierają na kuter rybacki, planuje odcumować i ruszyć w morze. Nieopatrznie jednak wpycha dziewczynkę do wody, po czym natychmiast rusza na ratunek. W poczuciu winy Wrona zabiera trzyletnią dziewczynkę z powrotem do willi tejże, po czym wraca do domu. Gdy matka się budzi, znajduje skuloną córkę, po czym odzywa się do niej słowami: „Co ty wyrabiasz, dziewczyno?". Wrona kilkakrotnie powtarza: „Mamo, przytul”, nie uzyskuje jednak odpowiedzi.

</doc>
<doc id="1077699" url="https://pl.wikipedia.org/wiki?curid=1077699" title="Maurice Lugeon">
Maurice Lugeon

Maurice Lugeon (ur. 10 lipca 1870 w Poissy koło Paryża, zm. 23 października 1953 w Lozannie) – szwajcarski geolog i morfolog, twórca teorii płaszczowinowej budowy Alp i Tatr.
Życiorys.
Od 1898 r. był profesorem uniwersytetu w Lozannie, a w latach 1918 - 1920 jego rektorem. W 1906 objął po swoim mistrzu, E. Renevierze, katedrę geologii na tym uniwersytecie i prowadził ją przez ponad czterdzieści lat.
Zasadniczym polem jego zainteresowań naukowych była tektonika. Badał głównie Alpy, ale na podstawie mapy geologicznej Tatr autorstwa Uhliga, sformułował tezę, że również Tatry zbudowane są z płaszczowin. Teza ta została potwierdzona w 1903 przez uczestników IX Międzynarodowego Kongresu Geologicznego i do dziś nie jest kwestionowaną. 
Uczniami Lugeona byli m.in. Bohdan Świderski, Mieczysław Limanowski, Ferdynand Rabowski, Eugeniusz Romer, Henryk Teisseyre. 
Ordery i wyróżnienia.
Członek Akademii Francuskiej, Royal Society i członek korespondentem Polskiej Akademii Umiejętności, członek-korespondent L'Académie Royale de Belgique. Odznaczony francuską Legią Honorową (w stopniu Wielkiego Oficera) i polskim Krzyżem Komandorskim Orderu Odrodzenia Polski.

</doc>
<doc id="1077705" url="https://pl.wikipedia.org/wiki?curid=1077705" title="Ian Porterfield">
Ian Porterfield

Ian Porterfield (ur. 11 lutego 1946 w Dunfermline zm. 11 września 2007 w Surrey) – szkocki piłkarz i trener reprezentacji Armenii w piłce nożnej.
Kariera.
Karierę piłkarską rozpoczął w Raith Rovers. W 1967 przeniósł się do zespołu Sunderland. W 1973 zdobył z nim Puchar Anglii, strzelając jedynego gola w meczu finałowym z Leeds United. W tym samym roku przeniósł się do Sheffield Wednesday, gdzie pełnił rolę grającego trenera. Po definitywnym zakończeniu kariery obejmował zespoły Sheffield United F.C., Aberdeen F.C., Reading F.C. i Chelsea F.C.
W kolejnych latach był selekcjonerem w kilku reprezentacjach narodowych. W sierpniu 2006 stał na czele narodowej reprezentacji Armenii. 22 sierpnia 2007 w Erywaniu jego podopieczni zremisowali 1:1 z Portugalią w meczu eliminacji mistrzostw Europy 2008. Wcześniej, 6 czerwca, drużyna Porterfielda pokonała u siebie 1:0 Polskę. Do końca swoich dni prowadził piłkarzy Armenii. 11 września 2007 zmarł na raka jelita grubego w hospicjum w Surrey w Anglii.

</doc>
<doc id="1077706" url="https://pl.wikipedia.org/wiki?curid=1077706" title="Iberomesornis">
Iberomesornis

Iberomesornis ("Iberomesornis romeralli") – kopalny ptak z rodziny iberomesornisów ("Iberomesornithidae"); jego nazwa znaczy „hiszpański przejściowy (pośredni) ptak”.
Żył w okresie wczesnej kredy (ok. 137–121 mln lat temu) na terenach obecnej Europy. Długość ciała ok. 15–20 cm, rozpiętość skrzydeł ok. 20 cm. Jego szczątki znaleziono w Hiszpanii.
Stanowi on ogniwo pośrednie w ewolucji od dinozaurów do ptaków. Wykazywał zarówno cechy prymitywne (niezrośnięte kości śródstopia, uzębione szczęki), jak i progresywne (budowa obręczy barkowej, zrośnięte kręgi ogonowe).

</doc>
<doc id="1077716" url="https://pl.wikipedia.org/wiki?curid=1077716" title="Rugby League">
Rugby League



</doc>
<doc id="1077722" url="https://pl.wikipedia.org/wiki?curid=1077722" title="Sinornis">
Sinornis

Sinornis ("Sinornis santensis") – kopalny ptak z grupy Euenantiornithes; jego nazwa znaczy „chiński ptak”.
Żył w okresie wczesnej kredy (ok. 124 mln lat temu) na terenach wschodniej Azji. Długość ciała ok. 14 cm, wysokość ok. 6 cm, masa ok. 20 g. Jego szczątki znaleziono w Chinach (w prowincji Liaoning).
Był ptakiem bardziej zaawansowanym, w porównaniu z archeopteryksem. Jego szczęki miały mniejsze zęby, na skrzydłach posiadał krótsze szpony. Jego kość ogonowa była znacznie zredukowana. Na mostku posiadał grzebień z chrząstki, który służył do przytwierdzenia znacznie silniejszych mięśni obsługujących skrzydła. Posiadał puste w środku kości pneumatyczne.

</doc>
<doc id="1077723" url="https://pl.wikipedia.org/wiki?curid=1077723" title="Tompa">
Tompa

Tompa – miasto na Węgrzech,w komitacie Bács-Kiskun w powiecie Kiskunhalas. Liczy 4689 mieszkańców (styczeń 2011).

</doc>
<doc id="1077728" url="https://pl.wikipedia.org/wiki?curid=1077728" title="Hugon Despenser">
Hugon Despenser

Hugon Despenser, Hugh le Despenser (ur. 1262, zm. 27 października 1326 w Bristolu) – angielski możnowładca, zwany Starszym Despenserem, jeden z najbardziej wpływowych doradców króla Edwarda II, ojciec jego faworyta Hugona Młodszego.
"Starszy Despenser" był synem Hugh le Despensera, 1. barona le Despenser, i Aline Bassett, córki Philippa Basseta. Po śmierci ojca w 1265 r. został 2. baronem le Despenser. W 1295 r. zasiadł w Parlamencie. Rok później został głównym sędzią królewskim na południe od rzeki Trent. Był nim do 1307 r. i ponownie w latach 1307-1311, 1312-1314 i 1324-1326. Był jednym z nielicznych baronów, którzy pozostali wierni królowi podczas buntu w 1312 r., który doprowadził do egzekucji królewskiego faworyta, Piersa Gavestona.
W 1318 r. stanął na czele baronów niezadowolonych z rządów królewskiego kuzyna, hrabiego Lancaster. Działania Despensera doprowadziły do usunięcia Lancastera z dworu. Jego miejsce jako główny doradca królewski zajął właśnie Despenser. Jego wpływ na króla umocnił się, kiedy jego syn, Hugon Młodszy, został kochankiem króla. Rządy Despensera wywoływały jednak opór baronów. Kiedy w 1321 r. Edward przyznał Despenserom ziemie na pograniczu walijskim wybuchła rebelia i Edward zmuszony był wygnać obu Despenserów.
Rok później sytuacja zmieniła się i Despenserowie mogli powrócić do kraju. Starszy z nich otrzymał wówczas tytuł hrabiego Winchesteru. Wcześniej, w 1320 r., był już lordem strażnikiem Pięciu Portów. Przez następne cztery lata wywierał wielki wpływ na Edwarda II. Jego wpływy skończyły się w 1326 r., kiedy do kraju powrócili z Francji żona Edwarda, królowa Izabela, i jej kochanek, Roger Mortimer. Winchester został pojmany w Bristolu i oskarżony o uzurpację władzy, obrazę Kościoła i bezprawną egzekucję hrabiego Lancaster. Uznany za winnego wszystkich stawianych mu zarzutów został skazany na włóczenie, ścięcie i powieszenie. Egzekucja odbyła się 27 października 1326 r.
Winchester był żonaty z Isabel de Beauchamp, córką Williama de Beauchampa, 9. hrabiego Warwick, i Maud FitzJohn. Hugon i Isabel mieli razem syna i córkę:

</doc>
<doc id="1077729" url="https://pl.wikipedia.org/wiki?curid=1077729" title="Raszida Dati">
Raszida Dati



</doc>
<doc id="1077730" url="https://pl.wikipedia.org/wiki?curid=1077730" title="58 Pułk Piechoty (3 Poznański)">
58 Pułk Piechoty (3 Poznański)

58 Pułk Piechoty (3 Poznański) (niem. "3. Posensches Infanterie-Regiment Nr. 58") – pułk piechoty niemieckiej sformowany 5 maja 1860. Stacjonował w Głogowie ("Glogau") i Wschowie ("Fraustadt").

</doc>
<doc id="1077732" url="https://pl.wikipedia.org/wiki?curid=1077732" title="Zografos">
Zografos

Zografos (gr. "Ζωγράφος") – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Centralny. Siedziba i jedyna miejscowość gminy Zografos. W 2011 roku liczyło 71 026 mieszkańców. Położone w granicach Wielkich Aten.

</doc>
<doc id="1077734" url="https://pl.wikipedia.org/wiki?curid=1077734" title="Helmut Senekowitsch">
Helmut Senekowitsch

Helmut Senekowitsch (ur. 22 października 1933 w Grazu, zm. 9 września 2007 w Klosterneuburgu) – austriacki piłkarz i selekcjoner kadry narodowej.
Jako zawodnik reprezentacji narodowej Austrii wystąpił 18 razy w latach 1957-1968 i zdobył 5 bramek. Na arenie klubowej występował w takich klubach jak: Sturm Graz, First Vienna FC, Real Betis i FC Wacker Innsbruck. W 1958 roku wystąpił na mistrzostwach świata w Szwecji. W 1976 objął funkcję selekcjonera kadry narodowej. W 1978 przeprowadził drużynę do II rundy mistrzostw świata, gdzie Austria pokonała RFN 3:2.

</doc>
<doc id="1077737" url="https://pl.wikipedia.org/wiki?curid=1077737" title="Cmentarz Zarzew w Łodzi">
Cmentarz Zarzew w Łodzi

Cmentarz Zarzew w Łodzi, a właściwie Cmentarze na Zarzewie – jedna z najważniejszych i największych łódzkich nekropolii. Cmentarze znajdują się w dzielnicy Widzew, na osiedlu Zarzew, w kwartale ulic: Przybyszewskiego – Puszkina – Jadzi Andrzejewskiej – Lodowej.
Cmentarz składa się z dwóch części – katolickiego cmentarza pw. św. Anny i cmentarza komunalnego „Zarzew”. Obie części są odgrodzone parkanem, w którym na końcu głównej alei cmentarza katolickiego znajduje się jedyne przejście między nimi. Cmentarze posiadają oddzielne administracje.
Cmentarz św. Anny.
Cmentarz katolicki pw. św. Anny (ul. Lodowa 78) – powstał w 1898, zwany jest również "starą częścią cmentarza".
Pełnił funkcję cmentarza parafialnego parafii św. Anny. Brama cmentarna została ufundowana przez uczestników pielgrzymki na Jasną Górę, a wykonana przez robotników fabryki Grohmana.
Przy wejściu po lewej stronie znajduje się Pomnik Sybiraków, a po prawej pomnik postawiony w 1947 z intencją: „Bogu, Ojczyźnie i pokoleniom na chwałę”.
Kaplicę cmentarną wybudowano w 1907.
Na terenie cmentarza św. Anny znajduje się kwatera wojskowa z mogiłami żołnierzy i weteranów wojny polsko-bolszewickiej.
Cmentarz komunalny „Zarzew”.
Cmentarz komunalny (ul. Przybyszewskiego 325) – powstał w 1975, zwany jest również "nową częścią cmentarza". Powierzchnia cmentarza to ponad 11 hektarów.

</doc>
<doc id="1077739" url="https://pl.wikipedia.org/wiki?curid=1077739" title="Egaleo">
Egaleo

Egaleo (gr. "Αιγάλεω") – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Zachodni. Siedziba i jedyna miejscowość gminy Egaleo. W 2011 roku liczyło 69 946 mieszkańców.
Położone w granicach Wielkich Aten. W Grecji nie ma obowiązku zmiany meldunku, toteż liczba mieszkańców dzielnic miejskich jest zwykle znacznie wyższa od nominalnej, a liczba mieszkańców małych miejscowości bywa znacznie niższa od nominalnej. I tak np. prawosławna metropolia kościelna Egaleo informuje, że liczy ponad 100 tys. wiernych.
Przy ulicy "Iera Odos" (Ιερα Οδος) znajduje się stacja metra linii trzeciej (Aiport - Dimotiko Theatro). Dzielnica jest typowo mieszkalna. Na jej terenie swoją siedzibę ma pierwszoligowy klub Aigaleo Ateny (Egaleo Fc). Nad dzielnicą Egaleo góruje wzgórze, o tej samej nazwie, wznoszące się do wysokości 414 m n.p.m.

</doc>
<doc id="1077741" url="https://pl.wikipedia.org/wiki?curid=1077741" title="Pula kości">
Pula kości

Pula kości to w niektórych grach fabularnych liczba kości, którymi ma rzucić gracz wykonując dany test.
W większości systemów każda nietrywialna akcja wykonywana przez postać gracza wymaga testu. Najczęściej polega on na rzuceniu określoną liczbą kości, dodaniu do wyniku modyfikatorów zależnych od współczynników (zarówno od cech jak i umiejętności) i porównaniu ostatecznego wyniku z poziomem trudności danej czynności. W niektórych systemach testy wyglądają jednak odmiennie – współczynniki posiadane przez postać gracza określają iloma kości ma rzucić gracz. Czasami (np. w mechanice "Storyteller") wynik na każdej z kości jest porównywany z poziomem trudności testu a ilość kości, na których wypadł wynik wyższy niż poziom trudności określa poziom sukcesu. W innych (np. w systemie "Over the Edge") wyniki z wszystkich kości są sumowane i suma jest porównywana z poziomem trudności.
Warto zauważyć, iż w takim typie mechaniki także łatwo może dojść do dziwacznych sytuacji. Np. we wczesnych wersjach mechaniki Storyteller słynne było to, iż szansa na wyrzucenie krytycznej porażki zwiększała się wraz z powiększaniem się umiejętności i cech postaci.
Różne czynniki mogą zwiększać bądź też zmniejszać liczbę kości w puli. Przykładowo kontuzja nogi postaci może zmniejszać pulę kości, gdy wykonuje ona akcje związane z bieganiem, skakaniem lub wspinaczką. Natomiast dokładniejsze przyjrzenie się i skupienie uwagi na działaniu, które postać będzie za chwilę wykonywać może skutkować zwiększeniem się puli.
Pierwszą grą, która używała puli kości i odniosła sukces była gra Grega Costikyana "Star Wars Role-Playing Game" (1987 rok). Podobny system był jednak używany już rok wcześniej w grze "Ghostbusters", nad którą pracowali Greg Stafford, Lynn Willis i Sandy Petersen. (Obie gry zostały wydane przez West End Games; Costikyan wzorował się na Ghostbusters.) Następne gry, które korzystały z puli kości to "Over the Edge" (1992) i "" (1992) – obie były oparte na projekcie stworzonym wspólnie przez Jonathana Tweeta i Marka Rein•Hagena. Później stworzyli oni także system "Ars Magica".

</doc>
<doc id="1077742" url="https://pl.wikipedia.org/wiki?curid=1077742" title="Ajos Dimitrios">
Ajos Dimitrios

Ajos Dimitrios (gr. "Άγιος Δημήτριος") – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Południowy. Siedziba i jedyna miejscowość gminy Ajos Dimitrios. W 2011 roku liczyło 71 294 mieszkańców. Położone w granicach Wielkich Aten.

</doc>
<doc id="1077747" url="https://pl.wikipedia.org/wiki?curid=1077747" title="Koridalos">
Koridalos

Koridalos (gr. Κορυδαλλός) – miasto w Grecji, w administracji zdecentralizowanej Attyka, w regionie Attyka, w jednostce regionalnej Pireus. Siedziba i jedyna miejscowość gminy Koridalos. W 2011 roku liczyła 63 445 mieszkańców.
Większości mieszkańców Grecji Koridalos kojarzy się przede wszystkim ze zlokalizowanym tu najważniejszym z greckich więzień.
Niegdyś było to miejsce tortur i kaźni tysięcy patriotów oraz działaczy greckiej lewicy. Po przywróceniu w Grecji rzeczywistej demokracji, co nastąpiło w 1974 roku, osadzono tu „czarnych pułkowników”, skazanych na śmierć albo długoletnie pozbawienie wolności. Ostatni z nich - Dimitrios Joanidis, dożywał tu w celi swych dni. Tutaj też osadzono, skazanych na długoletnie więzienie członków organizacji terrorystycznej "„17 Noemwriu”".

</doc>
<doc id="1077748" url="https://pl.wikipedia.org/wiki?curid=1077748" title="Divine Heresy">
Divine Heresy

Divine Heresy – amerykański zespół deathmetalowy utworzony w 2005 roku przez gitarzystę Dino Cazaresa, znanego z występów w grupie Fear Factory. Cazares udzielający się także w Asesino przez kilka lat poszukiwał muzyków, którzy spełniliby jego oczekiwania. Ostatecznie do zespołu dołączyli Tim Yeung, znany między innymi z Vital Remains i Hate Eternal oraz nikomu wcześniej nieznany debiutant Tommy Vext. Pod koniec sierpnia 2007 roku Amerykanie wydali debiutancką płytę "Bleed the Fifth". Tuż przed premierą płyty do zespołu doszedł basista Joe Payne.
W drugim kwartale 2008 roku Vext został usunięty ze składu za fatalne zachowanie podczas jednego z koncertów. Po kilku miesiącach poszukiwań i próbach z wieloma wokalistami do zespołu dołączył Travis Neal. W 2009 roku Divine Heresy przy współudziale nowych muzyków nagrali drugi album zatytułowany "Bringer of Plagues". Jego premiera miała miejsce 28 lipca. W 2011 roku Payne odszedł z zespołu.

</doc>
<doc id="1077749" url="https://pl.wikipedia.org/wiki?curid=1077749" title="Nadsiarczki">
Nadsiarczki



</doc>
<doc id="1077750" url="https://pl.wikipedia.org/wiki?curid=1077750" title="Sapeornis">
Sapeornis

Sapeornis – wymarły rodzaj ptaka.
Żył w epoce wczesnej kredy na terenach północno-wschodnich Chin. Jego szczątki znaleziono w prowincji Liaoning w osadach aptu.
Posiadał jeszcze zęby w szczęce i szpony na kończynach przednich, podobnie jak inne wczesne ptaki.
W obrębie rodzaju znany jest jeden gatunek: "Sapeornis chaoyangensis" .

</doc>
<doc id="1077752" url="https://pl.wikipedia.org/wiki?curid=1077752" title="Ewosmos">
Ewosmos

Ewosmos (gr. "Εύοσμος") – miasto w Grecji, w administracji zdecentralizowanej Macedonia-Tracja, w regionie Macedonia Środkowa, w jednostce regionalnej Saloniki. Siedziba gminy Kordelio-Ewosmos. W 2011 roku liczyło 74 686 mieszkańców.

</doc>
<doc id="1077754" url="https://pl.wikipedia.org/wiki?curid=1077754" title="Gaba Kulka">
Gaba Kulka

Gaba Kulka, właściwie Gabriela Konstancja Kulka-Stajewska (ur. 1979 w Warszawie) – polska piosenkarka i autorka tekstów.
Życiorys.
Dzieciństwo i edukacja.
Urodziła się w muzycznej rodzinie. Jej ojciec, Konstanty Andrzej Kulka, jest znanym polskim skrzypkiem i profesorem Uniwersytetu Muzycznego w Warszawie. Z wykształcenia jest architektem wnętrz.
Kariera.
2003–2007: Początki, "Between Miss Scylla and a Hard Place" i "Out".
W 2003 roku ukazała się jej pierwsza płyta studyjna zatytułowana "Between Miss Scylla and a Hard Place", która została wydana domowym sposobem. W 2005 roku piosenkarka gościnnie wzięła udział w nagraniu płyty pt. "Food for Thought" z coverami Iron Maiden, na której wykonała piosenkę „22 Accacia Avenue”.
W 2006 roku nagrała drugą płytę studyjną zatytułowaną "Out", która w 2006 roku oficjalnie trafiła do dystrybucji dzięki firmie Eblok. Album nominowany był do nagrody muzycznej „Mateusz”, przyznawanej przez Trójkę.
2008–2010: Przełom w karierze i "Hat, Rabbit".
W 2008 roku piosenkarka otrzymała Brązowego Tukana za trzecie miejsce w Konkursie Aktorskiej Interpretacji Piosenki na Przeglądzie Piosenki Aktorskiej we Wrocławiu. Pracowała też z Reni Jusis przy jej szóstym albumie studyjnym zatytułowanym "Iluzjon cz. I", pisząc tekst do piosenki „8 minut”, w której gościnnie zaśpiewała.
W 2009 roku ukazała się jej trzecia płyta studyjna pt. "Hat, Rabbit". Był to jej pierwszy album, którego dystrybucją zajęła się duża wytwórnia. Krążek przyniósł piosenkarce szeroką popularność, a w połowie października 2009 roku osiągnął status złotej płyty. Album zebrał wiele pozytywnych recenzji. Pierwszy singel promujący płytę, „Niejasności”, zdobył popularność w mediach. 23 sierpnia piosenkarka wykonała piosenkę „Marionetki” Czesława Niemena podczas koncertu poświęconego jego pamięci na Sopot Festival.
Od 27 września 2009 roku prowadzi autorską audycję "Gabofon" na antenie Polskiego Radia Euro. Trzy dni później piosenkarka otrzymała nagrodę „Mateusza” w kategorii „Wydarzenie” („za wielki talent, przebogatą muzyczną wyobraźnię i trójkowy gust objawione na płycie "Hat, Rabbit" będącej wydarzeniem 2009 roku”). 22 października ukazał się jej czwarty album długogrający zatytułowany "Sleepwalk", który nagrała wspólnie z Konradem Kuczem.
Dokładnie tydzień później, tj. 29 października, premierę miał krążek pt. "Herbert", zawierający wiersze Zbigniewa Herberta, śpiewane i recytowane przez znanych artystów. Kulka nagrała na płytę trzy utwory: „Stoimy na granicy” (z wykorzystaniem archiwalnego głosu Zbigniewa Herberta), „Testament” (z udziałem Adama Nowaka) oraz „Przesłanie” (zbiorowo). 20 października odbył się koncert promujący album z udziałem Kulki. Jego emisja odbyła się 1 listopada na antenie TVP1. W listopadzie 2009 roku odbyła się wspólna trasa koncertowa Trójka Tour, w której wzięli udział m.in. Kulka, Czesław Śpiewa i zespół Dick4Dick. Pod koniec listopada 2009 roku wokalistkę uhonorowano nagrodą specjalną 6. edycji Europejskiego Festiwalu Piosenki Autorskiej TransVOCALE, organizowanego we Frankfurcie nad Odrą i Słubicach.
W grudniu 2009 roku Kulka została nominowana do Paszportu „Polityki” 2009 w kategorii „muzyka rozrywkowa”.
W lutym 2010 roku wydawnictwa "Hat, Rabbit" oraz "Sleepwalk" uzyskały nominacje do nagrody polskiego przemysłu fonograficznego Fryderyka w kategorii „album roku muzyka alternatywna”, przy czym ten drugi album nominowano również w kategorii „produkcja muzyczna roku”. Sama artystka natomiast otrzymała Fryderyka 2010 w kategorii „wokalistka roku”.
15 maja 2010 ukazał się album grupy Baaba pt. "Disco Externo", na którym znalazł się utwór „ThingsImNot (Over and Over)”, do którego Kulka napisała tekst i go zaśpiewała.
2011–2012: "Baaba Kulka" i "The Saintbox".
W 2011 roku Kulka, wspólnie z muzykami tworzącymi zespół Baaba, nagrała covery zespołu Iron Maiden, które zostały wydane 21 marca 2011 roku w albumie pt. "Baaba Kulka".
19 marca 2012 roku ukazał się kolejny album studyjny Kulki zatytułowany "The Saintbox", który powstał przy współpracy Ola Walickiego i Maćka Szupicy. Do jednego z utworów z płyty, piosenki „Eulalia”, zrealizowano teledysk.
Od 2013: Kolejne płyty.
Na początku listopada 2013 roku premierę miał kolejny solowy album studyjny Kulki zatytułowany "Wersje". 8 września 2014 roku ukazała się następna płyta piosenkarki pt. "The Escapist". We wrześniu 2016 roku artystka wydała kolejny krążek długogrający pt. "Kruche".
W 2014 roku Kulka utworzyła projekt muzyczny "Rywa", w ramach którego śpiewała wiersze poetki Rywy Kwiatkowskiej. Projekt miał premierę na festiwalu Nowa Muzyka Żydowska.
Od 7 stycznia 2017 roku do marca 2020 roku Kulka prowadziła autorską audycję "Głowa.Serce.Baza." na antenie radiowej Trójki.
Brzmienie.
Styl, który prezentuje, to połączenie jazzu, rocka, poezji śpiewanej oraz brzmień musicalowych i teatralnych. Sama wokalistka nazywa swoją muzykę progresywnym popem. We wszystkich utworach wykorzystywany jest fortepian. W swojej twórczości inspiruje się głównie muzyką Kate Bush oraz Tori Amos i do tych wykonawczyń jest często porównywana.

</doc>
<doc id="1077755" url="https://pl.wikipedia.org/wiki?curid=1077755" title="Bleed the Fifth">
Bleed the Fifth

Bleed the Fifth – debiutancki album amerykańskiego zespołu deathmetalowego Divine Heresy. Wydany został 28 sierpnia 2007 roku.

</doc>
<doc id="1077756" url="https://pl.wikipedia.org/wiki?curid=1077756" title="Nea Jonia">
Nea Jonia

Nea Jonia (gr. "Νέα Ιωνία") – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Północny. Siedziba i jedyna miejscowość gminy Nea Jonia. W 2011 roku liczyło 67 134 mieszkańców.
Położone w granicach Wielkich Aten. Odległe od akropolu ateńskiego o 8 km.
W okresie burzliwej industrializacji Grecji, w latach międzywojennych (1923-1940), w tej relatywnie małej dzielnicy istniało aż 500 produkcyjnych zakładów przemysłowych, przy czym część z nich stanowiły wielkie fabryki włókiennicze.
W czasie II wojny światowej Nea Ionia stanowiła istotne zaplecze ruchu oporu. Niemcy nie przebywali w tej dzielnicy na stałe, lecz często przeprowadzali pacyfikacje, z publicznymi egzekucjami włącznie.
Dziś przemysł prawie tu nie istnieje, gdyż większość fabryk zastąpiły biura i sypialniane rejony mieszkaniowe. W niektórych dawnych fabrykach (np. w tych widocznych ze stacji kolejki elektrycznej "Pefkakia"), funkcjonują dziś supermarkety.

</doc>
<doc id="1077758" url="https://pl.wikipedia.org/wiki?curid=1077758" title="Paleo Faliro">
Paleo Faliro

Paleo Faliro (gr. "Παλαιό Φάληρο") – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Południowy. Siedziba i jedyna miejscowość gminy Paleo Faliro. W 2011 roku liczyło 64 021 mieszkańców. Położone w granicach Wielkich Aten.

</doc>
<doc id="1077761" url="https://pl.wikipedia.org/wiki?curid=1077761" title="Iraklio (Attyka)">
Iraklio (Attyka)

Iraklio (gr. "Ηράκλειο") – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Północny. Siedziba i jedyna miejscowość gminy Iraklio. W 2011 roku liczyło 49 642 mieszkańców. Położone w granicach Wielkich Aten.

</doc>
<doc id="1077763" url="https://pl.wikipedia.org/wiki?curid=1077763" title="Komotini">
Komotini

Komotini (, , ) – miasto w północno-wschodniej Grecji, w administracji zdecentralizowanej Macedonia-Tracja, w regionie Macedonia Wschodnia i Tracja, w jednostce regionalnej Rodopy. Siedziba gminy Komotini. W 2011 roku liczyło 50 990 mieszkańców.

</doc>
<doc id="1077766" url="https://pl.wikipedia.org/wiki?curid=1077766" title="Drizzt">
Drizzt



</doc>
<doc id="1077771" url="https://pl.wikipedia.org/wiki?curid=1077771" title="Kifisja">
Kifisja



</doc>
<doc id="1077774" url="https://pl.wikipedia.org/wiki?curid=1077774" title="Music as a Weapon II">
Music as a Weapon II

Music as a Weapon – metal alternatywny/nu metal/hard rock muzyczny objazd utworzony przez grupę muzyczną Disturbed. Odbyły się trzy takie w 2007, w tym Music as a Weapon II został zarejestrowany na żywo na CD iCD/DVD.
Nazwa "Music as a Weapon" pochodzi z utworu Disturbed "Droppin' Plates", z ich debiutanckiego albumu The Sickness: "Gonna fight the war, and use my "music as a weapon"".
Uczestnicy.
Music as a Weapon:
Music as a Weapon II:
Music as a Weapon III:
Music as a Weapon II – zapis koncertów w 2003 i został zrealizowany w 2004. Zawiera cover utworu "Fade to Black" zespołu Metallica i "Dehumanized" (studyjna wersja pojawiła się później jako "Stricken" w 2005). DVD zawiera także video dla singla "Liberate" grupy Disturbed.

</doc>
<doc id="1077782" url="https://pl.wikipedia.org/wiki?curid=1077782" title="Edmund Woodstock">
Edmund Woodstock

Edmund Woodstock (ur. 5 sierpnia 1301 w Woodstock w hrabstwie Oxfordshire, zm. 19 marca 1330 w Winchesterze) – książę angielski z dynastii Plantagenetów, młodszy syn króla Edwarda I i Małgorzaty, córki króla Francji Filipa III Śmiałego. Przyrodni brat króla Edwarda II.
5 sierpnia 1320 Edmund otrzymał tytuł barona Woodstock i zasiadł w Parlamencie. 28 lipca 1321 otrzymał tytuł hrabiego Kentu. W tym samym roku został również konstablem zamku Dover i lordem strażnikiem Pięciu Portów. Urząd ten sprawował do 1323. Rok później został królewskim namiestnikiem w Akwitanii, której musiał bronić przed francuską inwazją. Dowodził obroną La Reole, a po kapitulacji zamku pozostał we Francji w niewoli. Tam nawiązał kontakty ze zbuntowanym przeciwko królowi Rogerem Mortimerem, który był również kochankiem królowej Izabeli. W odpowiedzi Edward II skonfiskował posiadłości brata.
W 1326 Edmund towarzyszył Mortimerowi i Izabeli w ich inwazji na Anglię. W 1327 dostał po zarząd dobra ściętego hrabiego Arundel, aczkolwiek nie otrzymał formalnie tytułu hrabiowskiego. W późniejszych latach Edmund przeszedł do szeregów opozycji przeciwko Mortimerowi. W 1330 został oskarżony o zdradę i próbę osadzenia na tronie Edwarda II, który miał jakoby przeżyć (w rzeczywistości został zamordowany w 1327). Izba Lordów skazała Edmunda na śmierć, ale tego wyroku nie chciała potwierdzić Izba Gmin.
Mortimer nie przejął się tym i 19 marca 1330 miała się odbyć egzekucja. Pojawiły się jednak problemy, gdyż ani kat ani jego pomocnicy nie chcieli wykonać wyroku. W końcu egzekucji dokonał pospolity przestępca, który w zamian za to miał otrzymać ułaskawienie. Edmundowi odcięto głowę czterema ciosami topora. Pogrzeb księcia odbył się 31 marca w kościele dominikanów w Winchesterze.
Egzekucja Edmunda okazała się początkiem końca władcy Mortimera. W październiku 1330 król Edward III pojmał wszechwładnego lorda i doprowadził do jego egzekucji. Dzieci Edmunda pozostały członkami dworu królewskiego.
Między październikiem a grudniem 1325 Edmund poślubił Margaret Wake, 3. baronową Wake (ok. 1297 – 29 września 1349), córkę Johna Wake, 1. barona Wake, i Joan de Fenes, córki Williama de Fiennesa, barona Tingry. Edmund i Margaret mieli razem dwóch synów i dwie córki:

</doc>
<doc id="1077785" url="https://pl.wikipedia.org/wiki?curid=1077785" title="Dundee Law">
Dundee Law

Dundee Law – dzielnica w centrum Dundee, w Szkocji. Jej cechą charakterystyczną jest duże wzgórze, od którego bierze nazwę. Wyraz "law" pochodzi z gaelickiego słowa oznaczającego wzgórze, a w anglosaskim "hlāw" (szkockim "law") oznacza kopiec pogrzebowy, wzgórze.
Geologia.
Wzgórze jest bazaltowym czopem na nieczynnym wulkanie. Działalność ruchów lodowca spowodowała erozję wzgórza i obszaru wokół niego. Małe nachylenie zbocza od strony północnej i wschodniej wzgórza sugerują północno-wschodni kierunek przepływania lodowca. Wysokość Law wynosi 174 m n.p.m.
Historia.
Archaeologiczne dowody pochówków wskazują na używanie wzgórza przez osadników ludzkich 3500 lat temu. W epoce żelaza mieszkali tu Piktowie. Rzymska ceramika znaleziona na wzgórzu, może świadczyć o wykorzystaniu tego miejsca przez rzymian jako stanowiska obserwacyjnego w I wieku. 
Na szczycie wzgórza wzniesiono pomnik poświęcony poległym w obu wojnach światowych. W latach 1992–1994 ulepszono urządzenia na szczycie wzgórza. Na szczycie pomnika płonie wielki płomień w następujące dni: 

</doc>
<doc id="1077797" url="https://pl.wikipedia.org/wiki?curid=1077797" title="O ścieśnione">
O ścieśnione



</doc>
<doc id="1077800" url="https://pl.wikipedia.org/wiki?curid=1077800" title="Hryhorij Skoworoda">
Hryhorij Skoworoda

Hryhorij Sawycz Skoworoda (ukr. Григорій Савич Сковорода), Grigorij Sawwicz Skoworoda, ros. Григорий Саввич Сковорода; ur. w Czornuchach, zm. w miejscowości Iwaniwka, obecnie "Skoworodyniwka", rejon zołocziwski, obwód charkowski) – ukraiński poeta, filozof i kompozytor, który żył w Imperium Rosyjskim i wniósł istotny wkład do ukraińskiej i rosyjskiej filozofii i kultury, niekiedy przypisuje się Skoworodzie narodowość ukraińsko-rosyjską.
Życie.
Skoworoda urodził się w 1722 w rodzinie kozackiej w Czornuchach pod Łubniami na Ukrainie Lewobrzeżnej, wówczas w Imperium Rosyjskim. Studiował na Akademii Kijowsko-Mohylańskiej łacinę, grekę, hebrajski, niemiecki, teologię, poetykę, matematykę, nauki przyrodnicze i historię w latach (1734-1741, 1744-1745, 1751-1753), ale nie ukończył pełnego programu studiów. Przez pewien czas nauczyciel domowy w majątkach ziemian ruskich. Od 1745 do 1750 przebywał na Węgrzech. Wędrował po Ukrainie w zwykłym stroju, z hebrajską Biblią, fletem i kilkoma zeszytami własnych utworów, bajek i pieśni, opowiadając i śpiewając je po wsiach i miastach na przycerkiewnych placach lub jarmarkach. Możliwe, że podróżował także do innych części Europy. W latach 1750-1751 nauczał poetyki w Perejasławiu. Od 1759 do 1769, z przerwami, wykładał na uniwersytecie w Charkowie filozofię moralną. Z obu uczelni został zwolniony z powodu swoich wolnomyślicielskich poglądów. W ostatnich latach swojego życia podróżował pieszo po Ukrainie, zatrzymując u swoich przyjaciół.
Legenda mówi, że trzy dni przed śmiercią Skoworoda udał się do jednego ze swoich najbliższych przyjaciół i powiedział, że chce u niego zostać już na stałe. Codziennie rano opuszczał dom z łopatą pod pachą. Okazało się, że kopał sobie grób. Trzeciego dnia, zjadł obiad, wstał i powiedział: “nadszedł mój czas”. Poszedł do drugiego pokoju, położył się i umarł. Na jego nagrobku znajduje się napis, który kazał wyryć:
Zmarł 9 listopada 1794 roku. Grób znajduje się we wsi Skoworodyniwka (rejon Iwaniwka).
Filozofia.
Skoworoda interpretował i dobrze znał dzieła filozofów antycznych oraz ulegał wpływom filozofii nowożytnej – Erazma z Rotterdamu oraz współczesnych mu encyklopedystów francuskich. Filozofia Skoworody związana jest organicznie z hermeneutyką Pisma Świętego.
Głosił pogląd o trójwarstwowej istocie świata: makrokosmos, mikrokosmos, świat symboli – Biblia. Makrokosmos to przyroda, świat obiektywny, materialny. Mikrokosmos to świat wewnętrzny, istota człowieka, świat idealny. Świat symboli reprezentowany jest przez Biblię, treści symboliczne. Człowiek może odróżnić mikrokosmos od makrokosmosu przez Biblię, która jest kluczem do poznania świata. Te trzy czynniki przedstawiają ideę tego świata i oddziałują wzajemnie na siebie.
W centrum systemu filozoficznego Skoworody znajdują się dwa symbole: ziarno i koło. Ziarno odzwierciedla wieczność materii, koło natomiast zmieniającą się przyrodę, która żyje i rozwija się, tworząc zamknięty krąg.
Skoworoda głosi równość wszystkich wiernych w obrębie religii oraz pochwałę pracy: „każda praca jest błogosławiona przez Boga”, a grzechem podział miejsc wokół Niego. Zgodnie z naukami Skoworody jedynym najważniejszym i tak naprawdę jedynym zadaniem filozofii jest szukanie prawdy i chęć jej poznania. Szczęście człowieka polegać ma właśnie na tym, żeby, mimo trudności, doszukiwać się w życiu prawdy. Może dążyć do tego różnymi drogami, dlatego wrogość w stosunku do tych, którzy wyznają inne prawdy, nie znajduje uzasadnienia. Dlatego nietolerancja religijna nie znajduje usprawiedliwienia, bo wieczna prawda przejawia się na tym świecie w różnych formach.
Według Skoworody warte pochwał są życie w harmonii z samym sobą i autentyczność. Człowiek powinien znaleźć odpowiednią pracę, która musi być jego przeznaczeniem. Pracę, która umożliwi przebywanie w harmonii ze sobą, czyli doprowadzi nas do szczęścia. Skoworoda żył zgodnie z głoszonymi ideami – minimalizował zbytki, zajmował się kształceniem swojego umysłu. Skoworoda wykształcił własny system filozoficzny nie akceptowany przez kanoniczne moskiewskie prawosławie – cerkiew traktowała go jak odszczepieńca i heretyka. Było to połączenie idealizmu z panteizmem („Bóg jest przyrodą”). Skoworoda nie uznawał żadnej innej władzy oprócz własnego sumienia.
Utwory.
W trakcie wędrówek powstały najważniejsze dzieła: traktaty filozoficzne – "Dialog, czyli rozmowa o starożytnym świecie" ("Діалог, или Розглагол о двернем міре"), "Rozmowa pięciu podróżnych o prawdziwym szczęściu w życiu" ("Rozhowor piati putnikow o istinnom szczasti w żyzni"), "Narcyz, czyli rozmowa na temat: poznaj siebie samego" ("Наркісс. Розговор о том: Узнай себя"); cykl bajek prozą – pt. "Bajki charkowskie" ("Басні харковскія"); przypowieści – "Wdzięczny Herod" ("Благодарний Еродій"), "Ubogi skowronek" ("Вбогий жайворонок"), zbiór wierszy zawierający liryki, ody, pieśni historyczne i okolicznościowe wiersze patriotyczne – "Ogród pieśni nabożnych" ("Сад БожественньІ песней"), tj. cykl trzydziestu utworów poetyckich, które powstały na przestrzeni trzydziestu lat (1753-1783). Wśród wierszy znaleźć można jedne o łacińskim tytule "De libertate" ("O wolnoścі") – zawarta w nim wzmianka o Bohdanie Chmielnickim nie zostawia cienia wątpliwości, o jakiej wolności mowa. W czasach zlikwidowania Siczy Zaporoskiej, zakazu używania nazwy „Sicz” i „Kozacy Zaporoscy” wiersz zawierał pochwalne wezwanie: "sławny bądź na wieki" na cześć hetmana wojsk kozackich i był świadectwem odwagi i wewnętrznej wolności Skoworody.
Autor prozatorskich i poetyckich utworów łaciną, tłumacz dzieł filozofów rzymskich (np. dialog Cycerona "O starości", traktat Plutarcha "O spokoju serca"). Ulubiony przez siebie gatunek bajki Skoworoda zaliczał do utworów filozoficznych i uważał, że od czasów antyku jest ona najbardziej trafnym nośnikiem prawdy. Cenił w bajkach treść filozoficzną, dydaktyczną, artyzm literacki – uważał, że właśnie takie połączenie tworzy znakomitą bajkę. Fabuła części bajek jest wzorowana na bajkach antycznych. "Басні харковскія" ("Bajki charkowskie") pochodzą z lat 60. XVIII w.
Wiodące wątki: treści filozoficzne, refleksje o istocie człowieka, o harmonii wewnętrznej, poznaniu siebie, refleksje nad światem przyrody jako ucieleśnieniem Boga – wizerunku absolutnej doskonałości. Wątek satyryczny – demaskuje zło społeczne, niesprawiedliwość, intrygi, pomówienia. Otwarcie szydzi z możnych tego świata i przeciwstawia im prostego człowieka moralnego. Wątek duchowy – rozważania o istocie Boga, odwołujące się do tradycji literackiej (aluzja w tytule do Boskiej komedii Dantego). Utwory podejmujące w sposób niezmiernie oryginalny i głęboki takie kwestie, jak problem prawdy, sprawiedliwości oraz wewnętrznej wolności człowieka, jego miejsca i znaczenia w rozwoju cywilizacyjnym. W tomie wierszy "Сад БожественньІ песней" ("Ogród pieśni nabożnych") dowiódł znakomitej techniki poetyckiej i znajomości zasad poetyki: wprowadza anafory, oryginalne metafory, alegorie, przysłowia.
Utwory, choć za życia pisarza nie drukowane, rozchodziły się po Ukrainie w odpisach rękopiśmiennych, wywierając ogromny wpływ na dalszy rozwój piśmiennictwa i myśli ruskiej. U S. znaleźć można prawdziwą mądrość wieku m.in. znakomite aforyzmy.
Postrzega się go jako prekursora liryków. Świat wartości duchowych człowieka po raz pierwszy został przedstawiony tak doskonale. Skoworoda skupia się na „ja lirycznym” – na odczuwaniu świata. Te cechy czynią go prekursorem liryki wewnętrznej. Spuścizną literacką S. są też bajki. Myśli Skoworody oddziaływały na kulturę rosyjską i ukraińską w ciągu dwóch stuleci. Jego nauki były znane już za jego życia, po śmierci został uznany za jednego z największych filozofów Słowiańszczyzny. Zwolenników jego filozofii nazywano „skoworodyńcami”.
W roku 1881 dzieła filozofa wydano w Petersburgu, a jego samego uważano za prekursora nowoczesnej szkoły rosyjskiej filozofii. Uznany jest za wzór Lwa Tołstoja, oraz ukraińskich poetów: Pawła Tyczyny, Maksyma Rylskiego, Iwana Dracza.

</doc>
<doc id="1077806" url="https://pl.wikipedia.org/wiki?curid=1077806" title="Bartholomew de Burghersh">
Bartholomew de Burghersh

Bartholomew de Burghersh (ur. 1287/1296, zm. 3 sierpnia 1355 w Dover) – angielski możnowładca, młodszy syn Roberta de Burghersh, 1. barona Burghersh, i Maud de Badlesmere, córki Guncelina de Badlesmere.
Burghersh obracał się w otoczeniu swojego wuja, lorda Badlesmere'a. U jego boku wziął udział w ekspedycji do Szkocji w 1317 r. Podczas wojny króla Edwarda II z baronami w 1321 r. Burghersh razem z wujem przyłączyli się do rebeliantów. Zostali pojmani po ich klęsce pod Boroughbridge w 1322 r. Badlesmere został powieszony, a Burghershowi udało się uzyskać wybaczenie od królowej Izabeli.
W 1326 r. poparł działania królowej Izabeli i jej kochanka, Rogera Mortimera, które doprowadziły do obalenia i zamordowania Edwarda II. W 1327 r. Burghersh objął stanowisko lorda namiestnika Pięciu Portów. Sprawował je do 1330 r. Rok wcześniej otrzymał tytuł 1. barona Burghersh. W tym samym roku został wyprawiony z poselstwem do króla Francji Filipa VI i papieża Jana XXII. Od 1335 r. Burghersh był głównym sędzią królewskim na południe od rzeki Trent. Był nim do 1343 r. Po wybuchu wojny stuletniej w 1337 r. otrzymał godności Lorda Szambelana, szeneszala Ponthieu oraz admirałem Zachodu.
Burghersh brał również udział w licznych wojnach Edwarda III przeciwko Szkocji i Francji. 26 sierpnia 1346 r. brał udział w bitwie pod Crécy. W tym czasie posłował również na dwór papieski do Awinionu. Później brał udział w obleżeniu Calais.
Po śmierci swojego brata, biskupa Henry’ego Burghersha, odziedziczył większość swoich rodowych ziem. W 1341 r. został rycerzem „banneretem”. W 1348 r. ponownie został lordem strażnikiem Pięciu Portów. 27 czerwca 1355 r. otrzymał urząd konstabla Tower of London. Wkrótce, podczas pobytu w zamku Dover, poczuł się źle i zmarł tam 3 lipca 1355 r.
Przed 11 czerwca 1320 r. poślubił Elizabeth de Verdun (zm. 1360), córkę Theobalda de Verdun, 2. barona Verdun, i Maud de Mortimer, córki sir Edmunda de Mortimer. Bartholomew i Elizabeth mieli razem trzech synów i dwie córki:

</doc>
<doc id="1077808" url="https://pl.wikipedia.org/wiki?curid=1077808" title="Włodzimierz Adamski">
Włodzimierz Adamski

Włodzimierz Adamski (ur. 17 października 1953 w Łodzi) – polski aktor filmowy i teatralny.
Życiorys.
W 1978 roku ukończył studia aktorskie w PWSFTviT w Łodzi. Już rok wcześniej zadebiutował na deskach teatru (18 grudnia 1977 roku) w "Żołnierzu i bohaterze" G.B. Shawa.
W latach 1978–1982 pracował w Teatrze Ziemi Łódzkiej (Teatr im. Juliana Tuwima), a następnie w latach 1982–1992 w łódzkim Teatrze Powszechnym. Współpracował z łódzkim oddziałem TVP.
Spektakle teatralne.
Teatr im. J. Osterwy, Gorzów Wielkopolski
Teatr Ziemi Łódzkiej (Teatr im. Tuwima), Łódź
Teatr Powszechny, Łódź

</doc>
<doc id="1077812" url="https://pl.wikipedia.org/wiki?curid=1077812" title="Baron Burghersh">
Baron Burghersh

Baronowie Burghersh 1. kreacji (parostwo Anglii)
Baronowie Burghersh 2. kreacji (parostwo Anglii)
Baronowie Burghersh 3. kreacji (parostwo Anglii)

</doc>
<doc id="1077813" url="https://pl.wikipedia.org/wiki?curid=1077813" title="Ulica Jana Kilińskiego w Łodzi">
Ulica Jana Kilińskiego w Łodzi

Ulica Jana Kilińskiego w Łodzi – ulica o długości około 6 kilometrów, biegnąca południkowo od skrzyżowania ul. Północnej z ul. Franciszkańską (Stare Miasto) do ul. Śląskiej (Chojny).
Historia ulicy.
Regulację ulicy przeprowadzono w latach 1824–1828 podczas tworzenia osady przemysłowej, przeznaczonej pod osiedlenie tkaczy lnu i bawełny, którą nazwano Łódka.
Ulica początkowo nosiła nazwę Widzewska. Około roku 1920 patronem ulicy stał się płk. Jan Kiliński. Ulica Jana Kilińskiego zyskała na prestiżu w drugiej połowie XIX stulecia. Przy niej kończył bieg pociąg z Koluszek (od 1865), który przywoził bawełnę, a wywoził tkaniny na teren imperium Rosyjskiego.
W pobliżu stanęła cerkiew św. Aleksandra Newskiego. Przy ul. Tuwima wzniesiono gmach Poczty Głównej (1903), a przy ul. Narutowicza ekskluzywny wówczas hotel Polonia. Naprzeciw dworca kolejowego powstał w okresie międzywojennym Dom Pomnik Józefa Piłsudskiego (dziś Łódzki Dom Kultury).
W czasie II wojny światowej zmieniono nazwę ulicy na Buschlinie. Po wyzwoleniu Łodzi powrócono do nazwy ulicy sprzed okupacji niemieckiej.
Tramwaje.
Wytyczono dwie linie tramwajowe, łączące Dworzec Kolei Fabryczno-Łódzkiej z cmentarzem przy ulicy Ogrodowej i z placem Kościelnym. Funkcję pierwszej zajezdni pełniła „remiza” usytuowana przy ulicy Tramwajowej. Przez długi czas była to jedyna zajezdnia dla tramwajów miejskich w Łodzi. W 1928 roku wybudowano drugą zajezdnię przy zbiegu ulic Dąbrowskiej (obecnie Dąbrowskiego) i Kilińskiego. Jej otwarcie nastąpiło 20 czerwca 1928 roku. Obie zajezdnie nie pełnią już swoich funkcji.
Obiekty (w tym zabytki).
Przy ul. Kilińskiego znajdują się m.in. kolejno:

</doc>
<doc id="1077816" url="https://pl.wikipedia.org/wiki?curid=1077816" title="Warmińsko-Mazurskie Namiestnictwo Harcerzy ZHR">
Warmińsko-Mazurskie Namiestnictwo Harcerzy ZHR

Warmińsko-Mazurskie Namiestnictwo Harcerzy ZHR – jednostka terytorialna Organizacji Harcerzy ZHR. Zrzesza hufce i związki drużyn działające na terenie województwa warmińsko-mazurskiego. Warmińsko-Mazurskie Namiestnictwo Harcerzy ZHR zostało rozwiązane z końcem 2008 roku, a jednostki i instruktorzy zostali przeniesieni do Pomorskiej Chorągwi Harcerzy. 

</doc>
<doc id="1077818" url="https://pl.wikipedia.org/wiki?curid=1077818" title="Pomnik Nike">
Pomnik Nike



</doc>
<doc id="1077819" url="https://pl.wikipedia.org/wiki?curid=1077819" title="Gert Handberg">
Gert Handberg

Gert Handberg (ur. 30 maja 1969 w Brastrup) – duński żużlowiec.
Kariera sportowa.
Pierwszy znaczący sukces w swojej karierze osiągnął w roku 1986, zwyciężając w Młodzieżowych Indywidualnych Mistrzostwach Danii. W 1989 został srebrnym medalistą Drużynowych Mistrzostw Świata, a w dwa tygodnie po tym sukcesie został Indywidualnym Mistrzem Świata Juniorów w Lonigo. W tym samym roku zadebiutował w finale Indywidualnych Mistrzostw Danii, w których łącznie zdobył 4 medale: złoty (1992), srebrny (1991) i dwa brązowe (1989, 1994). W sezonie 1991 zdobył złoty medal DMŚ. W 1992 r. zdobył brązowy medal Indywidualnych Mistrzostw Świata oraz zwyciężył w Indywidualnym Pucharze Mistrzów.
W latach 1988–1993 startował w brytyjskiej lidze żużlowej, we wszystkich 6 sezonach reprezentując barwy klubu Cradley Heath. W drużynowych rozgrywkach w Polsce pojawił się w roku 1992, reprezentując Unię Tarnów, w której startował do 1994. Po kilkuletniej przerwie powrócił do polskiej ligi, startując w Apatorze Toruń (1999–2000) oraz Starcie Gniezno (2001–2002).
W roku 2002 zakończył karierę sportową.
Osiągnięcia.
Indywidualne Mistrzostwa Świata 
Indywidualne Mistrzostwa Świata Juniorów 
Drużynowe Mistrzostwa Świata
Indywidualne Mistrzostwa Danii 
Młodzieżowe Indywidualne Mistrzostwa Danii 

</doc>
<doc id="1077820" url="https://pl.wikipedia.org/wiki?curid=1077820" title="Staropole Częstochowskie">
Staropole Częstochowskie

Staropole Częstochowskie – przystanek kolejowy w Staropolu, w województwie śląskim, w Polsce. Obsługuje lokalny ruch pasażerski do Kielc, Włoszczowy i Częstochowy.
W roku 2017 przystanek obsługiwał 10–19 pasażerów na dobę.

</doc>
<doc id="1077821" url="https://pl.wikipedia.org/wiki?curid=1077821" title="Życie Bytomskie">
Życie Bytomskie

Życie Bytomskie – pierwsze powojenne bytomskie czasopismo regionalne. Ma charakter społeczno-kulturalny. Wychodzi w nakładzie około 9 tys. egzemplarzy. Ukazuje się od 23 grudnia 1956.
Redaguje zespół:
Stałym współpracownikiem "ŻB" jest prof. dr hab. Jan Drabina.

</doc>
<doc id="1077822" url="https://pl.wikipedia.org/wiki?curid=1077822" title="Cité-centre (Genewa)">
Cité-centre (Genewa)

Cité-centre - centrum Genewy, złożone z czterech części:

</doc>
<doc id="1077826" url="https://pl.wikipedia.org/wiki?curid=1077826" title="Linie tramwajowe w Bydgoszczy">
Linie tramwajowe w Bydgoszczy

Od 8 stycznia 2022 w Bydgoszczy funkcjonuje 10 linii tramwajowych obsługiwanych przez jedno- i dwuwagonowe składy oraz przegubowe składy niskopodłogowe.

</doc>
<doc id="1077827" url="https://pl.wikipedia.org/wiki?curid=1077827" title="Wybory parlamentarne na Ukrainie w 2002 roku">
Wybory parlamentarne na Ukrainie w 2002 roku

Wybory parlamentarne na Ukrainie w 2002 roku – wybory do Rady Najwyższej, przeprowadzone dnia 31 marca 2002.
Ordynacja wyborcza.
W 2002 obowiązywały zbliżone zasady, jak w wyborach w 1998. Połowę mandatów w 450-osobowym parlamencie obsadzano z listy krajowej. Listę wyborczą, liczącą do 225 nazwisk, mogły wystawiać wyłącznie zarejestrowane partie polityczne lub bloki wyborcze będące koalicją takich partii. Mandaty podzielono proporcjonalnie pomiędzy te ugrupowania, które przekroczyły wynoszący 4% próg wyborczy, posłami zostali kandydaci według kolejności na liście. Pozostałe 225 miejsc obsadzono w jednomandatowych okręgach wyborczych w drodze głosowania w jednej turze. W przeciwieństwie do poprzednich wyborów nie było możliwości kandydowania zarówno w okręgu, jak i na liście partyjnej.
Oficjalne wyniki.
Spośród kandydatów „niezależnych” większość na początku kadencji zasiliła frakcje popierające nowo powołany rząd Wiktora Janukowycza.

</doc>
<doc id="1077831" url="https://pl.wikipedia.org/wiki?curid=1077831" title="Rezerwat przyrody Czerwona Struga">
Rezerwat przyrody Czerwona Struga

Rezerwat przyrody Czerwona Struga – florystyczny rezerwat przyrody położony w granicach Parku Krajobrazowego Puszczy Rominckiej, na terenie gminy Dubeninki w województwie warmińsko-mazurskim. Zajmuje powierzchnię 3,59 ha.
Został utworzony w 1973 roku dla ochrony stanowisk pióropusznika strusiego ("Matteucia struthiopteris") na terenie Puszczy Rominckiej. Obejmuje 1,5-kilometrowy odcinek strumienia Czerwona Struga. Ten wartki strumień uformował dolinę o stromych stokach, którą porasta wielogatunkowy las liściasty z domieszką świerka. Dno doliny zajmuje łęg gniazdnicowo-olchowy z licznymi stanowiskami pióropusznika strusiego. Drzewostan tworzą: olcha czarna, jesion wyniosły, wiąz górski. W runie obok pióropusznika występują: pokrzywa zwyczajna, ziarnopłon wiosenny, zawilec gajowy, zawilec żółty, gwiazdnica gajowa, czartawa pośrednia.

</doc>
<doc id="1077833" url="https://pl.wikipedia.org/wiki?curid=1077833" title="Ted Stepien">
Ted Stepien

Ted Stepien (ur. 25 czerwca 1925, zm. 10 września 2007 w Willoughby Hills) – amerykański działacz sportowy, pomysłodawca, promotor i jeden z głównych współtwórców draftu – systemu naboru nowych koszykarzy do ligi NBA
W kwietniu 1980 r., za sumę dwóch milionów dolarów nabył 37% udziałów w drużynie koszykarskiej Cleveland Cavaliers, stając się jej największym akcjonariuszem. Klub sprzedał w 1983 r., za blisko 20 milionów dolarów.

</doc>
<doc id="1077839" url="https://pl.wikipedia.org/wiki?curid=1077839" title="Hrabia Westmorland">
Hrabia Westmorland

Hrabia Westmorland (ang. "Earl of Westmorland"), angielski tytuł parowski kreowany dwukrotnie w parostwie Anglii. Dodatkowym tytułem hrabiego 1. kreacji był baron Neville de Raby, a hrabiego 2. kreacji baron Burghersh.
Hrabiowie Westmorland 1. kreacji (parostwo Anglii)
Hrabiowie Westmorland 2. kreacji (parostwo Anglii)

</doc>
<doc id="1077840" url="https://pl.wikipedia.org/wiki?curid=1077840" title="Plainpalais">
Plainpalais

Plainpalais - dzielnica Genewy, do 1931 gmina. W latach 1926-1980 istniały tutaj sale wystawowe, gdzie odbywały się targi motoryzacyjne Salon International de l'Auto. Po ich zburzeniu powstał główny budynek Uniwersytetu Genewskiego.

</doc>
<doc id="1077842" url="https://pl.wikipedia.org/wiki?curid=1077842" title="Ola Håkansson">
Ola Håkansson

Ola Håkansson znany też jako Oson (ur. 24 marca 1945 w Sztokholmie) – szwedzki wokalista, kompozytor i producent muzyczny. 
Życiorys.
W latach 60. XX wieku był wokalistą zespołu Ola and the Janglers, a później współzałożycielem Secret Service, w którym również śpiewał. W 1986 zaśpiewał piosenkę "The Way You Are" z Agnethą Fältskog z ABBY.
Oson był też współtwórcą spółki producenckiej Norell Oson Bard.
W 1992 założył z Alexandrem Bardem wytwórnię muzyczną Stockholm Records.
Ola Håkansson próbował też sił jako aktor, w 1967 zagrał w filmie "Ola och Julia" (reż. Jan Halldoff).

</doc>
<doc id="1077843" url="https://pl.wikipedia.org/wiki?curid=1077843" title="Ola Hakansson">
Ola Hakansson



</doc>
<doc id="1077849" url="https://pl.wikipedia.org/wiki?curid=1077849" title="Safrol">
Safrol

Safrol – organiczny związek chemiczny z grupy cyklicznych eterów, głównym prekursorem do syntezy MDP2P używanego do otrzymywania MDMA i MDEA. Występuje jako bezbarwna lub lekko żółta, oleista ciecz. Safrol zwykle jest ekstrahowany z kory korzenia i owoców sassafrasu w formie olejku sassafrasowego. Stosowany jest jako surowiec w przemyśle perfumeryjnym oraz w syntezach organicznych, np. do otrzymywania heliotropiny. Olejek sassafrasowy wykorzystywany w przemyśle spożywczym pozbawiony jest safrolu w wyniku wprowadzenia ustawy z 1960 roku przez FDA.
Kancerogen.
Safrol jest uważany za słaby kancerogen przez rząd USA podczas badań na szczurach.
Występuje naturalnie w różnych przyprawach, takich jak: cynamon, gałka muszkatołowa, czarny pieprz, bazylia. W tej postaci podejrzewa się, choć nie zostało to udowodnione, że wpływa w pewien niewielki, lecz mierzalny, sposób na zapadalność na raka u ludzi. W tej kwestii porównuje się go do zagrożeń powodowanych przez sok pomarańczowy (ze względu na limonen) lub pomidory (kwas kawowy).

</doc>
<doc id="1077850" url="https://pl.wikipedia.org/wiki?curid=1077850" title="Port lotniczy Baltimore/Waszyngton">
Port lotniczy Baltimore/Waszyngton

Port lotniczy Baltimore/Waszyngton (ang. "Baltimore/Washington International Airport") – międzynarodowy port lotniczy położony 15 km na południe od Baltimore, w stanie Maryland, w Stanach Zjednoczonych.

</doc>
<doc id="1077856" url="https://pl.wikipedia.org/wiki?curid=1077856" title="Izosafrol">
Izosafrol

Izosafrol – organiczny związek chemiczny, główny prekursor do syntezy MDP2P, używanego do otrzymywania MDMA i MDEA. Izosafrol otrzymuje się zwykle przez izomeryzację safrolu.
Występuje w postaci izomerów "cis" i "trans".

</doc>
<doc id="1077859" url="https://pl.wikipedia.org/wiki?curid=1077859" title="William de Clinton">
William de Clinton

William de Clinton (ur. 1304, zm. 25 sierpnia 1354) – angielski możnowładca, młodszy syn Johna de Clinton, 1. barona Clinton, i Idy de Odingsells, córki Williama de Odingsells, praprawnuczki króla Henryka II.
William został pasowany na rycerza przed 1324 r. Należał do najbliższego grona towarzyszy króla Edwarda III. W 1330 r. brał udział w pojmaniu wszechwładnego regenta, Rogera Mortimera. Od września 1327 r. do 1348 r. był kasztelanem zamku Halton. W latach 1330–1333 był sędzią Cheshire. Od 1330 do 1348 r. był lordem strażnikiem Pięciu Portów. W latach 1343–1345 był głównym sędzią królewskim na południe od rzeki Trent. W 1337 r. otrzymał od Edwarda III tytuł hrabiego Huntingdon.
Brał udział wojnach ze Szkocją i Francją (wojna stuletnia). W latach 1333–1335 był admirałem Zachodnu. Brał udział w bitwie pod Sluys 24 czerwca 1340 r.
Przed 17 października 1328 r. poślubił Juliane de Leyburne (zm. 1 listopada 1367), córkę sir Thomasa de Leyburne'a i Alice de Toni, córki Ralfa VII de Toni. Małżonkowie nie mieli razem dzieci. Po śmierci Williama wygasły wszystkie jego tytuły.

</doc>
<doc id="1077860" url="https://pl.wikipedia.org/wiki?curid=1077860" title="Dyrektor Izby Skarbowej">
Dyrektor Izby Skarbowej



</doc>
<doc id="1077861" url="https://pl.wikipedia.org/wiki?curid=1077861" title="Nemeskér">
Nemeskér

Nemeskér (, ) – wieś i gmina w północno-zachodniej części Węgier, w pobliżu miasta Sopron.
Miejscowość leży na obszarze Małej Niziny Węgierskiej, w pobliżu granicy austriackiej. Administracyjnie należy do powiatu Sopron-Fertőd, wchodzącego w skład komitatu Győr-Moson-Sopron.
Główną część gminy Nemeskér stanowi wieś Nemeskér. Ponadto w skład gminy wchodzi też pewna liczba okolicznych przysiółków i pojedynczych domów. Cała gmina liczy 228 mieszkańców (2009) i zajmuje obszar 6,42 km².
Zasadnicza część gminy Nemeskér - wieś Nemeskér składa się z kilku ulic. W osadzie znajdują się m.in. poczta, kilka sklepów, apteka, 2 kościoły: rzymskokatolicki i ewangelicki, 2 cmentarze. 
Przez miejscowość przebiega niewielka rzeka.

</doc>
<doc id="1077866" url="https://pl.wikipedia.org/wiki?curid=1077866" title="William Clinton, 1. hrabia Huntingdon">
William Clinton, 1. hrabia Huntingdon



</doc>
<doc id="1077867" url="https://pl.wikipedia.org/wiki?curid=1077867" title="3CCD">
3CCD

3CCD – przetwornik (matryca), odpowiedzialny za pobieranie obrazu, używana w kamerach wideo. W odróżnieniu od CCD, przy pobieraniu obrazu korzysta nie z jednej, ale z trzech oddzielnych matryc, z których każda wyłapuje inną długość fali promieniowania widzialnego (czerwoną, zieloną, niebieską) – RGB.

</doc>
<doc id="1077868" url="https://pl.wikipedia.org/wiki?curid=1077868" title="Bursaspor Kulübü Derneği">
Bursaspor Kulübü Derneği



</doc>
<doc id="1077869" url="https://pl.wikipedia.org/wiki?curid=1077869" title="Pereszteg">
Pereszteg

Pereszteg – wieś i gmina w północno-zachodniej części Węgier, w pobliżu miasta Sopron.
Miejscowość leży na obszarze Małej Niziny Węgierskiej, w pobliżu granicy austriackiej. Administracyjnie należy do powiatu Sopron-Fertőd, wchodzącego w skład komitatu Győr-Moson-Sopron.
Główną część gminy Pereszteg stanowi wieś Pereszteg. Ponadto w skład gminy wchodzi też pewna liczba okolicznych przysiółków i pojedynczych domów. Cała gmina liczy 1382 mieszkańców (2009) i zajmuje obszar 22,5 km².
Zasadnicza część gminy Pereszteg - wieś Pereszteg składa się z dwu części przedzielonych rzeką o nazwie Ikva. W osadzie znajduje się kilkanaście ulic. Znajdują się tutaj m.in. poczta, kilka sklepów, apteka, 2 restauracje, niewielki stadion, 2 kościoły, cmentarz. W pobliżu przebiega linia kolejowa i droga nr 85.

</doc>
<doc id="1077871" url="https://pl.wikipedia.org/wiki?curid=1077871" title="Ernst Lubitsch">
Ernst Lubitsch

Ernst Lubitsch (ur. 28 stycznia 1892 w Berlinie, zm. 30 listopada 1947 w Los Angeles) – niemiecki reżyser, scenarzysta i producent filmowy żydowskiego pochodzenia. Po sukcesach w kinie niemieckim pracował z powodzeniem w Hollywood.
Życiorys.
Z początku był praktykantem krawieckim. W wieku 19 lat zaczął występować na scenie w słynnym zespole Maxa Reinhardta. Jednocześnie grał w krótkich filmach komediowych. Od 1914 sam je reżyserował.
Pierwsze sukcesy to komedia "Ostrygowa księżniczka" (1919) i kostiumowy film "Madame Dubarry" (1919) z Polą Negri w roli głównej. Reżyserował wiele filmów z tą aktorką, m.in. "Carmen" (1918), "Oczy mumii Ma" (1918), "Sumurun" (1920), "Dzika kotka" (1921).
Szybko został dostrzeżony za oceanem i zaangażowany do Hollywood, gdzie zrealizował liczne filmy np. "Rosita, śpiewaczka ulicy" (1923) z Mary Pickford czy "Cesarzowa" (1924) z Polą Negri.
Udźwiękowienie filmu umożliwiło mu zajęcie się musicalem. Zrealizował wówczas filmy "Parada miłości" (1929), "Monte Carlo" (1930), "Wesoła wdówka" (1934). Nadal realizował również inteligentne komedie: "Sztuka życia" (1933), "Ninoczka" (1939) z Gretą Garbo, "Sklep za rogiem" (1940) z Jamesem Stewartem, "Być albo nie być" (1942) z Carole Lombard.
Jego styl określano często z podziwem jako tzw. "Lubitsh Touch". Do inspiracji nim przyznawał się m.in. Billy Wilder. W 1946 Lubitsch otrzymał Oscara honorowego za całokształt twórczości. Rok później zmarł na zawał serca.

</doc>
<doc id="1077872" url="https://pl.wikipedia.org/wiki?curid=1077872" title="Rublowka">
Rublowka

Rublowka (ros. Рублёвка) – potoczna nazwa zachodniego przedmieścia Moskwy. Dawniej miejsce wypoczynku Józefa Stalina, Leonida Breżniewa, Borysa Jelcyna oraz innych przywódców sowieckich. Zmarli tam Włodzimierz Lenin i Józef Stalin. Obecnie skupisko rezydencji milionerów i jedno z najbardziej prestiżowych miejsc w Rosji. Dojazd z Moskwy szerokim prospektem Kutuzowa. W miejscowościach położonych przy wąskiej i krętej szosie rublowsko-uspienskiej, zwanej Rublowką mieszkają najbogatsi Rosjanie, najwyżsi rosyjscy urzędnicy, ministrowie, szefowie administracji Kremla. Najbardziej znane i prestiżowe wioski Rublowki to odległe od siebie o 3 km Barwicha i Żukowka – obie bardzo zatłoczone.
W Barwisze wciąż jest rozbudowywany, jedyny w swoim rodzaju, wiejski dom towarowy nazwany Barvicha Luxury Village – Barwicha Wioska Luksusu. Jest to ciągnący się na kilometr rząd piętrowych butików z luksusowymi towarami najbardziej znanych i drogich producentów odzieży (Armani, Brioni, Dolce &amp; Gabbana), firm jubilerskich (Bulgari, Chopard, Tiffany), salonów z superdrogimi samochodami legendarnych marek (Bentley, Maserati, Ferrari, Lamborghini). W Żukowce najbardziej popularnym osiedlem jest Jabłoniewyj Sad.

</doc>
<doc id="1077874" url="https://pl.wikipedia.org/wiki?curid=1077874" title="Ihor Marko">
Ihor Marko

Ihor Iwanowycz Marko, ukr. Ігор Іванович Марко, ros. "Igor Iwanowicz Marko", Игорь Иванович Марко (ur. 29 czerwca 1965 w Czerwonogradzie obw. Lwowski, zm. 16 listopada 2006 w Równym) – ukraiński żużlowiec.
Wielokrotny medalista mistrzostw ZSRR i Ukrainy, m.in. czterokrotny złoty medalista indywidualnych mistrzostw Ukrainy (1993, 1996, 2001, 2006), jak również złoty medalista młodzieżowych mistrzostw Związku Radzieckiego (1986).
Jego największym sukcesem było zdobycie złotego medalu indywidualnych mistrzostw Europy juniorów w ukraińskim Równem.
6 listopada 2006 został dotkliwie pobity i zmarł mimo prób ratowania jego życia 16 listopada 2006.
Starty w lidze.
Liga polska
Osiągnięcia.
Indywidualne mistrzostwa Europy juniorów
indywidualne mistrzostwa Ukrainy
Młodzieżowe indywidualne mistrzostwa ZSRR

</doc>
<doc id="1077877" url="https://pl.wikipedia.org/wiki?curid=1077877" title="Barbara Houwalt-Kostecka">
Barbara Houwalt-Kostecka

Barbara Houwalt-Kostecka (ur. 3 grudnia 1935 r. w Wilnie) – polska malarka i poetka.
Życiorys.
Córka malarzy: Ildefonsa Houwalta i Barbary Houwalt. Po II wojnie światowej w wyniku akcji repatriacyjnej Houwaltowie przenieśli się do Poznania. Barbara Houwalt-Kostecka skończyła w 1954 r. Liceum Sztuk Plastycznych w Poznaniu. W latach 1954-60 studiowała na Wydziale Sztuk Pięknych Uniwersytetu Mikołaja Kopernika w Toruniu, a następnie w Wyższej Szkole Sztuk Plastycznych w Gdańsku pod kierunkiem Stanisława Borysowskiego i Stanisława Teisseyre’a. W 1960 r. uzyskała dyplom w pracowni Piotra Potworowskiego. W 1959 zawarła małżeństwo z malarzem Leszkiem Kosteckim.
Brała udział w wystawach m.in. w Poznaniu, Szczecinie, Radomiu, Wrocławiu, Bielsku-Białej, Brnie, Sofii, Gröningen. Indywidualne wystawy m.in. w Poznaniu (1962, 1977, 1978, 1990, 1996), Kłodzku (1979), Lesznie (1990) Śremie (1992). Obok malarstwa zajmowała się poezją, publikowała wiersze w almanachach „Morwa” i „Akcenty”, wydała własne tomiki wierszy ("Gra o Czarne Wiśnie, Architektura Tańca, Sześcioksiąg Wirmijski, Śpiewnik Cerkiewno-Gotycki"). 
Inspirację dla twórczości Barbary Houwalt Kosteckiej stanowiły prace Piotra Potworowskiego i poezja Osipa Mandelsztama.

</doc>
<doc id="1077878" url="https://pl.wikipedia.org/wiki?curid=1077878" title="Contact Air">
Contact Air

Contact Air – niemieckie regionalne linie lotnicze z siedzibą w Stuttgarcie. 1 września 2012 roku zostały wchłonięte przez linie lotnicze OLT Express Germany. Głównym węzłem linii był Port lotniczy Stuttgart.

</doc>
<doc id="1077879" url="https://pl.wikipedia.org/wiki?curid=1077879" title="Gnieźnieńska Kolej Dojazdowa">
Gnieźnieńska Kolej Dojazdowa



</doc>
<doc id="1077881" url="https://pl.wikipedia.org/wiki?curid=1077881" title="Hrabia Huntingdon">
Hrabia Huntingdon

Hrabia Huntingdon (ang. "Earl of Hutingdon"), tytuł parowski kreaowany kilkakrotnie w parostwie Anglii. Hrabia obecnej kreacji nie posiada żadnych dodatkowych tytułów, aczkolwiek jego najstarszy syn ma prawo do tytułu wicehrabiego Hastings. Rodową siedzibą hrabiów Huntingdon jest Hodcott House w hrabstwie Berkshire.
Według niektórych wersji legendy o Robin Hoodzie miał on nosić tytuł hrabiego Huntingdon.
Hrabiowie na Huntingdon 1. kreacji
Hrabiowie Huntingdon 2. kreacji (parostwo Anglii)
Hrabiowie Huntingdon 3. kreacji (parostwo Anglii)
Hrabiowie Huntingdon 4. kreacji (parostwo Anglii)
Hrabiowie Huntingdon 5. kreacji (parostwo Anglii)
Hrabiowie Huntingdon 6. kreacji (parostwo Anglii)
Hrabiowie Huntingdon 7. kreacji (parostow Anglii)

</doc>
<doc id="1077882" url="https://pl.wikipedia.org/wiki?curid=1077882" title="Miron (białoruska opozycja)">
Miron (białoruska opozycja)

Miron () – imię, nazwa lub pseudonim, określający przeciwnika lub grupę przeciwników rządów Alaksandra Łukaszenki na Białorusi. Od 1995 roku Miron organizuje na terytorium Białorusi akcje wywieszania w trudno dostępnych miejscach biało-czerwono-białej flagi, przez część środowisk demokratyczno-niepodległościowych i emigracyjnych uznawanej za narodową, a zakazanej przez prawo Białorusi. Nigdy nie stwierdzono z całą pewnością, czy Miron w rzeczywistości kiedykolwiek istniał, ani tym bardziej czy był ujęty za swoją działalność. Nie wiadomo, czy Miron to prawdziwe imię, czy pseudonim. Nie ustalono również, czy akcje wywieszania flagi są skoordynowane w ramach jednej grupy, czy taką nazwą określa się różne, niezależnie od siebie działające osoby pod wpływem pierwszego, nielegalnego, wywieszenia flagi w Łożnie w 1995 roku.
Akcje wywieszania flag następują nieraz w rocznice ważnych wydarzeń z historii Białorusi. Do flag bywa dołączany podpis, w którym sprawca lub sprawcy przekazują przesłanie dla świadków zdarzenia.
Referendum 1995 roku na Białorusi.
Miron rozpoczął działalność w obwodzie witebskim w połowie lat dziewięćdziesiątych XX wieku po referendum z 14 maja 1995 roku, które zmieniło narodową symbolikę Republiki Białorusi. Wśród czterech zaproponowanych na referendum pytań drugie brzmiało:
Wyniki głosowania były następujące: twierdząco odpowiedziało 3 622 851 osób uprawnionych do głosowania, co stanowiło 75,1% wszystkich głosujących. Przeciwko zagłosowało 988 839 osób, co stanowiło 20% wszystkich głosujących. 211 732 głosy uznano za nieważne. Wyniki referendum, zdaniem niezależnych obserwatorów, zostały sfałszowane.
Po referendum 1995 roku dotychczasowa symbolika białoruska utraciła swoje znaczenie w świetle prawa białoruskiego. Używanie jej stało się nielegalne. Mimo to zarówno flaga biało-czerwono-biała, jak i godło Pogoń są uznawane przez przeciwników rządów Łukaszenki za jedyne prawdziwe symbole Białorusi.
Teorie na temat tożsamości Mirona.
Wprowadzenie nowych symboli państwowych wywołało aktywność opozycjonistów rządowych. W obwodzie witebskim rozpoczął działalność Miron, tajemniczy sprawca lub grupa sprawców, zajmujących się wywieszaniem w miejscach publicznych flagi biało-czerwono-białej. Miron nie został wykryty przez milicję. Jauhien Hruszeuski, zastępca kierownika Oddziału Rejonowego w Loźnie, zapytany w 2005 roku, czy nadal toczy się dochodzenie w sprawie Mirona, odpowiedział, że w tej sprawie obowiązuje tajemnica śledztwa.
Opozycjonista witebski – Barys Chamajda – uważa, że Miron jest tylko jeden – ten, który jako pierwszy wywiesił zabronioną flagę biało-czerwono-białą w 1995 roku. Niemniej jednak, podczas pogrzebu jednego z opozycjonistów witebskich – dwudziestopięcioletniego Ramana Sałaujana – w 2007 roku, sugerował, że istnieje grupa Mirona, do której Sałaujan dołączył w 1999 roku i brał udział w najbardziej skomplikowanych akcjach.
Przez służby specjalne wielokrotnie były zatrzymywane różne osoby pod zarzutem zamiany flag. Większość aresztowanych należała do opozycyjnego Białoruskiego Frontu Ludowego. W 2007 roku przewodniczący jednej z rad obwodowych odłamu BFL – Konserwatywno-Chrześcijańskiej Partii BFL, Poźniakowski, podejrzany o wywieszanie nielegalnej flagi, siedem miesięcy spędził w areszcie pod zarzutem chuligaństwa. Podczas jego aresztu działalność Mirona trwała nieprzerwanie.
W 2007 roku organizacja RJN [Rosyjska Jedność Narodowa] () uznała, że Miron to grupa czterech opozycjonistów witebskich. 22 sierpnia Barys Chamajda, Siarhiej Kawalenka, Jan Taułyha i Jan Dzierżaucou otrzymali listy z pogróżkami od witebskiej filii tej organizacji:
Barys Chamajda uznał, że nagonka na zwolenników Mirona rozpoczęła się po artykułach, które ukazały się 14 sierpnia 2007 roku w "Gazecie Białoruskiej" ("Белорусская газета"). W 2007 roku listy z podobnymi pogróżkami otrzymali: Alena Zalesskaja – przewodnicząca witebskiego oddziału Zjednoczonej Partii Obywatelskiej ("Аб'яднаная грамадзянская партыя"), Uładzimier Bazan – redaktor gazety "Kurier Witebski" ("Витебский курьер"), oraz Wiktoryja Daszkiewicz – kierowniczka działu literackiego Teatru Lalka. Na kopercie, którą dostała Wiktoryja Daszkiewicz, został umieszczony adres nadawcy, mimo to milicja odmówiła wszczęcia dochodzenia.
Miron w mediach niezależnych.
Wywiady z Mironem.
W 2007 roku Miron udzielił wywiadu dla Radia Swoboda oraz wziął udział w spotkaniu z witebską młodzieżą, zorganizowanym w prywatnym mieszkaniu w przeddzień święta Białoruskiej Sławy Wojskowej, które przepada na 5 września. Stenogram rozmowy został opublikowany w gazecie "Narodowe Wiadomości Witebska" ("Народныя навіны Віцебска"). Podczas obu spotkań Miron nie odsłonił swojej twarzy, ponieważ nie chciałby, aby była ona utożsamiana z konkretną osobą:
Dziennikarz Radia Swoboda opisał Mirona jako mężczyznę o wyższym niż średni wzroście, wysportowanego, o szerokich ramionach. Miron ujawnił, że jest Białorusinem i urodził się w obwodzie witebskim, nie ma przygotowania elektrotechnicznego, ani alpinistycznego. Imię, jak przyznał, jest nieprawdziwe. Jest to imię jego przodków, ale również oznacza mir - pokój:
Podczas spotkania z witebską młodzieżą Miron przedstawił swoje poglądy polityczne. Według niego obecnie w kraju panuje "nie siła prawa, tylko prawo siły". Tak zwani opozycjoniści, którzy nawoływali do zagłosowania na "nie" w referendach, spowodowali jedynie wzrost frekwencji, co umożliwiło władzy skuteczne sfałszowanie wyników wyborów. Według Mirona naród i elektorat to dwa różne pojęcia, dlatego najlepszą taktyką walki przeciwko rządowi jest bojkot polityczny. Działalność opozycji nie powinna przebiegać pod hasłem "Należy coś zrobić". Poważni politycy powinni kierować się interesem Białorusi, aby w przyszłości nie doszło do włączenia jej do Rosji. Przyszły rząd powinien ocenić pod względem polityczno-prawnym referenda z maja 1995 roku i listopada 1996 roku, kiedy doszło do zmian w Konstytucji Republiki Białorusi.
Miron zapowiedział, że ujawni swoją tożsamość, gdy do władzy przyjdzie rząd, który będzie się cieszył zaufaniem narodu. Spodziewa się także, że to on zatknie flagę biało-czerwono-białą nad gmachem parlamentu i Pałacem Rządu.
Działalność Mirona.
1995 rok - początek działalności.
Aktywność Mirona rozpoczęła się 27 lipca - dwa miesiące po wprowadzeniu przez prezydenta obecnych symboli Republiki Białorusi. Pierwszą flagę Miron zatknął na czterdziestometrowym kominie kotłowni w Łoźnie. Podczas wywiadu w Radiu Swoboda opowiedział, że flagę zrobił z białego płatu tkaniny, malując na nim czerwony pas. Żeby opóźnić zdjęcie flagi przez milicjantów, przymocował do niej kartkę z napisem "Ostrożnie, urządzenie wybuchowe!" i pustą skrzynkę metalową. Jednak służby specjalne rozstrzelały flagę i skrzynkę i, nie doczekawszy się wybuchu, zdjęły flagę, znalazłszy przy niej list:
Miron zaczął swoją działalność w Witebsku i okolicach. Systematycznie co miesiąc podejmuje akcję zamiany flag. Jedna z nich - zamiana flag na urzędzie władz obwodowych - została zarejestrowana przez kamerę rosyjskiej NTW, a materiał wyemitowano w telewizji. Na nagraniu było widać mężczyznę, który zamienia flagę państwową na biało-czerwono-białą. W miejscach zatykania nielegalnych flag Miron pozostawia listy, w których ustosunkowuje się do sytuacji w kraju, nawołuje do protestów i sprzeciwiania się Łukaszence. Miron wywiesza flagę biało-czerwono-białą w nocy lub w dzień w miejscach trudno dostępnych - na wieżach i liniach elektrycznych. Żeby ją zdjąć, władze mobilizują strażaków i alpinistów.
2001 rok.
2 kwietnia Alaksandr Łukaszenka za zaangażowanie się w zacieśnienie związków między Rosją a Białorusią został nagrodzony przez prezydenta Władimira Putina orderem "Za zasługi przed Ojczyzną" II stopnia. Według relacji na stronie Chartyi'97 - białoruskiej inicjatywy społecznej, działającej na rzecz obrony praw człowieka oraz zjednoczenia opozycji na Białorusi, 9 kwietnia, tydzień po podpisaniu przez Władimira Putina ukazu o wręczenie orderu, Miron wywiesił flagę biało-czerwono-białą na trzydziestometrowym słupie linii energetycznej w Łoźnie. Flaga została zatknięta na cześć otrzymania orderu przez prezydenta Białorusi. W liście Miron napisał:
2006 rok.
Nad ranem 27 czerwca w Łoźnie na trzydziestometrowym słupie linii energetycznej o napięciu 30 tysięcy V, Miron zatknął flagę biało-czerwono-białą z kirem. W pozostawionym liście napisał:
Barys Chamajda skomentował akcję jako poszanowanie pamięci w dniu sorokousta - czterdziestego dnia po śmierci - przewodniczącego witebskiej rady Konserwatywno-Chrześcijańskiej Partii BFL - Uładzimiera Pleszczanki. Flaga została zdjęta po dwóch godzinach przy współpracy milicji i pracowników przedsiębiorstwa energetycznego.
27 października o godzinie jedenastej w nocy flaga biało-czerwono-biała została zatknięta w Witebsku na dachu tak zwanego "Niebieskigo Domu" pod numerem 28 przy ulicy Lenina. Drzewko było przymocowane nad liczbą 974, oznaczającą rok założenia miasta. W liście Mirona zostało napisane:
Flaga wisiała około 5-7 minut, jednak żaden z dziennikarzy nie zdążył zrobić zdjęcia. Po tym incydencie kilku milicjantów patrolowało teren wokół domu przez całą noc.
17 grudnia flaga biało-czerwo-biała została zatknięta nieopodal Teatru Lalka. W liście napisano:
Ta akcja Mirona, według Barysa Chamajdy, miała na celu podnieść na duchu Wiktorię Daszkiewicz, kierowniczkę działu literackiego teatru, która otrzymała wówczas list od RJN z poleceniem przetłumaczenia wszystkich wystawianych w teatrze spektakli na język rosyjski.
18 grudnia Miron wywiesił flagę na dachu domu przy ulicy Sowieckiej w Witebsku. Dom położony jest naprzeciwko obwodowej siedziby KGB. Około dwudziestu metrów od niego mieści się również rejonowy oddział milicji. Pracownicy dwóch instytucji zauważyli flagę po godzinie. Według Barysa Chamajdy Miron wywiesił flagę prawdopodobnie w przeddzień dziewięćdziesiątej dziewiątej rocznicy utworzenia Wszechrosyjskiej Komisji Nadzwyczajnej do Walki z Kontrrewolucją i Sabotażem na czele z Feliksem Dzierżyńskim. W Witebsku siedziba Czeka mieściła się w tym samym budynku, co KGB.
Wywieszenie flagi naprzeciwko siedziby KGB i milicji spowodowało wzmocnienie ochrony urzędów w całym kraju. Ten fakt przyczynił się do rozgłosu sprawy Mirona.
2007 rok.
Pierwsza akcja zamiany flag została podjęta 8 stycznia. Flagę zatknięto nad jednym z domów w Witebsku. Jego list informował, flaga została zatknięta na znak solidarności z Ukrainą, która znajdowała się w stanie tak zwanego konfliktu gazowego z Rosją.
19 czerwca, w rocznicę urodzin Wasila Bykaua, Miron spuścił flagę po rzece Dźwinie na wysokości Witebska.
26 lipca w Witebsku przy ulicy Walanciny Cieraszkowaj na wszystkich budynkach po stronie parzystej Miron zastąpił szyldy z nazwą ulicy na tabliczki z imieniem zmarłego w 2006 roku działacza Młodego Frontu - Uładzimiera Pleszczanki. Imię opozycjonisty zostało napisane czerwonymi literami na białym tle.
2008 rok.
15 marca w Homlu na trzypiętrowym domu przy ulicy Sowieckiej, który znajduje się w pobliżu miejskiego komitetu wykonawczego, nieznani sprawcy wywiesili flagę biało-czerwono-białą. 15 marca to Święto Konstytucji Republiki Białorusi 1994 roku. Flaga została zauważona i zdjęta dopiero wieczorem następnego dnia przez ratowników przy pomocy specjalistycznego sprzętu. Jeden z aktywistów demokratycznych wyraził pogląd, że Miron przebywał w tych dniach w Homlu.
5 września około północy nieopodal Placu Zwycięstwa w Witebsku na linii wysokiego napięcia została wywieszona flaga biało-czerwono-biała. Przy niej pozostawiono wiadomość:
Flaga została zdjęta przez milicjantów po około czterdziestu minutach. Akcję zdejmowania flagi obserwowali witebscy opozycjoniści - Barys Chamajda i Alaksandar Sałaujan, których ostrzeżono, że zostaną odnotowani jako "osoby podejrzane" w raporcie służb bezpieczeństwa.
2009 rok.
14 maja, w czternastą rocznicę referendum 1995 roku, osiem kilometrów od Żodzina, w pobliżu stacji Krasnoje Znamia (Czerwony Sztandar) na linii wysokiego napięcia została wywieszona flaga biało-czerwono-biała. Według Barysa Chamajdy, który udzielał wywiadu dla Radia Swoboda, przy fladze pozostawiono list:
20 października we wsi Palaje koło Witebska, na miejscu masowych egzekucji w latach trzydziestych-pięćdziesiątych XX wieku, Miron odnowił drewniany krzyż. Trzy poprzednie zostały zniszczone przez wandali. Według Barysa Chamady nowy krzyż wystawił Miron i udekorował go biało-czerwono-białą wstęgą, zawiesił także w pobliżu, na linii wysokiego napięcia, flagę z listem:
11 listopada flaga zjawiła się na dachu piętnastopiętrowego bloku, jednego z najwyższych budynków miasta, przy Placu Zwycięstwa w Witebsku. Została zdjęta po prawie trzech kwadransach. 26 listopada, z okazji rocznicy powstania słuckiego, o piątej wieczorem na linii wysokiego napięcia przy wjeździe do Liozna pojawiła się biało-czerwono-biała flaga z notatką:
10 grudnia na linii wysokiego napięcia w pobliżu miejscowości Ruba Miron wywiesił flagę z okazji Dnia Powszechnej Deklaracji Praw Człowieka, nawołując w notatce do walki w obronie praw. 19 grudnia na stronie internetowej Radia Swoboda została umieszczona informacja, że o godzinie siódmej wieczorem 18 grudnia na linii wysokiego napięcia nad szosą między Witebskiem a Kirowskiem zostały zawieszone dwie flagi. Jedna z nich była biało-czerwono-biała, druga - czerwono-zielona flaga Białoruskiej Socjalistycznej Republiki Radzieckiej z przyszytymi na niej kawałkami czerwonej tkaniny. Barys Chamajda uważa, że miały one symbolizować krew ofiar stalinizmu. Przy flagach umieszczono notatkę:
24 grudnia o piątej godzinie wieczorem Miron wywiesił flagę na linii wysokiego napięcia nad prospektem Francyska Skaryny w Połocku. W liście zostały zawarte życzenia bożonarodzeniowe i noworoczne oraz wezwanie do uwolnienia się spod władzy "znanego bajarza".
2010 rok.
7 stycznia Miron lub jeden z jego naśladowców wywiesił flagę na jednej z choinek Witebska. Sprawca został zatrzymany. Okazał się nim być trzydziestopięcioletni pracownik budowy - Siarhiej Kawalenka. 20 stycznia flaga-biało-czerwono-biała zjawiła się na budynku Pałacu Kultury Kolejarzy w Witebsku. Tak Miron uczcił, według Barysa Chamajdy, dwudziestą rocznicę utworzenia witebskiego klubu miejskiego "Za demokratyczne wybory" ("За дэмакратычныя выбары"). Klub powstał 18 stycznia 1990 roku, a pierwsze zebranie jego członków miało miejsce w Pałacu Kultury Kolejarzy. W liście Miron napisał:
Kolejna flaga biało-czerwono-biała z notatką
została wywieszona w Witebsku między mostami przez Dźwinę Zachodnią o pierwszej godzinie po południu w przeddzień dnia zakochanych - 13 lutego.
Miron w mediach oficjalnych.
24 stycznia 2006 roku dziennikarka gazety rządowej "Sowiecka Białoruś" ("Советская Белоруссия") - Tatjana Krawcowa - opisała akcję alpinisty, który zerwał flagę Białorusi na budynku Mińskiego Miejskiego Komitetu Wykonawczego. Sprawca został zatrzymany pod zarzutem chuligaństwa. Dziennikarka ujawniła tożsamość chuligana. Okazał się nim być Dmitrij Kaspierowcz - aktywista niezarejestrowanej organizacji Młody Front. Jest bezrobotny, dlatego ma dużo czasu na działalność skierowaną przeciwko rządowi.
Mimo propagandowo nagłośnionego zatrzymania, działalność Mirona nie została powstrzymana.
Ocena działań Mirona.
Media opozycyjne.
Według mediów opozycyjnych opinia witebszczan na temat Mirona jest podzielona. Jedni uznają Mirona za chuligana, inni - za bohatera i symbol. Andrzej Poczobut, niezależny dziennikarz polonijny w Grodnie, uważa czyny Mirona za brawurowe i niebezpieczne. Zdaniem Poczobuta, białoruskie służby specjalne nie mogą sobie poradzić z Mironem. Stał się on legendą i jest pozytywnie postrzegany przez osoby ze środowiska inteligencji białoruskiej. Zwykli Białorusini natomiast reagują różnie, przeważnie jednak odnoszą się do działań Mirona z sympatią. Barys Chamajda uznaje działalność Mirona za wyjątkowo odważną. Zianon Paźniak, założyciel Białoruskiego Frontu Ludowego, uważa, że Miron zapoczątkował nieformalny Zakon Flagi Białoruskiej, a jego działania zyskały naśladowców w społeczeństwie.
Media rządowe.
W rządowej gazecie "Sowiecka Białoruś" ("Советская Белоруссия") 24 stycznia 2006 roku ukazał się artykuł "Niebezpieczna wysokość" ("Опасная высота") autorstwa Tatjany Krawcowej. W artykule osoba, wywieszająca flagi biało-czerwono-białe, to młody poszukiwacz ostrych wrażeń, który zimową nocą wspina się na dach.
Naśladowcy i propagatorzy Mirona.
Ruch mironowski.
Wiadomości o Mironie docierają do społeczeństwa głównie za pośrednictwem Radia Swoboda. Pierwszym informatorem i komentatorem działalności Mirona jest najczęściej Barys Chamajda - opozycjonista witebski. Informacje dla polskich mediów przekazuje przede wszystkim Andrzej Poczobut - niezależny dziennikarz polonijny na Białorusi i współpracownik "Gazety Wyborczej" oraz Polskiego Radia.
Miron zyskał naśladowców w społeczeństwie białoruskim. Powstał ruch mironowski, polegający na wywieszaniu nielegalnych flag w miejscach niedostępnych. Zdarzało się, że w przeddzień święta państwowego zatykano około dwustu-trzystu flag na terenie całego kraju w różnych miejscach.
Według Barysa Chamajdy naśladowcy Mirona pojawili się od razu po pierwszej akcji wywieszania flagi biało-czerwono-białej. Do nich należy, na przykład, Zmicier Pimienau - witebszczanin, emigrant polityczny przebywający w Belgii. W 2003 roku inny naśladowca Mirona, przewodniczący witebskiego oddziału Młodego Frontu - Janis Czuczman - po wywieszeniu flagi nad amfiteatrem, zmuszony został do emigracji. W swoim dziele "Pokolenie Młodego Frontu" ("Пакаленьне Маладога фронту") Pawał Siewiaryniec pisze, iż Miron zapoczątkował akcję "Nasze miasto!" ("“Горад наш!”"), podczas której w różnych miastach Białorusi jednocześnie wywiesza się setki flag biało-czerwono-białych. Największa z takich akcji odbyła się 29 października 2009 roku, kiedy na Prospekcie Niepodległości w Mińsku wywieszono kilkadziesiąt flag.
Wielokrotnie zatrzymywano różne osoby pod zarzutem chuligaństwa, które polegało na zamianie flagi państwowej na biało-czerwono-białą. Próbowano aresztowanych identyfikować z Mironem. Jednak za każdym razem Miron w ciągu miesiąca wywieszał kolejne nielegalne flagi. 24 stycznia 2006 roku w trakcie zamiany flag na budynku Mińskiego Miejskiego Komitetu Wykonawczego został zatrzymany Dmitrij Kaspierowicz, działacz Młodego Frontu. Postawiono mu zarzut naruszenia porządku społecznego i zniszczenie mienia państwowego. Gazeta rządowa "Sowiecka Białoruś" ("Советская Белоруссия") podała informację, że Kaspierowcz kierował się chęcią upodobnienia się do legendarnego Mirona oraz pragnienia być sławnym. 7 stycznia 2010 roku pod zarzutem wywieszenia flagi biało-czerwono-białej na choince w Witebsku zatrzymano Siarhieja Kawalenkę.
Miron w sztuce i literaturze.
Alaksiej Maraczkin stworzył obraz "Miron", na którym główna postać tyłem do widza wiesza flagę biało-czerwono-białą na linii wysokiego napięcia. Zabroniono ekspozycji obrazu "Miron". Jednak kilka razy udało się ją zorganizować, na przykład, na wystawie "Pogoń" ("Пагоня") - 25 marca 2000 roku - w osiemdziesiątą drugą rocznicę powstania Białoruskiej Republiki Ludowej. Autor obrazu "Miron" w rozmowie z Radiem Swoboda zinterpretował swoje dzieło:
Bard Zmicier Sidarowicz jest wykonawcą piosenki i autorem muzyki do słów Alaksieja Maraczkina:
Ryhora Baradulina, jeden z poetów białoruskich, napisał o nim wiersz:

</doc>
<doc id="1077884" url="https://pl.wikipedia.org/wiki?curid=1077884" title="Markiz Dorset">
Markiz Dorset

Markizowie Dorset 1. kreacji (parostwo Anglii)
Markizowie Dorset 2. kreacji (parostwo Anglii)
Markizowie Dorset 3. kreacji (parostwo Anglii)

</doc>
<doc id="1077888" url="https://pl.wikipedia.org/wiki?curid=1077888" title="Nolan Miller">
Nolan Miller

Nolan Miller (8 stycznia 1935 w Burkburnett, zm. 6 czerwca 2012 w Woodland Hills) – amerykański projektant kostiumów dla filmów i seriali.
Przez wiele lat współpracował z Aaronem Spellingiem i Douglasem S. Cramerem, tworząc stroje dla ich produkcji telewizyjnych. Największe uznanie przyniosła mu praca na planie serialu "Dynastia" w latach 80. Jego projekty stały się tak popularne, że na ich podstawie stworzono kolekcję Haute couture. „The "Dynasty" Collection” bazowało na strojach noszonych w "Dynastii" przez Joan Collins, Lindę Evans oraz Diahann Carroll.
Od 1983 do 1986 roku Miller był czterokrotnie nominowany do nagrody nagrody Emmy za osiągnięcia w "Dynastii". W 1985 roku otrzymał kolejną nominację za film telewizyjny z Elizabeth Taylor pt. "Malice in Wonderland" a w 1987 za film "The Two Mrs. Grenvilles".
Jako bliski znajomy Aarona Spellinga Miller wystąpił również w kilku jego serialach:

</doc>
<doc id="1077890" url="https://pl.wikipedia.org/wiki?curid=1077890" title="Bałuty-Doły">
Bałuty-Doły

Bałuty-Doły – osiedle administracyjne w Łodzi, na obszarze dawnej dzielnicy Bałuty, zamieszkiwane przez 44 358 osób.
Położenie i granice.
Osiedle Bałuty-Doły znajduje się w południowej części dzielnicy Bałuty na północ od centrum Łodzi i zajmuje powierzchnię około 6,64 km2. Zachodnia granica osiedla przebiega kolejno ulicami Zachodnią i Zgierską w kierunku północnym, następnie Bałuckim Rynkiem w kierunku wschodnim i dalej na północ ulicą Łagiewnicką aż do ronda Powstańców 1863 r. Północna granica osiedla biegnie ulicą Inflancką do skrzyżowania ze Strykowską, gdzie przechodzi na tory kolejowe Łódź Widzew – Zgierz. Granica na wschodzie przebiega torami kolejowymi Łódź Widzew – Zgierz od skrzyżowania ze Strykowską do skrzyżowania z Telefoniczną. Granicę południową zaś wyznaczają ulice Telefoniczna, Palki, Źródłowa, Dwernickiego, Północna i Ogrodowa do Zachodniej.
Charakter osiedla.
Osiedle Bałuty-Doły obejmuje wschodnią część Starego Miasta (najstarszą część Łodzi, prawdopodobnie tutaj powstała wieś Łodzia, z której rozwinąć się miała Łódź) oraz osiedla Marysin-Doły, Doły i Helenów. Podczas okupacji niemieckiej w zachodniej części osiedla znajdowało się getto żydowskie. Na osiedlu Bałuty-Doły, dominuje zabudowa czteropiętrowa, choć zdarzają się też wyższe blokowiska a także domki jednorodzinne i kamienice. W południowej części osiedla znajduje się również najbliższy centrum Łodzi kompleks rodzinnych ogródków działkowych.
Handel.
Na terenie osiedla funkcjonuje wiele niedużych sklepów oraz hipermarket sieci E.Leclerc przy ulicy Inflanckiej.
Ochrona zdrowia.
Na osiedlu funkcjonuje kilka mniejszych placówek medycznych, a także szpitale: Uniwersyteckie Centrum Pediatrii im. Marii Konopnickiej Uniwersytetu Medycznego oraz Szpital Ministerstwa Spraw Wewnętrznych i Administracji w Łodzi. Ponadto na terenie osiedla przy ulicy Franciszkańskiej znajduje się Regionalne Centrum Krwiodawstwa.
Oświata.
Na terenie osiedla znajduje kilka przedszkoli i żłobków, a także 7 szkół podstawowych:
Ponadto szkoły średnie:
Na terenie osiedla znajduje się również Akademia Sztuk Pięknych im. Władysława Strzemińskiego, funkcjonująca budynku zaprojektowanym przez łódzkiego architekta Bolesława Kardaszewskiego.
Parki.
Osiedle Bałuty-Doły w odróżnieniu od sąsiadującego z nim osiedla Bałuty-Centrum jest bogate w parki i zieleńce. W południowej części osiedla wzdłuż koryta rzeki Łódki powstał kompleks parków i zieleńców: zieleniec przy Wojska Polskiego, Skwer im. Jadwigi Szustrowej, Park Ocalałych, Park Helenów oraz Park Staromiejski.
W północnej części osiedla, w miejscu hitlerowskiego Policyjnego Obozu dla Dzieci Polskich, znajduje się Park Szarych Szeregów (dawniej Park Promienistych) z Pomnikiem Martyrologii Dzieci.
Cmentarze.
Na Dołach znajduje się jeden z najważniejszych łódzkich kompleksów cmentarnych, w którego skład wchodzą:
Na cmentarzu pochowanych jest wiele zasłużonych Łodzian, m.in. Ludwik Benoit, Jadwiga Andrzejewska, Kazimierz Dejmek, Aleksander Fogiel, Wirgiliusz Gryń, Wojciech Jerzy Has, Katarzyna Kobro, Bogusław Mec, Grzegorz Palka czy Bogusław Sochnacki.
Cmentarz żydowski.
Na północny zachód od kompleksu cmentarzy na Dołach znajduje się Nowy Cmentarz Żydowski z zabytkowym domem pogrzebowym. Ma on powierzchnię 42 ha i spoczywa na nim ponad 230 tysięcy ludzi. Jest to druga pod względem wielkości nekropolia żydowska w Europie i obecnie trwają prace nad wpisaniem go na listę światowego dziedzictwa UNESCO.
Znajdują się tutaj mauzolea wielu łódzkich Żydów zasłużonych dla miasta takich jak Izrael Poznański.
Religia.
Na terenie osiedla znajduje się najstarszy łódzki kościół: Kościół Wniebowzięcia Najświętszej Maryi Panny na placu Kościelnym, a także inne katolickie kościoły parafialne:
Ponadto na osiedlu znajduje się parafia starokatolicka: Starokatolicki Kościół Mariawitów pw. św. Franciszka z Asyżu oraz parafia ewangelicko-metodystyczna: Kościół Ewangelicko-Metodystyczny pw. Opatrzności Bożej w Łodzi
Sport.
Na osiedlu Bałuty-Doły znajduje się kompleks sportowy Klubu Sportowego Społem, a także stadion Klubu Sportowego Budowlani Łódź.
Komunikacja.
Na terenie osiedla Bałuty-Doły znajduje się jeden z głównych węzłów komunikacyjnych w Łodzi – skrzyżowanie drogi krajowej nr 14 (aleja Grzegorza Palki) z drogą krajową nr 72 (ulica Wojska Polskiego), które biegną od tego skrzyżowania na północ ulicą Strykowską. Na tym skrzyżowaniu, zwanym "skrzyżowaniem Doły", znajduje się również ważny węzeł komunikacji miejskiej, a także węzeł przesiadkowy między komunikacją międzymiastową, a miejską. Poza wymienionymi drogami inne ważne ulice to graniczne: Inflancka, Źródłowa, Północna, Zachodnia i Łagiewnicka, a także Franciszkańska, Zgierska, Sporna wraz z przedłużeniami: Pankiewicza i Zagajnikową.
Za komunikację autobusową na osiedlu odpowiadają linie MPK: 51 (warianty A i B), 53 (warianty A, B, C, D i E), 57, 60 (warianty A, B, C, i D), 61, 64 (warianty A i B), 70, 81, 85 oraz 87 (warianty A i B), a także linia nocna N7 (warianty A i B).
W 2019 roku miasto zadecydowało o zamknięciu torowiska prowadzącego wzdłuż ulicy Wojska Polskiego do skrzyżowania "Doły", a potem na pętlę Doły (dawniej Strykowska), ze względu na jego zły stan. Ruch tramwajowy ma tu powrócić w 2023 roku.

</doc>
<doc id="1077896" url="https://pl.wikipedia.org/wiki?curid=1077896" title="Hrabstwo Butte (Kalifornia)">
Hrabstwo Butte (Kalifornia)

Hrabstwo Butte (ang. "Butte County") – hrabstwo w stanie Kalifornia w Stanach Zjednoczonych. Obszar całkowity hrabstwa obejmuje powierzchnię 1677,11 mil² (4343,69 km²). Według szacunków United States Census Bureau w roku 2009 miało 220 577 mieszkańców.
Hrabstwo powstało w 1850 roku.

</doc>
<doc id="1077904" url="https://pl.wikipedia.org/wiki?curid=1077904" title="Koog Bloemwijk">
Koog Bloemwijk

Koog Bloemwijk – stacja kolejowa w Zaandam, w prowincji Holandia Północna, w Holandii. Stacja została otwarta w 1869

</doc>
<doc id="1077908" url="https://pl.wikipedia.org/wiki?curid=1077908" title="Swap walutowo-procentowy">
Swap walutowo-procentowy

Swap walutowo-procentowy (ang. "cross-currency interest rate swap, CIRS") – w literaturze polsko- oraz anglojęzycznej określany jest również jako swap walutowy rynku kapitałowego ( lub w skrócie "currency swap"). Jest to transakcja pochodna polegająca na wymianie między kontrahentami płatności odsetkowych naliczanych od kwot nominowanych w różnych walutach i określanych według różnych stóp procentowych.
Transakcje te wykorzystywane są najczęściej do zabezpieczenia ryzyka walutowego oraz stopy procentowej wynikającego z otwartych pozycji bilansowych podmiotu. W operacjach CIRS często dochodzi do wymiany wartości nominalnej transakcji. W takim przypadku transakcja CIRS może być postrzegana również jako narzędzie płynnościowe. Ich termin zapadalności przekracza zazwyczaj 1 rok.

</doc>
<doc id="1077910" url="https://pl.wikipedia.org/wiki?curid=1077910" title="Koog-Zaandijk">
Koog-Zaandijk

Koog-Zaandijk – stacja kolejowa w Zaanstad, w prowincji Holandia Północna, w Holandii. Stacja została otwarta w 1869.

</doc>
<doc id="1077914" url="https://pl.wikipedia.org/wiki?curid=1077914" title="Strach i pożądanie">
Strach i pożądanie

Strach i pożądanie (ang. "Fear and Desire") – fabularny debiut Stanleya Kubricka. Film opowiada o grupie żołnierzy osaczonych na terytorium wroga podczas fikcyjnej wojny.
Fabuła.
Film rozpoczyna się komentarzem narratora spoza kadru. Akcja rozgrywa się podczas wojny między dwoma niezidentyfikowanymi państwami. Samolot transportujący czterech żołnierzy rozbija się sześć mil za linią wroga. Docierają do rzeki i budują tratwę mając nadzieję, że uda im się dołączyć do batalionu. W trakcie jej przygotowywania pojawia się mała chłopka mówiąca w obcym języku. Mężczyźni zatrzymują ją i przywiązują pasami do drzewa. Zostawiają upośledzonego umysłowo żołnierza, aby jej pilnował. Dziewczynie udaje się wyswobodzić, ale zostaje przez niego zastrzelona. W trakcie tej sceny mężczyzna wykrzykuje fragmenty "Burzy" Williama Szekspira. Drugi z żołnierzy przekonuje dowódcę do podjęcia samodzielnego rejsu w związku z planem zdobycia siedziby wrogiego generała w pobliskiej bazie. Pozostałej dwójce udaje się zinfiltrować przyczółek przeciwnika. Odnajdują generała i zabijają go wraz z jego współpracownikiem. Okazuje się, że wyglądają tak samo jak oni (zagrali ich ci sami aktorzy).
Produkcja.
Przed nakręceniem "Fear and desire" Kubrick fotografował dla magazynu "Look". W 1951 nakręcił dwa krótkometrażowe filmy dokumentalne: "Day of the Fight" oraz "Flying Padre". Opierając się na tych doświadczeniach Kubrick uznał, że jest gotowy wyreżyserować film fabularny. Porzucił swoją dotychczasową pracę i skupił się na realizacji filmu "Fear and Desire".
Scenariusz został napisany przez jego kolegę Howarda Sacklera z którym uczęszczał do tej samej klasy w William Howard Taft High School położonej na Bronksie.
Fundusze na "Fear and Desire" reżyser zebrał od członków rodziny i znajomych, z czego większość dostał od Martina Pervelera, jego wuja prowadzącego dochodową aptekę. Pierwotny budżet oszacowano na ok. 10 000 USD.
Przy produkcji filmu pracowało 15 osób: pięciu aktorów (Paul Mazursky, Frank Silvera, Kenneth Harp, Steve Coit i Virginia Leith), sześciu członków ekipy (wliczając w to Stanleya Kubricka i jego pierwszą żonę, Tobię Metz) oraz czterech meksykańskich robotników zatrudnionych do transportu sprzętu po kalifornijskich górach San Gabriel, gdzie kręcono film. Kubrick pełnił funkcję reżysera, producenta, operatora oraz montażysty.
Z powodu ograniczeń budżetowych Kubrick był zmuszony improwizować z wykorzystaniem dostępnego sprzętu. Do stworzenia efektu mgły wykorzystał spryskiwacz do upraw – ekipa miała problemy z oddychaniem, gdyż urządzenie wciąż zawierało środek owadobójczy. Do ruchomych ujęć wykorzystano natomiast wózek dziecięcy.
Kubrick napotkał na kilka problemów podczas postprodukcji. Nakręcił film bez dźwięku i planował później dodać ścieżkę dialogową wraz z muzyką i efektami dźwiękowymi. Spowodowało to znaczny wzrost kosztów ukończenia filmu. W celu zabezpieczenia środków zebrał drugą ekipę i zrobił zdjęcia do filmu telewizyjnego o Abrahamie Lincolnie.
Kubrick miał również trudności z montażem kluczowej sceny, w której jeden z żołnierzy rzuca talerz z fasolą na podłogę i wchodzi w kadr z niewłaściwej strony. Jego aktorzy przekroczyli tzw. „linię reżysera” i konieczne było odwrócenie negatywu w celu zachowania ciągłości obrazu. Oznaczało to kolejny nieplanowany wydatek.

</doc>
<doc id="1077917" url="https://pl.wikipedia.org/wiki?curid=1077917" title="Paweł Chochlew">
Paweł Chochlew

Paweł Chochlew (ur. 9 września 1971 w Elblągu) – polski aktor filmowy, telewizyjny oraz teatralny. Reżyser i scenarzysta.
Ukończył w 1999 studia na Wydziale Aktorskim łódzkiej PWSTiF. Aktor Teatru Syrena w Warszawie.
Brat aktora Marcina Chochlewa.

</doc>
<doc id="1077919" url="https://pl.wikipedia.org/wiki?curid=1077919" title="Adolf Krzyk">
Adolf Krzyk

Adolf Krzyk (ur. 25 grudnia 1907 w Morawskiej Ostrawie, zm. 13 września 1987 w Niemodlinie) – polski piłkarz.
Adolf Krzyk był bramkarzem Brygady Częstochowa oraz polskiej reprezentacji. W kadrze zadebiutował 12 września 1937 roku w Warszawie w meczu z Danią (3:1). Ostatni swój mecz w reprezentacji rozegrał 27 sierpnia 1939 roku w meczu z Węgrami (4:2), który odbył się w Warszawie. W reprezentacji rozegrał 6 meczów. Wpuścił 11 bramek.
Po zakończeniu II wojny światowej kontynuował karierę klubową prawie do 47 roku życia. Nie wiodło mu się. Ostatnie lata swego życia spędził w biedzie i zapomnieniu.

</doc>
<doc id="1077920" url="https://pl.wikipedia.org/wiki?curid=1077920" title="Charlottenlund">
Charlottenlund

Charlottenlund – miasto w Danii siedziba gminy Gentofte. Około 68 623 mieszkańców. Ośrodek przemysłowy.

</doc>
<doc id="1077921" url="https://pl.wikipedia.org/wiki?curid=1077921" title="Swap drugiej generacji">
Swap drugiej generacji

Swap drugiej generacji – rodzaj swapów będących modyfikacją klasycznych swapów lub modyfikacją innych instrumentów finansowych. 
Ze względu na brak ograniczeń w tworzeniu swapów, istnieje wiele możliwości tworzenia nowych, bardziej złożonych rodzajów kontraktów. Wiele z nich powstało na bazie trzech podstawowych rodzajów swapów: swap walutowy (ang. "currency swap, FX swap"), swap stopy procentowej (ang. "interest rate swap, IRS") oraz swap walutowo-procentowy. 
Przykłady swapów drugiej generacji.
Do swapów drugiej generacji zaliczamy m.in. następujące kontrakty:
a także: swap zero-kuponowy ("zero-coupon swap"), swap prolongowany ("extandable swap"), callable swap, puttable swap, capped swap, floored swap, opcja swapowa ("swaption"), swap aktywów ("asset swap"), swap towarowy ("commodity swap"), swap całkowitego dochodu ("total return swap").

</doc>
<doc id="1077927" url="https://pl.wikipedia.org/wiki?curid=1077927" title="Stadion Crvena zvezda">
Stadion Crvena zvezda

Stadion Crvena Zvezda (nieoficjalna nazwa "Marakana") – wielofunkcyjny stadion sportowy położony w stolicy Serbii – Belgradzie. Stadion jest w stanie pomieścić 55 538 widzów. Został wybudowany w latach 1960-1963 w miejscu stadionu SK Jugoslavija. Przez wiele lat był największym obiektem sportowym na Bałkanach mieszcząc 95 tysięcy widzów (m.in. podczas finału PEMK w 1973 roku pomiędzy Ajaxem Amsterdam a Juventusem 1:0. Ale podczas ME w 1976 roku już tylko 83 tysiące. Na nim swoje mecze rozgrywa klub FK Crvena Zvezda Belgrad i reprezentacja Serbii, która w eliminacjach Euro 2008 rozgrywała na nim wszystkie swoje mecze.

</doc>
<doc id="1077928" url="https://pl.wikipedia.org/wiki?curid=1077928" title="Emma Altberg">
Emma Altberg

Emma Tekla Altberg (ur. 14 stycznia 1889 w Płocku, zm. 4 lipca 1983 w Warszawie) – polska pianistka, pedagog, autorka opracowań fortepianowych i publicystka żydowskiego pochodzenia.
Życiorys.
Pochodziła ze średnio zamożnej, inteligenckiej rodziny żydowskiej, córka Mojżesza Altberga i Pauliny z domu Golde – nauczycielki muzyki. Od 1905 jej nauczycielką gry na fortepianie przez kilkanaście miesięcy była Katarzyna Jaczynowska z Instytutu Muzycznego w Warszawie. Od 1906 studiowała nauki społeczne i filozofię w Bernie w Szwajcarii, równocześnie kontynuując naukę gry na fortepianie u prof. Bruna. W latach 1909–1914 studia muzyczne (gry na fortepianie) odbyła w Schola Cantorum w Paryżu pod kierownictwem Blanche Selvy, a potem m.in. u Wandy Landowskiej i Paula Brunolda oraz w Petersburgu. Następnie uczęszczała na kursy interpretacji muzyki dawnej w Saint-Leu-la-Forêt koło Paryża (1928). 
W latach 1915–1939 działała jako pianistka, nauczyciel i publicystka pisząc recenzje muzyczne w "Expressie Porannym". W czasie II wojny światowej uczyła w Wilnie. Od 1945 uczyła w PWSM w Łodzi. Była kolejno: wykładowcą (do 1956), profesorem gry na fortepianie i klawesynie oraz metodyki (do 1961). Opublikowała wiele zbiorów ćwiczeń i utworów stosowanych obecnie jako materiały obowiązkowego programu nauczania. Wydała książkę pt. "Polscy pianiści" (Spółdzielnia Wydawnicza „Czytelnik”, Warszawa 1947).
Zmarła w Warszawie. Jest pochowana na cmentarzu ewangelicko-reformowanym przy ulicy Żytniej(kwatera 6-2-14).
Upamiętnienie.
Zespół Szkół Muzycznych im. Stanisława Moniuszki w Łodzi, przy współpracy ze Stowarzyszeniem Muzyków Polskich „Pro Arte” organizuje, przeznaczony dla dzieci i młodzieży szkół muzycznych I stopnia, Ogólnopolski Konkurs Pianistyczny im. Emmy Altberg.
30 października 2008 w Akademii Muzycznej im. G. i K. Bacewiczów w Łodzi odbyło się uroczyste nadanie sali klawesynowej nr 4, znajdującej się w budynku pałacowym, imienia Emmy Altberg.
W 2017 w Łodzi, z inicjatywy wiolonczelisty Jakuba Kościukiewicza, powstała orkiestra barokowa "Altberg Ensemble".

</doc>
<doc id="1077929" url="https://pl.wikipedia.org/wiki?curid=1077929" title="Ugo Locatelli">
Ugo Locatelli

Ugo Locatelli (ur. 5 lutego 1916 w Toscolano-Maderno, zm. 28 maja 1993 w Turynie) – włoski piłkarz, pomocnik. Mistrz świata z roku 1938.
W Serie A debiutował w 1933 w barwach Brescii. W 1936 został graczem Interu. Z mediolańskim klubem zdobywał scudetto w 1938 i 1940. W 1941 odszedł do Juventusu i w tym klubie zakończył karierę w 1949. Dla Juventusu rozegrał ponad 170 spotkań i strzelił 8 goli.
W reprezentacji Włoch rozegrał 22 spotkania. Debiutował w 1936, ostatni raz w reprezentacyjnej koszulce wybiegł na boisko w 1940. Podczas MŚ 38 zagrał we wszystkich meczach Italii. Wcześniej, w 1936 został mistrzem olimpijskim.

</doc>
<doc id="1077933" url="https://pl.wikipedia.org/wiki?curid=1077933" title="Wormerveer (stacja kolejowa)">
Wormerveer (stacja kolejowa)

Wormerveer – stacja kolejowa w Wormerveer, w prowincji Holandia Północna, w Holandii. Stacja została otwarta w 1869.

</doc>
<doc id="1077934" url="https://pl.wikipedia.org/wiki?curid=1077934" title="Søborg">
Søborg

Søborg – przedmieście w Danii w gminie Gladsaxe. Liczba ludności (szacowana na około 20 000 osób) jest trudna do określenia ze względu na brak formalnych granic przedmieścia.

</doc>
<doc id="1077937" url="https://pl.wikipedia.org/wiki?curid=1077937" title="Červený kláštor">
Červený kláštor



</doc>
<doc id="1077942" url="https://pl.wikipedia.org/wiki?curid=1077942" title="Greve Strand">
Greve Strand

Greve Strand – miasto w Danii, siedziba gminy Greve. 
Liczba mieszkańców w roku 2006 wynosiła 41 093, a w roku 2014 wynosiła 40.773 .

</doc>
<doc id="1077943" url="https://pl.wikipedia.org/wiki?curid=1077943" title="Howard Jones (amerykański wokalista)">
Howard Jones (amerykański wokalista)

Howard Jones (ur. 20 lipca 1970) – amerykański wokalista.
Życiorys.
. Swój pierwszy sukces odniósł w Connecticut ze swoim pierwszym zespołem Blood Has Been Shed.
Po wydaniu płyty "The Novella of Uriel", zespół wyruszył w trasę, ale ostatecznie Jones dostał propozycję grania w bardziej znanym zespole. Zespół Killswitch Engage stracił swojego wokalistę Jessego Leacha i Howard zgłosił się na jego miejsce. Zastąpił go w lipcu 2002, niedługo po wydaniu płyty "Alive or Just Breathing", debiutu dla wytwórni Roadrunner Records.
W międzyczasie, Blood Has Been Shed wydało swój trzeci album, "Spirals" w 2003. Recenzje krytyków były różne. Niektórzy twierdzili. że muzycy odeszli od brzmienia z "I Dwell" i "The Novella of Uriel", podczas gdy fani uznali "Spirals" za najtrudniejszy dźwiękowo album zespołu.
Jonesa można było usłyszeć po raz pierwszy na powtórnym nagraniu piosenki „Fixation on the Darkness” z albumu "Alive or Just Breathing". Następną piosenką Killswitch Engage z Jonesem była piosenka „When Darkness Falls”, która pojawiła się na soundtracku do filmu Freddy kontra Jason. W 2003 Killswitch Engage wydali pierwszy album z Jonesem jako wokalistą oraz z pekusistą Blood Has Been Shed, Justinem Foleyem. Z albumu The End of Heartache pochodzą dwa single, które odniosły spory sukces, „Rose of Sharyn” i nominowany do nagrody Grammy, „The End of Heartache”.
Pomimo roli wokalisty Killswitch Engage, Jones pozostawał członkiem Blood Has Been Shed.
Oprócz śpiewania, Jones podjął się także roli managera wschodzących artystów – Bury Your Dead, Twelve Tribes, Mikoto. Jest także producentem Zeuss.
9 lutego 2010 roku Killswitch Engage, za pośrednictwem swojej oficjalnej strony, wydał oświadczenie informujące o opuszczeniu grupy przez Jonesa podczas trwającej trasy koncertowej w USA. Jako jedyny powód tego faktu podano „nieprzewidziane okoliczności”. Tymczasowe zastępstwo na wakującym stanowisku podczas tejże trasy przejął wokalista All That Remains Phil Labonte. Jednocześnie pojawiły się informacje medialne, jakoby przyczyną odejścia Jonesa z zespołu był związek z aktorką porno, Allie Foster oraz fakt, iż spodziewa się ona dziecka, którego ojcem miałby być Howard Jones.
4 stycznia 2012 grupa poinformowała o odejściu Howarda Jonesa z Killswitch Engage, nie podając przy tym konkretnych przyczyn. Sam Jones jako jeden z głównych powodów podał wykrycie u niego cukrzycy typu B. Nieoficjalnie wiadomo, że powrót Jessie Leach zakończył współpracę Howarda z zespołem.
Od 2012 roku współtworzy formację Devil You Know.

</doc>
<doc id="1077950" url="https://pl.wikipedia.org/wiki?curid=1077950" title="Immanuel Nobel">
Immanuel Nobel

Immanuel Nobel (ur. 1801, zm. 1872) - szwedzki wynalazca i inżynier, ojciec Alfreda Nobla. 
Immanuel Nobel budował mosty i budynki w Sztokholmie. Z powodu bankructwa opuścił Sztokholm i rodzinę, aby rozpocząć w Finlandii i Rosji nową karierę
Jego żoną była Andriette Ahlsell. Miał synów: Roberta, Ludviga, Alfreda i Emila Oskara.

</doc>
<doc id="1077951" url="https://pl.wikipedia.org/wiki?curid=1077951" title="Horowa Góra">
Horowa Góra



</doc>
<doc id="1077960" url="https://pl.wikipedia.org/wiki?curid=1077960" title="Blood Has Been Shed">
Blood Has Been Shed

Blood Has Been Shed – deathcore'owy zespół muzyczny z Connecticut. Dwóch członków tego zespołu gra także w zespole Killswitch Engage (Howard Jones i Justin Foley). Pomimo zaangażowania w Killswitch Engage, Jones i Foley kontynuują działalność w Blood Has Been Shed.

</doc>
<doc id="1077964" url="https://pl.wikipedia.org/wiki?curid=1077964" title="The Hoosiers">
The Hoosiers

The Hoosiers – angielski zespół rockowy z Londynu.
W czerwcu 2007 roku wydał swój pierwszy singel zatytułowany "Worried About Ray", który dotarł na piąte miejsce angielskiej listy przebojów. W październiku 2007 roku ukazał się ich debiutancki album "The Trick To Life".

</doc>
<doc id="1077965" url="https://pl.wikipedia.org/wiki?curid=1077965" title="Kaplica Świętego Longina w Pradze">
Kaplica Świętego Longina w Pradze

Kaplica Świętego Longina w Pradze ("Rotunda sv. Longina") - zabytkowa kaplica praska z XII w., zlokalizowana w dzielnicy Nowe Miasto. Pierwotnie, przed założeniem Nowego Miasta, pełniła funkcję kościoła parafialnego osady Rybniček. Następnie włączona w obręb miasta. Najmniejsza z praskich rotund.
W 1783 kościół przekształcono na magazyn. W XIX wieku przeznaczony do wyburzenia; ostatecznie jednak ocalał i wrócił w ręce katolików. Ostatnia restauracja odbyła się w 1929.

</doc>
<doc id="1077969" url="https://pl.wikipedia.org/wiki?curid=1077969" title="Dziadek do orzechów (film 2004)">
Dziadek do orzechów (film 2004)

Dziadek do orzechów (niem. "Nussknacker und Mausekönig", ros. "Shchelkunchik", ang. "The Nutcracker and the Mouseking", 2004) – niemiecko-rosyjsko-amerykański film animowany na podst. powieści "Dziadek do Orzechów" E.T.A. Hoffmanna.
Fabuła.
XIX-wieczny Petersburg. Samozwańczy król myszy, Myszard Lwie Serce wraz ze swymi sługami, Koglem i Moglem śledzi magiczną karetę z czarodziejem Drosselmeierem. Tam kareta Drosselmeiera przemienia w się w sklep z zabawkami, co przyciąga uwagę dwójkę dzieci – Klarę i jej młodszego brata Mikołaja. Uwagę Klary przyciąga dziadek do orzechów o wyglądzie arystokraty, co spotyka się z kpinami Mikołaja. Drosselmeier zaczyna opowiadać historię zabawki.
Przed laty żył rozpieszczony i samolubny książę, o którym mówiono, że miał serce z drewna. Drosselmeier będący stryjem księcia strofuje go za naganne zachowanie i chcąc go nauczyć dorosłości mówi mu o magicznym orzechu Krakatuk spełniającym wszystkie życzenia. Rozmowie przysłuchuje się król myszy zazdroszczący bogactwa księcia i udaje się do swej ciotki, Mysibaby. Opowiada mu o tym, jak Drosselmeier uczynił ją kaleką i nakazuje odnalezienie orzechu za wszelką cenę, gdyż dzięki niemu to myszy będą rządzić światem. Obdarzony magiczną siłą król myszy udaje się na przyjęcie z okazji wigilię Bożego Narodzenia. Drosselmeier ofiaruje księciu orzech Krakatuk, jednak książę wzgardzony wyrzuca go do komina i żąda, by sala zapełniła się zabawkami. Niestety wszyscy zmieniają się w zabawki, a książę w dziadka do orzechów. Od tej pory Drosselmeier przemierza cały świat, by znaleźć ratunek dla księcia.
O ile Mikołaj jest znudzony opowieścią, tak Klara jest oczarowana i pyta, czy można zrobić coś dla dziadka do orzechów. Drosselmeier mówi, że istnieje drugi orzech, który rośnie w dalekim kraju zwanym Krainą Snów i dojrzewa tylko raz w Boże Narodzenie, a także tylko marzycielka o czystym sercu może pomóc księciu. Sugeruje, że Klara może być tą osobą. Podsłuchujący Kogiel i Mogiel udają się tramwajem z wieściami do swego władcy, w drodze wdając z filozoficzną dyskusję.
Cała trójka trafia do domu Klary, która zakupiła dziadka do orzechów. Nocą matka Klary bierze dziadka do orzechów do salonu do reszty prezentów wigilijnych. Zbudzona Klara dociera do salonu i zastanawia się, czy dziadek do orzechów sam tam dotarł. Wkrótce dzięki magii Drosselmeiera zabawki ożywiają. Król myszy wobec tego ujawnia się Klarze i wzywa magiczną mysią armię. Dziadek do orzechów wzbrania się przed walką, jednak zabawkowy generał podnosi morale reszcie i przegania myszy. Jednak nadciąga druga i większa fala mysiej armii. Nagle do salonu reszta rodziny Klary, a myszy korzystając z chwili porywają dziadka do orzechów. Nikt nie wierzy Klarze biorąc to za kolejną jej fantazję. Klara zostaje odesłana do swego pokoju zamkniętego na klucz.
Zabawki widząc porwanego dziadka do orzechów wybiegają z domu. Klara udaje się za nimi uciekając z pokoju przez okno, jednak przez magię Mysibaby jej droga jest wciąż mylona. Na pomoc przybywa złoty kogut Drosselmeiera i Klara odnajduje trop w opuszczonej kapliczce. Tam mysi król chce zmusić dziadka do orzechów do ujawnienia drogi do Krainy Snów. Jednak termity służące do tortur zjada kogut Drosselmeiera pod postacią wrony. Gdy myszy chcą zagrozić ogniem, wywołują pożar. W porę Klara ratuje dziadka do orzechów i biegnie z nim do sklepu zabawkarskiego Drosselmeiera. Inne zabawki chcą dogonić Klarę, ale zostają zniszczone przez myszy.
Sklep jest zamknięty, ale kamienne lwy wskazują Klarze inne wejście. Dociera ona do tajemnej pracowni Drosselmeiera, który przybył ze zniszczonymi zabawkami. Dziadek do orzechów czując wyrzuty sumienia z pomocą serca naprawia zabawki. Drosselmeier przestrzega Klarę, że gdy minie północ, Krakatuk straci swą moc. Klara zauważa, że zostało zbyt mało czasu, by odnaleźć Krainę Snów, jednak Drosselmeier mówi jej, że prawdziwa marzycielka znajdzie drogę. Klara znajduje bramę do Krainy Snów w swoim domu i wraz z dziadkiem do orzechów dociera do niego za pomocą luster.
Czeka także na nich mysia armia. Dziadek do orzechów chce ochronić Klarę i wspomaganą zabawkowym wojskiem Drosselmeiera. Dziadek do orzechów używa zapasy ze spiżarni jako amunicję przeciw łakomym myszom, dzięki czemu nie są w stanie walczyć. Rozjuszony król myszy toczy walkę z dziadkiem do orzechów, który więzi go w bucie. Klara i dziadek do orzechów wchodzą na kredens będący bramą do Krainy Snów. Magia Mysibaby uwalnia króla myszy, który podąża tropem swych wrogów. Na szczycie kredensu Klara, dziadek do orzechów i śledzący ich król myszy docierają do Krainy Snów. W końcu wszyscy docierają do choiny, u szczytu której znajduje się drugi Krakatuk. Dochodzi do ponownego pojedynku dziadka do orzechów z królem myszy, gdzie zostaje strącony Krakatuk. Dziadek do orzechów ma już pomyśleć życzenie, gdy król myszy grozi zrzuceniem Klary w przepaść. Dziadek decyduje oddać orzech swemu wrogowi i rusza na pomoc Klarze. Niecierpliwy król myszy wypowiada życzenie zostania władcą zabawek, przez co zmienia w ozdobę świąteczną.
Klara opłakuje przegraną w swym salonie, gdzie pojawia się jej matka. Ta pociesza córkę i prosi ja przyszykowanie się do balu. Drosselmeier znajduje dziadka do orzechów, którego bardziej martwi rozpacz Klary niż brak ludzkiej formy. Bal nie polepsza nastroju Klary. Drosselmeier zachęca dziadka do orzechów do towarzyszenia Klarze. W trakcie drogi dziadek do orzechów odzyskuje swoją prawdziwą postać. Zły urok zostaje zdjęty także z poddanych księcia. Kogiel i Mogiel zabierają zmienionego króla myszy i zastanawiają, by tą historię warto jakoś upamiętnić.
Wersja polska.
Wersja polska: Studio Lingua
Reżyseria i dialogi: Krzysztof Staroń
Dźwięk: Robert Buczkowski
Zgranie Dolby Digital: Tomasz Dukszta
Udział wzięli:
Lektor: Grzegorz Pawlak

</doc>
<doc id="1077973" url="https://pl.wikipedia.org/wiki?curid=1077973" title="Maciej Kozłowski (dyplomata)">
Maciej Kozłowski (dyplomata)

Maciej Kozłowski (ur. 12 stycznia 1943 w Luborzycy) – polski historyk, dziennikarz, publicysta, działacz opozycji w okresie PRL, dyplomata, w latach 1999–2003 ambasador RP w Izraelu.
Życiorys.
Do 1989.
W 1966 ukończył studia na Wydziale Filozoficzno-Historycznym Uniwersytetu Jagiellońskiego (archeologia śródziemnomorska). W latach 1966–1968 uczęszczał na studia podyplomowe dziennikarskie na Uniwersytecie Warszawskim.
Równocześnie aktywnie uprawiał wspinaczkę górską. Po szeregu wejść w Tatrach w sierpniu 1965 r. wraz z Maciejem Włodkiem wspinał się w masywie Olimpu. W 1966 r. wziął udział w IV Polskiej Wyprawie w Hindukusz afgański, podczas której dokonał m.in. 17 sierpnia z Jerzym Potockim i Belgiem Jeanem Bourgeois pierwszego wejścia na Sad Istrāgh (5859 m n.p.m.), a 30 sierpnia uczestniczył wraz z Jeanem Bourgeois, Andrzejem Heinrichem, Andrzejem Mrozem, Jerzym Potockim i Jackiem Porębą w czwartym z kolei (drugim polskim) wejściu na Noszak (7492 m n.p.m.). W 1968 wyjechał do Norwegii, gdzie wraz z Markiem Głogoczowskim i Andrzejem Paulo wszedł po raz pierwszy w historii wschodnim filarem na Brudgommen w masywie . Pracował w kopalni węgla na Spitsbergenie.
Nawiązał współpracę z miesięcznikiem „Kultura”, którą kontynuował w Paryżu. Jako korespondent „Kultury” kilkakrotnie wyjeżdżał do Czechosłowacji. Brał udział w nielegalnym przerzucie na terytorium Polski (przez Tatry) zakazanych wydawnictw emigracyjnych. 27 maja 1969 został zatrzymany przez czechosłowacką Státní bezpečnost i przekazany polskim władzom (w tzw. sprawie taterników). 24 lutego 1970 został skazany na 4,5 roku więzienia. Wyszedł na wolność w wyniku amnestii we wrześniu 1971.
W latach 70. XX w. zajmował się przekładami z języka angielskiego, współpracował z prasą, w latach 1975–1980 był członkiem redakcji tygodnika „Wieści”. Prowadził zajęcia na Wydziale Anglistyki Uniwersytetu Jagiellońskiego. W latach 1980–1981 był redaktorem naczelnym „Wiadomości Krakowskich”, półoficjalnego organu prasowego małopolskiej NSZZ „Solidarność”. We wrześniu 1982 podjął pracę w „Tygodniku Powszechnym”.
W latach 80. XX w. prowadził wykłady z najnowszej historii Polski, z historii Polski nowożytnej i Europy Środkowej na Uniwersytecie Jagiellońskim, Katolickim Uniwersytecie Lubelskim oraz na uczelniach zagranicznych. Był członkiem Rady Funduszu Wydawnictw Niezależnych. W latach 1986–1988 przebywał na stypendium naukowym Fundacji Fulbrighta w Stanach Zjednoczonych Ameryki. W 1988 uzyskał stopień doktora na Wydziale Historii Uniwersytetu Jagiellońskiego. W 1989 był członkiem Komitetu Obywatelskiego przy Lechu Wałęsie. W lutym 1989 należał do organizatorów tygodnika „Czas Solidarności”.
Po 1989.
W 1990 podjął pracę w dyplomacji, obejmując stanowisko radcy-ministra pełnomocnego w Ambasadzie RP w Waszyngtonie. W latach 1993–1994 pełnił obowiązki chargé d’affaires tamże. Następnie przeszedł do pracy w centrali MSZ. Był dyrektorem departamentu Ameryki Północnej i Południowej, a od 1998 podsekretarzem stanu. W latach 1999–2003 pełnił funkcję ambasadora RP w Izraelu. Obecnie na emeryturze.
Był członkiem Stowarzyszenia Euro-Atlantyckiego, koordynował prace nad raportem o rozszerzeniu NATO, był także działaczem fundacji Forum Dialogu Między Narodami. Wchodzi w skład Komitetu Wspierania Muzeum Historii Żydów Polskich Polin w Warszawie.
Jest synem Marii Kozłowskiej, docent Akademii Rolniczej w Krakowie, badaczki w dziedzinie warzywnictwa. O swoim krewnym, premierze Leonie Kozłowskim, napisał książkę.
Domniemana współpraca z SB.
Kozłowskiemu zarzucono, że w latach 60. był najpierw kandydatem, a potem tajnym współpracownikiem SB w Krakowie o kryptonimie „Witold”. 6 grudnia 2012 Sąd Okręgowy w Warszawie orzekł, że skłamał on w oświadczeniu lustracyjnym i w latach 1965–1969 współpracował tajnie i świadomie ze Służbą Bezpieczeństwa Ministerstwa Spraw Wewnętrznych, i skazał go na 3 lata zakazu pełnienia funkcji publicznych. 11 czerwca 2013 Sąd Apelacyjny w Warszawie utrzymał ten wyrok. 
Ostatecznie jednak 13 lutego 2014 Sąd Najwyższy w postępowaniu kasacyjnym prawomocnie oczyścił Macieja Kozłowskiego z zarzutu kłamstwa lustracyjnego.

</doc>
<doc id="1077974" url="https://pl.wikipedia.org/wiki?curid=1077974" title="Ballerup">
Ballerup

Ballerup – miasto w Danii w gminie Ballerup. 46 654 mieszkańców (2006).

</doc>
<doc id="1077976" url="https://pl.wikipedia.org/wiki?curid=1077976" title="Marathon (album Santany)">
Marathon (album Santany)

Marathon – dziesiąty album studyjny zespołu Santana wydany w 1979 r.
Lista utworów.
Opracowano na podstawie materiału źródłowego.
Informacje.
Opracowano na podstawie materiału źródłowego.

</doc>
<doc id="1077977" url="https://pl.wikipedia.org/wiki?curid=1077977" title="Synagoga w Magdeburgu">
Synagoga w Magdeburgu

Synagoga w Magdeburgu – nieistniejąca synagoga na Starym Mieście w Magdeburgu przy Großen Schulstraße 22 c.
Historia.
Pierwsza wzmianka o Żydach w Magdeburgu pochodzi z 955 r. Zamieszkali oni wówczas w pobliżu miasta w okolicach obecnego Hasselbachplatz. W 1492 r. Żydzi zostali wypedzeni, a synagoga zamieniona na kościół pw. Najświętszej Marii Panny. Budowla została zniszczona podczas oblężenia Magdeburga przez księcia Maurycego Saskiego w latach 1550-1551.
Dopiero w 1705 r. zezwolono na osiedlenie się w Magdeburgu pierwszemu Żydowi kupcowi Abrahamowi Liebermannowi. Wkrótce powstały domu modlitwy przy Kleine Münzstraße nr 5 i Prälatenstraße nr 27. 
Powiększająca się gmina żydowska potrzebowała nowej synagogi. 18 lutego 1849 r. wystąpiono do władz miejskich o zezwolenie na budowę. 19 września 1850 r. położono kamień węgielny na Große Schulstraße (dziś Julius-Bremer-Straße. Gotową budowlę w stylu neogotyckim poświęcił 14 września 1851 r. rabin Ludwig Philippson.
W 1894 r. gmina żydowska ogłosiła konkurs na projekt nowej budowli. Zakładano, że synagoga będzie miała 1300 miejsc (700 dla mężczyzn i 600 dla kobiet), przednią synagogę dla 40 osób, organy, pokój dla rabina, mieszkanie dla opiekuna budowli, rzeźnię dla drobiu, sekratariat, salę posiedzeń zarządu i szkołę religijną z 3 klasami. Na konkurs wpłynęły 24 projekty, ale jury nie przyznało pierwszej nagrody.
W końcu gmina zrezygnowała ze zburzenia swojej synagogi i zdecydowała się rozbudowę istniejącej budowli według projektu architekta Alfa Huruma w stylu mauretańsko-arabskim. Poświęcenie nastąpiło w 1897 r. W synagodze odbywały się nabożeństwa według rytu reformowanego.
Podczas nocy kryształowej wnętrze zostało zdemolowane. Budynek nie został podpalony, ponieważ znajdował się w zwartej zabudowie. Ze zniszczonej budowli udało się uratować zasłonę Torę podarowaną z okazji poświęcenia w 1851 r., która do dziś jest własnością gminy. Wiosną 1939 r. synagoga została wysadzona.
Okolice synagogi zostały silnie zniszczone podczas II wojny światowej. Po wojnie teren nabyło miasto i powstały w tym miejscu domy z wielkiej płyty. Żydzi z Magdeburga modlili się w pomieszczeniach gminy przy Halberstädter Straße, potem przy Klausener Straße i w końcu przy Gröperstraße.
9 listopada 1988 r. na miejscu starej synagogi odsłonięto pomnik według projektu Josefa Bzdoka, a w maju 1999 r. plac, na którym stała budowla nazwano An der Alten Synagoge. W tym samym roku frakcja Zielonych w radzie miejskiej posadziła pamiątkowe drzewo.

</doc>
<doc id="1077979" url="https://pl.wikipedia.org/wiki?curid=1077979" title="Nowa Synagoga w Mannheimie">
Nowa Synagoga w Mannheimie

Nowa Synagoga w Mannheimie – synagoga znajdująca się w Mannheimie, w Niemczech w dzielnicy F3.
Synagoga została zbudowana w latach 1985-1987. Jest to budowla na planie kwadratu z czterema przeszklonymi ścianami przykrytymi kopułą. Synagoga nawiązuje do jerozolimskiej tradycji budowlanej, innej niż niemiecka. 
W budynku znajduje się sala modlitewna, mykwa, koszerna kuchnia, pomieszczenie klubowe, przedszkole, szkoła, biura gminy, biblioteka, sala posiedzeń i mieszkania. W 2005 roku gmina żydowska w Mannheimie liczyła 600 osób.

</doc>
<doc id="1077987" url="https://pl.wikipedia.org/wiki?curid=1077987" title="Synagoga Westend we Frankfurcie nad Menem">
Synagoga Westend we Frankfurcie nad Menem

Synagoga Westend we Frankfurcie nad Menem (niem. "Westendsynagoge in Frankfurt am Main") – synagoga znajdująca się we Frankfurcie nad Menem przy Freiherr-vom-Stein-Straße. Była największą z czterech synagog i pierwszą poza historycznym centrum miasta.
Historia.
Budowę synagogi według projektu Franza Roeckle rozpoczęto w 1908 roku. Architekt zaprojektował budowle w stylu secesyjnym z elementami asyryjsko-egipskimi przykrytą kopułą. Synagoga została poświęcona 28 września 1910 roku. Wewnątrz znajdowała się wspólna sala główna dla mężczyzn i kobiet. Sala wraz z emporą miała 1600 miejsc. Mężczyźni siedzieli w prawym rzędzie, a kobiety w lewym. 
Wzdłuż ulicy Freiherr-vom-Stein-Straße wzniesiono jednopiętrowy budynek z małym dziedzińcem. W skrzydłach głównego budynku na rogu Freiherr-vom-Stein-Straße i Friedrichstraße znajdowały się pomieszczenia zarządu, niewielka sala modlitw, sala zebrań, mieszkanie zarządcy i rabina.
Podczas nocy kryształowej z 9 na 10 listopada 1938 roku, bojówki hitlerowskie zdewastowały wnętrze, a następnie podpaliły budynek synagogi. Pożar jednak ugasiła straż pożarna.
3 kwietnia 1939 roku gmina żydowska musiała sprzedać synagogę miastu. Podczas II wojny światowej służyła jako magazyn mebli biurowych z uszkodzonych przez bombardowania mieszkań prywatnych i magazyn dekoracji operowych. W marcu 1944 roku budynek został poważnie uszkodzony przez bombardowanie.
Po zakończeniu wojny pierwsze nabożeństwo odprawił 12 września 1945 roku rabin Leopold Neuhaus. W latach 1939-1942 był ostatnim rabinem w mieście i przeżył wojnę w obozie Theresienstadt.
6 września 1950 roku uroczyście otwarto synagogę odbudowaną według projektu Maxa Kempera i Wernera Hebebrandta. Pracami kierował Hans Leistikow, który także zaprojektował nowe okna. Wiele prac wykonano jednak tylko prowizorycznie z braku funduszy. Remont kapitalny połączony z rekonstrukcją rozpoczął się w latach 80. XX wieku. Koszty wyniosły 8,5 miliona marek. Wyremontowaną synagogę otwarto 29 sierpnia 1994 roku.

</doc>
<doc id="1077988" url="https://pl.wikipedia.org/wiki?curid=1077988" title="Rødovre">
Rødovre

Rødovre – miasto w Danii, siedziba Gminy Rødovre. Około 36 506 mieszkańców. 
Ośrodek przemysłowy. Ratusz w mieście został zaprojektowany w latach 1956-1957 przez Arne Jacobsena – jednego z czołowych architektów modernizmu.
W mieście działa klub hokeja na lodzie Rødovre Mighty Bulls.

</doc>
<doc id="1077997" url="https://pl.wikipedia.org/wiki?curid=1077997" title="Chrystian X Glücksburg">
Chrystian X Glücksburg



</doc>
<doc id="1077999" url="https://pl.wikipedia.org/wiki?curid=1077999" title="Brøndbyvester">
Brøndbyvester

Brøndbyvester – miasto w Danii, położone na zachód od Kopenhagi. Siedziba gminy Brøndby. Około 34 247 mieszkańców. Ośrodek przemysłowy.

</doc>
<doc id="1078000" url="https://pl.wikipedia.org/wiki?curid=1078000" title="Puducherry (ujednoznacznienie)">
Puducherry (ujednoznacznienie)



</doc>
<doc id="1078007" url="https://pl.wikipedia.org/wiki?curid=1078007" title="Kościół Panny Marii Zwycięskiej w Pradze">
Kościół Panny Marii Zwycięskiej w Pradze

Kościół Panny Marii Zwycięskiej w Pradze (czes. "Kostel Panny Marie Vítězné") – zabytkowy kościół praski na Małej Stranie. Zbudowany przez niemieckich luteranów pod wezwaniem Trójcy Świętej w latach 1611-1613. Po zwycięstwie katolików na Białej Górze, w 1624 r. świątynia przeszła w ręce sprowadzonych z habsburskiej Hiszpanii karmelitów bosych. Aktualny wygląd zewnętrzny pochodzi z roku 1644, natomiast wystrój wnętrza z początku XVIII w. 
Figurka Praskiego Dzieciątka Jezus.
W kościele – na ołtarzu, na prawo od nawy głównej – znajduje się mierząca 47 cm wysokości figurka tzw. Praskiego Dzieciątka Jezus. Woskową figurkę podarowała karmelitom w 1628 roku bogata szlachcianka Poliksena z Lobkovic. Figurka jest przebierana w szaty, których barwa odpowiada danemu okresowi w kalendarzu liturgicznym. 
26 września 2009 kościół odwiedził papież Benedykt XVI.

</doc>
<doc id="1078008" url="https://pl.wikipedia.org/wiki?curid=1078008" title="Taastrup">
Taastrup

Taastrup – miasto w Danii, siedziba gminy Høje-Taastrup. 
Miasto ma około 31 068 mieszkańców.

</doc>
<doc id="1078013" url="https://pl.wikipedia.org/wiki?curid=1078013" title="Whole Lotta Love">
Whole Lotta Love

Whole Lotta Love – utwór angielskiego zespołu rockowego Led Zeppelin, otwierający jego drugi album – "Led Zeppelin II".
Był to pierwszy prawdziwy przebój zespołu. W 2004 utwór został sklasyfikowany na 75. miejscu listy 500 utworów wszech czasów magazynu Rolling Stone, a w marcu 2005 Magazyn Q umiejscowił go na miejscu 3 listy 100 Greatest Guitar Tracks.
Utwór został nagrany w różnych studiach w Nowym Jorku i Los Angeles, w czasie amerykańskiego tournée w 1969 i zebrany w całość przez Jimmy’ego Page’a w Olympic Studios w Londynie. Duża część tekstu została zaczerpnięta z utworu Williego Dixona „You Need Love”, co doprowadziło do procesu sądowego, który rozstrzygnięto na korzyść Dixona w 1985.
Po wydaniu longplaya, stacje radiowe chciały puszczać „Whole Lotta Love” jako utwór promujący płytę, jednak uznały za niestosowne „jęki” wokalisty w samym jego środku – stworzyły więc swoje własne, skrócone wersje. Menedżer zespołu, Peter Grant, prowadził politykę „żadnych singli”, jednak utwór pojawił się jako singel w krajach takich jak Francja, Niemcy, Japonia, Szwajcaria, Holandia, czy Belgia – czyli tam, gdzie Grant nie miał na to żadnego wpływu. Wytwórnia Atlantic Records wydała singel w Wielkiej Brytanii dopiero w roku 1997.
Listy przebojów i koncerty.
Utwór wszedł na listę przebojów magazynu Billboard Top 40 dnia 6 grudnia 1969. Pozostał na niej przez 13 tygodni, dochodząc do 4 miejsca – „Whole Lotta Love” był jedynym utworem Led Zeppelin, który dotarł w USA do pierwszej dziesiątki.
Zazwyczaj grany był na zakończenie koncertów w formie „mieszanki” (ang. "medley", czyli fragmenty kilku utworów grane jeden po drugim) – wraz z ulubionymi coverami zespołu z gatunków bluesowymi i R&amp;B. Należały do nich standardy z lat 50. i 60. takie jak:
Czasami w środku „Whole Lotta Love” zespół grał również fragmenty innych swoich utworów, takich jak „I Can't Quit You Baby”, „You Shook Me”, „How Many More Times (w tym The Hunter)”, „Your Time Is Gonna Come”, „Good Times Bad Times”, „The Lemon Song”, „The Crunge”, „D’yer Mak’er”, czy „Ramble On”.
Wersje koncertowe „Whole Lotta Love” pojawiły się w następujących wydawnictwach:

</doc>
<doc id="1078014" url="https://pl.wikipedia.org/wiki?curid=1078014" title="Markaryd">
Markaryd

Markaryd – miejscowość (tätort) w Szwecji, w regionie administracyjnym ("län") Kronoberg, siedziba gminy Markaryd.
Według danych Szwedzkiego Urzędu Statystycznego liczba ludności wyniosła: 4664 (31 grudnia 2015), 4971 (31 grudnia 2018) i 5059 (31 grudnia 2019).

</doc>
<doc id="1078016" url="https://pl.wikipedia.org/wiki?curid=1078016" title="Peter Christen Asbjornsen">
Peter Christen Asbjornsen



</doc>
<doc id="1078018" url="https://pl.wikipedia.org/wiki?curid=1078018" title="Haakon VII Glücksburg">
Haakon VII Glücksburg



</doc>
<doc id="1078020" url="https://pl.wikipedia.org/wiki?curid=1078020" title="Albertslund">
Albertslund

Albertslund – miasto w Danii, siedziba gminy Albertslund. Około 27 783 mieszkańców. Ośrodek przemysłowy.

</doc>
<doc id="1078023" url="https://pl.wikipedia.org/wiki?curid=1078023" title="Mighty Ducks of Anaheim">
Mighty Ducks of Anaheim



</doc>
<doc id="1078026" url="https://pl.wikipedia.org/wiki?curid=1078026" title="Herlev">
Herlev

Herlev – miasto w Danii, siedziba gminy Herlev. Około 27 023 mieszkańców. Ośrodek przemysłowy.
W mieście znajduje się stacja kolejowa Herlev.
W tym miejscu działa klub hokeja na lodzie Herlev Eagles.

</doc>
<doc id="1078034" url="https://pl.wikipedia.org/wiki?curid=1078034" title="Holbæk">
Holbæk

Holbæk – miasto w Danii, siedziba gminy Holbæk. 24 349 mieszkańców (2007). Zajmuje powierzchnię 218 km². Ośrodek przemysłowy.
W mieście znajduje się stacja kolejowa Holbæk.

</doc>
<doc id="1078041" url="https://pl.wikipedia.org/wiki?curid=1078041" title="Hørsholm">
Hørsholm

Hørsholm – miasto w Danii, siedziba gminy Hørsholm. mieszkańców (2005). Ośrodek przemysłowy, siedziba m.in. firmy Velux.
W mieście rozwinął się przemysł spożywczy oraz chemiczny.
Z Hørsholm pochodzi Lotte Friis, duńska pływaczka.

</doc>
<doc id="1078042" url="https://pl.wikipedia.org/wiki?curid=1078042" title="Eksplozje w Guadalajarze">
Eksplozje w Guadalajarze

Seria eksplozji w Guadalajarze, drugim co do wielkości mieście Meksyku, miała miejsce 22 kwietnia 1992 roku. Wskutek przedostania się benzyny do systemów kanalizacyjnych doszło do kilkunastu eksplozji, które zniszczyły osiem kilometrów ulic w ciągu czterech godzin. Według oficjalnych informacji śmierć poniosło 206 osób. Około 500 zostało rannych, 15.000 straciło dach nad głową. Straty pieniężne wyniosły od 300 mln do nawet 1 mld dolarów USA. Strefa rażenia jest dziś rozpoznawalna po znacznie nowszej architekturze niż reszta miasta.
Zignorowane sygnały.
Trzy dni przed katastrofą mieszkańcy alarmowali służby ratunkowe, że w ich kanalizacjach czuć zapach benzyny, a w niektórych przypadkach nawet wypływała z rur. Robotnicy którzy mieli to sprawdzić, odkryli niebezpiecznie wysoki poziom oparów benzyny w rurach. Niestety burmistrz zignorował zagrożenie uważając że nie ma powodów do paniki.
Przyczyny i skutki.
Śledztwa prowadzone w sprawie przyczyn tragedii wykazały dwie możliwe przyczyny katastrofy.
W przypadku takiego stężenia niebezpiecznych oparów mała iskra wystarczyła aby spowodować tragedię. Mogło ją wywołać zbyt bliskie położenie rur względem siebie.
Po tragedii nikt nie chciał wziąć na siebie odpowiedzialności za to co się wydarzyło. Niektórzy twierdzili że to z firmy produkującej olej spożywczy wydostawał się łatwopalny heksan o zapachu podobnym do benzyny. Aresztowano kilkadziesiąt osób w związku ze śledztwem. Ostatecznie jednak nikogo nie ukarano za tę katastrofę.

</doc>
<doc id="1078044" url="https://pl.wikipedia.org/wiki?curid=1078044" title="The Time">
The Time

The Time – funkowy zespół muzyczny założony w 1981 roku - jego członkami są artyści "odkryci" przez Prince'a. 
Zespół został stworzony dzięki klauzuli w kontrakcie Prince'a z Warner Bros., która pozwalała mu na pozyskiwanie i nagrywanie innych artystów dla firmy. Zainspirowany filmem z roku 1980 "The Idolmaker" o życiu producenta i promotora muzycznego Boba Marucciego, Prince założył zespół funkowy, który miał być ujściem dla kolejnych jego hitów i materiału podobnego do pierwszych jego płyt - w tym samym czasie on sam udał się w kierunku odkrywania innych kierunków muzycznych. W roku 1981 zbudował skład The Time z członków funkowego zespołu z Minneapolis o nazwie „Flyte Tyme”: Jellybean Johnson na perkusji, Jimmy Jam i Monte Moir na klawiszach oraz Terry Lewis na basie. Skład dopełnili Jesse Johnson na gitarze, wokalista i przyjaciel z dzieciństwa Prince'a Morris Day oraz Jerome Benton, który w zasadzie pełnił rolę człowieka od marketingu. 
Zespół wydał w sumie cztery albumy - na każdym znalazła się spora porcja jamowanych, natchnionych rockiem utworów funkowych, przeważnie lekkich i żartobliwych, na które duży wpływ miał zespół "Parliament" oraz, naturalnie, Prince. Do ich przebojów należą m.in. "The Bird", "Jungle Love", "777-9311", "Get It Up", "Gigolos Get Lonely Too", czy "Cool" - pojawiały się one głównie na listach przebojów R&amp;B. Nigdy jednak zespół nie osiągnął statusu megagwiazdy, takiej jak chociażby sam Prince. Choć Day był charyzmatycznym i urzekającym frontmanem, wielu zarzucało mu pisanie słabych tekstów. 
W 1983 Jimmy Jam i Terry Lewis, którzy już razem pisali piosenki, zaczęli pisać także dla innych zespołów. Pewnego dnia nie mogli wylecieć z Atlanty z powodu śnieżycy i nie zdążyli na koncert "The Time" w San Antonio, za co zostali ukarani grzywną, a później wyrzuceni. Nigdy nie było jasne czy było to z powodu tego incydentu, czy też przez ich rosnącą niezależność. Monte Moir skorzystał z okazji i również opuścił zespół, aby pracować z Jamem i Lewisem. Skład "The Time" uzupełnili Mark Cardenez i Paul Peterson na klawiszach oraz Jerry Hubbard na basie. To właśnie ten nowy skład pojawił się w filmie Prince'a - "Purple Rain". The Time płynął na fali popularności, jakiej dostarczył zespołowi film oraz przeboje „Jungle Love” i „The Bird”, jednak jego członkowie nie potrafili wykorzystać wszystkich swoich możliwości.
W 1985 roku po kłótniach z Princem odszedł Day, który wybrał karierę solową (po swoim aktorskim sukcesie w filmie „Purple Rain”). Wkrótce Jesse Johnson również poszedł swoją drogą. Zespół przestał istnieć, a kilku pozostałych członków (Benton, Johnson i Peterson) założyło grupę „The Family”, która jednak wkrótce również dokonała żywota. W międzyczasie Jimmy Jam i Terry Lewis stali się jedną z najlepszych ekip produkcyjnych lat '80 i '90. 
W 1990 muzycy z oryginalnego składu ponownie podjęli współpracę i napisali muzykę do filmu "Graffiti Bridge" oraz wydali wspólnie album "Pandemonium", na którym pojawił się ich najlepiej sprzedający się do tej pory singel – "Jerk Out". Jednak niedługo potem w zespole ponownie zaczęło iskrzyć i muzycy rozstali się ponownie. Kilku członków The Time zaczęło ponownie wspólnie grać w 1995, z towarzyszeniem kilku nowych muzyków - to właśnie ten skład ekipę można zobaczyć w filmie Kevina Smitha "Jay i Cichy Bob kontratakują". Grupa koncertuje do tej pory, zazwyczaj pod nazwą „Morris Day and The Time”.
Podobno pod koniec lat '90 ukończony został piąty album The Time, nagrany w nowym składzie, lecz Prince nie pozwolił na jego wydanie. Tytuł roboczy miał brzmieć "Old Dogs, New Tricks". W 2004 ukazał się album Morrisa Daya "It's About Time"zawierający kilka utworów napisanych i wykonanych przez Daya oraz kilka nagrań z koncertów The Time.

</doc>
<doc id="1078045" url="https://pl.wikipedia.org/wiki?curid=1078045" title="Logit">
Logit



</doc>
<doc id="1078047" url="https://pl.wikipedia.org/wiki?curid=1078047" title="Oblężenie Metzu">
Oblężenie Metzu

Oblężenie Metzu – oblężenie, które trwało od 19 sierpnia do 27 października 1870 i było miażdżącą klęską Francuzów podczas wojny francusko-pruskiej.
Po klęsce w bitwie pod Gravelotte, marszałek Bazaine wycofał się do umocnień w Metzu. 19 sierpnia był już tam oblegany przez pruską Drugą Armię dowodzoną przez księcia Fryderyka Karola Hohenzollerna. Francuzi próbowali przełamać oblężenie w Noiseville, a następnie w Bellevue, ale zostali odparci za każdym razem. Pomimo braku wezwań na pomoc, francuska Armia "Châlons" pod komendą marszałka Patrice'a Mac-Mahona dostała rozkaz wsparcia Bazaine'a. Maszerując do Metzu, Armia "Châlons" została schwytana w pułapkę i rozbita w bitwie pod Sedanem. 27 października marszałek Bazaine został zmuszony do poddania całej swojej armii. Książę Fryderyk Karol i pruska Druga Armia mieli wówczas wolną drogę do spotkania francuskich sił nad rzeką Loarą.

</doc>
<doc id="1078049" url="https://pl.wikipedia.org/wiki?curid=1078049" title="Haderslev">
Haderslev

Haderslev (niem. "Hadersleben") – miasto w Danii, siedziba gminy Haderslev w regionie Dania Południowa; ośrodek przemysłowy.
Historia.
II wojna światowa.
Miasteczko Haderslev obsadzały oddziały III batalionu (4 kompania uzbrojona w 10 lkm, 5 ciężka kompania z 4 ckm i 2 średnimi moździerzami), pułkowa kompania ppanc. uzbrojona w 4 działka 37 mm i 4 działka 20 mm oraz 1 bateria 8 Batalionu Artylerii z działami polowymi 75 mm. Ogółem liczyły one ok. 400 ludzi. 9 kwietnia 1940 roku, o godz. 4:15 zarządzono alarm bojowy. Oddziały zajęły pozycje obronne w południowej części miasteczka, blokując 2 drogi prowadzące na północ. Artyleria rozłożyła się natomiast na północnym przedmieściu. Jeden pluton z 4 kompanii skierowano do zabezpieczenia transportu, zaś ok. 30 żołnierzy pełniło wartę przy koszarach. Około godz. 7:30 pojawiła się niemiecka kolumna zmotoryzowana poprzedzana przez czołgi. Otworzyły do nich ogień działka ppanc. 5 kompanii, trafiając czołowe czołgi. Reszta wozów pancernych odpowiedziała strzałami, rozbijając jedno duńskie działko, przy którym zginęło 2 Duńczyków, a 3 zostało rannych. Dalszy ogień prowadziły kolejne działka i karabiny maszynowe. O godz. 8 nadeszła wiadomość o ogłoszeniu zawieszenia broni, w związku z czym dowódca garnizonu, płk A. Hartz, podpisał kapitulację swoich sił. Niemcy oczyścili drogi, ale kiedy zbliżali się do koszar, doszło jeszcze do krótkotrwałej wymiany ognia. Walki zakończyły się ostatecznie o godz. 8:15. Straty duńskie powiększyły się o 2 zabitych i 2 rannych.
Miasta partnerskie.
Miasto leży na trasie Europejskiego Szlaku Gotyku Ceglanego.

</doc>
<doc id="1078052" url="https://pl.wikipedia.org/wiki?curid=1078052" title="Ch-55">
Ch-55

Ch-55 (ros. Х-55, kod NATO "AS-15 Kent") – radziecki, następnie rosyjski strategiczny pocisk manewrujący powietrze-ziemia z głowicą jądrową, odpowiednik amerykańskich AGM-86 ALCM. Jego modyfikacją jest konwencjonalny pocisk manewrujący Ch-555 z początku XXI wieku, używany bojowo przez rosyjskie lotnictwo przeciw celom w Syrii i Ukrainie.
Historia.
Ch-55.
Pocisk został skonstruowany przez biuro Raduga. Pierwsze testy Ch-55 odbyły się w 1978 roku, w uzbrojeniu od 1984. Przenoszony przez samoloty Tu-95MS oraz Tu-160. Samolot Tu-95MS przenosi sześć pocisków w komorze bombowej na wyrzutni bębnowej, a w wersji Tu-95MS16 dodatkowo 10 na czterech wysięgnikach pod skrzydłami, natomiast Tu-160 przenosi 12 pocisków w dwóch komorach bombowych na wyrzutniach bębnowych. Pocisk Ch-55 stanowi część systemu uzbrojenia Osina, a jego ulepszoną wersją rozwojową jest Ch-55SM w składzie systemu Sprut.
Ch-55 jest wyposażony w bezwładnościowo-dopplerowski system nawigacyjny z korektą położenia w zadanych regionach. Pocisk napędzany jest silnikiem odrzutowym R95-300 konstrukcji AMNTK Sojuz (wczesne serie TRRD-50 konstrukcji OMKB w Omsku). Silnik wysuwany jest po starcie pod ogonową część pocisku. Ładunek bojowy stanowi ładunek jądrowy o równoważniku trotylowym 200 kT.
Ch-555.
W latach 90. XX wieku w związku z zakończeniem zimnej wojny i zmianą charakteru działań lotnictwa opracowano wersję pocisku z głowicą konwencjonalną Ch-555. Powstawała ona w drodze konwersji pocisków starszej wersji Ch-55. Zastąpienie głowicy nuklearnej o masie ok. 150 kg przez burzącą o masie ponad 300 kg spowodowało zmianę wyważenia i konieczność dodania destabilizatorów w przedniej części pocisku. W związku z wymaganiem większej dokładności trafienia, zmieniono układ naprowadzania na analogiczny do pocisku Ch-101. Łączy on układ nawigacji bezwładnościowej, odbiornik nawigacji satelitarnej SN-99 (konstrukcji rosyjskiego KB NAVIS z Moskwy), system śledzenia profilu terenu z radiowysokościomierzem i optoelektroniczny system rozpoznawania terenu Otblesk-U. System Otblesk porównuje obraz celu w końcowej fazie lotu ze zdjęciami. Zasięg pocisku nie został ujawniony oficjalnie; z wypowiedzi dowódcy lotnictwa rosyjskiego w 2003 roku wynikał zasięg 2500–2800 km, co jest zgodne z szacunkami. Napęd stanowi silnik TRRD-50M produkowany w Rybińsku w Rosji.
Próbne odpalenia pocisku Ch-555 rozpoczęto w 1999 roku, a produkcja rozpoczęła się w 2002 roku. 
Użycie.
Po rozpadzie ZSRR znaczna liczba rakiet pozostała na Ukrainie. Po 1998 roku Ukraina przekazała Rosji w ramach rozliczeń 575 pocisków, a 487 następnie zutylizowano. 12 pocisków jednak Ukraina sprzedała w 2001 roku do Iranu, a 6 do Chin (bez głowic jądrowych).
Pociski używane są wyłącznie przez lotnictwo strategiczne Rosji. Pociski konwencjonalne Ch-555 zadebiutowały bojowo przeciwko Państwu Islamskiemu – po raz pierwszy 17 listopada 2015 roku, na cele na terenie Syrii, po wysadzeniu przez terrorystów rosyjskiego samolotu Airbus A321.
Pociski Ch-555 były następnie używane bojowo podczas inwazji Rosji na Ukrainę w 2022 roku. Część z nich była zestrzeliwana przez ukraińską obronę przeciwlotniczą. 15 listopada, podczas największego do tej pory ataku wystrzelono 96 pocisków Ch-555 i Ch-101. 17 listopada 2022 roku zestrzelono nad Ukrainą także pocisk Ch-55 z ekwiwalentem masowym zamiast głowicy atomowej – przypuszczalne wystrzelony w celu rozproszenia sił obrony przeciwlotniczej, przy tym pocisk taki mógłby też wywołać pewne zniszczenia uderzeniem i pożarem resztek paliwa.

</doc>
<doc id="1078054" url="https://pl.wikipedia.org/wiki?curid=1078054" title="Alkusz">
Alkusz

Alkusz (Alqosh lub Alqush, syriacki: ܐܠܩܘܫ, arab.: القوش) – miejscowość w Iraku, położona 30 km na północ od Mosulu; znana ze starożytnej i istniejącej do dziś wspólnoty wiernych Kościoła chaldejskiego. Stąd pochodzi Emil Shimoun Nona, arcybiskup Mosulu od 2009 r.
"Alkosz" z aramejskiego oznacza „Boga Prawości”.

</doc>
<doc id="1078055" url="https://pl.wikipedia.org/wiki?curid=1078055" title="AS-15 Kent">
AS-15 Kent



</doc>
<doc id="1078065" url="https://pl.wikipedia.org/wiki?curid=1078065" title="Glostrup">
Glostrup

Glostrup – miasto w Danii, siedziba gminy Glostrup. 20 785 mieszkańców (2006). Miasto zajmuje powierzchnię 13 km². Ośrodek przemysłowy. Ratusz w mieście został zaprojektowany w 1958 przez Arne Jacobsena – jednego z czołowych architektów modernizmu.
W mieście znajduje się stacja kolejowa Glostrup.

</doc>
<doc id="1078071" url="https://pl.wikipedia.org/wiki?curid=1078071" title="Skive">
Skive

Skive – miasto w Danii, siedziba gminy Skive. Około 20 915 mieszkańców. W mieście znajduje się port lotniczy oraz ośrodek przemysłowy.

</doc>
<doc id="1078072" url="https://pl.wikipedia.org/wiki?curid=1078072" title="Birkerød">
Birkerød

Birkerød – miasto w Danii, niegdyś siedziba byłej gminy Birkerød, od roku 2007 leży w gminie Rudersdal. W 2014 roku liczyło 20 186 mieszkańców . Miasto pełni funkcję ośrodka przemysłowego.

</doc>
<doc id="1078073" url="https://pl.wikipedia.org/wiki?curid=1078073" title="Robert Miśkowiak">
Robert Miśkowiak

Robert Miśkowiak (ur. 21 listopada 1983 w Rawiczu) – polski żużlowiec; mistrz świata juniorów z 2004 roku. Wujek Jakuba Miśkowiaka, również żużlowca.
Życiorys.
Licencję żużlową zdał 16 maja 2000 w Opolu jako zawodnik Polonii Piła. W następnym sezonie Miśkowiak stanął na podium Brązowego Kasku na drugim miejscu. W 2003 roku triumfował w finale Srebrnego Kasku. W swoim dorobku ma dwa medale Młodzieżowych Mistrzostw Par Klubowych złoto z 2002 i brąz z 2003 roku. W 2010 roku zwyciężył w turnieju o Łańcuch Herbowy Miasta Ostrowa Wielkopolskiego Na sezon 2012 parafował umowę z pierwszoligowym Lubelskim Węglem KMŻ. 20 maja w meczu z Lokomotivem Daugavpils pobił rekord lubelskiego toru, który wynosi teraz 65,19 sek. W roku 2016 w finale Indywidualnych Mistrzostw Polski zajął 5. miejsce, zdobywając 11 pkt. i zajmując 3. miejsce w biegu półfinałowym.

</doc>
<doc id="1078077" url="https://pl.wikipedia.org/wiki?curid=1078077" title="Zamek w Kętrzynie">
Zamek w Kętrzynie

Zamek krzyżacki w Kętrzynie – budowla gotycka pochodząca z drugiej połowy XIV w., znajdująca się w Kętrzynie.
Architektura.
Zamek został zbudowany na planie kwadratu i początkowo posiadał trzy skrzydła zbudowanym wokół dziedzińca. Otoczono go murem obronnym z trzema basztami oraz bramą wjazdową od strony miasta. W północnym skrzydle umieszczony był refektarz, kaplica oraz mieszkania krzyżackiego urzędnika – prokuratora. W zamku oraz w folwarku, który do niego przylegał, mieściły się m.in.: kuchnia, browar, młyn, piekarnia, spichlerz, spiżarnia, zbrojownia, prochownia, kaplica, a także więzienie.
Historia.
Za czasów pruskich istniała już na tych terenach osada nazywająca się Rast, o której mamy pierwszą wzmiankę z 1329. Początkowo na nowo podbitym terytorium Krzyżacy zbudowali drewniano-ziemną strażnicę. Wiele takich strażnic powstawało w pierwszej fazie obecności Zakonu w Prusach. Warownie krzyżackie w początkach swego istnienia służyły ochronie zdobytego już obszaru i stanowiły bazy dalszej ekspansji na wschód. Z nich też organizowano osadnictwo na danym terenie. W Kętrzynie ustanowiono prokuratorię, która podporządkowana była komturii w Bałdze, z krótką przerwą, gdy funkcjonowała komturia w Rynie. Pierwszą drewniano-ziemną warownię dwukrotnie najechały wojska litewskie książąt Olgierda i Kiejstuta w latach 1345 i 1348. Murowany zamek zaczęto stawiać od połowy XIV wieku. W podobnym też czasie miasto otrzymało przywilej miejski od komtura Bałgi Henniga Schindenkopf w roku 1357.
Zamek został wybudowany pomiędzy rokiem 1360 a 1374 w pobliżu wcześniejszej drewnianej strażnicy, przeznaczono go na siedzibę prokuratora krzyżackiego. Cechowały ją umiarkowane walory obronne i skromny program użytkowy – około 1410 roku zamkowy arsenał składał się z siedmiu dział na kule kamienne oraz z niewielkiej ilości lekkiej broni strzeleckiej i kusz. W 1410 roku pruski rycerz Johart z burmistrzem Hermannem Barddyne poddali miasto i zamek wojskom polskim Władysława Jagiełły, jednak w następnym roku zamek wrócił w ręce Zakonu. W początku XV w. zamek otoczono dodatkowym murem obronnym o szerokości 2 metrów. W 1454 po wybuchu wojny trzynastoletniej zbuntowani mieszkańcy Kętrzyna zdobyli zamek i utopili w stawie krzyżackiego prokuratora Wolfganga Sauera. Zakonowi jednak udało się odbić zamek w 1461, a cech szewców był ukarany brakiem możliwości zasiadania jego członków w radzie miejskiej; zakaz trwał aż to panowania Albrechta Hohenzollerna jako księcia Prus. Następnie przekazali zamek wojskom polskim, które posiadały go do 1461. Po sekularyzacji Prus zamek stał się siedzibą starosty i wkrótce, w latach 1528-1529 został przebudowany. Nastąpił też szereg prac mających na celu przystosowanie zamku do nowych funkcji. W ich wyniku powstała np. druga brama i wykusz nad główną bramą z 1528. Kolejna przebudowa nastąpiła w latach 1559-1566. W 1622 roku na dziedzińcu wzniesiono niewielką cylindryczną klatkę schodową. Wykonano też kilka prac nad wnętrzami, m.in. sklepienia żebrowe w kuchni i browarze. Poprzez drugą przebudowę z XVII wieku silnie zaingerowano w średniowieczny wyraz budowli rozbierając górną kondygnacje skrzydła północnego razem z ozdobnymi szczytami przez co zrównano wszystkie 3 skrzydła. Rozbiórkę zewnętrznych fortyfikacji rozpoczęto w I połowie XVIII wieku. 15 grudnia 1797 w zamku wybuchł pożar, który zniszczył część budowli.
W latach 1911-1912 miasto wykupiło obiekt, przeznaczając część pomieszczeń na mieszkania, przez co sztucznie przybyło w murach prostokątnych okien. W tym samym czasie znajdowało się tu także biuro niemieckiej 3 Brygady Piechoty. W końcu lat 30. XX wieku przeprowadzono w zamku nieznaczne prace konserwatorskie. Przed drugą wojną światową znajdował się tu urząd finansowy i mieszkania urzędników. Na początku lat 40. przebudowano zachodnią część piwnic znajdujących się pod skrzydłem północnym, z przeznaczeniem na schron przeciwlotniczy. Pod koniec stycznia 1945 wojska radzieckie zajęły miasto i spaliły większą część staromiejskiej zabudowy miasta oraz zamku.
Zamek odbudowano w latach 1964-1966 staraniem Wojewódzkiego Konserwatora Zabytków w Olsztynie ze środków Ministerstwa Kultury i Sztuki. Przywrócono mu gotycki charakter dzięki podwyższeniu dachów, skrzydeł południowego i wschodniego oraz dodaniu jednego piętra z gotyckimi szczytami i spadzistym dachem w skrzydle północnym. Nie nawiązywano już jednak do przedwojennego kształtu, ale przeprowadzono jego regotyzację, nawiązującą do jego wyglądu z czasów panowania Albrechta Hohenzollerna. Skorzystano z rysunków i dokumentacji stworzonej przez Conrada Steinbrechta. Odbudowano w pierwotnej wysokości skrzydło północne i odtworzono gotyckie ozdobne szczyty. Obecnie wewnątrz zamku mieści się Biblioteka Miejska oraz Muzeum Regionalne im. Wojciecha Kętrzyńskiego, a w piwnicach skrzydła północnego ma siedzibę bractwo rycerskie. W zbiorach muzeum znajdują się m.in. kolekcja obrazów, rzeźb, a także mebli zabytkowych pochodzących z okresu od XV do XIX wieku.

</doc>
<doc id="1078078" url="https://pl.wikipedia.org/wiki?curid=1078078" title="Spleen">
Spleen

Spleen, splin – stan przygnębienia i złości, ponury nastrój, apatia, chandra.
Nazwa pochodzi od angielskiego "spleen" dosłownie oznaczającego 'śledzionę', ponieważ schorzenia śledziony łączono z takimi uczuciami.

</doc>
<doc id="1078083" url="https://pl.wikipedia.org/wiki?curid=1078083" title="Holte (Dania)">
Holte (Dania)

Holte − miasto w Danii, niegdyś siedziba byłej gminy Søllerød, od 2007 siedziba gminy Rudersdal.
Około 19 297 mieszkańców. Ośrodek przemysłowy.

</doc>
<doc id="1078088" url="https://pl.wikipedia.org/wiki?curid=1078088" title="Ishøj">
Ishøj

Ishøj – miasto w Danii, siedziba gminy Ishøj. 20 668 mieszkańców (2006). Miasto zajmuje powierzchnię 26 km². Ośrodek przemysłowy.

</doc>
<doc id="1078091" url="https://pl.wikipedia.org/wiki?curid=1078091" title="Ishoj">
Ishoj



</doc>
<doc id="1078092" url="https://pl.wikipedia.org/wiki?curid=1078092" title="Farum">
Farum

Farum – miasto w Danii, siedziba gminy Furesø. Około 18 105 mieszkańców.
W latach 1970-2007 miasto było siedzibą ówczesnej gminy Farum.
Ośrodek przemysłowy.
W mieście znajduje się stacja kolejowa Farum.

</doc>
<doc id="1078095" url="https://pl.wikipedia.org/wiki?curid=1078095" title="Minidysk">
Minidysk



</doc>
<doc id="1078096" url="https://pl.wikipedia.org/wiki?curid=1078096" title="Kalundborg">
Kalundborg

Kalundborg – miasto w Danii, siedziba gminy Kalundborg. 16,343 mieszkańców (1 stycznia 2015), położone na północno-zachodnim wybrzeżu największej duńskiej wyspy – Zelandii. 
W Kalundborg mieści się stacja radiowa, uruchomiona w 1927 Kalundborg Transmitter. Wyposażona została w nadajniki fal długich 243 kHz o mocy 300 kW oraz fal średnich 1062 kHz o mocy 250 kW. Stalowe maszty o wysokości 118 oraz 147 m zbudowane zostały na półwyspie Gisseløre.
W mieście funkcjonuje największa elektrownia węglowa w Danii. 
Najważniejszym zabytkiem jest górujący nad miastem, pięciowieżowy kościół Naszej Pani, który był widownią wydarzeń związanych z królem Waldemarem Wielkim oraz arcybiskupem Absalonem. Za budowniczego świątyni uważany jest brat Absalona, Esbern Snare.
Kalundborg jest miejscem zamieszkania arystokratycznego rodu Lerche, którego siedziba, Lerchenborg, jest najwybitniejszym przykładem stylu rokoko w Danii.
Port w Kalundborgu posiada połączenie promowe z wyspą Samsø.
Historia.
Pierwsza osada powstała w 1170, wykorzystując naturalną przystań jaką tworzyła wąska zatoka Kalundborg Fjord. W XIX w. nastąpiła urbanizacja obszaru, który w połowie XX w. rozrósł się w silny ośrodek przemysłowy. Funkcjonujące w mieście przedsiębiorstwa stopniowo utworzyły wzajemną sieć powiązań, która jest podawana jako przykład symbiozy przemysłowej. 
Symbioza przemysłowa.
Początki symbiozy datują się na 1961, gdy w celu zachowania ograniczonych zasobów wód podziemnych przystąpiono do realizacji projektu wykorzystania wody jeziora Tisso dla nowo budowanej rafinerii ropy naftowej. Miasto wzięło odpowiedzialność za budowę rurociągu sfinansowanego przez rafinerię. Partnerstwo to zapoczątkowało dalsze formy współpracy, do której przystępowały kolejne podmioty. W końcu lat 1980. kooperujące organizacje zdały sobie sprawę, że tworzą sieć powiązań, która jest prawdopodobnie najlepszym przykładem symbiozy przemysłowej. Obejmuje ona racjonalną gospodarkę zasobami naturalnymi i finansowymi, redukcję zużycia w trakcie produkcji materiałów, energii, ograniczenie ilości wytwarzanych odpadów, podnoszenie wydajności, kontrolę jakości, poprawę stanu zdrowia lokalnej społeczności, poprawę wizerunku miasta, jak również zwiększanie przychodów poprzez sprzedaż produktów ubocznych oraz odpadów.
Gospodarka.
W mieście istnieje fabryka Novo Nordisk, zatrudniająca 2400 pracowników oraz duży producent preparatów zawierających kwasy omega-3, Pronova BioPharma Danmark. W zarządzanym przez miasto porcie istnieje terminal kontenerowy, obsługiwany przez Unifeeder. W 2015 port został rozbudowany w kierunku zachodnim na południowej stronie półwyspu Asnæs.
W porcie funkcjonuje największa w Danii rafineria Statoil o wydajności 6,6 mln ron produktów naftowych rocznie. W terminalu produktów naftowych funkcjonuje przedsiębiorstwo Haldor Topsøe.
Pozostałe większe zakłady przemysłowe:

</doc>
<doc id="1078099" url="https://pl.wikipedia.org/wiki?curid=1078099" title="Jerzy Stanek">
Jerzy Stanek

Jerzy Stanek (ur. 20 kwietnia 1957 w Tarnowie) – polski iluzjonista, przewodniczący Krajowego Klubu Iluzjonistów.
Absolwent Państwowej Szkoły Muzycznej w klasie fortepianu oraz Uniwersytetu Łódzkiego (filologia germańska).
Członek Krajowego Klubu Iluzjonistów od 1980 roku. W 1989 roku laureat III nagrody w kategorii iluzji scenicznej (Kongres Iluzjonistów Łódź '89). W tym samym roku zdał egzamin dla artystów estradowych przed Komisją Ministerstwa Kultury i Sztuki zdobywając certyfikat uprawniający do wykonywania zawodu iluzjonisty. Autor muzyki i wykonawca „Piosenki Iluzjonisty” (hit Światowego Kongresu Iluzjonistów F.I.S.M w Madrycie w 1985 roku, tekst piosenki przetłumaczono na kilka języków, opublikowano między innymi w kongresowym katalogu oraz we włoskim czasopiśmie dla iluzjonistów „Il Prestigiatore Moderno”).
Wielokrotnie prezentował magiczne efekty w filmie (między innymi „Nie zasmucę serca twego” reż. Jan Jakub Kolski, „Gdańsk – 39” reż. Zbigniew Kuźmiński, „Zwierzenia clowna” reż. M. Dutkiewicz, „Przyspieszenie” reż. Z. Rebzda, „Ostatni dzwonek” reż. W. Strzemżalski, „Nocne graffiti” reż. M. Dutkiewicz) oraz w reklamówkach telewizyjnych.
Był konsultantem efektów iluzjonistycznych w sztukach teatralnych: „Piękna z laguny”, „Jeszcze jeden do puli” (Teatr Powszechny w Łodzi), „Napój miłosny” (Teatr Wielki w Łodzi), „Mistrz i Małgorzata” (Teatr Nowy w Łodzi).
Wystąpił w kilkudziesięciu programach telewizyjnych (między innymi „Kawa czy herbata?”, talk-show „Na każdy temat”, „Herbatka u Tadka”, „Nocne rozmowy z Jackiem Żakowskim”, „Joker”, „Ja tylko pytam”, „Miasto kobiet”, „Pytanie na śniadanie”, „Śniadanie na podwieczorek”, „Dzień Dobry TVN”).
W 2007 roku został laureatem Nagrody Prezydenta Miasta Łodzi w dziedzinie kultury.
Od wielu lat jest organizatorem międzynarodowych Kongresów Iluzjonistów oraz konferansjerem podczas spektakli galowych. Ma na koncie ponad 2000 występów. Zna pięć języków: niemiecki (był nauczycielem w Liceum Ogólnokształcącym w Konstantynowie Łódzkim), angielski, francuski, rosyjski i szwedzki.

</doc>
<doc id="1078102" url="https://pl.wikipedia.org/wiki?curid=1078102" title="Birkerod">
Birkerod



</doc>
<doc id="1078103" url="https://pl.wikipedia.org/wiki?curid=1078103" title="Lillerød">
Lillerød

Lillerød – miasto w Danii, w gminie Allerød. 16 007 mieszkańców (2014). Ośrodek przemysłowy.

</doc>
<doc id="1078107" url="https://pl.wikipedia.org/wiki?curid=1078107" title="Horsholm">
Horsholm



</doc>
<doc id="1078109" url="https://pl.wikipedia.org/wiki?curid=1078109" title="Holbaek">
Holbaek



</doc>
<doc id="1078113" url="https://pl.wikipedia.org/wiki?curid=1078113" title="Brondby">
Brondby



</doc>
<doc id="1078114" url="https://pl.wikipedia.org/wiki?curid=1078114" title="Rodovre">
Rodovre



</doc>
<doc id="1078116" url="https://pl.wikipedia.org/wiki?curid=1078116" title="Maria Anna Portugalska (1843–1884)">
Maria Anna Portugalska (1843–1884)

Maria Anna Fernanda Leopoldyna Michalina Rafaela Gabriela Charlotta Antonina Julia Wiktoria Prakseda Franciszka de Assis Gonzaga (ur. 21 lipca 1843 w Lizbonie; zm. 5 lutego 1884 w Dreźnie), księżniczka z dynastii Bragança i Sachsen-Coburg-Gotha, infantka portugalska.
Życiorys.
Maria Anna była córką księcia Ferdynanda II Koburga i Marii II, królowej Portugalii.
11 maja 1859 roku w Lizbonie, wyszła za mąż za księcia saskiego Jerzego, drugiego syna króla Saksonii Jana Wettyna i księżniczki bawarskiej Amalii Augusty.
Po śmierci jej teścia w 1873 roku, tron Saksonii objął starszy brat jej męża – Albert I. Maria Anna zmarła w wieku 40 lat. Została pochowana w katedrze Świętej Trójcy w Dreźnie.
Dzieci.
Jerzy i Maria Anna mieli 8 dzieci:

</doc>
<doc id="1078121" url="https://pl.wikipedia.org/wiki?curid=1078121" title="Wyrazy dźwiękonaśladowcze">
Wyrazy dźwiękonaśladowcze



</doc>
<doc id="1078122" url="https://pl.wikipedia.org/wiki?curid=1078122" title="Soborg">
Soborg



</doc>
<doc id="1078124" url="https://pl.wikipedia.org/wiki?curid=1078124" title="Lillerod">
Lillerod



</doc>
<doc id="1078130" url="https://pl.wikipedia.org/wiki?curid=1078130" title="Przesyłki reklamowe">
Przesyłki reklamowe



</doc>
<doc id="1078132" url="https://pl.wikipedia.org/wiki?curid=1078132" title="Biegacz Linneusza">
Biegacz Linneusza

Biegacz Linneusza ("Carabus linnaei") – chrząszcz z rodziny biegaczowatych występujący m.in. w Polsce, na terenach wilgotnych.
Biegacz Linneusza mierzy 16-22 mm. Poluje na inne owady, pająki, ślimaki, dżdżownice.

</doc>
<doc id="1078140" url="https://pl.wikipedia.org/wiki?curid=1078140" title="Rezerwat przyrody Dolina Potoku Rudno">
Rezerwat przyrody Dolina Potoku Rudno

Rezerwat przyrody Dolina Potoku Rudno – rezerwat przyrody w województwie małopolskim, w powiatach krakowskim i chrzanowskim, pomiędzy miejscowościami Zalas, Sanka w gminie Krzeszowice oraz Rybna w gminie Czernichów na wschodzie a miejscowościami Brodła i Poręba Żegoty w gminie Alwernia na zachodzie.
Jest to rezerwat częściowy, leśny o powierzchni 95,94 ha, posiada otulinę o powierzchni 100,88 ha. Utworzony został w 2001 r. Znajduje się w Dolinie Rudna na Wyżynie Krakowsko-Częstochowskiej. Jest fragmentem większego kompleksu leśnego, zwanego Lasem Orlej i wraz z nim wchodzi w skład Rudniańskiego Parku Krajobrazowego. Teren rezerwatu w najwyższym punkcie ma wysokość 318 m n.p.m.
Rezerwat obejmuje fragment dobrze zachowanego łęgu olszowego i olsu oraz znajdujące się po zachodniej stronie stanowiska geologiczne dawnego kamieniołomu porfirów „Orlej”. Osobliwością są stanowiska skrzypu olbrzymiego. Przez teren rezerwatu przepływa potok Rudno. Miejscami wyciął on w stokach stromy jar o urwistych ścianach skalnych.

</doc>
<doc id="1078149" url="https://pl.wikipedia.org/wiki?curid=1078149" title="Wiktor Zubkow">
Wiktor Zubkow

Wiktor Aleksiejewicz Zubkow, ros. Виктор Алексеевич Зубков (ur. 15 września 1941 we wsi Arbat, obwód swierdłowski) – rosyjski ekonomista i polityk; wieloletni kierownik radzieckich państwowych gospodarstw rolnych, a także działacz i etatowy pracownik KPZR; od 1993 funkcjonariusz państwowych służb podatkowych, od 2001 szef Komitetu ds. Monitoringu Finansowego, a w latach 2004–2007 dyrektor Federalnej Służby ds. Monitoringu Finansowego. Od 14 września 2007 do 8 maja 2008 premier Rosji. 
Wykształcenie i praca fizyczna.
W latach 1960–1965 studiował na wydziale ekonomicznym Leningradzkiego Instytutu Rolnictwa w m. Puszkin k. Leningradu. W 2000 uzyskał stopień kandydata (odpowiednik stopnia doktora) nauk ekonomicznych.
W latach 1958–1960 pracował jako ślusarz w zakładzie remontowo-mechanicznym oraz w kopalni rudy „Nittis-Kumużie” kombinatu „Siewieronikiel” w Monczegorsku (obwód murmański). Po ukończeniu studiów został powołany do służby w armii. W siłach zbrojnych ZSRR służył w latach 1965–1967.
Od 1967 do 1985 pracował na kierowniczych stanowiskach w państwowych gospodarstwach rolnych w obwodzie leningradzkim. W 1967 podjął pracę w sowchozie „Krasnaja Sławianka” na stanowisku kierownika wydziału i zastępcy dyrektora. W latach 1970–1982 był dyrektorem sowchozu „Razdolie”, a od 1982 do 1985 dyrektorem generalnym zjednoczenia sowchozu „Pierwomajskoje”.
Kariera partyjna.
W sierpniu 1985 rozpoczął działalność w aparacie państwowym i partyjnym w obwodzie leningradzkim. Przez rok był przewodniczącym Miejskiego Komitetu Wykonawczego ("gorispołkomu"), a w latach 1986–1987 I sekretarzem Komitetu Miejskiego KPZR w Prioziersku. Od 1987 do 1989 pełnił funkcję kierownika wydziału rolnictwa i przemysłu spożywczego Komitetu Obwodowego KPZR w Leningradzie. W 1989 został powołany na stanowisko pierwszego zastępcy przewodniczącego leningradzkiego Obwodowego Komitetu Wykonawczego ("oblispołkomu").
Od stycznia 1992 do listopada 1993 pełnił funkcję wiceprzewodniczącego Komitetu Stosunków Zewnętrznych merostwa Petersburga. Na czele tego komitetu stał wówczas Władimir Putin.
W listopadzie 1993 powołany został na stanowisko naczelnika Państwowej Inspekcji Podatkowej dla m. Sankt Petersburga i jednocześnie zastępcy szefa Państwowej Służby Podatkowej Federacji Rosyjskiej. Funkcje te sprawował do lipca 1999, kiedy to przeprowadzono reorganizację struktur służb podatkowych. Zubkow objął funkcję wiceministra ds. podatków dla regionu północno-zachodniego oraz kierownika oddziału Ministerstwa ds. Podatków w Sankt Petersburgu.
19 września 1999 wziął udział w wyborach na gubernatora obwodu leningradzkiego. W kampanii był wspierany przez Borysa Gryzłowa. W głosowaniu zajął jednak dopiero 4. miejsce (na 16 kandydatów), z wynikiem 8,64% poparcia.
Kariera rządowa.
5 listopada 2001 został powołany na stanowisko pierwszego wiceministra finansów i stanął na czele Komitetu Monitoringu Finansowego, ciała powołanego do monitorowania przepływu gotówki oraz walki z praniem brudnych pieniędzy. 16 marca 2004 po dymisji gabinetu premiera Michaiła Kasjanowa komitet zmienił swoją nazwę na Federalna Służba ds. Monitoringu Finansowego ("Rosfinmonitoring") przy Ministerstwie Finansów Federacji Rosyjskiej. Zubkow zachował swoją funkcję także w pierwszym i drugim rządzie premiera Michaiła Fradkowa.
Wiosną 2007 rozpatrywano jego kandydaturę jako przedstawiciela zgromadzenia ustawodawczego obwodu omskiego w Radzie Federacji. Za jego wyborem opowiedziało się kierownictwo partii Zjednoczona Rosja, jednak ostatecznie jego kandydatura nie została przedstawiona na forum omskiego zgromadzenia ustawodawczego. Miejsce w Radzie Federacji z ramienia obwodu omskiego zajął były piłkarz Dmitrij Alejniczew.
Premier.
12 września 2007 prezydent Rosji Władimir Putin desygnował Zubkowa na premiera po dymisji Michaiła Fradkowa. 14 września Duma Państwowa zatwierdziła jego kandydaturę. Zubkow nie wykluczał startu w zaplanowanych na marzec 2008 wyborach prezydenckich, jednak ostatecznie nie zdecydował się na kandydowanie.
7 maja 2008 złożył dymisję na ręce nowo zaprzysiężonego prezydenta Rosji Dmitrija Miedwiediewa. Następnego dnia obowiązki szefa rządu przejął Władimir Putin. Zubkow znalazł się w nowo utworzonym rządzie Putina obejmując stanowisko pierwszego wicepremiera.
Zubkow jest politykiem bezpartyjnym. W 1995 był członkiem związanej z ówczesnym premierem Wiktorem Czernomyrdinem partii Nasz Dom – Rosja, zaś w 2000 stał na czele petersburskiej organizacji kojarzonej z Władimirem Putinem partii Jedność.
Wiktor Zubkow jest żonaty, jego córka jest żoną dawnego Ministra Obrony FR Anatolija Serdiukowa.

</doc>
<doc id="1078152" url="https://pl.wikipedia.org/wiki?curid=1078152" title="Stanisław Tytus Dzienisiewicz">
Stanisław Tytus Dzienisiewicz



</doc>
<doc id="1078156" url="https://pl.wikipedia.org/wiki?curid=1078156" title="Predyktor">
Predyktor



</doc>
<doc id="1078158" url="https://pl.wikipedia.org/wiki?curid=1078158" title="Zmienna odpowiedzi">
Zmienna odpowiedzi



</doc>
<doc id="1078160" url="https://pl.wikipedia.org/wiki?curid=1078160" title="Agger">
Agger

Agger (łac. "agger") - element fortyfikacji stosowany we wczesnym okresie Republiki Rzymskiej - wał, nasyp ziemny okalający miasto lub rzymski obóz wojskowy - " castra romana". Pierwotnie Rzym również był otoczony aggerem do czasu wzniesienia murów obronnych przez Serwiusza Tuliusza.

</doc>
<doc id="1078163" url="https://pl.wikipedia.org/wiki?curid=1078163" title="Maria Antonia Hiszpańska">
Maria Antonia Hiszpańska

Maria Antonia (Antonietta) Hiszpańska (ur. 17 listopada 1729 w Sewilli; zm. 19 września 1785 w Turynie) – infantka Hiszpanii, królowa Sardynii.
Była najmłodszą córką króla Hiszpanii Filipa V i jego drugiej żony - Elżbiety Farnese. 31 maja 1750 roku, w Oulx (w prowincji Turyn) wyszła za Wiktora Amadeusza, księcia Sardynii, Aosty i Sabaudii – przyszłego króla Wiktora Amadeusza III. W tym związku małżeńskim miała 12 dzieci:
Zmarła w zamku w Moncalieri pod Turynem; została pochowana turyńskiej bazylice La Superga.

</doc>
<doc id="1078170" url="https://pl.wikipedia.org/wiki?curid=1078170" title="Ulica Racławicka w Warszawie">
Ulica Racławicka w Warszawie

Ulica Racławicka – ulica w warszawskich dzielnicach Mokotów i Ochota.
Przebieg ulicy.
Ulica Racławicka zaczyna swój bieg na Starym Mokotowie od skrzyżowania z ulicą Puławską, a następnie, jako mała, lokalna ulica, biegnie na zachód napotykając od południa Bałuckiego, od północy Dożynkową (dawniej zwaną Misyjną), od południa Tenisową, następnie z dwóch kierunków Kazimierzowską, dalej od północy Drużynową i Piłkarską, od południa Szczekocińską (a dokładnie: krótki jej odcinek będący podjazdem pod kościół, ponieważ przejazd do posesji przy Szczekocińskiej i dalej do ul. Ursynowskiej jest zamknięty od strony Racławickiej), następnie przecina Aleję Niepodległości (brak przejazdu przez al. Niepodległości, piesi mogą przejść przejściem podziemnym stacji metra).
Dalej przez długi odcinek nie krzyżuje się z żadną drogą, a południowa linia ulicy kreśli granicę dla Ogródków Działkowych "Odyńca", dochodzi do ul. Wołoskiej, lecz nie ma z nią połączenia (kończy się ślepo). Zachodni odcinek ul. Racławickiej jest przedłużeniem ul. Odyńca, z którą tworzy ciąg komunikacyjny. Na skrzyżowaniu z ul. Odyńca i Wołoską zbudowano rondo. Odtąd Racławicka biegnie przez tereny Wyględowa. Od ul. Wołoskiej do ul. Żwirki i Wigury jest szeroką, dwujezdniową ulicą. Racławicka napotyka kolejno: fragment ul. Pływackiej przeznaczony dla pieszych, Maratońską, Balonową, Turystyczną, Oszczepników, Płatowcową, Miłobędzką i Do Fortu, przecina ul. Żwirki i Wigury. Za ul. Żwirki i Wigury, na osiedlu Rakowiec, ponownie jest jednojezdniową ulicą, napotyka jeszcze ul. Jasielską i przecina ul. Mołdawską. Swój bieg kończy pozornie na skrzyżowaniu z ul. Mołdawską. Odcinek ul. Racławickiej między ul. Mołdawską a ul. Bohdanowicza jest przeznaczony dla pieszych. Od skrzyżowania z ul. Bohdanowicza Racławicka jest ponownie dostępna dla ruchu kołowego, napotyka jeszcze ul. Sąchocką, przy skrzyżowaniu z ul. Sierpińskiego skręca w lewo i zaraz w prawo, i kończy się na ul. Grójeckiej na wprost ul. Harfowej (w pobliżu stacji PKP Rakowiec).
Opis.
W czasie budowy punktu oporu Szcza-M („Rakowiec”), Fortu M („Mokotów”), punktu oporu M-Tsche („Odyńca”) i łączących je wałów międzyfortowych pierścienia wewnętrznego Twierdzy Warszawa po 1880 roku, po północnej stronie wałów wytyczono drogę łączącą te umocnienia z dawnym traktem lubelskim. Drogę tę nazywano Szosą Fortową lub Drogą Fortową.
W kwietniu 1916, w wyniku włączenia przedmieść do Warszawy, droga znalazła się w obrębie miasta. W 1922 roku drogę nazwano ul. Racławicką, jej pierwotna trasa jest niemal niezmieniona do dziś. Około 1930 r. wzdłuż Racławickiej zbudowano domy mieszkalne przy ul. Puławskiej (zniszczone w czasie II wojny światowej), a dalej – wille, niektóre istnieją do dzisiaj. W okresie okupacji niemieckiej ulicy nadano nowe nazwy: polską "Rolna" i niemiecką "Ackerstrasse".
W latach 90. XX wieku wyasfaltowano odcinek między al. Niepodległości a ul. Wołoską, który był ostatnim fragmentem ulicy bez nawierzchni bitumicznej. W 2006 r. ulicę na odcinku od ul. Wołoskiej do ul. Żwirki i Wigury poważnie poszerzono i przebudowano tak, że stała się szeroką arterią łączącą Mokotów z Ochotą. Rondo u zbiegu ul. Racławickiej, Wołoskiej i Odyńca nazwano 2 lutego 2017 rondem Roberta Schumana.
Na terenie dawnego Fortu M mieściły się, od 1961 r. do końca lat 80., Zakłady Radiowe i Telewizyjne "ZARAT", producent telewizyjnych i radiowych urządzeń nadawczych.
28 grudnia 1946 po raz pierwszy ulicą wytyczono trasę autobusu miejskiego o oznaczeniu "R". Jego pętla znajdowała się na wysokości ul. Płatowcowej i Miłobędzkiej. 22 lutego 1949 linia została zlikwidowana, w jej miejsce uruchomiono linię 111 o zmienionej trasie.
W latach 50. XX przy ulicy powstał stadion Warszawskiego Klubu Sportowego „Gwardia”. Obiekt został zamknięty w 2012 przez nadzór budowlany, a w 2018 rozpoczęła się jego rozbiórka. Teren został przejęty przez zajmującą sąsiednią nieruchomość Agencję Bezpieczeństwa Wewnętrznego, która wykluczyła możliwość pogodzenia realizowanych przez siebie zadań z dalszym istnieniem kompleksu sportowego.

</doc>
<doc id="1078171" url="https://pl.wikipedia.org/wiki?curid=1078171" title="Synagoga w Mannheim">
Synagoga w Mannheim



</doc>
<doc id="1078175" url="https://pl.wikipedia.org/wiki?curid=1078175" title="Jeleń jawajski">
Jeleń jawajski



</doc>
<doc id="1078177" url="https://pl.wikipedia.org/wiki?curid=1078177" title="Ladegaardsøen">
Ladegaardsøen



</doc>
<doc id="1078178" url="https://pl.wikipedia.org/wiki?curid=1078178" title="Jelonek jawajski">
Jelonek jawajski



</doc>
<doc id="1078180" url="https://pl.wikipedia.org/wiki?curid=1078180" title="Bygdø">
Bygdø



</doc>
<doc id="1078184" url="https://pl.wikipedia.org/wiki?curid=1078184" title="Engelschalk I">
Engelschalk I

Engelszalk I (niem. Engelschalk) był margrafem ("comes terminalis") Marchii Panońskiej. Poległ w 871 roku razem ze swoim bratem Wilhelmem II w walkach przeciw Rzeszy Wielkomorawskiej. Ich następcą jako grenzgraf został Aribo.

</doc>
<doc id="1078188" url="https://pl.wikipedia.org/wiki?curid=1078188" title="Wilno (holownik uzbrojony)">
Wilno (holownik uzbrojony)



</doc>
<doc id="1078194" url="https://pl.wikipedia.org/wiki?curid=1078194" title="Ridbok zwyczajny">
Ridbok zwyczajny

Ridbok zwyczajny, dawniej także: bohor ("Redunca redunca") – gatunek średniej wielkości antylopy, ssaka parzystokopytnego z rodziny wołowatych.
Występowanie i biotop.
Obecny zasięg występowania gatunku obejmuje Afrykę środkową i wschodnią – od Senegalu po centralną Etiopię i na południe do północnej części Demokratycznej Republiki Konga, Rwandy, Burundi i Tanzanii.
Jego siedliskiem są nizinne i górskie podmokłe tereny porośnięte trawą i trzciną.
Charakterystyka ogólna.
Wygląd.
Dymorfizm płciowy jest wyraźnie zaznaczony. Samce mają rogi, są cięższe i większe – osiągają w kłębie 75 – 90 cm, samice 65 – 76 cm. Samice mają dwie pary sutków i nie mają rogów. Ubarwienie obydwu płci od żółtawego po czerwonopłowe z białym spodem. Rogi samców, z licznymi, poprzecznymi zgrubieniami osiągają długość 20-41 cm. Wierzchołki rogów skierowane są do przodu. Owłosiony ogon jest od spodu jaśniejszy.
Tryb życia.
Żyją pojedynczo, parami lub tworzą luźne stada. Zajmowane terytoria nie są znaczone zapachami. Ridboki zwyczajne regulują relacje sąsiedzkie za pomocą sygnałów głosowych. Obszar zajmowany przez samca może obejmować areały osobnicze kilku samic. Agresja samców skierowana jest bardziej na osobniki zagrażające samicom, niż naruszające zajmowane terytorium.
Samice z młodymi formują grupy na obszarach z niewystarczającą ilością dostępnych kryjówek. Młode dorastają wewnątrz obszaru matki, po czym młode samce łączą się w grupki 2-3 osobników. Starsze samce zwykle wędrują samotnie.
W okresie suszy grupy ridboków zwyczajnych łączą się w większe stada w pobliżu źródeł wody. Takie zgrupowania mogą liczyć setki osobników.
Ridboki zwyczajne są zwierzętami roślinożernymi. Żywią się głównie trawami. Spotykano je na uprawach zbóż.
Rozród.
Samice ridboka zwyczajnego osiągają dojrzałość płciową w wieku około 2 lat, czasem wcześniej, a samce w wieku 3 lat. Po 7,5-miesięcznej ciąży samica rodzi jedno, rzadko dwa młode, które przez osiem tygodni pozostają w ukryciu, a następnie formują grupy rówieśnicze. Przez 8-9 miesięcy utrzymują silne więzi z matką. Młode po urodzeniu mają ciemniejsze niż rodzice ubarwienie i dłuższe owłosienie.
Znaczenie.
Z powodu cenionego przez myśliwych poroża ridboki zwyczajne były w przeszłości poławiane przy użyciu psów naganiających te zwierzęta w sieci.
Zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ("last concern" – niższego ryzyka).

</doc>
<doc id="1078195" url="https://pl.wikipedia.org/wiki?curid=1078195" title="Redunca redunca">
Redunca redunca



</doc>
<doc id="1078197" url="https://pl.wikipedia.org/wiki?curid=1078197" title="Hirola">
Hirola

Hirola ("Beatragus") – rodzaj ssaka z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Rodzaj obejmuje jeden gatunek występujący w Afryce Wschodniej. 
Systematyka.
Etymologia.
"Beatragus": "bous", βοος "boos" „byk, wół”; τραγος "tragos" „kozioł”.
Podział systematyczny.
Do rodzaju należy jeden występujący współcześnie gatunek: 
Opisano również wymarłe późnoplioceńskie gatunki:

</doc>
<doc id="1078199" url="https://pl.wikipedia.org/wiki?curid=1078199" title="Truchło">
Truchło



</doc>
<doc id="1078206" url="https://pl.wikipedia.org/wiki?curid=1078206" title="Vere Ponsonby">
Vere Ponsonby

Vere Ponsonby, 9 hrabia Bessborough (ur. 27 października 1880 w Londynie - zm. 10 marca 1956 tamże) - brytyjski polityk, w latach 1931-1935 gubernator generalny Kanady.
Po ukończeniu studiów w Cambridge, podjął karierę prawniczą. W latach 1907-1910 zasiadał w samorządzie swego rodzinnego Londynu, a następnie został wybrany do Izby Gmin z ramienia Partii Konserwatywnej. W 1920, po śmierci swego ojca, odziedziczył tytuł hrabiego Bessborough i znalazł się w Izbie Lordów. Równocześnie rozwijał karierę w biznesie, będąc m.in. wiceprezesem firmy De Beers, dominującej światowy handel diamentami. W 1931 wyjechał do Ottawy, by objąć ceremonialny już wówczas urząd gubernatora generalnego. Po powrocie do Anglii skupił się na działalności przedsiębiorcy. W czasie II wojny światowej był jednym z rzeczników przebywających w Wielkiej Brytanii francuskich uchodźców - uważa się go za jednego z twórców programu pomocy dla nich, realizowanego przez Ministerstwo Spraw Zagranicznych.

</doc>
<doc id="1078212" url="https://pl.wikipedia.org/wiki?curid=1078212" title="Engelszalk I">
Engelszalk I



</doc>
<doc id="1078221" url="https://pl.wikipedia.org/wiki?curid=1078221" title="Jan Svatopluk Presl">
Jan Svatopluk Presl

Jan Svatopluk Presl (ur. 4 września 1791 w Pradze - zm. 6 kwietnia 1849 w Pradze) czeski przyrodnik. 
Profesor zoologii i mineralogii na uniwersytecie w Pradze. Jeden z najwybitniejszych czeskich przyrodników XIX wieku. Oznaczył i sklasyfikował wiele gatunków nowych roślin. Brat Karela Bořivoja Presla (1794-1852). Wspólnie z bratem opublikował dzieło ogólnobotaniczne: "O přirozenosti rostlin aneb Rostlinář; Flora Čechica". 

</doc>
<doc id="1078222" url="https://pl.wikipedia.org/wiki?curid=1078222" title="Maria Adelajda Habsburg">
Maria Adelajda Habsburg

Maria Adelajda Habsburg-Lotaryńska (ur. 3 czerwca 1822 w Mediolanie; zm. 20 stycznia 1855 tamże) – królowa Sardynii.
Życie.
Maria Adelajda urodziła się w Mediolanie, jako córka arcyksięcia Rajnera Habsburga, wicekróla Królestwa Lombardzko-Weneckiego (syna cesarza Leopolda II), i księżniczki Elżbiety Sabaudzkiej, siostry Wiktora Emanuela (ojca Karola Alberta, króla Sardynii).
12 kwietnia 1842 roku, w Palazzo Stupinigi, wyszła za mąż za swojego kuzyna, Wiktora Emanuela, króla Sardynii, a po zjednoczeniu pierwszego króla Włoch. Małżeństwo Adelajdy trwało 13 lat, aż do jej śmierci. Królowa Sardynii zmarła w Mediolanie, w wieku 33 lat, rodząc swoje 8 dziecko. Została pochowana w turyńskiej bazylice di Superga.

</doc>
<doc id="1078224" url="https://pl.wikipedia.org/wiki?curid=1078224" title="Rock neo-progresywny">
Rock neo-progresywny



</doc>
<doc id="1078234" url="https://pl.wikipedia.org/wiki?curid=1078234" title="Shintou">
Shintou



</doc>
<doc id="1078235" url="https://pl.wikipedia.org/wiki?curid=1078235" title="Browar Fortuna">
Browar Fortuna

Browar Fortuna – browar w Miłosławiu. Zakład jest członkiem Stowarzyszenia Regionalnych Browarów Polskich.
Historia.
Browar Parowy Fortuna w Miłosławiu powstał w 1889 z inicjatywy lokalnego przedsiębiorcy Władysława Rabskiego. Był wówczas jednym z wielu przedsięwzięć Polaków w Prowincji Poznańskiej walczących z germanizacją przemysłu w Wielkopolsce. W 1899 w drodze licytacji browar nabył Stefan Golcz. W 1904 właścicielem zakładu został poznański przedsiębiorca Antoni Duchowski. W 1939 zakład znalazł się pod zarządem niemieckim. Po II wojnie światowej browar upaństwowiono. Do lat 90. XX wieku należał do Wielkopolskich Zakładów Piwowarskich w Poznaniu. W 1995 browar odzyskali spadkobiercy przedwojennych właścicieli. Po dwuletnim remoncie w 1997 zakład wznowił działalność. W tym samym roku została powołana spółka Browar Fortuna Sp. z o.o.
W 2006 produkowane w browarze piwo Fortuna Czarne zostało wpisane przez Ministerstwo Rolnictwa i Rozwoju Wsi na polską Listę Produktów Tradycyjnych.
W 2011 Browar Fortuna nabyła spółka IBG, która w 2012 kupiła również browar w Grodzisku Wielkopolskim, a w 2015 browar w Trzemesznie.
Charakterystyka.
Browar Fortuna specjalizuje się w produkcji ciemnych piw aromatyzowanych pod nazwą "Fortuna" ("Czarne" z wyciągiem z orzeszków koli, "Wiśniowe" z dodatkiem soku wiśniowego oraz "Miodowe" z dodatkiem naturalnego miodu) oraz pasteryzowanych piw dolnej fermentacji typu lager pod nazwą "Miłosław", które warzone są przy użyciu tradycyjnych, otwartych kadzi.
Piwo "Miłosław Koźlak" zostało w sierpniu 2012 zdobywcą nagrody Grand Prix Chmielaków Krasnostawskich, w których udział brało 160 piw z 29 browarów.
W latach 2008–2010 Browar Fortuna produkował również piwa na zlecenie sieci sklepów benedyktyńskich.

</doc>
<doc id="1078236" url="https://pl.wikipedia.org/wiki?curid=1078236" title="Miotła (roślina)">
Miotła (roślina)

Miotła ("Apera" Adans.) – rodzaj roślin należący do rodziny wiechlinowatych. Obejmuje 5 gatunków. Rośliny te występują w całej Europie, północnej Afryce, północnej i zachodniej Azji, a jako introdukowane także na innych kontynentach. Do flory Polski należy jeden gatunek – miotła zbożowa "Apera spica-venti" będący zadomowionym antropofitem.
Systematyka.
Rodzaj należący do rodziny wiechlinowatych ("Poaceae"), rzędu wiechlinowców ("Poales"). W obrębie rodziny należy do podrodziny wiechlinowe ("Pooideae"), plemienia "Poeae", podplemienia "Agrostidinae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Juncanae" Takht., rząd wiechlinowce ("Poales" Small), rodzina wiechlinowate ("Poaceae" (R. Br.) Barnh.), rodzaj miotła ("Apera" Adans.).

</doc>
<doc id="1078237" url="https://pl.wikipedia.org/wiki?curid=1078237" title="Apera">
Apera



</doc>
<doc id="1078239" url="https://pl.wikipedia.org/wiki?curid=1078239" title="Zebop!">
Zebop!

Zebop! – jedenasty album studyjny Santany wydany w 1981 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1078242" url="https://pl.wikipedia.org/wiki?curid=1078242" title="Indiana Jones 4">
Indiana Jones 4



</doc>
<doc id="1078251" url="https://pl.wikipedia.org/wiki?curid=1078251" title="Zebop">
Zebop



</doc>
<doc id="1078277" url="https://pl.wikipedia.org/wiki?curid=1078277" title="Frederikssund">
Frederikssund

Frederikssund – miasto w Danii, siedziba gminy Frederikssund. Miasto położone jest nad fiordem Roskilde Fjord.
Około 15 160 mieszkańców. 
Ośrodek przemysłowy.

</doc>
<doc id="1078279" url="https://pl.wikipedia.org/wiki?curid=1078279" title="Sandra Farmer-Patrick">
Sandra Farmer-Patrick

Sandra Farmer-Patrick (ur. 18 sierpnia 1962 w Kingston) – jamajska lekkoatletka, płotkarka.
Wicemistrzyni olimpijska (Barcelona 1992) i świata (Stuttgart 1993) w biegu na 400 m przez płotki.

</doc>
<doc id="1078281" url="https://pl.wikipedia.org/wiki?curid=1078281" title="Rosyjsko-estońska wojna cybernetyczna">
Rosyjsko-estońska wojna cybernetyczna



</doc>
<doc id="1078286" url="https://pl.wikipedia.org/wiki?curid=1078286" title="Jakub Salvati">
Jakub Salvati

Jakub Salvati właściwie Giacomo Salvati (ur. 10 stycznia 1779 w Rocca di Papa, zm. 28 lutego 1858 w Rzymie) - średniozamożny kupiec rzymski (handel mydłem). Był jednym z najważniejszych współpracowników św. Wincentego Pallottiego i współzałożycielem Zjednoczenia Apostolstwa Katolickiego.
Jakub Salvati w 1809 ożenił się z Magdaleną Menchini (1790-1861), z którą miał ośmioro dzieci. Od roku Salvati 1828 posiadał dom i sklep w Rzymie przy Via del Grillo 36/37. Poznał ks. Wincentego Pallottiego w 1832 i został jednym z pierwszych członków świeckich Zjednoczenia Apostolstwa Katolickiego. Gdy w 1835 Pallotti wraz ze współpracownikami postanowili wydać dla ubogiego Kościoła chaldejskiego książkę "Prawdy wieczne" Alfonsa Liguoriego, to Salvati był skutecznym kwestarzem środków finansowych na jej wydanie. Sukces tej akcji był jednym z impulsów do rozpoczęcia aktywnej działalności Zjednoczenia Apostolstwa Katolickiego. Później Salvati był pierwszym opiekunem z ramienia Pallottiego domu dla sierot Pia Casa di Carità, założonego przez tego ostatniego.
Jakub Salvati zmarł w wieku 79 lat i został pochowany najpierw w kościele Santi Quirico e Iulitta, a potem jego zwłoki zostały przeniesione do kościoła Najświętszego Imienia Maryi koło Forum Trajana, gdzie został pochowany w grobowcu rodzinnym.

</doc>
<doc id="1078287" url="https://pl.wikipedia.org/wiki?curid=1078287" title="Solrød Strand">
Solrød Strand

Solrød Strand – miasto w Danii, siedziba gminy Solrød. 14 682 mieszkańców (2006). Ośrodek przemysłowy.

</doc>
<doc id="1078289" url="https://pl.wikipedia.org/wiki?curid=1078289" title="Giacomo Salvati">
Giacomo Salvati



</doc>
<doc id="1078293" url="https://pl.wikipedia.org/wiki?curid=1078293" title="Kim Batten">
Kim Batten

Kim Batten (ur. 29 marca 1969 w McRae, w stanie Georgia) – amerykańska lekkoatletka, płotkarka.
Wicemistrzyni olimpijska (Atlanta 1996) w biegu na 400 m przez płotki. Mistrzyni świata (Göteborg 1995) oraz brązowa medalistka MŚ (Ateny 1997) w tej konkurencji. Była rekordzistka świata w biegu na 400 m pł (52.61 w finale MŚ 1995). Ponadto wicemistrzyni świata w sztafecie 4 x 400 m (Ateny 1997) oraz złota medalistka igrzysk panamerykańskich z Mar del Plata.

</doc>
<doc id="1078296" url="https://pl.wikipedia.org/wiki?curid=1078296" title="Struer">
Struer

Struer – miasto w Danii, siedziba gminy Struer. 11 319 mieszkańców (2004). Ośrodek przemysłowy.

</doc>
<doc id="1078301" url="https://pl.wikipedia.org/wiki?curid=1078301" title="Howard Jones (muzyk heavy metalowy)">
Howard Jones (muzyk heavy metalowy)



</doc>
<doc id="1078306" url="https://pl.wikipedia.org/wiki?curid=1078306" title="Kruk (Gothic)">
Kruk (Gothic)



</doc>
<doc id="1078307" url="https://pl.wikipedia.org/wiki?curid=1078307" title="Fryderyka z Meklemburgii-Strelitz">
Fryderyka z Meklemburgii-Strelitz

Fryderyka Karolina Zofia Aleksandra (ur. 2 marca 1778 w Hanowerze, zm. 29 lipca 1841 tamże) – księżniczka Mecklenburg-Strelitz, księżna Cumberland, królowa Hanoweru.
Życie.
Fryderyka Karolina Zofia Aleksandra urodziła się jako piąta córka Karola II, księcia Mecklenburg-Strelitz, i jego pierwszej żony, Fryderyki (1752-1782), córki landgrafa Jerzego Wilhelma i jego żony Marii Luizy Albertyny Leiningen-Dagsburg-Falkenburg. Ojciec Fryderyki Karoliny otrzymał tytuł księcia Meklemburgii 18 czerwca 1815 roku. Księżniczka Fryderyka była bratanicą przyszłej teściowej, królowej Charlotty. 
Pierwsze małżeństwo.
Księżniczka Fryderyka wyszła za mąż za księcia Fryderyka Ludwika Karola Pruskiego, najmłodszego syna Fryderyka Wilhelma II. Ślub odbył się 26 grudnia 1793 roku, w królewskim pałacu w Berlinie. Małżeństwo zostało rozwiązane w 1796 roku.
Drugie małżeństwo.
Po raz drugi wyszła za mąż 10 grudnia 1798 roku w Berlinie. Jej drugim mężem został Fryderyk Wilhelm, książę Solms-Braunfels (1770-1814).
Trzecie małżeństwo.
Czternaście miesięcy po śmierci swojego drugiego męża Fryderyka wyszła za mąż za Ernesta Augusta I, księcia Cumberland. Uroczystość ślubna odbyła się 29 maja 1815 roku, w kościele w Neustrelitz, Niemcy, oraz ponownie 29 sierpnia 1815 roku w Carlton House, Londyn.
Królowa Hanoweru.
Księżna Cumberland została królową Hanoweru po tym jak jej trzeci mąż zasiadł na hanowerskim tronie 20 czerwca 1837 roku. Fryderyka, królowa Hanoweru, zmarła w 1841 roku w Hanowerze. Została pochowana w kaplicy w zamku Herrenhausen.
Dzieci.
Dzieci z pierwszego małżeństwa:
Dzieci z drugiego małżeństwa:
Dzieci z trzeciego małżeństwa:

</doc>
<doc id="1078311" url="https://pl.wikipedia.org/wiki?curid=1078311" title="Wilhelm II z Marchii Wschodniej">
Wilhelm II z Marchii Wschodniej

Wilhelm II (zm. 871) - margrabia ("comes terminalis") bawarskiej Marchii Panońskiej i hrabia Traungau. Poległ razem ze swoim bratem Engelszalkiem I w walkach przeciw państwu morawskiemu.

</doc>
<doc id="1078313" url="https://pl.wikipedia.org/wiki?curid=1078313" title="Osama bin Laden">
Osama bin Laden



</doc>
<doc id="1078320" url="https://pl.wikipedia.org/wiki?curid=1078320" title="Atak cybernetyczny">
Atak cybernetyczny



</doc>
<doc id="1078321" url="https://pl.wikipedia.org/wiki?curid=1078321" title="Kirkland (Waszyngton)">
Kirkland (Waszyngton)

Kirkland – amerykańskie miasto w stanie Waszyngton w hrabstwie King, liczące ok. 46 tys. mieszkańców. Miejscowość leży praktycznie na przedmieściach Seattle, nad jeziorem Washington.

</doc>
<doc id="1078329" url="https://pl.wikipedia.org/wiki?curid=1078329" title="Thisted">
Thisted

Thisted – miasto w Danii, siedziba Gminy Thysted. Około 12 762 mieszkańców. Ośrodek przemysłowy.
W mieście znajduje się stacja kolejowa Thisted.
9 stycznia 1982 w Thisted zanotowano rekordową dla Danii temperaturę -31,2 °C.

</doc>
<doc id="1078331" url="https://pl.wikipedia.org/wiki?curid=1078331" title="Polkolor Piaseczno">
Polkolor Piaseczno



</doc>
<doc id="1078333" url="https://pl.wikipedia.org/wiki?curid=1078333" title="Krut">
Krut

Krut (druga połowa XI wieku) – syn Gryna, pogański władca obodrzycki.
Postać znana głównie z kroniki Helmolda. Krut doszedł do władzy po śmierci Gotszalka w 1066 roku, prawdopodobnie wybrany przez wiec. Na jego rządy przypada okres największego powodzenia Obodrzyców. Początkowo walczył z synem Gotszalka, Budiwojem (Budziwojem), którego wspierał książę saski, Ordulf. Jednak ani Ordulf, ani jego następca, Magnus nie mogli pokonać Kruta. Ostatecznie Budiwoj nakłonił Magnusa do jeszcze jednej wyprawy, zakończonej zupełnym fiaskiem (rok 1074 lub 1075). Posiłki saskie wraz z Budiwojem osaczono w grodzie Płonie. W wyniku układów Budiwoj i jego ludzie uzyskali możliwość wyjścia z grodu bez broni, jednak zostali zabici z powodu gwałtów, jakich dopuścili się na mieszkankach. 
Od tej pory Krut rządził zjednoczonym Księstwem Obodrzyckim, a także podbitymi przez siebie ziemiami niemieckich Nordalbingów. Wstrząsane wewnętrznymi niepokojami Cesarstwo nie reagowało. Jednocześnie był to czas ustrojowej stagnacji Obodrzyców. Tkwili w dawnym ustroju plemiennym oraz w religii pogańskiej. 
Około roku 1093 Obodryci zostali zaatakowani przez pretendenta do tronu, syna Gotszalka, Henryka, popieranego przez Danię i Saksonię. Krut próbował się z nim porozumieć, dzieląc się władzą. Według Helmolda Krut dybał na życie Henryka, ale ten unikał zasadzek dzięki pozyskaniu żony Kruta, Sławiny. Ostatecznie to Krut zginął zamordowany z rozkazu Henryka Gotszalkowica, który wkrótce pojął Sławinę za żonę. Był ostatnim wielkim księciem wybranym przez wiec, jego następcy byli już zależni od wsparcia Sasów.&lt;br&gt;
Jego synem był Warcisław a wnukiem Racław książę Rugii.

</doc>
<doc id="1078338" url="https://pl.wikipedia.org/wiki?curid=1078338" title="Andrea Contucci">
Andrea Contucci



</doc>
<doc id="1078347" url="https://pl.wikipedia.org/wiki?curid=1078347" title="Værløse">
Værløse

Værløse – miasto w Danii, siedziba gminy Furesø. Około 12 485 mieszkańców. Ośrodek przemysłowy.
W latach 1970-2007 miasto było siedzibą ówczesnej gminy Værløse.

</doc>
<doc id="1078354" url="https://pl.wikipedia.org/wiki?curid=1078354" title="Ionela Târlea">
Ionela Târlea

Ionela Târlea (w latach 2004-2007 jako "Târlea-Manolache", pisana także "Tirlea", ur. 9 lutego 1976 w Râmnicu Vâlcea) – rumuńska lekkoatletka – płotkarka i sprinterka.
Wicemistrzyni olimpijska z Aten (2004) w biegu na 400 m przez płotki. Dwukrotna mistrzyni Europy w tej konkurencji (Budapeszt 1998, Monachium 2002). Mistrzyni świata w hali na 200 m (Maebashi 1999), brązowa medalistka HMŚ w sztafecie 4 × 400 m (Budapeszt 2004). Halowa wicemistrzyni Europy w biegu na 400 m (Walencja 1998). W dorobku ma również złoto Uniwersjady (Palma de Mallorca 1999) w biegu na 400 metrów oraz 3. miejsce w Światowym Finale IAAF w biegu na 400 metrów przez płotki (Stuttgart 2003). Dwukrotnie zwyciężała w Superlidze Pucharu Europy w Lekkoatletyce (bieg na 400 m Paryż 1999 i bieg na 400 m przez płotki Florencja 2003). Jako juniorka zdobywała złote medale podczas Mistrzostw Europy juniorów w lekkoatletyce (bieg na 400 m przez płotki, San Sebastián 1993 i Nyíregyháza 1995) oraz Mistrzostw Świata Juniorów w Lekkoatletyce (sztafeta 4 x 400 m Seul 1992).

</doc>
<doc id="1078357" url="https://pl.wikipedia.org/wiki?curid=1078357" title="Albrecht Fodyga">
Albrecht Fodyga

Albrecht Fodyga, właśc. "Fodige" (ur. w XVI wieku, zm. przed 1626) – wójt i radny szydłowiecki, murator oraz architekt pochodzenia włoskiego. Brat stryjeczny Kaspra Fodygi budowniczego ratusza szydłowieckiego. 
Przybył z Mesocco i po 1596 roku a przed 1600 rokiem sprowadzony do Polski, wraz z bratem, przez Radziwiłłów do Nieświeża, gdzie wykonywał bliżej nieokreślone zadania. Stamtąd trafił do radziwiłłowskiego Szydłowca, gdzie powierzono mu prace przy przebudowie zamku, a Kacprowi i Sebastianowi dozór nad robotami przy ratuszu. 
Prawdopodobnie, od 1610 roku, był wójtem Szydłowca, chociaż inne źródła podają go za radnego miejskiego. Dowodem na to jest spis burmistrzów Szydłowca, księdza Jana Wiśniewskiego.

</doc>
<doc id="1078359" url="https://pl.wikipedia.org/wiki?curid=1078359" title="Dom Protzena w Stargardzie">
Dom Protzena w Stargardzie

Dom Protzena – kamienica gotycka w Stargardzie, usytuowana po wschodniej stronie Kolegiaty Mariackiej, przy ul. Kazimierza Wielkiego 13. Obecnie kamienica wykorzystywana przez Państwową Szkołę Muzyczną I i II st. im. Witolda Lutosławskiego.
 Budynek wpisany jest do rejestru zabytków podnr rej.: A-1474 z 18.11.1959
Historia.
Dzieje budowy kamienicy są nieznane. Według Berghausa, dom ten pozostał jako jedyny po pożarze z 1635 roku, z sześciu średniowiecznych, szczytowych kamienic stojących przy "Großmühlerstraße" (pol. "Wielkomłyńska"). Domy te należały do bogatych kupców i oprócz funkcji mieszkalnych pełniły funkcje magazynowe. 
Dom Protzena zbudowano w pierwszej połowie XV wieku na planie prostokąta, o wymiarach 18 x 11,4 m. Nad piwnicami wznosił się wysoki parter i cztery kondygnacje spichrzowe oświetlane niewielkimi okienkami szczytowymi. Obecny kształt kamienica zyskała około połowy XVII wieku, kiedy to zaadaptowano kondygnacje magazynowe na mieszkania. Wtedy też kamienica zyskała istniejące dekoracje szczytowe nawiązujące do dekoracji wieży Kościoła Mariackiego – tzw. blenda stargardzka. 
Dom Protzena uległ zniszczeniu w 1945 roku, zachowała się jedynie ściana szczytowa budynku. Kamienicę odbudowano w latach 1957–1959 i przeznaczono na szkołę muzyczną. 
Stargardzka kamienica gotycka zaliczana jest do najświetniejszych gotyckich kamienic w Polsce. Znajduje się na Europejskim Szlaku Gotyku Ceglanego.

</doc>
<doc id="1078377" url="https://pl.wikipedia.org/wiki?curid=1078377" title="Musztra">
Musztra

Musztra – trening żołnierski, którego celem jest wyszkolenie żołnierzy w sprawnym wykonywaniu rozkazów. Trening ten obejmuje tak szkolenie pojedynczych żołnierzy, jak i całych pododdziałów (tak pieszych, jak konnych lub zmotoryzowanych). W najbardziej podstawowej swej części obejmuje sprawne zajmowanie miejsca w szyku podczas zbiórek (m.in. w szeregu, dwuszeregu, kolumnie marszowej), marsz krokiem równym i defiladowym, zwroty w miejscu i w marszu, oddawanie honorów, chwyty bronią itp.
Musztra zespołowa w zasadzie ma na celu takie wyszkolenie poszczególnych żołnierzy, by wszystkie czynności zespołu (pododdziału, oddziału) wykonywane były na rozkaz jednocześnie, w powtarzalny sposób, "na tempa" (czyli w kilku – zazwyczaj od dwóch do czterech – fazach). W szczególnych jednak przypadkach (np. podczas publicznych pokazów musztry) niektóre z tych czynności wykonywane są przez poszczególnych żołnierzy nierównocześnie, tylko w określonym porządku (na zdjęciu obok u stojących w jednym szeregu żołnierzy widoczne są poszczególne fazy chwytów broni, które wykonują oni kolejno jeden po drugim).
Nieodłącznym elementem musztry są jej pokazy podczas różnego rodzaju ceremonii wojskowych, w tym publicznych pokazów, np. podczas zmiany wart, przysiąg wojskowych, promocji oficerskich itp.
Na zasadach musztry wojskowej oparte są reguły musztry w harcerstwie, choć w drobnych szczegółach (znaczenie niektórych komend i gestów, sposoby wykonywania niektórych rozkazów) występują różnice.
W Wojsku Polskim zasady musztry indywidualnej i zespołowej opisane są w Regulaminie Ogólnym. Obowiązujący wcześniej szczegółowy Regulamin Musztry formalnie stracił już ważność, ale wiele z opisanych tam reguł nadal pozostaje bez zmian.
Słowo „musztra” jest zapożyczeniem z , z („pokaz”), z łac. "monstrare" („wskazywać").

</doc>
<doc id="1078381" url="https://pl.wikipedia.org/wiki?curid=1078381" title="Cerkiew św. Dymitra w Śnietnicy">
Cerkiew św. Dymitra w Śnietnicy

Cerkiew pw. św. Dymitra w Śnietnicy – cerkiew greckokatolicka, wzniesiona w 1755 w Śnietnicy.
Po 1947 roku cerkiew była użytkowana jako kościół rzymskokatolicki pw. św. Andrzeja Boboli. W 1997 została zwrócona grekokatolikom.
Włączona do małopolskiego Szlaku Architektury Drewnianej.
Historia.
Została zbudowana w 1755 i przekształcona gruntownie w pierwszej połowie XIX w. Podczas remontu poszerzono nawę, kosztem zlikwidowanego babińca oraz przesunięto na zachód wieżę.
Architektura i wyposażenie.
Jest to cerkiew łemkowska, orientowana, drewniana, konstrukcji zrębowej. Pierwotna konstrukcja kwalifikowała obiekt jako typ północno-zachodni, wariant starszy; po remoncie uzyskała cechy wariantu młodszego (według klasyfikacji stosowanej przez R. Brykowskiego). Pierwotnie była trójdzielna, obecnie dwudzielna, składa się z prezbiterium na planie kwadratu z zakrystią od północy, i niewiele szerszej, wydłużonej nawy obejmującej także dawny babiniec. Od zachodu wieża konstrukcji słupowo-ramowej o lekko pochyłych ścianach, z lekko nadwieszoną izbicą i gzymsem zegarowym i malowanymi tarczami zegarowymi, przy niej od zachodu mała kruchta. Ściany szalowane poziomym deskowaniem, górne partie wieży pionowym. Dachy nad prezbiterium i nawą kalenicowy, trójpołaciowy, nad wieżą namiotowy. W dachu nawy widoczne załamanie, pozostałość po dawnym zwieńczeniu namiotowym. Nad wszystkimi częściami jednolite hełmy baniaste z pseudolatarniami i żelaznymi krzyżami.
We wnętrzu, w prezbiterium i starszej części nawy kopuły namiotowe, w nowszej części nawy strop z szeroką fasetą. Na ścianach polichromia architektoniczno-figuralna z 1936 r. Kompletny, barokowy ikonostas czterorzędowy z XVIII w. autorstwa Józefa Bogdańskiego. W prezbiterium barokowy ołtarz z rzeźbami św. Piotra i Pawła. W nawie dwa późnobarokowe ołtarze boczne. W południowym ikona Ofiarowania Chrystusa w Świątyni i mniejsza Chrystusa w Grobie. W ołtarzu północnym ikona Ukrzyżowania.
Wokół cerkwi.
Teren przy cerkwi otoczony jest murkiem z kamienia łamanego.

</doc>
<doc id="1078382" url="https://pl.wikipedia.org/wiki?curid=1078382" title="Bilbile">
Bilbile

Bilbile (Pycnonotidae) – rodzina ptaków z rzędu wróblowych (Passeriformes), obejmująca (w zależności od ujęcia systematycznego) od około 130 do około 160 gatunków.
Występowanie.
Rodzina obejmuje gatunki występujące w Afryce oraz tropikalnej i subtropikalnej Azji.
Charakterystyka.
Są to ptaki średniej wielkości, z których większość jest owocożerna. Niektóre gatunki są jaskrawo upierzone, jednak większość ma nierzucające się w oczy ubarwienie.
Wiele gatunków wyspecjalizowało się w zajmowaniu niszy ekologicznej koron drzew lasów tropikalnych. Składają do pięciu fioletoworóżowych jaj.
Podział systematyczny.
Do rodziny zaliczane są następujące rodzaje:

</doc>
<doc id="1078383" url="https://pl.wikipedia.org/wiki?curid=1078383" title="Pycnonotidae">
Pycnonotidae



</doc>
<doc id="1078384" url="https://pl.wikipedia.org/wiki?curid=1078384" title="Guy de Boulogne">
Guy de Boulogne

Guy de Boulogne (ur. 1313, zm. 25 listopada 1373) – francuski kardynał.
Był spokrewniony z francuską rodziną królewską. Arcybiskup Lyonu od 11 października 1340 do 20 września 1342, gdy papież Klemens VI mianował go kardynałem prezbiterem S. Cecilia. Wielokrotnie mediował jako legat papieski w konfliktach europejskich (m.in. między Węgrami a Neapolem 1349–1350, między Anglią a Francją 1352–1353, między Kastylią a Aragonią 1359–1361). W 1350 otworzył w Rzymie obchody roku jubileuszowego. Kardynał biskup Porto e Santa Rufina od 1350, zachował swój tytuł prezbiterialny jako komendatariusz. W 1369 cesarz Karol IV Luksemburski mianował go swoim wikariuszem we Włoszech. Przewodniczył konklawe 1370 i 4 stycznia 1371 udzielił święceń kapłańskich nowemu papieżowi Grzegorzowi XI. Od 1371 przebywał w Hiszpanii jako legat papieski, skutecznie mediując w lokalnych konfliktach. Zmarł w Lerida.

</doc>
<doc id="1078385" url="https://pl.wikipedia.org/wiki?curid=1078385" title="Kościół Przemienienia Pańskiego w Stargardzie (polskokatolicki)">
Kościół Przemienienia Pańskiego w Stargardzie (polskokatolicki)

Kościół Przemienienia Pańskiego w Stargardzie – położony przy ul. Nadbrzeżnej, obecnie należy do parafii Kościoła Polskokatolickiego. Kościół jest siedzibą dziekana dekanatu pomorsko-wielkopolskiego z siedzibą w Stargardzie, w diecezji wrocławskiej.
Jest to neogotycka, salowa świątynia, wzniesiona na planie prostokąta, pierwotnie pięcioprzęsłowa. Kościół powstał pod koniec XIX wieku według projektu L. Braatza. Od początku aż do 1945 kościół należał do starokatolickiej gminy Kościoła Katolicko-Apostolskiego. 
Świątynia jest obecnie trzyprzęsłowa, od wschodu zamykana pięciobocznym prezbiterium. Nad nim wznosi się arkadowy szczyt z fryzem i sterczynami. Kościół nie ucierpiał w czasie II wojny światowej, jednak aż do 1959 niszczał, ponieważ nie był użytkowany. W tymże roku wschodnią część przekazano Kościołowi Polskokatolickiemu, zaś wtedy jeszcze istniejącą zachodnią część przekazano Kościołowi Zielonoświątkowemu oraz Kościołowi Chrześcijan Baptystów. Wskutek złego stanu w 1984 rozebrano dwa zachodnie przęsła świątyni.
Kościół został wpisany do rejestru zabytków 12 grudnia 1996 pod nrem A-1324.

</doc>
<doc id="1078388" url="https://pl.wikipedia.org/wiki?curid=1078388" title="Niala grzywiasta">
Niala grzywiasta

Niala grzywiasta ("Nyala angasii") – gatunek średniej wielkości antylopy, ssaka parzystokopytnego z rodziny wołowatych.
Występowanie i biotop.
Obecny zasięg występowania gatunku obejmuje Afrykę południowo-wschodnią (Malawi, Mozambik, Suazi, Zimbabwe i Południową Afrykę).
Jej siedliskiem są sawanny drzewiaste z dostępem do wody.
Taksonomia.
"Nyala angasii" jest tradycyjnie umieszczany w "Tragelaphus", ale różnice w wymiarach czaszki (np. praktycznie brak bocznych kości nosa i głęboko wnikający szew policzkowo-szczękowy u "angasii", ale niewystępujący u innych nial) i brak inwersji chromosomu Y sugeruje, że umieszczenie "angasii" w monotypowym rodzaju "Nyala".
Charakterystyka ogólna.
Wygląd.
Dymorfizm płciowy zaznaczony najsilniej wśród Tragelaphini. Samce osiągające 100–140 kg masy ciała są wyraźnie większe od samic, które ważą przeciętnie 55–90 kg. Ubarwienie samców jest szaroczarne, a samic płowe z białymi, pionowymi pręgami na bokach i białymi cętkami na części twarzowej głowy, na uszach, gardle i tylnej części tułowia. Na karku i szyi samców występuje grzywa, a na głowie spiralnie zakręcone, szare lub ciemnobrązowe rogi o długości 85-118 cm. Samice nie mają rogów, ani grzywy. Młode niale są ubarwione podobnie do dorosłych samic. Przedstawiciele obydwu płci mają pasmo długich włosów ciągnące się wzdłuż grzbietu do nasady ogona oraz białą plamę pomiędzy oczami.
Tryb życia.
Największą aktywność wykazują wieczorem i nocą, rzadziej w ciągu dnia, kiedy wolą odpoczywać, szczególnie w czasie największego upału. Niale są zwierzętami stadnymi tworzącymi grupy od 2 do 30 osobników. Stare samce przebywają samotnie. Młodsze samice po urodzeniu potomstwa czasami przyłączają się do swoich matek formując większe grupy rodzinne. Samce grupują się razem w stadach o dość luźnych relacjach społecznych. Nie wykazują terytorializmu, ich areały osobnicze często nakładają się na siebie. Zwierzęta wspólnie przebywają na miejscach żerowania i przy wodopoju. Samce walczą ze sobą wyłącznie w okresie godowym. Jeśli rytualne demonstracje postaw nie przestraszą któregoś z rywali, dochodzi do walki, w której zwykle zwycięża osobnik większy i silniejszy. Zdarza się, że w walce dochodzi do śmiertelnych okaleczeń ostrymi rogami.
Wyczuwające zagrożenie samice wydają ostre dźwięki alarmowe przypominające szczekanie psa, po których całe stado ratuje się ucieczką. Reagują również na sygnały alarmowe innych gatunków – impali, kudu i pawianów (komunikacja międzygatunkowa). Poza sygnałami alarmowymi nie stwierdzono większej aktywności głosowej.
Pożywienie.
Niale grzywiaste są gatunkiem roślinożernym. Zjadają liście, młode gałązki, owoce i kwiaty wielu gatunków roślin, głównie ziół, krzewów i traw. Potrafią długo wytrzymywać na terenach z ograniczonym dostępem do wody.
Rozród.
Samice osiągają dojrzałość płciową ok. 1 roku życia, a samce pół roku później. Dojrzałe osobniki mogą przystępować do rozrodu przez cały rok. Szczyt aktywności seksualnej przypada na grudzień-styczeń. Nasilenie porodów przypada najczęściej na wiosnę i jesień. Po ponad 7-miesięcznej ciąży samica rodzi wśród gęstych zarośli jedno młode, które starannie ukrywa przed drapieżnikami w gęstym podszycie. Poród dwóch młodych zdarza się bardzo rzadko. Młode ważą przy porodzie średnio 5 kg. Pozostają w ukryciu przez 18 dni doglądane przez matkę, później dołączają do stada. Pod opieką matki przebywają przez ok. 7 miesięcy, do kolejnego okresu godowego. Wówczas są odganiane przez dorosłe samce.
Podgatunki.
Nie wyróżniono podgatunków "Nyala angasii".
Zagrożenia i ochrona.
Niala grzywiasta jest narażona na ataki wielu drapieżników. Do jej najgroźniejszych wrogów naturalnych należy lampart plamisty, krokuta cętkowana i lew afrykański.
Gatunek nie jest objęty konwencją waszyngtońską CITES.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ("last concern" – niższego ryzyka).

</doc>
<doc id="1078389" url="https://pl.wikipedia.org/wiki?curid=1078389" title="Tragelaphus angasii">
Tragelaphus angasii



</doc>
<doc id="1078390" url="https://pl.wikipedia.org/wiki?curid=1078390" title="Bedford OXA">
Bedford OXA

Bedford OXA – brytyjski improwizowany transporter opancerzony na podwoziu samochodu ciężarowego produkowany w czasie II wojny światowej.
Historia.
W wyniku klęski we Francji Brytyjskie Siły Ekspedycyjne utraciły prawie cały sprzęt ciężki. W obliczu groźby inwazji szukano w Wielkiej Brytanii rozwiązań często improwizowanych, aby uzupełnić sprzęt pancerny. W ten sposób powstał improwizowany transporter Bedford OXA Armoured Lorry. Pojazd powstał na podwoziu standardowej ciężarówki 4x2 o ładowności 1,5 t produkowanej dla armii pod oznaczeniem Bedford OX. Przebudowa polegała na usunięciu oryginalnej kabiny kierowcy i nadwozia. Na tak przygotowane podwozie nakładano częściowe opancerzenie. Przedział bojowy miał kształt opancerzonej skrzyni z otworami do strzelania umieszczonej z tyłu pojazdu. Uzbrojeniem pojazdu miał być karabin przeciwpancerny Boys kalibru 13,97 mm, gdyż początkowo przewidywano dla Bedforda OXA rolę pojazdu przeciwpancernego. Łącznie zbudowano 948 tych improwizowanych wozów bojowych. Produkcja była prowadzona w latach 1940-1941. Pojazdy były na wyposażeniu piechoty brytyjskiej, gdzie pełniły funkcje transporterów. Bedfordy OXA zostały wycofane z uzbrojenia z końcem 1941 r. Często przerabiano je z powrotem na zwykłe ciężarówki. Pojedyncze pojazdy znalazły się w oddziałach 1. Korpusu Polskich Sił Zbrojnych w Wielkiej Brytanii. Transportery znalazły się również na wysposażeniu pociągów pancernych w Wielkiej Brytanii obsadzonych polskimi załogami.

</doc>
<doc id="1078392" url="https://pl.wikipedia.org/wiki?curid=1078392" title="Ha'apai">
Ha'apai



</doc>
<doc id="1078395" url="https://pl.wikipedia.org/wiki?curid=1078395" title="Stabbing Westward">
Stabbing Westward

Stabbing Westward – amerykański zespół grający rock industrialny i alternatywny. Założyli go Christopher Hall i Walter Flakus w 1985 w Chicago w stanie Illinois. Zespół zaczął nagrywać płyty dopiero w 1992.
Członkowie zespołu.
Christopher Hall - wokal, gitara (1985-2002)
Walter Flakus - instrumenty klawiszowe, gitara, chórki (1985-2002)
Chris Vrenna - perkusja (1992)
Stuart Zechman - gitara (1993-1995)
Jim Sellers - gitara basowa (1993-2002)
Andy Kubiszewski - perkusja, instrumenty klawiszowe, gitara, chórki (1995-2002)
David Suycott - perkusja (1993-1995)
Mark Eliopulos - gitara, chórki (1996-1999)
Derrek Hawkins - gitara, chórki (1999-2002)

</doc>
<doc id="1078399" url="https://pl.wikipedia.org/wiki?curid=1078399" title="Powiat Rohrbach">
Powiat Rohrbach

Powiat Rohrbach (niem. "Bezirk Rohrbach") – powiat w Austrii, w kraju związkowym Górna Austria, w Mühlviertel. Siedziba powiatu znajduje się w mieście Rohrbach-Berg.
Geografia.
Powiat Rohrbach graniczy z następującymi powiatami: na północnym zachodzie Schärding, na południu Eferding, na wschodzie Urfahr-Umgebung. Na zachodzie powiat graniczy z Niemcami, a na północy z Czechami, granicę południową stanowi Dunaj.
Podział administracyjny.
Powiat podzielony jest na 40 gmin, w tym jedną gminę miejską ("Stadt"), 15 gmin targowych ("Marktgemeinde") oraz 24 gmin wiejskich ("Gemeinde").

</doc>
<doc id="1078405" url="https://pl.wikipedia.org/wiki?curid=1078405" title="Powiat Freistadt">
Powiat Freistadt

Powiat Freistadt (niem. "Bezirk Freistadt") – powiat w Austrii, w kraju związkowym Górna Austria, w Mühlviertel. Siedziba znajduje się w mieście Freistadt.
Geografia.
Powiat Freistadt graniczy z następującymi powiatami: na zachodzie Urfahr-Umgebung, na południu Perg, na wschodzie Zwettl, na północnym wschodzie Gmünd. Północna granica jest granicą państwa z Czechami.
Podział administracyjny.
Powiat podzielony jest na 27 gmin, w tym dwie gminy miejskie "(Stadt)", 17 gmin targowych "(Marktgemeinde)" oraz osiem gmin wiejskich "(Gemeinde)".

</doc>
<doc id="1078409" url="https://pl.wikipedia.org/wiki?curid=1078409" title="Artroskopia">
Artroskopia

Artroskopia – wziernikowanie wnętrza stawów np. stawów kolanowych. 
Artroskopię wykonuje się w warunkach sali operacyjnej w znieczuleniu miejscowym lub ogólnym.
Polega na wprowadzeniu urządzenia zwanego artroskopem do stawu poprzez niewielkie nacięcia w okolicy stawu. Po jego wprowadzeniu, do wnętrza stawu podaje się roztwór soli fizjologicznej, co ułatwia obejrzenie wnętrza stawu. Następnie ocenia się wszystkie struktury wewnątrzstawowe: chrząstki stawowe, błonę maziową, więzadła, mięśnie, łąkotki. Ta część zabiegu artroskopii bywa nazywana artroskopią diagnostyczną. Następnie do stawu można wprowadzić miniaturowe instrumenty chirurgiczne i zastosować procedury lecznicze w obrębie stwierdzanej patologii. W przypadku przeprowadzenia tych procedur mówi się o artroskopii operacyjnej (terapeutycznej).
Badania wykonywane przed artroskopią kolana.
Najczęściej wykonywane jest wyłącznie badanie kliniczne specjalisty ortopedy, jednak w niektórych przypadkach stwierdza się konieczność wykonania rezonansu magnetycznego, zdjęcia RTG czy USG.

</doc>
<doc id="1078410" url="https://pl.wikipedia.org/wiki?curid=1078410" title="Tatjana Ledowska">
Tatjana Ledowska

Tatjana Michajłowna Ledowska (ros. Татьяна Михайловна Ледовская; ur. 21 maja 1966) – lekkoatletka ZSRR, płotkarka i sprinterka. Po 1992 reprezentantka Białorusi.
Mistrzyni (sztafeta 4 × 400 m) i wicemistrzyni (bieg na 400 m przez płotki) olimpijska z Seulu (1988). Dwukrotna mistrzyni świata z Tokio (1991 – 400 m pł i 4 × 400 m). Złota (400 m pł) i srebrna (4 × 400 m) medalistka mistrzostw Europy w Splicie (1990). Rekordzistka świata w sztafecie 4 × 400 m (3:15,17 w 1988).

</doc>
<doc id="1078411" url="https://pl.wikipedia.org/wiki?curid=1078411" title="Browar w Hotelu Płock">
Browar w Hotelu Płock



</doc>
<doc id="1078412" url="https://pl.wikipedia.org/wiki?curid=1078412" title="Powiat Perg">
Powiat Perg

Powiat Perg (niem. "Bezirk Perg") – powiat w Austrii, w kraju związkowym Górna Austria, w Mühlviertel. Siedziba znajduje się w mieście Perg.
Geografia.
Powiat Perg graniczy z następującymi powiatami: na północy Freistadt, na północnym zachodzie Urfahr-Umgebung, na zachodzie z miastem statutarnym Linz, na południowym zachodzie Linz-Land, na południu Amstetten, na wschodzie Melk, na północnym wschodzie Zwettl (ostatnie trzy w kraju związkowym Dolna Austria). Południowa granica powiatu przebiega na Dunaju.
Podział administracyjny.
Powiat podzielony jest na 26 gmin, w tym dwie gminy miejskie "(Stadt)", 18 gmin targowych "(Marktgemeinde)" oraz sześć gmin wiejskich "(Gemeinde)".

</doc>
<doc id="1078417" url="https://pl.wikipedia.org/wiki?curid=1078417" title="Dolina Sanki">
Dolina Sanki

Dolina Sanki – dolina rzeki Sanki na Wyżynie Krakowsko-Częstochowskiej. Jest najdłuższą doliną na obszarze Garbu Tenczyńskiego – ok. 5 km.
Zbocza są w dużym stopniu porośnięte lasem, ale wśród drzew prześwitują skały wapienne. Miejscami zbocza tworzą stromo podcięte ściany. W górnej części doliny znajduje się jej boczne odgałęzienie – będący rezerwatem przyrody mroczny wąwóz zwany Zimnym Dołem z rezerwatem przyrody Zimny Dół. U jego ujścia do Doliny Sanki piętrzą się pionowe ściany skalne. Po przeciwnej stronie, na Zamczysku, odkryto resztki wczesnośredniowiecznego grodziska. Poniżej – wąwóz Półrzeczki ze stromymi ścianami skalnymi, na których uprawiana jest wspinaczka skałkowa, z dwoma jaskiniami i kilkoma grotami.
Najpiękniejszy odcinek w okolicach Mnikowa, zwany Doliną Mnikowską, jest chroniony w ramach rezerwatu przyrody. Dolina tworzy tam wąski wąwóz, wcięty głęboko w skały wapienne o fantastycznych kształtach.
Szlak rowerowy.
 – od skrzyżowania drogi w Baczynie przez Dolinę Sanki, Mników. Jest to fragment długodystansowego szlaku „Grenway”.
 – z Krzeszowic przez Miękinię, Dolinę Kamienic, Wolę Filipowską, Puszczę Dulowską, Las Orley, rezerwat przyrody Dolina Potoku Rudno, Sankę, Dolinę Sanki i Niedźwiedzią Górę do Krzeszowic.

</doc>
<doc id="1078418" url="https://pl.wikipedia.org/wiki?curid=1078418" title="Sassafras">
Sassafras



</doc>
<doc id="1078421" url="https://pl.wikipedia.org/wiki?curid=1078421" title="Ia64">
Ia64



</doc>
<doc id="1078422" url="https://pl.wikipedia.org/wiki?curid=1078422" title="Sasafras">
Sasafras

Sasafras, sasafran, sasafrzan, sassafras ("Sassafras" Nees) – rodzaj drzew z rodziny wawrzynowatych ("Lauraceae"). Rodzaj obejmuje trzy gatunki. Jeden z nich – sasafras lekarski "S. albidum" rośnie we wschodniej części Ameryki Północnej, a pozostałe dwa są endemitami Chin. Za młodu bardzo szybko rosną, występują w miejscach wilgotnych, w lasach, zaroślach i żywopłotach, w miejscach zaburzonych i na odłogach.
Systematyka.
Jeden z około 50 rodzajów zaliczanych do rodziny wawrzynowatych ("Lauraceae"), wchodzącej w skład rzędu wawrzynowców ("Laurales"). Spokrewniony z "Sassafrasoxylon" znanym z kredowych skamieniałości z Antarktydy. Ze względu na to, że gatunki azjatyckie są siostrzane względem gatunku północnoamerykańskiego i różnią się istotnie, choćby obupłciowymi kwiatami, z taksonomicznego punktu widzenia poprawne jest rozdzielanie rodzaju na dwa.
Zastosowanie.
Z kory i z korzeni sasafrasu lekarskiego otrzymuje się aromatyczny olejek eteryczny (sasafrzanowy). Wyciąg z tej rośliny ma również zastosowanie przy produkcji MDMA ("ecstasy"). Stosowano napary spożywane na podobieństwo herbaty i sporządzano z nich napój zwany Root Beer. Napary wykorzystywano jako lek przeciwszkorbutowy. W XVII wieku sasafras był sprowadzany z Ameryki do Europy i wykorzystywany jako lekarstwo na syfilis i reumatyzm. Olej sasafrzanowy wykorzystywany był i jest do zwalczania wszy i stosowany jest przy ukąszeniach przez owady. Wykorzystywane jest też lekkie drewno roślin z tego rodzaju i sadzone są one jako rośliny ozdobne. 
Współcześnie preparaty z sasafrasu są niedozwolone do wykorzystania leczniczego ze względu na wywoływanie poronień i zwiększanie prawdopodobieństwa zachorowania na nowotwory wątroby.

</doc>
<doc id="1078423" url="https://pl.wikipedia.org/wiki?curid=1078423" title="Zawodowiec (film 1981)">
Zawodowiec (film 1981)

Zawodowiec ("Le Professionnel") – francuski film z 1981 roku wyreżyserowany przez Georges’a Lautnera z Jeanem-Paulem Belmondem w roli głównej i muzyką Ennia Morriconego.
Opis filmu.
Francuski tajny agent, Josselin Beaumont (Jean-Paul Belmondo), zostaje wysłany do jednego z afrykańskich krajów w celu zabicia tamtejszego prezydenta, pułkownika Njali. Tymczasem zmienia się sytuacja polityczna, Beaumont zostaje wydany i skazany na długie więzienie. Po brawurowej ucieczce wraca do kraju z zamiarem dokończenia zadania i zabicia prezydenta, który tymczasem udał się na oficjalną wizytę do Francji.

</doc>
<doc id="1078426" url="https://pl.wikipedia.org/wiki?curid=1078426" title="Le Professionnel">
Le Professionnel



</doc>
<doc id="1078428" url="https://pl.wikipedia.org/wiki?curid=1078428" title="Densu">
Densu

Densu – rzeka płynąca przez Nizinę Akan w Ghanie. Jej źródło znajduje się w Atewa Range nieopodal Kibi i płynie przez 116 km do zbiornika Weija przed wpłynięciem do morza poprzez lagunę Sakumo.
Zasoby wody powierzchniowej dorzecza Densu używane są w gospodarskich i miejskich sieciach wodociągowych dla ludności w obu regionach Wschodnim i Greater Accra oraz do nawadniania pól. Rzeka zaopatruje w wodę pobliskie miasta w Regionie Wschodnim głównie Nsawam, Adeiso, Mangoase, Akwadum i Koforidua oraz wiele innych. Jej skromny spływ do zbiornika Weija jest ważnym źródłem wody dla ludzi w obrębie dystryktów Accra i Ga w regionie Greater Accra. 
Dorzecze Densu ma obszar 2488 km² i leży w granicach 10 dystryktów. W dorzeczu tym rozmieszczonych jest 200 osad, gęstość zaludnienia waha się między 150 a 200 osób na kilometr kwadratowy i jest powyżej średniej krajowej (77 osób na km²). Głównym zajęciem mieszkańców jest rolnictwo, które zatrudnia około 39% ludności czynnej zawodowo.
Roślinność w rejonie to głównie nadbrzeżne zarośla sawanny i łąki na południu oraz wilgotne lasy przejściowe na północy. 
Średni roczny spływ wynosi 499*106 m³.

</doc>
<doc id="1078429" url="https://pl.wikipedia.org/wiki?curid=1078429" title="Peter Griesar">
Peter Griesar

Peter Griesar - były klawiszowiec zespołu Dave Matthews Band, który odszedł w roku 1993, bo nie chciał spędzać życia na trasach koncertowych. 
Griesar grał później w zespole "The Ninth", wraz z basistą Dave Matthews Band Stefanem Lessardem i Davidem Sickmenem, późniejszym założycielem "Hackensaw Boys". Griesar wydał kilka albumów z grupą Supertanker oraz kilka płyt solowych, w tym "Superfastgo" i "Candy Shop".
Obecnie żyje w Kalifornii i pracuje dla międzynarodowej organizacji pomocowej.

</doc>
<doc id="1078430" url="https://pl.wikipedia.org/wiki?curid=1078430" title="Keatyt">
Keatyt

Keatyt – jedna z syntetycznych form polimorficznych dwutlenku krzemu. Powstaje w hydrotermalnej syntezie z alkalicznych roztworów w temperaturze 345 °C pod ciśnieniem 1250 atm. Tworzy sieć tetragonalną, zbudowaną z poczwórnych spirali złożonych z tetraedrów SiO4.

</doc>
<doc id="1078432" url="https://pl.wikipedia.org/wiki?curid=1078432" title="Coezyt">
Coezyt

Koezyt – jedna z syntetycznych form polimorficznych dwutlenku krzemu.
Powstaje w temperaturze 700 °C pod ciśnieniem 40 000 Atm. Tworzy sieć heksagonalną, zbudowaną z pierścieni tetraedrycznych.

</doc>
<doc id="1078434" url="https://pl.wikipedia.org/wiki?curid=1078434" title="Angelic de Grimoard">
Angelic de Grimoard

Angelic de Grimoard (ur. ok. 1315/20 w Grisac koło Mende, zm. 13 kwietnia 1388 w Awinionie) – francuski kardynał. Brat papieża Urbana V.
Życiorys.
W młodości wstąpił do zakonu kanoników regularnych św. Augustyna w opactwie Saint Ruf koło Valence. W 1357 został audytorem Roty Rzymskiej, a w 1358 przeorem Saint-Pierre-de-Dieu. W 1362 jego brata Guillaume de Grimoard wybrano na papieża Urbana V, dzięki czemu szybko awansował w kościelnej hierarchii. 12 grudnia 1362 został biskupem Awinionu, 17 września 1366 – kardynałem prezbiterem San Pietro in Vincoli, a 18 września 1367 – kardynałem biskupem Albano. W 1368 mianowany legatem i wikariuszem papieskim we Włoszech, sprawował tę funkcję także po opuszczeniu Rzymu przez papieża na początku 1370, wskutek czego nie uczestniczył w konklawe 1370. Archiprezbiter bazyliki laterańskiej od 1370. Dziekan Świętego Kolegium Kardynałów od listopada 1373. Nie towarzyszył Grzegorzowi XI w drodze powrotnej do Rzymu w 1377. Przez cały rok 1378 przebywał w Awinionie; początkowo uznał wybór Urbana VI, później jednak przyłączył się do obediencji antypapieża Klemensa VII, w której pozostał aż do śmierci.
Angelic de Grimoard był autorem wielu muzycznych kompozycji liturgicznych oraz fundatorem klasztorów w Apt, Awinionie i Montpellier. Pochowano go w klasztorze St.-Ruf w Valence, zgodnie z jego wolą.

</doc>
<doc id="1078435" url="https://pl.wikipedia.org/wiki?curid=1078435" title="Browar Koreb">
Browar Koreb

Browar Koreb – regionalny browar w Łasku. Właścicielami przedsiębiorstwa jest rodzina Kaczorowskich.
Browar powstał w 2005 roku na bazie istniejącej od 1989 roku rozlewni piwa Piwomar. Zakład bazuje na własnym ujęciu wody. Produkuje piwa butelkowane i beczkowe przede wszystkim na rynek lokalny województwa łódzkiego.
Produkty.
Lager
Piwo ciemne
Piwo aromatyzowane

</doc>
<doc id="1078436" url="https://pl.wikipedia.org/wiki?curid=1078436" title="Stiszowit">
Stiszowit

Stiszowit (stiszofit) – jedna z form polimorficznych dwutlenku krzemu. Powstaje w temperaturze 1200–1400 °C pod ciśnieniem 160 tys. atm. Jest to odmiana o sieci rutylowej i najwyższej gęstości 4,28 g/cm3. Występuje naturalnie głównie w miejscach uderzeń meteorytów.

</doc>
<doc id="1078438" url="https://pl.wikipedia.org/wiki?curid=1078438" title="Memoriał Alfreda Smoczyka 1984">
Memoriał Alfreda Smoczyka 1984

XXXIV Memoriał Alfreda Smoczyka odbył się 22 września 1984 r. Wygrał po raz drugi Leonard Raba z opolskiego klubu.
Bieg po biegu.
O trzecie miejsce
O pierwsze miejsce

</doc>
<doc id="1078441" url="https://pl.wikipedia.org/wiki?curid=1078441" title="SOF">
SOF



</doc>
<doc id="1078442" url="https://pl.wikipedia.org/wiki?curid=1078442" title="Soldier Of Fortune">
Soldier Of Fortune



</doc>
<doc id="1078445" url="https://pl.wikipedia.org/wiki?curid=1078445" title="Dolina Będkówki">
Dolina Będkówki



</doc>
<doc id="1078450" url="https://pl.wikipedia.org/wiki?curid=1078450" title="Luoshu">
Luoshu

Luoshu () – chiński kwadrat magiczny, mistyczny diagram wynaleziony według legendy przez Fuxi. Stosowany w sztuce feng shui. Parzyste liczby to żeńskie elementy yin, które rozmieszczono w rogach kwadratu, zaś liczby nieparzyste symbolizujące element męski yang są rozmieszczone w postaci krzyża ze znakiem 'wu' w środku. Centralna liczba odpowiada w symbolice człowiekowi i jest najmocniejszym elementem. Kwadrat luoshu miał schematycznie przedstawiać zmiany pomiędzy elementami żeńskimi i męskimi, jakie zachodzą w ciągu roku.

</doc>
<doc id="1078453" url="https://pl.wikipedia.org/wiki?curid=1078453" title="Nefrostom">
Nefrostom

Nefrostom to orzęsiony lejek – jeden z głównych składników 2 z 3 rodzajów nerek: przednercza i pranerki; występuje u ryb, płazów, gadów, ptaków i ssaków.

</doc>
<doc id="1078454" url="https://pl.wikipedia.org/wiki?curid=1078454" title="Parafia Matki Bożej Fatimskiej w Bańskiej Wyżnej">
Parafia Matki Bożej Fatimskiej w Bańskiej Wyżnej

Parafia Matki Bożej Fatimskiej w Bańskiej Wyżnej – parafia rzymskokatolicka należąca do dekanatu Biały Dunajec archidiecezji krakowskiej.
Kościołem parafialnym jest kościół pw. MB Fatimskiej znajdujący się w centrum Bańskiej Wyżnej.
Historia.
Parafia została erygowana przez arcybiskupa metropolitę krakowskiego kardynała Stanisława Dziwisza 3 grudnia 2006 roku. Ziemie nowej parafii zostały wydzielone z parafii MB Królowej Aniołów w Białym Dunajcu.
Kościół parafialny.
Kościół filialny, budowany od 1991, został poświęcony przez ówczesnego arcybiskupa metropolitę krakowskiego kardynała Franciszka Macharskiego 6 listopada 1995 roku. Z chwilą erygowania parafii stał się on kościołem parafialnym.
Relikwie.
W kościele znajdują się relikwie pastuszków Franciszka i Hiacynty, którym w 1917 w dolinie Cova Da Iria w Portugalii objawiła się Maryja.
Ponadto w prezbiterium umieszczono krzyż papieski pochodzący z wizyty papieża Jana Pawła II na Podhalu w 1997.
Cmentarz.
Niedaleko kościoła znajduje się cmentarz grzebalny (poświęcony latem 1996) z drewnianą kaplicą wykonaną w stylu góralskim.
Przejazd papieża Jana Pawła II.
Szczególnym momentem w życiu Bańskiej Wyżnej był przejazd papieża Jana Pawła II przez wieś w drodze z Zakopanego do Ludźmierza 7 czerwca 1997, w trakcie VI pielgrzymki do Polski. Na pamiątkę tego wydarzenia co roku z Zakopanego wyrusza jedniodniowa pielgrzymka Drogą Papieską pod nazwą „Sursum Corda”.
Współcześnie.
Parafia składa się ze wsi Bańska Wyżna, którą zamieszkuje obecnie 157 rodzin, tj. około 550 wiernych.
Na terenie parafii znajdują się ośrodki rekolekcyjne Ruchu Światło-Życie z diecezji radomskiej i płockiej.
Obecnie proboszczem parafii jest ks. Rafał Piórkowski.

</doc>
<doc id="1078458" url="https://pl.wikipedia.org/wiki?curid=1078458" title="Zawodowiec">
Zawodowiec



</doc>
<doc id="1078460" url="https://pl.wikipedia.org/wiki?curid=1078460" title="Geologiczny wskaźnik nadkładu">
Geologiczny wskaźnik nadkładu

Geologiczny wskaźnik nadkładu wyraża się liniowym stosunkiem miąższości nadkładu do grubości złoża, wielkości pomierzonych w poszczególnych otworach badawczych K=H/m; gdzie H - grubość nadkładu [m]. W celu scharakteryzowania całego pola górniczego używa się nazwy współczynnika nadkładu geologicznego jako średnio ważonego.

</doc>
<doc id="1078461" url="https://pl.wikipedia.org/wiki?curid=1078461" title="Carlo Sacconi">
Carlo Sacconi

Carlo Sacconi (ur. 9 maja 1808 w Montalto, zm. 25 lutego 1889 w Rzymie) – włoski kardynał.
Życiorys.
Pochodził z Montalto. Od 1839 pracował w dyplomacji papieskiej. W 1851 mianowany tytularnym arcybiskupem Nicei i nuncjuszem apostolskim w Bawarii. W 1853 przeniesiony na nuncjaturę w Paryżu, gdzie pozostał przez osiem lat. W 1861 Pius IX mianował go kardynałem prezbiterem tytułu Santa Maria del Popolo. Zorganizował w Rzymie seminarium dla kleryków z Ameryki Łacińskiej i został protektorem Kolegium Latynoamerykańskiego w Rzymie. Prefekt Sygnatury Apostolskiej 1867-1877, następnie pro-datariusz Jego Świątobliwości. Uczestniczył w Soborze Watykańskim I 1869-1870. Biskup diecezji suburbikarnych Palestrina (1870-1878), Porto e Santa Rufina (1878-1884) i Ostia e Velletri (od 1884 do śmierci). Brał udział w konklawe 1878. Dziekan Św. Kolegium Kardynałów i prefekt Św. Kongregacji ds. Ceremonii od marca 1884. Zmarł w rzymskim pałacu Datarii Apostolskiej.

</doc>
<doc id="1078462" url="https://pl.wikipedia.org/wiki?curid=1078462" title="Przemysłowy wskaźnik nadkładu">
Przemysłowy wskaźnik nadkładu

Przemysłowy wskaźnik nadkładu odnosi się do określonych powierzchni, czyli można go obliczać dla całego złoża albo jego części lub dla poszczególnych pięter (poziomów).
Wyraża stosunek objętości nadkładu w m³ zalegającego nad przemysłowym konturem złoża lub jego częścią powiększoną o masy zawarte w układzie skarp oraz o eksploatacyjne straty zasobów.
formula_1

</doc>
<doc id="1078463" url="https://pl.wikipedia.org/wiki?curid=1078463" title="Tetiana Tereszczuk-Antipowa">
Tetiana Tereszczuk-Antipowa

Tetiana Tereszczuk-Antipowa (ukr. Тетяна Терещук-Антiпова; ur. 11 października 1969 w Ługańsku) – ukraińska lekkoatletka – płotkarka.
Wszystkie międzynarodowe sukcesy odnosiła na dystansie 400 metrów przez płotki: Brązowa medalistka olimpijska z Aten (2004), pięciokrotna finalistka mistrzostw świata. Srebrna (Budapeszt 1998) i brązowa (Göteborg 2006) medalistka mistrzostw Europy. Dwukrotnie stawała na podium Finału Grand Prix IAAF (Fukuoka 1997 3. miejsce i Melbourne 2001 2. miejsce) oraz Światowego Finału IAAF (Monako 2004 – 2. miejsce i Stuttgart 2006 – 3. miejsce). Dwukrotnie triumfowała w Superlidze Pucharu Europy (Sankt Petersburg 1998 i Gateshead 2000). Tereszczuk-Antipowa ma w swoim dorobku również złoty medal uniwersjady (Sycylia 1997). Jej rekord życiowy na swoim koronnym dystansie wynosi 53,37 s (2004) i do 2021 roku był rekordem Ukrainy.

</doc>
<doc id="1078467" url="https://pl.wikipedia.org/wiki?curid=1078467" title="Apoel Nikozja">
Apoel Nikozja



</doc>
<doc id="1078468" url="https://pl.wikipedia.org/wiki?curid=1078468" title="Zmienna ciągła">
Zmienna ciągła



</doc>
<doc id="1078469" url="https://pl.wikipedia.org/wiki?curid=1078469" title="Zmienna dyskretna">
Zmienna dyskretna



</doc>
<doc id="1078478" url="https://pl.wikipedia.org/wiki?curid=1078478" title="Kings of Leon">
Kings of Leon

Kings of Leon – zespół rockowy założony w Nashville w Stanach Zjednoczonych przez trzech braci i ich kuzyna. Nazwa zespołu wywodzi się od imion ojca i dziadka braci – obydwaj mieli na imię Leon. Grupa odnosi sukcesy głównie w Europie, zwłaszcza w Wielkiej Brytanii. Jej znaczenie jest za to mniejsze za oceanem.
Zespół sześciokrotnie wystąpił w Polsce: w ramach Open'er Festival – 5 lipca 2009 i 6 lipca 2013, 2 czerwca 2017 i 13 czerwca 2014 podczas Orange Warsaw Festival, 8 września 2016 w Tauron Arena w Krakowie oraz 21 czerwca 2022 we Wrocławiu na Tarczyński Arena.
Historia.
"Wczesne lata": 1999–2003.
Trzech braci Followill spędziło większość swojej młodości na podróżowaniu po południu Stanów Zjednoczonych z ojcem Ivanem, wielkim kaznodzieją zielonoświątkowego kościoła i ich matką, Betty-Ann, która uczyła całą trójkę w czasie, gdy nie uczęszczali do szkoły. Gdy ich ojciec zrezygnował z kościoła i rozwiódł się ze swoją żoną w 1997 roku, chłopcy przenieśli się do Nashville i zainteresowali muzyką rockową. Spełniony w swym zawodzie tekściarz Angelo Petraglia pomógł im szlifować umiejętności pisania piosenek. Sześć miesięcy później, Nathan i Caleb podpisali kontrakt z RCA Records. Jednakże przedstawiciele wytwórni stwierdzili, że duet musi dobrać więcej członków do swojego zespołu przed rozpoczęciem kariery. Pełny skład powstał, gdy ich kuzyn Matthew i młodszy brat Jared postanowili się do nich przyłączyć.
W jednym z wywiadów Caleb powiedział, że "porwali" Matta ze swojego rodzinnego miasta w stanie Mississippi, aby dołączył do ich zespołu. Powiedzieli jego matce, że zatrzyma się u nich na tydzień, ale w końcu nigdy na stałe nie wrócił do domu.
"Youth and Young Manhood i Aha Shake Heartbreak": 2003–2005.
Pierwszy minialbum grupy: "Holy Roller Novocaine" został wydany w 2003 roku. Debiutancki album Kings of Leon: "Youth and Young Manhood", którego nazwa została zaczerpnięta z książki Ernesta Hemingwaya, okazał się dużym sukcesem, szczególnie poza USA. Popularność zespołu wzrosła jeszcze bardziej, gdy artystom zaproponowane zostały występy z U2 i The Strokes. Utwory "Molly's Chambers", "Red Morning Light"i "Holy Roller Novocaine" zostały użyte w kilku filmach, grach komputerowych i reklamach telewizyjnych. Pierwszy singiel zespołu: wydany w 2003 roku "Molly's Chambers", zyskał duże powodzenie.
Druga płyta grupy: "Aha Shake Heartbreak" wydana została w Wielkiej Brytanii w październiku 2004, a w USA w lutym 2005. Album ten poszerzył grono fanów zespołu na całym świecie. Piosenki "The Bucket", "Four Kicks" i "King of the Rodeo" zostały później wydane jako single. "The Bucket" zakwalifikował się do pierwszej dwudziestki najlepszych singli w Wielkiej Brytanii. Członkowie grupy otrzymali także wyrazy uznania od swoich "starszych kolegów" z branży, między innymi: Radiohead, Modest Mouse, Oasis, Pearl Jam czy Boba Dylana. Kings of Leon występował z Pearl Jam i Bobem Dylanem przez większość 2005 i 2006 roku.
"Because of the Times": 2006–2007.
Muzycy wrócili do studia w marcu 2006. Ich trzecia płyta: "Because of the Times", poprzedzona przez singiel "On Call", ukazała się 2 kwietnia 2007 w Wielkiej Brytanii, a dzień później w Stanach Zjednoczonych. Zdobyła bardzo duże uznanie wśród krytyków. Album zadebiutował na pierwszym miejscu listy przebojów w Wielkiej Brytanii i Irlandii. W rankingu USA wszedł na 25 miejsce. W ciągu pierwszego tygodnia od premiery sprzedanych zostało ponad 70 tysięcy egzemplarzy płyty. Później wydane zostały single "Fans" i "Charmer".
"Only by the Night": 2008–2009.
Na początku 2008 roku jeden z członków Kings of Leon, Caleb Followill ogłosił, że zespół pracuje nad czwartym albumem studyjnym. Nagrywanie rozpoczęło się w lutym tego samego roku, po zakończeniu przez grupę występów zagranicznych. W jednym z wywiadów członkowie zespołu zdradzili, że najnowsza płyta będzie odwoływać się do brzmień Radiohead, Crystal Castles czy My Morning Jacket. Utwór "Crawl", jako pierwszy z nadchodzącej płyty ukazał się na stronie zespołu dostępny do darmowego ściągnięcia 28 lipca 2008. Pierwszy singiel, "Sex on Fire" pojawił się w profilu Kings of Leon w portalu MySpace 5 sierpnia. Album "Only by the Night" ukazał się 19 września na kontynencie europejskim, 22 września w Wielkiej Brytanii, a 23 września w USA. 28 września zadebiutował na pierwszym miejscu brytyjskich rankingów sprzedaży z wynikiem 220 tysięcy sprzedanych kopii. Za utwór "Use Somebody" zespół otrzymał w sumie trzy statuetki Grammy.
"Come Around Sundown: 2009–2011".
W 2009 roku, podczas trasy koncertowej promującej Only by the Night, zespół zaczął zbierać materiał do nowej płyty. Ukazała się ona 18 października 2010 w Wielkiej Brytanii, a 19 października 2010 w USA. Album był nagrywany w okresie od lutego do czerwca 2010 w Nowym Jorku oraz Nashville. W Wielkiej Brytanii album zadebiutował na pierwszym miejscu notowania. W 2011 roku Come Around Sundown otrzymał nominację do nagrody Grammy w kategorii najlepszy rockowy album. 27 lipca 2011 na koncercie w Dallas wokalista zespołu Caleb Followill znajdował się pod silnym wpływem alkoholu. Musiał przez to opuścić scenę, a koncert został przerwany. 1 sierpnia 2011 Kings of Leon odwołali pozostałą część trasy po USA. W listopadzie 2011 grupa odbyła trasę koncertową po Australii.
"Mechanical Bull: 2012–2013".
22 sierpnia 2012 Jared Followill, podczas rozmowy na temat swojego pobocznego projektu z Nickiem Brownem z Mona ujawnił, że zespół pracuje nad nowym albumem. 7 czerwca 2013 została ujawniona nazwa szóstego albumu Kings of Leon. Została ona zainspirowana filmem "Miejski kowboj" z lat 80. XX w., w którym główną rolę odegrał John Travolta. Podobnie jak wszystkie poprzednie, nazwa ta składa się z pięciu sylab. Wydanie płyty poprzedziła europejska trasa koncertowa, podczas której zespół zagościł również w Polsce (6 lipca 2013 w Gdyni – w ramach Open'er Festival). W trakcie wywiadu w MTV News Nathan Followill stwierdził, że brzmienie nowych utworów będzie bardzo energetyczne, a grane podczas trasy koncertowej utwory "Don’t Matter" oraz "Supersoaker" doskonale odzwierciedlają charakter płyty. Według basisty zespołu Mechanical Bull zawiera odwołania do wszystkich wcześniejszych albumów. Album ukazał się 20 września 2013 w Irlandii, Niemczech, Szwecji i Australii, 23 września w Wielkiej Brytanii, a 24 września w USA. Jednak już 16 września 2013 roku był dostępny na iTunes.
Ich najnowszy album „When You See Yourself” ujrzał światło dzienne 5 marca 2021 roku. Był to ósmy album w dorobku Kings of Leon. Ósma płyta zespołu została wydana pięć lat po albumie Wall.
Dyskografia.
Albumy studyjne
Minialbumy

</doc>
<doc id="1078480" url="https://pl.wikipedia.org/wiki?curid=1078480" title="Malichy">
Malichy

Malichy – dzielnica-osiedle Pruszkowa, granicząca z Piastowem oraz Gminą Michałowice. 
Na terenie osiedla dominuje zabudowa jednorodzinna. Obszar Malich nie jest jednoznacznie określony (miasto Pruszków nie posiada wyznaczonych dzielnic), jednakże układ przestrzenny okolicy tworzy swoistą izolację przestrzenną zamykająca osiedle między linią WKD, zabudowaniami szpitala w Tworkach oraz rzeką Utratą. Do Malich bezpośrednio przylegają zabudowania ulic Czarnieckiego oraz Zielonej, które administracyjnie znajdują się na terenie Gminy Michałowice, jednakże tworzą z Malichami jeden obszar.
Najstarsza wzmianka o Malichach pochodzi ze spisu podatkowego z 1528 r. ("Reguly Malychy"), w którym odnotowano, że wieś była zamieszkiwana przez szlachtę bezkmiecą. W początkach XVI w. Malichy były, razem z Kuchami i Zalesiem, przysiółkiem wsi Reguły. Obecne osiedle o tej nazwie nie znajdują się na miejscu historycznych Malich. Te wcześniejsze zlokalizowane były na północ od Alej Jerozolimskich w okolicach obecnej ulicy Harcerskiej w Piastowie, co widać m.in. na przedwojennych mapach Wojskowego Instytutu Geograficznego w skali 1:25 000 i 1:100 000. Przeniesienie nazwy musiało nastąpić zapewne z wybudowaniem stacji WKD w latach 20. XX wieku. Dzisiejsze Malichy położone są na terenie dawniej należącym do Tworek. Nazwa pochodzi od nazwy osobowej "Malech", "Malich".

</doc>
<doc id="1078485" url="https://pl.wikipedia.org/wiki?curid=1078485" title="Dariusz Jażdżyk">
Dariusz Jażdżyk

Dariusz Jażdżyk, także שׂמחה טאַוב (pol. Simche Taub) (ps. „Joystick”) (ur. 14 listopada 1973) – polski net artysta, projektant grafiki, webmaster i dziennikarz. Popularyzator języka jidysz.
Życiorys.
Studiował archeologię na Uniwersytecie Warszawskim oraz wiedzę o teatrze na Akademii Teatralnej w Warszawie. W roku 1999 ukończył Akademię Praktyk Teatralnych w Gardzienicach.
Współpracował m.in. z Teatrem AKT, Komuną Otwock i Ośrodkiem Praktyk Teatralnych „Gardzienice”. Wcześniej współpracował z Atari Magazynem. W 1993 organizował literacką listę dyskusyjną "Epat". Wraz z Jarosławem Lipszycem prowadził blog ASCII wykorzystujący estetyczne aspekty standardowego liternictwa.
Swoje prace prezentował m.in. w formie projekcji zewnętrznej na elewacji wieżowca przy ul. Marszałkowskiej 76 w Warszawie, a ascii.blog.pl w 2003 zaprezentowano na wystawie "Natarcie Netartu" w Zachęcie oraz w 2005 na wystawie "Fotoblog" w ramach Międzynarodowego Festiwalu Fotografii w Łodzi.
Od 2006 roku edytuje na Wikisłowniku język jidysz. Jest autorem większości haseł w tym języku.
Współtwórca projektu "jidisz lebt" – powstałego jako rozszerzenie działań z Wikisłownika. Tworzy wspomagające przetwarzanie tekstów w jidysz oprogramowanie na wolnych licencjach.

</doc>
<doc id="1078486" url="https://pl.wikipedia.org/wiki?curid=1078486" title="Nezha Bidouane">
Nezha Bidouane

Nezha Bidouane (ur. 18 września 1969 w Rabacie) – marokańska lekkoatletka, specjalizująca się w biegu na 400 metrów przez płotki.
Osiągnięcia.
W 1997 i 2001 jej rezultaty na 400 metrów przez płotki otwierały listy światowe.

</doc>
<doc id="1078490" url="https://pl.wikipedia.org/wiki?curid=1078490" title="Cmentarz żydowski w Wielowsi">
Cmentarz żydowski w Wielowsi

Cmentarz żydowski w Wielowsi – kirkut położony ok. 600 m od wsi Wielowsi w kierunku miejscowości Wojska, otoczony polami. Cmentarz ma powierzchnię 0,3 ha. Zachowało się na nim około 200 nagrobków.
Opis.
Cmentarz żydowski w Wielowsi został założony pod koniec XVII wieku. Najstarszym nagrobkiem jest macewa Jonatana Blocha, założyciela gminy żydowskiej w Wielowsi. Jego syn Hirsz w 1749 zainicjował prace mające na celu ogrodzenie cmentarza. Według spisu sprzed 1915 najstarszym nagrobkiem na tym kirkucie była już dzisiaj nieistniejąca macewa Jitel, córki Aszyka, która zmarła w 1702. 
Z ogrodzenia zachowały się do dzisiaj jedynie słupy podtrzymujące bramę.
W obrębie cmentarza znajdują się cztery pomniki przyrody, dęby o imionach Jonatan (założyciel gminy żydowskiej w Wielowsi, Beracha (żona Jonatana), Król Dawid i Król Salomon (od Króla Dawida i Króla Salomona). Jeszcze do niedawna zarośnięty i zaniedbany cmentarz został oczyszczony i uporządkowany przez miejscowego nauczyciela historii, Grzegorza Kamińskiego, któremu pomagali uczniowie wraz z miejscową ludnością.

</doc>
<doc id="1078491" url="https://pl.wikipedia.org/wiki?curid=1078491" title="Dyskretny rozkład prawdopodobieństwa">
Dyskretny rozkład prawdopodobieństwa

Dyskretny rozkład prawdopodobieństwa – rozkład prawdopodobieństwa zmiennej losowej dający się opisać przez podanie wszystkich przyjmowanych przez nią wartości, wraz z prawdopodobieństwem przyjęcia każdej z nich. Funkcja przypisująca prawdopodobieństwo do konkretnej wartości zmiennej losowej jest nazywana funkcją rozkładu prawdopodobieństwa ("probability mass function", pmf). Zachodzi:
gdzie formula_2 przebiega zbiór możliwych wartości zmiennej formula_3
Jeśli zmienna losowa jest dyskretna, wówczas zbiór wszystkich wartości, które przyjmuje z niezerowym prawdopodobieństwem jest skończony lub przeliczalny, gdyż suma nieprzeliczalnie wielu dodatnich liczb rzeczywistych jest zawsze nieskończona.
Zwykle ten zbiór przyjmowanych wartości jest topologicznie zbiorem izolowanych punktów. Istnieją jednak zmienne dyskretne, dla których zbiór przyjmowanych wartości jest gęsty.
Równoważnie dyskretną zmienną losową można zdefiniować jako zmienną losową, której dystrybuanta jest funkcją schodkową:
Rozkład Poissona, rozkład dwumianowy, rozkład dwupunktowy, rozkład geometryczny są najbardziej znanymi rozkładami dyskretnymi.

</doc>
<doc id="1078494" url="https://pl.wikipedia.org/wiki?curid=1078494" title="Eugeniusz Czechowicz">
Eugeniusz Czechowicz

Eugeniusz Czechowicz herbu Ostoja (ur. 31 lipca 1904 we Lwowie, zm. 17 marca 1964 w Bydgoszczy) – z zawodu ekonomista, poseł do Sejmu Ustawodawczego (1947–1952) z ramienia Stronnictwa Demokratycznego z okręgu Opole, członek Związku Uczestników Walki Zbrojnej o Niepodległość i Demokrację.
Życiorys.
Ukończył studia w Akademii Handlowej w Krakowie oraz Szkole Głównej Handlowej w Warszawie. Podjął pracę w Ministerstwie Spraw Zagranicznych – został wysłany do Królewca jako pracownik konsulatu RP. Później był związany m.in. z przemysłem hutniczym. W okresie II wojny światowej należał do Polskiego Związku Wolności. Wziął udział w powstaniu warszawskim. Po 1945 znalazł się na Śląsku, gdzie pracował w przemyśle górniczym i hutniczym, a także organizował regionalne Stronnictwo Demokratyczne. Był wieloletnim radnym Miejskiej i Wojewódzkiej Rady Narodowej w Katowicach oraz takichże rad w Bydgoszczy. W 1947 uzyskał mandat z ramienia SD na Sejm Ustawodawczy w okręgu Opole. Był członkiem Komisji Planu Gospodarczego, Przemysłowej oraz Spółdzielczości, Aprowizacji i Handlu.
Zmarł na raka prostaty.

</doc>
<doc id="1078495" url="https://pl.wikipedia.org/wiki?curid=1078495" title="Jan Kugler">
Jan Kugler

Jan Kugler ps. „Petroniusz” (ur. 1922 w Warszawie, zm. 7 września 2007 tamże) – polski zawodnik i trener tenisa stołowego.
Życiorys.
Karierę sportową zaczął jeszcze przed wybuchem II wojny światowej, podczas okupacji niemieckiej był żołnierzem AK. Pseudonim „Petroniusz”. Żołnierz konspiracji niepodległościowej Zgrupowania 1643 Obwodu VI Rejonu 5 Armii Krajowej. Uhonorowany m.in. Krzyżem Armii Krajowej, Warszawskim Krzyżem Powstańczym, Krzyżem Partyzanckim. W okresie powojennym związany był z sekcją tenisa stołowego klubu Polonia Warszawa grając u boku Wacława Jagodzińskiego, oraz cenionego deblisty Tadeusza Pęczkowskiego. Był uczestnikiem Mistrzostw Polski w Tenisie Stołowym Seniorów na których w 1951 r., zdobył srebrny medal w grze podwójnej z Wacławem Jagodzińskim. Członek kadry narodowej, następnie kapitan związkowy, wiceprezes Polskiego Związku Tenisa Stołowego, oraz trener i nieformalny menadżer drużyny Polonii Warszawa. Pochowany na cmentarzu Wolskim w Warszawie.

</doc>
<doc id="1078496" url="https://pl.wikipedia.org/wiki?curid=1078496" title="Marina Stiepanowa">
Marina Stiepanowa

Marina Makiejewa-Stiepanowa (ros. Марина Ивановна Степанова-Макеева; ur. 1 maja 1950 w Miagłowie w obwodzie leningradzkim) – lekkoatletka ZSRR – płotkarka. Pierwsza, która przebiegła 400 m przez płotki w czasie poniżej 53 sekund.
Mistrzyni Europy (Stuttgart 1986) w biegu na 400 m przez płotki. 3-krotna rekordzistka świata w tej konkurencji (54.78 w 1979, 53.32 i 52.94 w 1986).

</doc>
<doc id="1078497" url="https://pl.wikipedia.org/wiki?curid=1078497" title="Anders Ilar">
Anders Ilar

Anders Ilar (ur. w grudniu 1973 w Ludvika) – szwedzki muzyk i producent.
Zaczął grać na fortepianie, gdy miał 6 lat, w późniejszym czasie zainteresował się muzyką elektroniczną (Depeche Mode, Kraftwerk, Tangerine Dream) i science fiction.
Gdy był nastolatkiem, większość czasu spędzał na zabawie syntezatorem, sekwencerem i automatem perkusyjnym, czego rezultatem była ogromna liczba nagrań na kasetach magnetofonowych. Nie będąc usatysfakcjonowanym swoimi dźwiękami, zrobił sobie przerwę w nagrywaniu w 1997.
Tworzy w różnych stylach, takich jak: techno („Echochord”), ambient („Everdom”), muzyka abstrakcyjna („Audio.nl”) oraz acid techno na "DSP" i "Narita".
Mieszka w Göteborgu.

</doc>
<doc id="1078499" url="https://pl.wikipedia.org/wiki?curid=1078499" title="Markus Heikkinen">
Markus Heikkinen

Markus Heikkinen (ur. 13 października 1978 w Katrineholmie, Szwecja) – piłkarz fiński grający na pozycji środkowego obrońcy lub defensywnego pomocnika.
Kariera klubowa.
Heikkinen urodził się w Szwecji, jednak piłkarską karierę rozpoczął już w Finlandii, w klubie o nazwie Oulun Palloseura. W 1996 roku zadebiutował w jego barwach w drugiej lidze, jednak spadł on o klasę niżej i w 1997 roku Markus zmienił barwy klubowe zostając piłkarzem TPS Turku. W zespole z Turku był podstawowym zawodnikiem i na koniec sezonu zajął 4. miejsce w pierwszej lidze. W 1998 roku Heikkinen przeszedł do MyPa z miasta Anjalankoski. W tym klubie występował przez dwa sezony, jednak nie odniósł większych sukcesów, a w 2000 roku trafił do HJK Helsinki. W stołecznym zespole spędził trzy lata, a największe sukcesy to mistrzostwo Finlandii w 2002 i wicemistrzostwo w 2001, a także zdobycie Pucharu Finlandii w 2000.
Zimą 2003 roku Heikkinen wyjechał do Anglii, do Portsmouth F.C. Na boiskach Premiership wystąpił zaledwie we dwóch spotkaniach i nie mając miejsca w składzie po sezonie odszedł do szkockiego Aberdeen FC. Tam zaczął występować w wyjściowej jedenastce drużyny i przez dwa sezony rozegrał blisko 70 meczów ligowych. W 2005 roku zajął z Aberdeen 4. miejsce w Scottish Premier League. Latem 2005 Heikkinen przeszedł do Luton Town, grającego w angielskiej Football League Championship. W sezonie 2005/2006 został wybrany piłkarzem sezonu w Luton, z którym zajął 10. miejsce w lidze. Natomiast w 2007 roku spadł do Football League One. Latem 2007 podpisał kontrakt z Rapidem Wiedeń, z którym na koniec sezonu został mistrzem Austrii.
W 2013 roku Heikkinen przeszedł do IK Start. W latach 2014–2015 grał w HJK Helsinki, a w 2016 przeszedł do AC Oulu.
Kariera reprezentacyjna.
W reprezentacji Finlandii Heikkinen zadebiutował 4 stycznia 2002 roku w wygranym 2:0 towarzyskim meczu z Bahrajnem. Od czasu debiutu był podstawowym zawodnikiem drużyny narodowej i na środku obrony grywał z Samim Hyypią lub Hannu Tihinenem. W kadrze narodowej rozegrał 61 meczów.

</doc>
<doc id="1078503" url="https://pl.wikipedia.org/wiki?curid=1078503" title="Tonja Buford-Bailey">
Tonja Buford-Bailey

Tonja Buford-Bailey (ur. 13 grudnia 1970 w Dayton w stanie Ohio) – amerykańska lekkoatletka, płotkarka.
Brązowa medalistka olimpijska z Atlanty (1996) w biegu na 400 m przez płotki. Wicemistrzyni świata (Göteborg 1995) w tej konkurencji.

</doc>
<doc id="1078507" url="https://pl.wikipedia.org/wiki?curid=1078507" title="Norton Internet Security">
Norton Internet Security

Norton Internet Security – pakiet narzędzi stworzony i rozwijany przez firmę Symantec. Celem narzędzi jest kompleksowa ochrona przed zagrożeniami z sieci. Dostępny na platformach Microsoft Windows i MAC OS X.

</doc>
<doc id="1078509" url="https://pl.wikipedia.org/wiki?curid=1078509" title="Quebracho (miasto)">
Quebracho (miasto)

Quebracho – miasto w Urugwaju, w departamencie Paysandú.

</doc>
<doc id="1078510" url="https://pl.wikipedia.org/wiki?curid=1078510" title="Salutowanie dwoma palcami">
Salutowanie dwoma palcami

Salutowanie dwoma palcami – oddanie honorów przy użyciu wyłącznie palca środkowego i wskazującego, przy czym pozostałe palce są zgięte i przytrzymywane kciukiem, a wierzch dłoni skierowany jest do salutującego. Salutuje się tylko w nakryciu głowy, dotykając go czubkami palców. W ten sposób salutują żołnierze Wojska Polskiego i inne polskie służby mundurowe, członkowie organizacji strzeleckich, a także polscy harcerze salutując do daszka nakrycia głowy lub jego brzegu. Oprócz tego często salutują również pracownicy wybranych grup zawodowych, np. kolejarze.
Poza granicami Polski przy użyciu dwóch palców salutują najmłodsi członkowie organizacji skautowych (rówieśnicy polskich zuchów), zaś starsi (skauci) zazwyczaj oddają honory trzema palcami.
Historia salutowania w Wojsku Polskim.
Genezę i czas powstanie takiego sposobu salutowania trudno ustalić. Istnieje wiele wytłumaczeń, mniej lub bardziej prawdopodobnych. Na przykład legenda głosi, że pewien umierający żołnierz był w stanie zasalutować tylko dwoma palcami rannej ręki. Na pamiątkę jego oddania i poświęcenia wprowadzono więc salut dwoma palcami.
W II RP salutowanie określone było w Regulaminie Piechoty – Musztra – wydanie 1921:
Podczas II wojny światowej taki sposób salutowania żołnierzy polskich mógł wywoływać zdziwienie podczas kontaktów z aliantami zachodnimi. Z powodu różnic ceremoniału wojskowego czy szerzej - różnic kulturowych, gest ten mógł być uważany za lekceważący czy wręcz obraźliwy. By uniknąć niezręcznych sytuacji w 1940 roku rozkazano salutowania pełną dłonią oficerom innych krajów.

</doc>
<doc id="1078512" url="https://pl.wikipedia.org/wiki?curid=1078512" title="Niepokalanki">
Niepokalanki

Niepokalanki, "Zgromadzenie Sióstr Niepokalanego Poczęcia Najświętszej Marii Panny", łac. "Congregatio Sororum Immaculatae Conceptionis Beatae Virginis Mariae" – żeńskie zgromadzenie zakonne.
Geneza.
Józefa Karska wyraźnie zaczynała rozumieć rolę kobiety w rodzinie i społeczeństwie oraz jej odpowiedzialność za wychowanie młodego pokolenia. Coraz intensywniej myślała także o życiu zakonnym i czuła się powołaną do założenia zgromadzenia żeńskiego, które by poświęciło się wychowywaniu dziewcząt. Podczas modlitwy w kościele bernardynów (dzisiejszy kościół św. Anny w Warszawie) postanowiła, że to właśnie ona ma powołać nowe zgromadzenie zakonne.
Rozwijająca się gruźlica płuc udaremniła jej plany. Zmuszona była przerwać działalność charytatywną i w 1850 roku wyjechała za granicę na kurację. Przybyła do Rzymu, gdzie na spowiednika i kierownika duchowego obrała spotkanego o. Hieronima Kajsiewicza. Na jego ręce złożyła 7 maja 1851 roku prywatne śluby dozgonnej czystości i posłuszeństwa.
W 1854 roku spotkała się z młodą wdową, Marceliną Darowską, której syn też umarł. Wzajemne kontakty Józefy Karskiej i Marceliny Darowskiej z czasem zacieśniły się i pogłębiły w atmosferze rozwojowej w Rzymie gdzie utworzyło się polskie środowisko po powstaniu listopadowym. Osiedlili się tam np. ojcowie zmartwychwstańcy, oraz Józef Szymanowski z rodziną.
Powstanie Zgromadzenia.
Za początek istnienia Zgromadzenia Sióstr Niepokalanego Poczęcia NMP (niepokalanek) uważa się rok 1857, kiedy to grupka kilku kobiet wraz z Józefą Karską rozpoczęła życie wspólnotowe w rzymskim klasztorze Casa della Madonna na Via Paolina. Stało się to na mocy dekretu Kongregacji dla Biskupów i Zakonów z dnia 25 listopada 1857 roku, zezwalającego na prowadzenie wspólnego życia i dalszych prac formacyjnych. Datę tę uważa się za urzędowe zawiązanie zgromadzenia. W 1858 roku powstały pierwsze konstytucje – reguła zgromadzenia.
8 grudnia 1859 roku odbyły się pierwsze w historii zgromadzenia obłóczyny i publiczne śluby wieczyste, w tym Józefy Karskiej. Od tego czasu była ona matką Marią Józefą od Jezusa Ukrzyżowanego, nie rządziła długo, ponieważ zmarła w 1860 roku.
Rozwój Zgromadzenia.
Drugą przełożoną generalną została Marcelina Darowska. Na wiadomość o śmierci Józefy Karskiej i jej woli, iż to ona ma ją zastąpić, Marcelina Darowska opuściła Podole i wyjechała do Rzymu. 3 stycznia 1861 roku publicznie powtórzyła wieczyste śluby i objęła przełożeństwo nad wspólnotą.
Jedną z pierwszych jej decyzji było przeniesienie całego zgromadzenia do Jazłowca do Polski i stało się to w 1863 roku. Tym samym dom generalny zgromadzenia znalazł się w Jazłowcu i był nim do 1933 roku.
Za rządów Matki Marceliny Darowskiej powstały klasztory:
W przeszłości siostry prowadziły szkoły dla dziewcząt, przede wszystkim słynny internat, przez prawie 80 lat, na Podolu w Jazłowcu, byłej twierdzy i zamku rodziny Jazłowieckich, w Niżniowie, Jarosławiu oraz w Maciejowie i w Słonimie. Były też szkoły w Kościerzynie, Łomiankach, a w Warszawie przy ulicy Idzikowskiego, i przy ulicy Kazimierzowskiej.
Zadania.
Zgromadzenie prowadzi przedszkola, szkoły podstawowe, gimnazja i szkoły średnie z internatami dla dziewcząt. Siostry zakonne również nauczają religii w szkołach państwowych, biorą udział w przygotowaniach do rekolekcji indywidualnych i grupowych. Działają w misjach na Białorusi i Ukrainie.
Dzisiejsze placówki wychowawcze.
Obecnie siostry prowadzą następujące szkoły i przedszkola:
Zgromadzenie sprawuje opiekę nad dwoma sanktuariami maryjnymi w Szymanowie i w Kościerzynie.

</doc>
<doc id="1078513" url="https://pl.wikipedia.org/wiki?curid=1078513" title="Ciągły rozkład prawdopodobieństwa">
Ciągły rozkład prawdopodobieństwa

Ciągły rozkład prawdopodobieństwa – rozkład prawdopodobieństwa, dla którego dystrybuanta jest funkcją ciągłą. Stosowana jest też węższa definicja, przedstawiona poniżej w sekcji bezwzględna ciągłość.
Dla rozkładów ciągłych suma nieskończonej liczby zdarzeń o zerowym prawdopodobieństwie może być zdarzeniem o dodatnim prawdopodobieństwie. Obrazowo – pojedynczy punkt ma zerowe rozmiary, jednak odcinek złożony z nieskończonej liczby takich punktów ma już niezerową długość. Podobne zjawisko nie zachodzi dla rozkładów dyskretnych.
Bezwzględna ciągłość.
Węższa definicja rezerwuje miano ciągłego rozkładu prawdopodobieństwa dla rozkładów posiadających funkcję gęstości formula_1 Są to rozkłady, których dystrybuanta daje się przedstawić w postaci:
Dla precyzji zmienne losowe o takich rozkładach są zwane bezwzględnie ciągłymi. Dla zmiennej losowej formula_3 bezwzględna ciągłość oznacza, że prawdopodobieństwo, iż formula_3 osiągnie wartość z dowolnego zbioru zdarzeń o mierze Lebesgue’a zero, wynosi zero. Nie wynika to z warunku formula_5 dla formula_6 gdyż istnieją nieprzeliczalne zbiory z zerową miarą Lebesgue’a (np. zbiór Cantora).
Przykłady.
W praktyce zmienne losowe są zwykle albo dyskretne albo bezwzględnie ciągłe, czasami zdarzają się też zmienne posiadające rozkład częściowo dyskretny i częściowo bezwzględnie ciągły.
Najbardziej znane bezwzględnie ciągłe rozkłady to rozkład normalny, rozkład jednostajny, rozkład beta i rozkład gamma. Rozkład normalny jest niezwykle ważny w statystyce z powodu centralnego twierdzenia granicznego: dowolna zmienna, która powstaje przez sumowanie wielu niezależnych zmiennych losowych, jest asymptotycznie normalna.
Z rozsądną dokładnością można przyjąć, że zmienna „wzrost losowo wybranego człowieka żyjącego na Ziemi wyrażony w centymetrach” jest zmienną typu ciągłego. Zakres jej wartości z pewnością mieści się w przedziale (0, 300).
Analogicznie, zmienna „długość kroku pani X wyrażona w centymetrach” też jest ciągła.
Natomiast zmienna „liczba stron wybranej na "chybił-trafił" książki z Biblioteki Głównej Uniwersytetu Jagiellońskiego” jest dyskretna – trudno się zgodzić, by mogła ona przyjąć wartość 324,7.
W naturze wszystko jest skwantowane, a pomiary są robione ze skończoną dokładnością, więc samo istnienie zmiennych ciągłych jest dyskusyjne. Zmienne losowe ciągłe są jednak w praktyce lepszym od zmiennych dyskretnych matematycznym modelem wielu zjawisk. Tak jest szczególnie w przypadku, gdy możliwych wartości dyskretnej zmiennej losowej jest bardzo dużo, lub wartości te są nieznane. Wówczas metody analizy danych oparte na zmiennych ciągłych dają lepsze rezultaty, niż metody oparte na zmiennych dyskretnych.

</doc>
<doc id="1078520" url="https://pl.wikipedia.org/wiki?curid=1078520" title="Waldemar Socha">
Waldemar Socha

Waldemar Andrzej Socha (ur. 21 listopada 1962 w Nisku) – polski samorządowiec, od 1998 prezydent Żor.
Życiorys.
Ukończył I Liceum Ogólnokształcące im. Karola Miarki w Żorach, następnie studia na Wydziale Handlu Zagranicznego Szkoły Głównej Planowania i Statystyki. Od 1989 prowadził własną działalność gospodarczą.
Do 2002 działał w Unii Wolności, później pozostał bezpartyjny. W 1998 po raz pierwszy objął stanowisko prezydenta Żor. Pozostał na tym stanowisku po pierwszych bezpośrednich wyborach samorządowych w 2002. W następnych wyborach w 2006 skutecznie ubiegał się o reelekcję jako kandydat lokalnego Komitetu Wyborczego Wyborców „Żorskie Porozumienie i Waldemar Socha”. Zdobył 57,23% głosów w drugiej turze, pokonując Wojciecha Maroszka, kandydata Platformy Obywatelskiej. W 2010 został wybrany ponownie, tym razem wygrywając w pierwszej turze. W 2011 przedstawiono mu zarzuty podania nieprawdy w oświadczeniach majątkowych składanych w związku z pełnioną funkcją publiczną. W 2014 Waldemar Socha w wyniku drugiej tury głosowania po raz kolejny uzyskał reelekcję na urząd prezydenta miasta.
W wyborach samorządowych 2018 w pierwszej turze zdobył poparcie na poziomie 47,25% (11 427 głosów). W drugiej turze zmierzył się z Anną Gaszką, otrzymując poparcie 54,98% głosujących (10 933 głosy) i uzyskując wybór na urząd prezydenta Żor na szóstą z rzędu kadencję.

</doc>
<doc id="1078521" url="https://pl.wikipedia.org/wiki?curid=1078521" title="Krobia (stacja kolejowa)">
Krobia (stacja kolejowa)

Krobia – stacja kolejowa położona na granicy miasta Krobia w województwie wielkopolskim, w powiecie gostyńskim, w gminie Krobia.
W roku 2017 stacja obsługiwała 20–49 pasażerów na dobę.
Stacja powstała z chwilą uruchomienia linii kolejowej Leszno - Krotoszyn - Ostrów Wlkp. przed 1904 r.
Budynek stacji zamknięty, w stanie dobrym. Funkcjonuje system zapowiadania pociągów; kasa biletowa nieczynna. Dla podróżnych ustawiono wiatę przy budynku stacji oraz rozkład jazdy. Część budynku dworca (piętro) przeznaczona na mieszkania. Dwa przejazdy kolejowo-drogowe kategorii "A".

</doc>
<doc id="1078522" url="https://pl.wikipedia.org/wiki?curid=1078522" title="Breed 77">
Breed 77

Breed 77 - gibraltarski zespół wykonujący muzykę z pogranicza rocka i heavy metalu.
Breed 77 pochodzi z brytyjskiego terytorium zamorskiego - Gibraltaru. Paul Isola, Danny Felice, Stuart Cavilla - trzej znajomi z Gibraltaru, spotkali się w Londynie i utworzyli nieformalnie nazwaną "Gibraltarską Mafię". Gdy, w kwietniu 1996 utworzyli zespół, potrzebowali nazwy, która odzwierciedlałaby ich wspólne korzenie. Stąd właśnie nazwa "Breed" (rasa). Zespół musiał jednak zmienić nazwę ze względu na już istniejący zespół Steve'a Hewitta (z Placebo). Stuart Cavilla, basista zespołu, kiedyś pracował jako kurier w firmie "Kilo 77" lub "K77" i stąd doszedł drugi człon nazwy zespołu "Breed 77".

</doc>
<doc id="1078523" url="https://pl.wikipedia.org/wiki?curid=1078523" title="Sabine Busch">
Sabine Busch

Sabine Busch (ur. 21 listopada 1962 w Erfurcie) – niemiecka lekkoatletka (z NRD), płotkarka i sprinterka.
Mistrzyni świata (Rzym 1987) i wicemistrzyni Europy (Stuttgart 1986) w (biegu na 400 m przez płotki). Dwukrotna mistrzyni świata (Helsinki 1983, Rzym 1987) i dwukrotna mistrzyni Europy (Ateny 1982, Stuttgart 1986) oraz brązowa medalistka olimpijska (Seul 1988) w sztafecie 4 × 400 m. Mistrzyni świata w hali (1987) oraz dwukrotna halowa mistrzyni Europy (1985, 1986) w biegu na 400 m. Rekordzistka świata w biegu na 400 m przez płotki (53,55 w 1985) oraz 2-krotna rekordzistka świata w sztafecie 4 × 400 m (3:1.04 w 1982, 3:15,92 w 1984).

</doc>
<doc id="1078524" url="https://pl.wikipedia.org/wiki?curid=1078524" title="Funkcja gęstości prawdopodobieństwa">
Funkcja gęstości prawdopodobieństwa

Funkcja gęstości prawdopodobieństwa (gęstość zmiennej losowej) – nieujemna funkcja rzeczywista, określona dla rozkładu prawdopodobieństwa, taka że całka z tej funkcji, obliczona w odpowiednich granicach, jest równa prawdopodobieństwu wystąpienia danego zdarzenia losowego. Funkcję gęstości definiuje się dla rozkładów prawdopodobieństwa jednowymiarowych i wielowymiarowych. Rozkłady mające gęstość nazywane są "rozkładami ciągłymi".
Definicja formalna.
Niech formula_1 będzie rozkładem prawdopodobieństwa w przestrzeni formula_2 (w szczególności na prostej rzeczywistej formula_3).
Gęstością rozkładu prawdopodobieństwa formula_1 nazywa się nieujemną funkcję borelowską formula_5 taką, że dla każdego zbioru borelowskiego formula_6 zachodzi równość:
tzn. całka z funkcji formula_8 obliczona na zbiorze formula_9 jest równa prawdopodobieństwu formula_10 przypisanemu zbiorowi formula_11
W szczególnych przypadkach konieczne jest użycie całki Lebesgue’a.
Unormowanie gęstości.
Tw. 1 (o unormowaniu gęstości) Jeśli formula_8 jest gęstością rozkładu formula_13 to w szczególności, na mocy powyższej definicji:
tzn. całka z funkcji gęstości, obliczona na całej przestrzeni formula_2 jest równa 1.
Tw. 2 (o istnieniu rozkładu dla danej gęstości)
Każda nieujemna funkcja borelowska formula_16 spełniająca powyższy warunek, jest gęstością jakiegoś rozkładu prawdopodobieństwa formula_17
Gęstość a dystrybuanta – przypadek 1-wymiarowy.
Tw. 3 (o obliczaniu dystrybuanty)
Załóżmy, że formula_8 jest gęstością rozkładu formula_17 Wówczas dystrybuantę formula_20 rozkładu formula_1 można wyznaczyć z gęstości
Jeśli więc istnieje gęstość, to za jej pomocą można w prosty sposób wyrazić dystrybuantę rozkładu. Jest to przydatne, gdy dystrybuanty nie daje się wyrazić w sposób elementarny (np. dla rozkładu normalnego).
Tw. 4. Warunkiem koniecznym i wystarczającym na istnienie gęstości dla danego rozkładu formula_1 jest bezwzględna ciągłość jego dystrybuanty.
Sama ciągłość nie jest warunkiem wystarczającym – istnieją dystrybuanty ciągłe, które nie mają gęstości (np. dystrybuanta Cantora).
Tw. 5. Jeśli formula_24 jest dystrybuantą, to jest ona prawie wszędzie różniczkowalna oraz jeśli formula_25 (określona prawie wszędzie) jest prawie wszędzie różna od zera, to jest ona gęstością.
Gęstość a wartość oczekiwana – przypadek 1-wymiarowy.
Tw. 6. Jeżeli formula_26 jest jednowymiarową zmienną losową o rozkładzie ciągłym z gęstością formula_27 to jej wartość oczekiwana wyraża się wzorem:
Gęstość sumy zmiennych losowych.
Tw. 7
a) Jeżeli formula_26 i formula_30 są niezależnymi zmiennymi losowymi oraz przynajmniej jedna ma rozkład ciągły, to ich suma ma rozkład ciągły.
b) Jeśli ponadto obydwie zmienne losowe mają rozkłady ciągłe, to gęstość ich sumy jest splotem ich gęstości.
Własności gęstości – przypadek 2-wymiarowy.
Objętość bryły ograniczonej funkcją gęstości.
Tw. 8. Objętość bryły ograniczonej od góry funkcją gęstości dwóch zmiennych, a od dołu płaszczyzną formula_31 jest zawsze równe formula_32 tzn.
Wkład do całki z wartości funkcji równych formula_34 wynosi formula_35 dlatego można zawęzić powyższe całkowanie do niezerowych obszarów funkcji gęstości. Np. jeśli obszar ten ma postać prostokąta formula_36 to
Prawdopodobieństwo wystąpienia wartości z pewnego obszaru płaszczyzny.
Aby obliczyć prawdopodobieństwo otrzymania wyniku z pewnego obszaru formula_38 płaszczyzny, to trzeba dokonać całkowania z funkcji gęstości po tym obszarze, tj.
Jeżeli np. liczymy sumaryczne prawdopodobieństwo otrzymania wartości należącej do prostokąta formula_36 to jest równa wartości całki z funkcji gęstości oznaczonej granicami przedziałów:
Twierdzenie o niezależności zmiennych losowych.
Zmienne losowe formula_42 posiadające swoje funkcje gęstości
są niezależne, jeżeli funkcja formula_45 jest gęstością wektora losowego formula_46 czyli prawdziwe jest równanie:
Mechanika kwantowa.
W mechanice klasycznej stan układu fizycznego opisuje się np. przez podanie wzajemnych położeń i pędów poszczególnych części układu. Układy fizyczne uznaje się za identyczne, gdy złożone są z takich samych cząstek, mających odpowiednio takie same wzajemne położenia i pędy. Mechanika klasyczna opiera się tu na założeniu, że położenia i pędy można w zasadzie dowolnie dokładnie zmierzyć. Jednak nie jest to prawdą w przypadku, gdy mamy do czynienia z cząstkami o małych masach. W tym wypadku dokładniejszy opis rzeczywistego zachowania się układów fizycznych daje mechanika kwantowa.
W mechanice kwantowej z konieczności rezygnuje się z jednoczesnego przypisywania cząstkom położeń i pędów. W zamian za to stan układu fizycznego opisywany jest za pomocą funkcji falowej. Układy fizyczne są uznawane za identyczne, jeśli przypisuje się im identyczne funkcje falowe. Jednak pomiar wielkości mierzalnej (tzw. obserwabli) przeprowadzany na identycznych układach może prowadzić do różnych wyników. Np. mierząc położenia, pędy, energie cząstek opisywanych taką samą funkcją falową formula_48 otrzymamy wyniki o pewnym rozkładzie losowym, przy tym np. gęstość prawdopodobieństwa znalezienia cząstki w punkcie formula_49 jest równa kwadratowi modułu funkcji falowej:
gdzie formula_51 oznacza sprzężenie zespolone.
W ogólności wyniki każdego pomiaru dokonywanego na identycznych układach są wielowymiarową zmienną losową o określonym rozkładzie prawdopodobieństwa.

</doc>
<doc id="1078525" url="https://pl.wikipedia.org/wiki?curid=1078525" title="Szlarniki">
Szlarniki

Szlarniki (Zosteropidae) – rodzina ptaków z podrzędu śpiewających (Oscines) w obrębie rzędu wróblowych (Passeriformes). Obejmuje ponad 130 gatunków ptaków występujących w rejonach tropikalnych i subtropikalnych Afryki, Azji i Australazji, niekiedy także w rejonach o klimacie umiarkowanym (np. we wschodniej Azji). Są one również obecne na wielu wyspach Oceanu Indyjskiego i Spokojnego. Wiele gatunków szlarników to endemity poszczególnych wysp tych oceanów.
Charakterystyka.
Są to małe ptaki, z których większość ubarwiona jest w nierzucające się w oczy odcienie zieleni i żółci. Cechą charakterystyczną dla tej grupy jest obrączka wokół oczu, przypominająca szlarę, stąd nazwa rodziny.
Są to ptaki bardzo towarzyskie. Poza sezonem lęgowym formują duże stada. Gniazda budują na drzewach, składają 2–4 bladoniebieskie jaja. Są w głównej mierze owadożerne, ale odżywiają się również nektarem i różnego rodzaju owocami.
Systematyka.
Klasyfikacja rodziny nie jest ustabilizowana. Badania genetyczne przeprowadzone przez Sibley &amp; Ahlquist (1990), Barker i in. (2002) i Cibois i in. (2003) wskazują na bliskie pokrewieństwo szlarników z rodziną tymaliowatych (Timaliidae). Wyniki tych badań sugerują, że szlarniki tworzą klad z rodzajem "Yuhina" (zaliczanym wówczas do tymaliowatych), dlatego rozważano umieszczenie szlarników jako podrodziny Zosteropinae w tymaliowatych. Dokładniejsze określenie relacji pokrewieństwa pomiędzy tymi dwiema grupami (Timaliidae i Zosteropidae) wymaga dalszych badań. Obecnie (2020) do rodziny szlarników zaliczane są następujące rodzaje:
Rodzaje o bliżej nieokreślonym pokrewieństwie ("incertae sedis"):

</doc>
<doc id="1078526" url="https://pl.wikipedia.org/wiki?curid=1078526" title="Zosteropidae">
Zosteropidae



</doc>
<doc id="1078530" url="https://pl.wikipedia.org/wiki?curid=1078530" title="Jurij Karmazin">
Jurij Karmazin

Jurij Anatolijowycz Karmazin, ukr. Юрій Анатолійович Кармазін (ur. 21 września 1957 w Zwinogródce w obwodzie czerkaskim, zm. 9 listopada 2022) – ukraiński polityk i prawnik, deputowany, kandydat w wyborach prezydenckich.
Życiorys.
W 1981 ukończył studia prawnicze na Odeskim Uniwersytecie Państwowym. Od 1980 pracował jako asystent prokuratora, później jako prokurator oraz sędzia w obwodzie odeskim.
W 1994 i 1998 uzyskiwał mandat deputowanego do Rady Najwyższej. W 1999 stanął na czele Partii Obrońców Ojczyzny (PZV). W tym samym roku wystartował w wyborach prezydenckich, uzyskując 0,35% głosów. W tym okresie należał do liderów antykuczmowskiej opozycji, był jednym z inicjatorów akcji „Ukraina bez Kuczmy”.
W 2002 uzyskał po raz trzeci mandat poselski z listy Bloku Nasza Ukraina z puli Partii Solidarność (jego partia nie weszła formalnie w skład koalicji). W 2004 brał udział w kampanii prezydenckiej Wiktora Juszczenki. Przed wyborami parlamentarnymi w 2006 powołał na bazie PZV i dwóch marginalnych ugrupowań „Blok Jurija Karmazina”, który z wynikiem 0,65% nie przekroczył progu wyborczego.
W 2007 został powołany na stanowisko doradcy prezydenta. Podpisał też w imieniu kierowanego przez siebie ugrupowania porozumienie o powołaniu bloku Nasza Ukraina-Ludowa Samoobrona i w przedterminowych wyborach powrócił do parlamentu, w którym zasiadał do 2012.
W 2019 był kandydatem w wyborach prezydenckich, otrzymał poniżej 0,1% głosów.

</doc>
<doc id="1078532" url="https://pl.wikipedia.org/wiki?curid=1078532" title="Puchar Zdobywców Pucharów (1974/1975)">
Puchar Zdobywców Pucharów (1974/1975)

XV Puchar Europy Zdobywców Pucharów 1974/1975
Finał.
źródło

</doc>
<doc id="1078534" url="https://pl.wikipedia.org/wiki?curid=1078534" title="Omul">
Omul

Omul ("Coregonus autumnalis") – gatunek ryby z rodziny łososiowatych.
Występowanie.
Występuje w wodach słodkich leżących za północnym kołem podbiegunowym.
Uwagi taksonomiczne.
Tradycyjnie do tego gatunku zaliczano omula bajkalskiego jako endemiczny podgatunek "C. a. migratorius" występujący w jeziorze Bajkał. Jednak badania genetyczne omula bajkalskiego wykazały, że jest to odrębny gatunek "C. migratorius" .
Opis.
Osiąga długość do 64 cm i masę 2,5 kg.
Odżywianie.
Narybek i wodne bezkręgowce.
Znaczenie gospodarcze.
Jest cenioną rybą gospodarczą.

</doc>
<doc id="1078536" url="https://pl.wikipedia.org/wiki?curid=1078536" title="Pradolina Głogowska">
Pradolina Głogowska

Pradolina Głogowska – mezoregion fizycznogeograficzny (318.32) w południowo-zachodniej Polsce.
Lokalizacja.
Pradolina Głogowska położona jest w południowo-zachodniej Polsce, w północno-środkowej części województwa dolnośląskiego i południowo-wschodniej części województwa lubuskiego, w północno-zachodniej części Obniżenia Milicko-Głogowskiego, między Wąsoszem na południowym wschodzie a Nową Solą na północnym zachodzie. Od północnego wschodu graniczy z Pojezierzem Sławskim i Wysoczyzną Leszczyńską, od wschodu z Kotliną Żmigrodzką, od południa z Wzgórzami Trzebnickimi i Obniżeniem Ścinawskim, od południowego zachodu ze Wzgórzami Dalkowskimi, od zachodu z Obniżeniem Nowosolskim, a od północy z Wałem Zielonogórskim i Kotliną Kargowską. W centralnej części obniżenia położona jest miejscowość Głogów.
Opis.
Jest to region naturalny, stanowiący fragment doliny Odry wraz z zachodnią częścią doliny jej prawobrzeżnego dopływu – Baryczy. Leży wzdłuż Odry, stanowi przełomową dolinę w jej środkowym biegu, w kształcie trapezu o powierzchni 850 km², długości ok. 80 km i szerokości do 12 km. Pradolina jest dużą niecką położoną na wysokości ok. 90 m n.p.m., która, będąc podjednostką Obniżenia Milicko-Głogowskiego, stanowi teren o odmiennym charakterze od pozostałych mezoregionów. Cechuje się dużą krętością oraz występowaniem licznych starorzeczy. Wschodnia część pradoliny rozszerza się na południe wklęsłym półkolem, tworząc Równinę Grębocicką. Odra w tej części płynie środkiem doliny, a jej brzegi zachowały miejscami naturalny krajobraz, na który składają się starorzecza, wyspy i piaszczyste łachy. Zachodnia część pradoliny rozciąga się szeroko w kierunku północnym, a Odra południowym skrajem pradoliny płynie łagodnymi meandrami (zakolami) w kierunku północno-zachodnim. Po południowej stronie dolina posiada wyraźną krawędź, którą rozcinają potoki, spływające ze Wzgórz Dalkowskich, i które gubią się w nadodrzańskich mokradłach. Pozostałe krawędzie pradoliny są łagodne. W pasie nadrzecznym występują liczne cieki i oczka wodne, podmokłe łąki, zarośla i reliktowe skupiska starych dębów.
Krajobraz.
Krajobraz pradoliny przedstawia krajobraz nizinny. Najwyższe rzędne nie przekraczają 100 m n.p.m. Cały obszar jest lekko pofałdowany, poprzecinany w części zalewowej starorzeczami. Jest to teren częściowo zalesiony, znacznie zaludniony, o charakterze przemysłowo-rolniczym. Większość obszaru zajmują pola uprawne i łąki na obszarach zalewowych. Krajobraz jest przeobrażony, znacznie zurbanizowany. Obszar pradoliny jest ciekawy pod względem przyrodniczym i krajobrazowym. Występują niewielkie pasy zieleni z drzew liściastych wzdłuż koryt rzek oraz w formie przydomowych nasadzeń.

</doc>
<doc id="1078537" url="https://pl.wikipedia.org/wiki?curid=1078537" title="Negentropia">
Negentropia

Negentropia (negatywna entropia, ujemna entropia, ekstropia) – w teorii systemów i cybernetyce – miara stopnia organizacji. Stanowi różnicę pomiędzy maksymalną możliwą wartością entropii – odpowiadającą całkowitej dezorganizacji systemu, a jej aktualną wartością. Przy dezorganizacji systemu negentropia maleje, podczas gdy entropia wzrasta i – na odwrót – wzrostowi organizacji odpowiada zawsze wzrost negentropii.
Za pomocą pojęcia negentropii próbowano wyjaśnić funkcjonowanie organizmów żywych, miało ono opisywać zjawisko „eksportowania” entropii na zewnątrz przez żywe organizmy i złożone urządzenia techniczne (systemy), w celu utrzymania niskiego poziomu własnej, wewnętrznej entropii.
W 1943 roku, Erwin Schrödinger użył pojęcia ujemnej entropii w popularnonaukowej książce pt. "What is life?" ("Czym jest życie?"), aby zjawisko to zilustrować w bardziej „pozytywny” sposób: organizm (system) importuje z zewnątrz "negatywną entropię" i składuje ją wewnątrz. Jednakże w tym ujęciu, jest to tylko alternatywny sposób opisu zjawiska mogącego być opisanym przy użyciu znanych wielkości – entropii i energii swobodnej.
Léon Brillouin zastąpił termin: "negatywna entropia" pojedynczym słowem: negentropia.
W 1974, Albert Szent-Györgyi zaproponował zastąpienie terminu negentropia słowem "syntropia". Słowo to wprowadził prawdopodobnie w latach 40. XX wieku włoski matematyk Luigi Fantappiè, przy próbach stworzenia zunifikowanej teorii dla jedności biologii i fizyki, bez większego jednak powodzenia. Buckminster Fuller również starał się popularyzować termin "syntropii", niemniej negentropia jest nadal najczęściej używanym określeniem.
Obecnie termin ten jest stosowany głównie w teorii informacji i transhumanizmie (gdzie preferuje się synonim "ekstropia"). W ekstropianizmie ciągły wzrost ekstropii jest najwyższą wartością.
Negentropia w teorii informacji i statystyce.
W teorii informacji i statystyce, negentropia jest miarą odległości rozkładu zmiennej, np. wartości cechy lub sygnału od rozkładu normalnego (Gaussa), jedną z miar koncentracji rozkładu. Podstawą porównania jest rozkład normalny, ponieważ zmienna o zadanej średniej i wariancji charakteryzuje się największą entropią właśnie dla rozkładu normalnego. Negentropia jest zawsze nieujemna, niezmienna względem dowolnego liniowego przekształcenia współrzędnych i równa zeru tylko, gdy zmienna ma rozkład normalny.
Negentropia jest definiowana jako:
gdzie formula_2 jest entropią różnicową rozkładu Gaussa o takiej samej średniej i wariancji jak rozkładu formula_3 a formula_4 jest entropią różnicową tego rozkładu. Entropia różnicowa zdefiniowana jest wzorem:
Negentropię stosuje się także w przetwarzaniu sygnałów, do analizy składowych niezależnych.
Czym jest negentropia Schrödingera.
Opis, w publikacji Schrödingera, "ujemnej entropii" nazwanej później negentropią, spotkał się z wątpliwościami i silnym sprzeciwem wśród fizyków, dlatego w późniejszych wydaniach książki Schrödinger dołączył adnotację, wyjaśniając tę koncepcję następująco:
Już to wyjaśnienie Schrödingera wskazuje, że negentropia nie jest entropią wziętą ze znakiem minus, a raczej pojęciem bliskim energii swobodnej. Energia swobodna, to ta część energii pobranej w pokarmie lub zmagazynowanej w organizmie, którą organizm może przetworzyć na pracę nieobjętościową. Organizm funkcjonuje przy stałym ciśnieniu i praktycznie w stałej temperaturze, w takich warunkach energia swobodna jest równa entalpii swobodnej zwanej funkcją Gibbsa.
Negentropia w termodynamice.
Obecnie pojęcie negentropii praktycznie nie jest używane w termodynamice, jak i w teoriach wyjaśniających funkcjonowanie organizmów żywych. Termodynamiczna interpretacja zjawisk zachodzących w organizmach żywych została całkowicie opracowana i wyjaśniona z pomocą występujących w termodynamice pojęć, głównie dzięki fundamentalnym pracom Larsa Onsagera z termodynamiki procesów nieodwracalnych i Ilyi Prigogine’a z teorii procesów nierównowagowych, a szczególnie teorii struktur dyssypatywnych.
Problem pozornego naruszenia drugiej zasady termodynamiki został wytłumaczony. Przykładowo, w opublikowanej w 1982 książce "Principles of Biochemistry" amerykański biochemik Albert Lehninger argumentuje, że wytwarzaniu porządku w komórkach towarzyszy wzrost nieporządku w otoczeniu, który kompensuje, a nawet przewyższa wzrost porządku w komórkach. Lehninger wyjaśnia: „Organizmy żywe utrzymują swój wewnętrzny porządek przez pobieranie z otoczenia energii swobodnej w formie pożywienia lub światła, a oddają do otoczenia równoważną ilość energii jako ciepło wraz z towarzyszącą mu entropią”.
Związek negentropii statystycznej z energią swobodną.
Istnieje wielkość fizyczna, ściśle związana z energią (entalpią) swobodną, mająca wymiar entropii i izomorficzna do negentropii znanej ze statystyki i teorii informacji. W 1873 Willard Gibbs sporządził wykres ilustrujący pojęcie "dostępnej energii", odpowiadające późniejszemu pojęciu entalpii swobodnej. Obok niej, na wykresie pojawia się wielkość nazwana przez Gibbsa "pojemnością dla entropii", oznaczająca ilość entropii, o jaką może być zwiększona entropia ciała, bez zmiany energii wewnętrznej ciała, lub zwiększenia jego objętości. Innymi słowy, jest to różnica między maksymalną, dla założonych warunków, możliwą entropią ciała, a jego entropią obecną. Odpowiada to dokładnie przyjętej w statystyce i teorii informacji definicji negentropii. Podobną wielkość wprowadził już w 1869 Massieu dla przemiany izotermicznej (obie wielkości różnią się tylko znakiem), a następnie Planck dla przemiany izotermiczno-izobarycznej. Obecnie potencjały Massieu-Plancka, znane też pod nazwą "entropia swobodna", odgrywają ogromną rolę w tzw. entropijnym sformułowaniu mechaniki statystycznej, stosowanym m.in. w biologii molekularnej i termodynamice procesów nierównowagowych.
gdzie:
Negentropia równa się entropii swobodnej ze znakiem „minus”.
Związek z „produkcją entropii”.
Produkcja entropii w procesie nieodwracalnym nie może być większa od negentropii stanu początkowego układu.
Negentropia w pseudonauce.
Pojęcie negentropii jest powszechnie nadużywane przez pseudonaukowe publikacje i opracowania, w których jest przedstawiana jako zjawisko lub wielkość fizyczna, która jest kluczem do rozwiązania najprzeróżniejszych problemów.
Negentropia w kulturze.
Pojęcie negentropii bywa stosowane w rozważaniach filozoficzno-religijnych: „negentropia przestrzeni Ducha”, a także w sztuce (NEGENTROPIA [MEN] – tytuł "performance meeting" we wrocławskiej galerii Entropia).

</doc>
<doc id="1078539" url="https://pl.wikipedia.org/wiki?curid=1078539" title="Obstruent">
Obstruent

Obstruent (in. spółgłoska właściwa) – niebędąca sonorantem, wymawiana ze zwarciem lub silnym zbliżeniem narządów mowy, bądź też z taką kombinacją powyższych artykulacji, że wytworzenie szczeliny bezpośrednio po zwarciu zapobiega plozji. Przykładami obstruentów w języku polskim mogą być:
Z natury obstruent jest niezgłoskotwórczy (nie stanowi ośrodka sylaby), natomiast w niektórych językach może samodzielnie tworzyć morę, np. w języku japońskim pierwsze "t" w 3-morowym wyrazie „katta”.

</doc>
<doc id="1078545" url="https://pl.wikipedia.org/wiki?curid=1078545" title="OpenSound Control">
OpenSound Control

OpenSound Control (OSC) jest to protokół komunikacyjny, umożliwiający instrumentom muzycznym m.in. syntezatorom, komputerom oraz innym multimedialnym urządzeniom wymianę danych w czasie rzeczywistym. Medium przesyłu może być zarówno kabel sieciowy CAT5, łącze USB czy też Firewire.
OSC został zaprezentowany w 1997 roku na Międzynarodowej Konferencji Muzyki Komputerowej (ICMC). OSC ma na celu zastąpić standard MIDI, który został zaimplementowany po 1983 i jest uznawany za nieodpowiedni do zadań związanych z współczesnymi multimediami.
Z powodu, iż jest to protokół sieciowy, OSC umożliwia instrumentom muzycznym, kontrolerom MIDI, urządzeniom multimedialnym komunikować się poprzez standardową sieć komputerową LAN (TCP/IP, UDP/IP, Ethernet) lub przez Internet. Szybkość działania przewyższa znacznie możliwość zegara, którym taktowany jest przesył MIDI. Oprócz szybkości, OSC daje muzykom oraz inżynierom elastyczność i skalowalność swojej architektury dzięki której możliwy jest przesył różnorodnych danych przez kabel co prowadzi do powstawania coraz to nowszych rozwiązań.
Pakiety OSC mogą być przesyłane poprzez różne protokoły transportowe, jednakże najczęściej stosowany jest protokół UDP.
Główne Cechy OSC
OSC jest także wykorzystywane jako jedno z najważniejszych założeń w API efektów dźwiękowych (tzw.: plug-inów) w standardzie DSSI, który jest ewolucją LADSPA API. Odpowiedzialny jest on za interakcje poprzez wiadomości (ang.: "messages") interfejsu graficznego (GUI) z sercem algorytmu przetwarzania sygnału dźwiękowego. LADSPA oraz DSSI są to API efektów i syntezy dźwięku związane z Linuksem.
Przykładowe oprogramowanie, które obsługuje OSC:
Przykładowy sprzęt muzyczny, kontrolery, które obsługują OSC: 

</doc>
<doc id="1078547" url="https://pl.wikipedia.org/wiki?curid=1078547" title="Bosak (ujednoznacznienie)">
Bosak (ujednoznacznienie)

Osoby o nazwisku Bosak:

</doc>
<doc id="1078552" url="https://pl.wikipedia.org/wiki?curid=1078552" title="Obszar zalewowy">
Obszar zalewowy



</doc>
<doc id="1078554" url="https://pl.wikipedia.org/wiki?curid=1078554" title="Zgromadzenie Sióstr Niepokalanego Poczęcia Najświętszej Marii Panny">
Zgromadzenie Sióstr Niepokalanego Poczęcia Najświętszej Marii Panny



</doc>
<doc id="1078555" url="https://pl.wikipedia.org/wiki?curid=1078555" title="Ojciec wszystkich bomb">
Ojciec wszystkich bomb

„Ojciec wszystkich bomb” (; , FOAB) – potoczne określenie rosyjskiej tzw. „lotniczej bomby próżniowej zwiększonej mocy” (; , pol. AWBPM). Jest to bomba paliwowo-powietrzna, która według rosyjskich danych ma czterokrotnie większą moc niszczącą od największej do tej pory bomby konwencjonalnej, amerykańskiej GBU-43/B MOAB, określanej potocznie jako „matka wszystkich bomb”. Pierwszy oficjalny test tej broni odbył się 11 września 2007.
Według źródeł rosyjskich wybuch bomby AWBPM stanowi odpowiednik wybuchu 44 ton TNT, a wykorzystano w niej 7,8 tony materiału wybuchowego w postaci mieszaniny sproszkowanego aluminium, azotanu amonu i tlenku etylenu wytworzonej przy użyciu nanotechnologii.
W czasopiśmie „Wired” krytyczne opinie nt. AWBPM przedstawili analitycy ds. obronności z USA. Uważają oni, że bomba jest niefunkcjonalna jako uzbrojenie i ma jedynie o połowę większą moc od tzw. MOAB, a nie – jak mówią przedstawiciele SZ FR – czterokrotnie większą. Poza tym uważają, że nie jest to bomba nowego projektu. Dla porównania siła wybuchu amerykańskiej MOAB to odpowiednik 11 ton TNT, a zawiera ona 8 ton materiału wybuchowego.
Według komentarzy rosyjskich „jest [ona] tak silna jak ładunki atomowe”, choć np. w porównaniu do bomby atomowej Little Boy, która zniszczyła Hiroszimę, ma tylko ok. 0,3% jej mocy wybuchowej.

</doc>
<doc id="1078557" url="https://pl.wikipedia.org/wiki?curid=1078557" title="Avedis Zildjian Company">
Avedis Zildjian Company

Avedis Zildjian Company – jedno z najbardziej cenionych na świecie przedsiębiorstw zajmujących się produkcją talerzy perkusyjnych. Firma powstała w 1623 w Konstantynopolu. Założona została przez Ormianina Avedisa Zildjiana. Na początku XX wieku z powodu mordów dokonywanych na ludności ormiańskiej w Imperium Osmańskim firma Zildjian została przeniesiona do Stanów Zjednoczonych. W 1929 została zarejestrowana w Norwell w stanie Massachusetts, gdzie działa do dzisiaj.

</doc>
<doc id="1078558" url="https://pl.wikipedia.org/wiki?curid=1078558" title="Gus Yatron">
Gus Yatron

Gus Yatron (ur. 16 października 1927, zm. 13 marca 2003) – amerykański polityk, członek Partii Demokratycznej. W latach 1969-1993 był przedstawicielem szóstego okręgu wyborczego w stanie Pensylwania w Izbie Reprezentantów Stanów Zjednoczonych.

</doc>
<doc id="1078559" url="https://pl.wikipedia.org/wiki?curid=1078559" title="Richard H. Stallings">
Richard H. Stallings

Richard Howard Stallings (ur. 7 października 1940) – amerykański polityk, członek Partii Demokratycznej. W latach 1985-1993 był przedstawicielem drugiego okręgu wyborczego w stanie Idaho w Izbie Reprezentantów Stanów Zjednoczonych.

</doc>
<doc id="1078560" url="https://pl.wikipedia.org/wiki?curid=1078560" title="George V. Hansen">
George V. Hansen

George Vernon Hansen (ur. 14 września 1930, zm. 14 sierpnia 2014 w Pocatello) – amerykański polityk, członek Partii Republikańskiej. Dwukrotnie był przedstawicielem drugiego okręgu wyborczego w stanie Idaho w Izbie Reprezentantów Stanów Zjednoczonych, najpierw w latach 1965-1969, i ponownie w latach 1975-1985.

</doc>
<doc id="1078562" url="https://pl.wikipedia.org/wiki?curid=1078562" title="Orval H. Hansen">
Orval H. Hansen

Orval Howard Hansen (ur. 3 sierpnia 1926 w Firth, Idaho, zm. 2 listopada 2017 w Boise, Idaho) – amerykański polityk, członek Partii Republikańskiej. W latach 1969-1975 był przedstawicielem drugiego okręgu wyborczego w stanie Idaho w Izbie Reprezentantów Stanów Zjednoczonych.

</doc>
<doc id="1078571" url="https://pl.wikipedia.org/wiki?curid=1078571" title="Zildjian">
Zildjian



</doc>
<doc id="1078572" url="https://pl.wikipedia.org/wiki?curid=1078572" title="Godło Georgii Południowej i Sandwichu Południowego">
Godło Georgii Południowej i Sandwichu Południowego



</doc>
<doc id="1078574" url="https://pl.wikipedia.org/wiki?curid=1078574" title="Euzauropody">
Euzauropody

Euzauropody (Eusauropoda) – takson dinozaurów z infrarzędu zauropodów (Sauropoda)
Do euzauropodów zalicza się wszystkie zauropody, z wyłączeniem kilku wczesnych, bazalnych zauropodów oraz wczesnych rodzin – anchizaurów, melanorozaurów i wulkanodonów.
Taksonomia.
Euzauropody (Eusauropoda)

</doc>
<doc id="1078575" url="https://pl.wikipedia.org/wiki?curid=1078575" title="Eusauropoda">
Eusauropoda



</doc>
<doc id="1078576" url="https://pl.wikipedia.org/wiki?curid=1078576" title="Veolia Transport Gdynia">
Veolia Transport Gdynia

Veolia Transport Gdynia Sp. z o.o., to firma zajmująca się usługami związanymi z rozkładowym transportem pasażerskim i transportem w komunikacji miejskiej. Przejęła pojazdy i linie od firmy Dunn Line Polska, która z kolei zastąpiła upadły PPKS Gdynia. Przedsiębiorstwo należało do grupy Veolia Transport Polska.
16 maja 2013, w następstwie przejęcia Grupy Veolia Transport Central Europe (VTCE) przez firmę Deutsche Bahn, spółki z Grupy VTCE w Polsce, Czechach, Słowenii, Słowacji, Serbii i Chorwacji stały się częścią europejskiej grupy transportowej Arriva (w Polsce działająca jako Arriva RP).
Tabor.
Trzon taboru autobusowego Veolia Transport Gdynia stanowią pojazdy marki Mercedes O303 w liczbie 8 sztuk.

</doc>
<doc id="1078577" url="https://pl.wikipedia.org/wiki?curid=1078577" title="Król Romów">
Król Romów



</doc>
<doc id="1078578" url="https://pl.wikipedia.org/wiki?curid=1078578" title="Ulica Grabiszyńska we Wrocławiu">
Ulica Grabiszyńska we Wrocławiu

Ulica Grabiszyńska – jedna z najdłuższych ulic we Wrocławiu (ponad 4,5 km), biegnąca od placu Legionów w kierunku południowo-zachodnim, dawnym traktem do Kątów Wrocławskich. Nazwę swoją (także niemiecką sprzed 1945 r. – "Gräbschener Straße", dawniej "Gräbschener Gasse") zawdzięcza osiedlom Grabiszyn-Grabiszynek, przez które przebiega.
Opis.
Przedłużeniem ulicy w kierunku historycznego centrum miasta jest ulica Sądowa, dalej przechodząca w Krupniczą. Początek Grabiszyńskiej znajduje się na skrzyżowaniu z ulicą Piłsudskiego przy placu Legionów, skąd ciągnie się prostym odcinkiem długości 3,25 km na południowy zachód – obok m.in. kościoła św. Elżbiety (wybudowanego w 1893), schronu („bunkra”) Richarda Konwiarza, dawnej (obecnie w tym miejscu istnieje Centrum Historii Zajezdnia) oraz fabryk Hutmen (dawne "Metalhüttenwerke Schaefer &amp; Schael") i FAT – do skrzyżowania z ulicami Ostrowskiego, Klecińską i aleją Hallera na Grabiszynku. Tam skręca nieco bardziej na południe i mijając cmentarz Grabiszyński zmierza w kierunku Oporowa. Kończy się na granicy osiedli, na Moście Oporowskim nad rzeką Ślęzą koło cmentarza Żołnierzy Polskich (z charakterystycznym pomnikiem na wzgórzu) i końcowej pętli tramwajowej. Za mostem, już na Oporowie, jej nazwa zmienia się na ul. Solskiego.
Historia.
Przed nakazanym przez Napoleona po jego zwycięstwie nad Prusami na początku XIX wieku zburzeniem fortyfikacji miejskich ulica Grabiszyńska była podmiejskim traktem przechodzącym przez wzmiankowaną już w 1149 r. wieś "Gräbschen", będącą niegdyś własnością opactwa św. Wincentego na Ołbinie. Droga do tej wsi, aż do początków XIX wieku na swojej niemal całej długości biegnąca wśród ogrodów warzywnych, wzmiankowana była po raz pierwszy w roku 1465, a nazwa „droga grabiszyńska” pojawiła się w zapiskach z 1499. W 1808 r. podczas likwidacji murów przeprowadzono szeroko zakrojoną operację włączenia przedmieść pod jurysdykcję miejską. Objęła ona między innymi część terenu wzdłuż dzisiejszej ulicy Grabiszyńskiej. Umieszczone były przy niej rogatki miejskie ("Canthner Barriere", Rogatka Kącka, od niem. nazwy Kątów Wrocławskich: "Canth"), do ok. 1870 r. w budynku nr 48 (okolica skrzyżowania z dzisiejszą ul. Jęczmienną), potem pod numerem 137 (dzisiejsze skrzyżowanie z ul. Stalową).
W roku 1823 drogę zaliczono do kategorii ulic o charakterze miejskim, ale miejska zabudowa zaczęła się tu pojawiać dopiero od około roku 1860. W kolejnych dziesięcioleciach oprócz kamienic czynszowych wybudowano wzdłuż tej ulicy także obiekty użyteczności publicznej i fabryki, w tym (oprócz wspomnianych wcześniej) także "Israelitisches Waisen-Verpflegungs-Anstalt" (sierociniec żydowski, potem przedszkole, obecnie Wrocławska Akademia Tańca i Choreografii), redakcję "Schlesische Tageszeitung", browar "Hopf &amp; Görcke", papiernię "Papierfabrik Schwinge &amp; Stehr" i inne.
Podczas oblężenia Wrocławia w 1945 r. większość zabudowy (szacuje się, że 80%) wzdłuż tej ulicy legła w gruzach, zachowały się tylko – bardzo mocno uszkodzone – nieliczne kamienice i obiekty, w tym zniszczony w 50% kościół św. Elżbiety z klasztorem i szpitalem (przy czym wyposażenie szpitala Niemcy przed wkroczeniem Rosjan wyrzucili na podwórze i podpalili). Większość współczesnej zabudowy tej ulicy pochodzi z okresu lat 60. i lat 70. XX wieku (m. in. w początkowym odcinku ulicy osiedle mieszkaniowe Plac PKWN, dalej Osiedle Gajowice). Ulica w tym czasie została też znacząco poszerzona, dzięki czemu większa jej część (od pl. Legionów do skrzyżowania z ul. Fiołkową) jest obecnie dwujezdniowa.
W latach 80. na ulicy dochodziło do starć z oddziałami milicji i ZOMO; jedno z najgwałtowniejszych miało miejsce w pół roku od wprowadzenia stanu wojennego, 13 czerwca 1982. Z tego powodu ulica zwana była potocznie „ZOMO-Strasse”.
Ulicą Grabiszyńską na całej jej długości biegnie obecnie dwutorowa linia tramwajowa, na większości odcinków umieszczona w wydzielonym torowisku pomiędzy jezdniami. Przed cmentarzem Grabiszyńskim tory tramwajowe przecinają jezdnię zachodnią i biegną około 300 metrów wzdłuż wschodniego skraju jezdni; przy cmentarzu tramwaj jeszcze raz przecina jezdnię (tu znajduje się jest pierwsza pętla tramwajowa); tu zaczyna się ostatni, ok. 650-metrowy, odcinek tej linii tramwajowej (tym razem wzdłuż zachodniej strony ulicy), aż do pętli końcowej.
W roku 1980 w okolicach skrzyżowania z ul. Kolejową wybudowano kładkę dla pieszych. Zastąpiono nią zwykłe jednopoziomowe przejście – miejsce to było szczególnie niebezpieczne z racji natężonego ruchu kołowego, bardzo wąskiej wysepki obok torów tramwajowych i dużego potoku pieszych, zwłaszcza dzieci z pobliskiej szkoły podstawowej. W II połowie 2018 r. została ona jednak rozebrana – przywrócono jednopoziomowe przejście, dodano przejazd dla rowerów, wybudowano nowe przystanki tramwajowe, zamontowano sygnalizację świetlną.
Również w roku 2018 po północnej stronie ulicy wybudowano też drogę rowerową, która rozpoczyna się przy placu Legionów i kończy przy skrzyżowaniu z ul. Żelazną. W 2019 roku na odcinku między budynkiem FAT a skrzyżowaniem z pl. Srebrnym wytyczono pas dla autobusów, tramwajów, taksówek, karetek oraz policji.

</doc>
<doc id="1078583" url="https://pl.wikipedia.org/wiki?curid=1078583" title="Richard Mateelong">
Richard Mateelong

Richard Kipkemboi Mateelong (ur. 14 października 1983 w Narok) – kenijski lekkoatleta, biegacz.
W dorobku posiada brązowy medal olimpijski z Pekin. Srebrny i brązowy medalista mistrzostw świata w biegu na 3000 m z przeszkodami.

</doc>
<doc id="1078584" url="https://pl.wikipedia.org/wiki?curid=1078584" title="Richard Kipkemboi Mateelong">
Richard Kipkemboi Mateelong



</doc>
<doc id="1078585" url="https://pl.wikipedia.org/wiki?curid=1078585" title="Greifswalder Oie">
Greifswalder Oie

Greifswalder Oie – niemiecka wyspa na Morzu Bałtyckim, leżąca 10 km na wschód od Rugii i 12 km na północ od wyspy Uznam. Administracyjnie wchodzi w skład gminy Kröslin w powiecie Vorpommern-Greifswald, w kraju związkowym Meklemburgia-Pomorze Przednie. Wyspa ma powierzchnię ok. 54 ha (1500 m x 750 m) i jest zamieszkana jedynie przez obsługę latarni morskiej. W najwyższym punkcie ma 18 m wysokości. Stanowi część rezerwatu przyrody, będąc ostoją ptactwa wodnego. Cały rezerwat ma powierzchnię 250 ha i obejmuje przyległy pas morza o głębokości wody do 2 m. Greifswalder Oie posiada przystań promową, można się na nią dostać promem z Peenemünde. Ruch turystyczny jest ograniczony, maksymalnie wyspa może przyjąć pięćdziesięciu turystów dziennie.
Historia.
W XIII wieku wyspa przejściowo należała do księcia pomorskiego, Bogusława IV. Następnie do 1291 r. była własnością Wolgast (Wołogoszczy), jednak ze względu na kłopoty finansowe tego miasta została sprzedana Greifswaldowi, po czym była wykorzystywana przez greifswaldczyków jako miejsce letnich wypasów koni. Jej nazwa dosłownie oznacza "Wyspa Greifswaldzka".
Dopiero w 1850 r. wyspa została zasiedlona na stałe przez trzy rodziny dzierżawiące tam gospodarstwa. Dzierżawcy obok rybołówstwa zajmowali się również na niewielką skalę uprawą roli.
W 1853 wzniesiono na wyspie latarnię morską, strzegącą bezpieczeństwa statków pływających na trasie Sassnitz – Greifswalder Bodden. Latarnia o 39-metrowej wieży jest użytkowana od 1855 r. do dziś.
W sezonie letnim 1877 rozpoczął się na wyspie rozwój zorganizowanej turystyki. Byli to głównie jednodniowi turyści przybywający stateczkiem parowym z Wolgast. W późniejszych latach powstało również kąpielisko. Po I wojnie światowej działalność gospodarczą prowadził na wyspie już tylko jeden dzierżawca. Przekształcił on dotychczasowe budynki gospodarcze w pensjonat i restaurację pod nazwą "Inselhof" ("Dwór na Wyspie").
Greifswalder Oie odwiedzali liczni prominenci, m.in. Tomasz Mann i Asta Nielsen. W 1932 r. wyspa została wykorzystana jako kulisy filmu z niemieckim aktorem Hansem Albersem. Od połowy lat 30. wyspa podlegała zarządowi militarnemu nowej bazy doświadczalno-militarnej w Peenemünde. Na Greifswalder Oie został zakwaterowany garnizon Wehrmachtu, a ostatni dzierżawca, po zmianie statusu wyspy na teren wojskowy w 1938 roku, wysiedlony.
W latach 1937-1945 na terenie wyspy dokonywano prób z bronią rakietową. W grudniu 1937 r. próbowano wystrzelić rakiety A3, jednakże próby zakończyły się fiaskiem. W latach 1938-1942 dokonano prób z rakietami A5. W czasie II wojny światowej z Greifswalder Oie wystrzelono co najmniej 28 rakiet V2. Ruiny bunkra, z którego przeprowadzano obserwacje trajektorii lotu rakiet, istnieją do dnia dzisiejszego. W czasach NRD na wyspie stacjonował garnizon armii tego kraju, NVA. W 1990 r. teren wyspy został zdemilitaryzowany, wkrótce potem zabudowania wojskowe padły ofiarą "dzikiej turystyki".
Obecnie kąpiel na wyspie jest zakazana, a infrastruktura gastronomiczna nie istnieje. Na obszarze rezerwatu znajduje się ścieżka dydaktyczna, prowadząca od przystani do latarni morskiej.
Fauna i flora.
Na wyspie występują liczne gatunki roślin i zwierząt, w tym też rzadkie i objęte ochroną (m.in. czosnek niedźwiedzi, honkenia piaskowa, wydmuchrzyca piaskowa, mikołajek nadmorski i inne słonorośla). Celem zapobieżenia nadmiernemu zarastaniu i zakrzaczaniu powierzchni wyspy zostały na niej osiedlone owce. Oprócz nich występują tu także sztucznie osiedlone popielice, kuny domowe oraz lisy, które przywędrowały na wyspę poprzez zamarznięte Morze Bałtyckie. Wyspa jest obszarem lęgowym kormoranów, mew i innych ptaków wodno-błotnych. Pod względem naukowo-gospodarczym jest wykorzystywana przez dwie organizacje pszczelarskie, zajmujące się kontrolowaną hodowlą "pszczelich królowych". Do 2004 r. żyły na wyspie kucyki szetlandzkie pochodzące z zoo w Rostocku. Ze względu na choroby i rosnące koszty opieki zostały ponownie zabrane na stały ląd.

</doc>
<doc id="1078593" url="https://pl.wikipedia.org/wiki?curid=1078593" title="Negatywna entropia">
Negatywna entropia



</doc>
<doc id="1078595" url="https://pl.wikipedia.org/wiki?curid=1078595" title="David Payne">
David Payne

David Payne (ur. 24 lipca 1982 w Cincinnati) – amerykański lekkoatleta, specjalista biegu na 110 m przez płotki.
Srebrny medalista olimpijski z Pekinu, brązowy medalista mistrzostw świata z Osaki (2007). Jego rekord życiowy na tym dystansie to 13,02 i został ustanowiony w Osace w finale mistrzostw świata.

</doc>
<doc id="1078598" url="https://pl.wikipedia.org/wiki?curid=1078598" title="Liaoningornis">
Liaoningornis

Liaoningornis ("Liaoningornis longidigitrus") – kopalny ptak żyjący we wczesnej kredzie (ok. 130-120 mln lat temu) na terenach wschodniej Azji; jego nazwa znaczy "ptak z (prowincji) Liaoning". Pierwotnie uznany za ptaka bliżej spokrewnionego ze współczesnymi ptakami niż z grupą Enantiornithes; z późniejszych badań wynika jednak jego przynależność do Enantiornithes i prawdopodobne bliskie pokrewieństwo z "Eoalulavis hoyasi".
Długość ciała ok. 30 cm, wysokość ok. 15 cm, masa ok. 150 g. Jedyny znany okaz to niekompletny szkielet z zachowanym mostkiem, niekompletną prawą kością kruczą, niekompletną prawą kończyną przednią, kompletną prawą kończyną tylną i lewą stopą oraz odciskami piór. Jego szczątki znaleziono w Chinach (w prowincji Liaoning).
Jego stopy były przystosowane do obejmowania gałęzi. Posiadał już, jak współczesne ptaki, grzebień na mostku, przeznaczony do mocowania mięśni skrzydeł.

</doc>
<doc id="1078608" url="https://pl.wikipedia.org/wiki?curid=1078608" title="Droga krajowa nr 71 (Węgry)">
Droga krajowa nr 71 (Węgry)

Droga krajowa nr 71 (węg. "71-es főút") – droga krajowa w komitatach Veszprém, Zala i Somogy w południowo-zachodnich Węgrzech. Biegnie północnym brzegiem jeziora Balaton. Długość - 123 km. Przebieg: 

</doc>
<doc id="1078609" url="https://pl.wikipedia.org/wiki?curid=1078609" title="Jemeńczycy">
Jemeńczycy



</doc>
<doc id="1078610" url="https://pl.wikipedia.org/wiki?curid=1078610" title="Syryjczycy">
Syryjczycy



</doc>
<doc id="1078612" url="https://pl.wikipedia.org/wiki?curid=1078612" title="Czcionka szeryfowa">
Czcionka szeryfowa

Szeryfowy krój pisma – krój zawierający znaki składające się z różnego rodzaju poprzecznych lub ukośnych linii, tzw. szeryfów.
Antykwa linearna szeryfowa wyróżnia się przede wszystkim kształtem liter. W większości grubość jest taka sama. W nielicznych przypadkach możemy zauważyć zwężenia oraz pogrubienia. Szeryfy są bardzo widoczne.Dzięki zastosowaniu szeryfów tekst staje się bardziej przejrzysty, co pomaga w czytaniu. Zakończenie linii liter w kroju jest smukłe, delikatne. Szeryfowy krój pisma jest bardzo czytelny, dlatego stosuje się go w publikacjach dla dzieci. Zapobiega zlewaniu się liter, które znacznie utrudnia czytanie danego tekstu. 
Stosowany przede wszystkim w publikacjach papierowych, bywa męczące przy czytaniu publikacji elektronicznych. 
Przykładowymi szeryfowymi krojami pisma są: Times New Roman, MS Serif, Constantia i Lucida Fax.
Możemy wyróżnić kilka rodzajów szeryfów:

</doc>
<doc id="1078617" url="https://pl.wikipedia.org/wiki?curid=1078617" title="Usługa dodana">
Usługa dodana

Usługa dodana (ang. "value-added service", skrót VAS) – usługa oferowana w 
sieciach telekomunikacyjnych, kontrolująca usługi podstawowe (oparta jest wtedy na platformie sieci inteligentnych, np. serwis Pre Paid) lub wykorzystująca je do dostarczenia dodatkowych treści i możliwości nieuwzględnionych w specyfikacji standardu danego rodzaju sieci (np. możliwość wysłania 
informacji multimedialnej w formie MMS, Video On Demand, lub możliwość otrzymywania najnowszych informacji sportowych za pomocą SMS). 
Usługi dodane często realizowane są wspólnie z firmami niezwiązanymi bezpośrednio z telekomunikacją, ale dzięki własnemu profilowi działalności (np. 
media tradycyjne, dostawcy i twórcy treści multimedialnych), uzupełniającymi ofertę operatorów. 

</doc>
<doc id="1078619" url="https://pl.wikipedia.org/wiki?curid=1078619" title="Żółta kartka">
Żółta kartka



</doc>
<doc id="1078622" url="https://pl.wikipedia.org/wiki?curid=1078622" title="Droga krajowa nr 72 (Węgry)">
Droga krajowa nr 72 (Węgry)

Droga krajowa nr 72 (węg. "72-es főút") – droga krajowa w komitacie Veszprém w zachodnich Węgrzech. Długość - 7 km. Przebieg: 

</doc>
<doc id="1078623" url="https://pl.wikipedia.org/wiki?curid=1078623" title="Sarna syberyjska">
Sarna syberyjska

Sarna syberyjska, sarna azjatycka ("Capreolus pygargus") – gatunek ssaka parzystokopytnego z rodziny jeleniowatych, blisko spokrewniona z sarną europejską.
Występowanie i biotop.
Obecny zasięg występowania gatunku obejmuje Azję północno-wschodnią i centralną (Rosja, Chiny, Kazachstan, Mongolia i Korea) – od zachodu, w górach Kaukazu, graniczy z zasięgiem występowania sarny europejskiej ("Capreolus capreolus"). Izolowana i wyraźnie wyodrębniona genetycznie populacja występuje również na wschodzie Polski, Litwie i Białorusi. Do Polski została również sprowadzona z terenów Rosji ok. 1900 przez książęcy urząd administracji leśnej w Sławięcicach koło Kędzierzyna Koźla, gdzie później wyginęła.
Zasiedla stepy, pola uprawne na równinach i w górach do wysokości 2100 m n.p.m.
Systematyka i pochodzenie.
Sarna syberyjska jest podobna do sarny europejskiej, z którą jest blisko spokrewniona i zaliczana do rodzaju "Capreolus". Do niedawna uważana była nawet za jej podgatunek, jednak przeprowadzone badania mtDNA potwierdziły istotne różnice wystarczające do uznania odrębności obydwu gatunków, które pojawiły się prawdopodobnie w okresie 2,75-1,37 mln lat temu. Najbliższym krewnym obydwu saren jest łoś.
Charakterystyka ogólna.
Wygląd.
Sarna syberyjska ma podobną sylwetkę, ale jest większa od swojej europejskiej krewniaczki, ma od niej masywniejsze ciało, dłuższe (do 45 cm) i inaczej ukształtowane poroże (parostki) z 3–5 odgałęzieniami i grubszymi niż u sarny europejskiej perłami. Jest też od niej lepiej przystosowana do surowego klimatu – silnych mrozów i głębokiego śniegu.
Ubarwienie sarny syberyjskiej jest zimą rdzawoszare do brązowawego na grzbiecie i kremowego na spodzie i nogach, latem rdzawe. U młodych występują liczne cętki na bokach ciała, ułożone w czterech do pięciu rzędach.
Tryb życia.
Aktywność wykazuje w ciągu całej doby. Odpoczywa w czasie letnich upałów, a na otwarte przestrzenie wychodzi wczesnym rankiem i po zmroku. Latem sarny trzymają się w małych grupach lub pojedynczo. Jesienią samce gromadzą 1-3 samic w haremy, które łączą się ze sobą przed zimą w większe stada złożone z 20-30 osobników. W grudniu stada ponownie rozdzielają się na małe grupy. W tym samym okresie samce zrzucają poroże. Sarny potrafią wykonywać długie – do 15 metrów – skoki.
Żywią się trawami, jagodami i grzybami, a zimą pędami i suchymi liśćmi drzew i krzewów.
Sarna syberyjska żyje 8–12, maksymalnie 14–18 lat, ale średnia wieku na wolności – ze względu na intensywne polowania i obecność drapieżników – jest znacznie krótsza.
Rozród.
Okres godowy saren syberyjskich przypada zwykle na drugą połowę lata, na przełomie sierpnia-września, ale może przesunąć się na późniejszy okres. Młode w liczbie od 1 do 3 rodzą się zawsze późną wiosną. Przez pierwszy tydzień leżą ukryte w wysokiej trawie, a następnie zaczynają wędrować za matką.
Podgatunki.
Wyodrębniono dwa podgatunki sarny syberyjskiej:
Podgatunki wyłoniły się prawdopodobnie 462-229 tys. lat temu.
Znaczenie.
Sarna syberyjska jest cenioną zwierzyną poławianą dla mięsa, skóry i poroża. Roczne połowy szacowane są na 5000–10000 sztuk.
Zagrożenia i ochrona.
Sarny są obiektem polowań dużych drapieżników i człowieka. Pomimo tego nie są zagrożone wyginięciem. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów została zaliczona do kategorii LC ("least concern") jako gatunek o mniejszym ryzyku wyginięcia.

</doc>
<doc id="1078624" url="https://pl.wikipedia.org/wiki?curid=1078624" title="Droga krajowa nr 73 (Węgry)">
Droga krajowa nr 73 (Węgry)

Droga krajowa nr 73 (węg. "73-as főút") – droga krajowa w komitacie Veszprém w zachodnich Węgrzech. Długość – 13 km. Przebieg:

</doc>
<doc id="1078626" url="https://pl.wikipedia.org/wiki?curid=1078626" title="Capreolus pygargus">
Capreolus pygargus



</doc>
<doc id="1078627" url="https://pl.wikipedia.org/wiki?curid=1078627" title="Sarna azjatycka">
Sarna azjatycka



</doc>
<doc id="1078630" url="https://pl.wikipedia.org/wiki?curid=1078630" title="Value-added services">
Value-added services



</doc>
<doc id="1078631" url="https://pl.wikipedia.org/wiki?curid=1078631" title="Value added services">
Value added services



</doc>
<doc id="1078633" url="https://pl.wikipedia.org/wiki?curid=1078633" title="Value added service">
Value added service



</doc>
<doc id="1078635" url="https://pl.wikipedia.org/wiki?curid=1078635" title="Droga krajowa nr 75 (Węgry)">
Droga krajowa nr 75 (Węgry)

Droga krajowa nr 75 (węg. "75-ös főút") – droga krajowa w komitacie Zala w południowo-zachodnich Węgrzech. Długość - 76 km. Przebieg: 

</doc>
<doc id="1078637" url="https://pl.wikipedia.org/wiki?curid=1078637" title="Usługi dodane">
Usługi dodane



</doc>
<doc id="1078640" url="https://pl.wikipedia.org/wiki?curid=1078640" title="Droga krajowa nr 76 (Węgry)">
Droga krajowa nr 76 (Węgry)

Droga krajowa nr 76 (węg. "76-os főút") – droga krajowa w komitatach Zala i Vas w zachodnich Węgrzech. Długość – 75 km. Przebieg: 

</doc>
<doc id="1078642" url="https://pl.wikipedia.org/wiki?curid=1078642" title="Droga krajowa nr 74 (Węgry)">
Droga krajowa nr 74 (Węgry)

Droga krajowa nr 74 (węg. "74-es főút") – droga krajowa w komitatach Zala i Vas w zachodnich Węgrzech. Długość - 79 km. Przebieg: 

</doc>
<doc id="1078647" url="https://pl.wikipedia.org/wiki?curid=1078647" title="Droga krajowa nr 811 (Węgry)">
Droga krajowa nr 811 (Węgry)

Droga krajowa nr 811 (węg. "811-es főút") – droga krajowa w komitacie Fejér w zachodnich Węgrzech. Długość - 42 km. Przebieg: 

</doc>
<doc id="1078650" url="https://pl.wikipedia.org/wiki?curid=1078650" title="Chantal Chaudé de Silans">
Chantal Chaudé de Silans

Chantal Chaudé de Silans (ur. 9 marca 1919 w Wersalu, zm. 5 maja 2001 w Grasse) – francuska szachistka, mistrzyni międzynarodowa od 1950 roku.
Kariera szachowa.
Mając 14 lat zdobyła pierwszy tytuł mistrzyni Francji. W latach 50. XX wieku należała do najlepszych szachistek świata. Na przełomie 1949 i 1950 uczestniczyła w Moskwie w turnieju o mistrzostwo świata, zajmując VII miejsce. W kolejnych latach trzykrotnie startowała w turniejach pretendentek: 1952 (Moskwa, IX m.), 1955 (Moskwa. XII m.) i 1961 (Vrnjačka Banja, XII m.). 
W historii szachów zapisała się jako pierwsza kobieta, która uczestniczyła w męskiej olimpiadzie szachowej. Zdarzenie to miało miejsce w 1950 w Dubrowniku, gdzie wystąpiła na I szachownicy rezerwowej i zdobyła 1½ pkt w 6 partiach. Po raz drugi w turnieju olimpijskim zagrała w roku 1957 w Emmen, występując na I szachownicy reprezentacji kobiecej.
W 1951 odniosła duży sukces, zajmując w finale indywidualnych mistrzostw Francji mężczyzn III miejsce (za Maurice'em Raizmanem i Rogerem Danielem) i zdobywając brązowy medal.

</doc>
<doc id="1078653" url="https://pl.wikipedia.org/wiki?curid=1078653" title="Telemundo">
Telemundo

Telemundo – amerykańska sieć telewizyjna, skierowana do hiszpańskojęzycznej publiczności. Kanał jest drugim co do wielkości producentem hiszpańskojęzycznych programów i największym hiszpańskojęzycznym kanałem w Stanach Zjednoczonych po Univision. Głównymi konkurentami stacji są Univision i Azteca America.
Stacja została stworzona przez Portorykańczyka Ángela Ramosa i uruchomiona 28 marca 1954 roku w San Juan w Portoryko. Właścicielem stacji, która swoją siedzibę ma w Miami, na Florydzie jest NBCUniversal, a jej prezesem Emilio Romano. Obecnie jej ramówkę wypełniają głównie telenowele. W 2011 roku 85% telenowel Telemundo było kręconych w Miami.
Oferta programowa.
Mimo iż kanał kojarzony jest przede wszystkim z telenowelami, emitowane są na nim także m.in. seriale animowane, talk-show czy programy informacyjne.

</doc>
<doc id="1078654" url="https://pl.wikipedia.org/wiki?curid=1078654" title="Droga krajowa nr 81 (Węgry)">
Droga krajowa nr 81 (Węgry)

Droga krajowa nr 81 () – droga krajowa w komitatach Fejér, Komárom-Esztergom i Győr-Moson-Sopron w północno-zachodnich Węgrzech. Długość trasy wynosi 87 km.

</doc>
<doc id="1078656" url="https://pl.wikipedia.org/wiki?curid=1078656" title="Konstanty Krumłowski">
Konstanty Krumłowski

Konstanty Krumłowski ps. Wujcio Kostuś (ur. 18 lutego 1872 w Kołomyi, zm. 17 sierpnia 1938 w Krakowie) – polski dramatopisarz i satyryk, autor wielu polskich sztuk teatralnych, m.in. wodewilu "Królowa przedmieścia" (1898), który przyniósł mu sławę.
Życiorys.
Syn Jana i Kazimiery z Gruszeckich. Urodził się podczas wakacyjnego wyjazdu rodziców do majątku dziadka Benedykta Gruszeckiego, ale jego korzenie wywodziły się z Krakowa, który upodobał sobie do końca życia. Poza wyjazdem do Wiednia oraz pobytem w Warszawie, nie opuścił Krakowa na dłuższy czas. Pochodził z dość zamożnej rodziny (ojciec zajmował posadę radcy stanu w Wiedniu) i był z pochodzenia Czechem. Uczęszczał do Gimnazjum Sobieskiego w Krakowie, a następnie studiował w latach 1890–1892 prawo na Uniwersytecie Jagiellońskim.
Przez ojca nakłaniany do kontynuowania nauki, a następnie pracy w dziedzinie, do której nie miał pociągu, orientował się coraz bardziej na młodopolskie hasła i literaturę. Często zmieniał pracę. Występował w trupie aktorskiej pod pseudonimem "Malinowski", był urzędnikiem, pracował w kancelarii adwokackiej, redagował pismo satyryczne „Bocian”, był kierownikiem literackim operetki w Teatrze Nowości w Krakowie. W literaturze zasłynął głównie jako autor wodewilów, wykorzystujących folklor miejski. Napisał też wiele jednoaktówek, żartów, kupletów, tekstów kabaretowych i satyrycznych.
Mieszkając w nowo zakupionym przez rodziców dworku na Zwierzyńcu, miał okazję do obserwacji życia podkrakowskiej ludności. To tu narodził się pomysł napisania "Królowej Przedmieścia", spotęgowany jeszcze nieodwzajemnioną miłością do Marii Bajus, pracownicy fabryki papierosów na Zwierzyńcu. Ona właśnie stała się pierwowzorem Mani. Za swoje patriotyczne przekonania był, na krótko, aresztowany w Warszawie przez Rosjan.
W latach międzywojennych cieszył się olbrzymią popularnością, tak w Krakowie, Polsce, jak i wśród zagranicznej Polonii. Posiadał interesujące powiązania rodzinne, gdyż rodzonym bratem jego matki był pisarz Artur Gruszecki, kuzynką Aniela Gruszecka, córka Artura, a mężem jego rodzonej siostry Heleny był znany warszawski lekarz, pionier higieny szkolnej dr Stanisław Kopczyński. W 1938 zostało hucznie uczczone czterdziestolecie jego pracy pisarskiej. Umarł kilka tygodni po tej uroczystości. Pochowano go na Cmentarzu Rakowickim (kwatera HB-płn-po lewej Pastów). 
Upamiętnienie.
Konstanty Krumłowski upamiętniony jest tablicą na „Domu pod nietoperzem” przy Rynku Dębnickim 4 w Krakowie, gdzie mieszkał w latach 1909–1913.
Linki zewnętrzne.
"Utwory Konstantego Krumłowskiego" w serwisie Polona.pl

</doc>
<doc id="1078658" url="https://pl.wikipedia.org/wiki?curid=1078658" title="Droga krajowa nr 82 (Węgry)">
Droga krajowa nr 82 (Węgry)

Droga krajowa nr 82 (węg. "82-es főút") – droga krajowa w komitatach Veszprém i Győr-Moson-Sopron w zachodnich Węgrzech. Długość - 68 km. Przebieg: 

</doc>
<doc id="1078660" url="https://pl.wikipedia.org/wiki?curid=1078660" title="Akademickie Centrum Kultury i Sztuki „Od Nowa” w Toruniu">
Akademickie Centrum Kultury i Sztuki „Od Nowa” w Toruniu

Akademickie Centrum Kultury i Sztuki „Od Nowa” w Toruniu (dawniej: Studencki Klub Pracy Twórczej „Od Nowa”) – klub studencki i muzyczny, miejsce spotkań teatralnych i filmowych, należący do Uniwersytetu Mikołaja Kopernika w Toruniu.
Lokalizacja.
Klub znajduje się w zachodniej części miasta, w dzielnicy Bielany, na terenie Miasteczka Akademickiego, przy ul. Gagarina 37a, w sąsiedztwie Placu ks. S. Frelichowskiego.
Historia.
Klub powstał w 1958 roku i pierwotnie mieścił się w gmachu Dworu Artusa przy Rynku Staromiejskim 25, przekazanym przez Robotniczy Dom Kultury na rzecz UMK. W 1983 roku klub został przeniesiony do nowo wybudowanego budynku na terenie miasteczka uniwersyteckiego na Bielanach.
W 2002 roku przed klubem odsłonięto pomnik Grzegorza Ciechowskiego, założyciela zespołu Republika, który na początku swojej działalności ćwiczył, koncertował i był związany z Od Nową.
W latach 2011-2012 trwała rozbudowa oraz modernizacja Od Nowy. W jej ramach dobudowano wielofunkcyjną salę kinowo-teatralną, patio, nowe wejście główne, wraz z szatnią, kasami i holem oraz obszerne foyer, które stanowi przestrzeń wystawienniczą dla nowej Galerii „Dworzec Zachodni”. Modernizacji została poddana również główna sala koncertowa.
W październiku 2018 roku władze Klubu zorganizowały obchody 60–lecia jego istnienia.
Charakterystyka.
W klubie Od Nowa odbywają się koncerty zewnętrznych organizatorów, ale również sam klub organizuje koncerty i zajmuje się działalnością impresaryjną, promuje muzykę, kulturę, sztukę. Przy współpracy z samorządem studenckim organizowane są w Od Nowie także imprezy dla studentów, m.in. koncerty w ramach Juwenaliów UMK, czy otrzęsiny wydziałowe. 
W klubie odbywają się również cykle koncertów jazzowych Jazz Club (w środy), spotkania z ciekawymi osobami (Wieczór Podróżnika i Połączenia bezpośrednie) oraz wystawy i performance w ramach dwóch galerii: Dworca Zachodniego oraz Galerii 011.
W Od Nowie swoją siedzibę ma DKF Niebieski Kocyk. W ramach DKF'u dwa razy w tygodniu, w Od Nowie wyświetlane są filmy.
Klub Od Nowa jest organizatorem cyklicznych, autorskich festiwali. W przestrzeni Od Nowy co roku odbywają się: Afryka Reggae Festival, Toruń Blues Meeting, Jazz Od Nowa Festival, Alternatywne Spotkania Teatralne "Klamra", Majowy BUUM Poetycki oraz najnowszy z festiwali - Od Nowa Metal Fest. Oprócz tego, regularnie od 2002 roku, w klubie Od Nowa odbywa się Koncert Specjalny Poświęcony Pamięci Grzegorza Ciechowskiego.
Klub przyczynił się do sukcesów wielu muzyków i grup muzycznych - dzięki wsparciu i długotrwałej promocji. Pierwsze koncerty zespołów Kult i Rejestracja odbywały się m.in. w Od Nowie. Klub Od Nowa zapisał się w historii toruńskiego zespołu Republika, który swoje pierwsze próby i koncerty miał właśnie w obiekcie na Bielanach.
Jest jedną z najsilniejszych placówek impresaryjnych w województwie wspierających współczesną muzykę i sztukę.
Dyrektorem Od Nowy jest absolwent Uniwersytetu Mikołaja Kopernika, Mirosław „Maurycy” Męczekalski.

</doc>
<doc id="1078662" url="https://pl.wikipedia.org/wiki?curid=1078662" title="Droga krajowa nr 83 (Węgry)">
Droga krajowa nr 83 (Węgry)

Droga krajowa nr 83 (węg. "83-as főút") – droga krajowa w komitatach Veszprém i Győr-Moson-Sopron w zachodnich Węgrzech. Długość - 67 km. Przebieg: 

</doc>
<doc id="1078663" url="https://pl.wikipedia.org/wiki?curid=1078663" title="Bartlowa Góra">
Bartlowa Góra

Bartlowa Góra – zalesione wzgórze w lesie Bartlówka o wysokości 332 m n.p.m., na Wyżynie Olkuskiej. Znajduje się pomiędzy miejscowościami Krzeszowice (przy południowo-zachodniej części osiedla Czatkowice) i Czerna w widłach potoków Krzeszówka w Dolinie Krzeszówki i Miękinia w Dolinie Miękini. Wchodzi w skład obszaru Parku Krajobrazowego Dolinki Krakowskie. Na szczycie wzniesienia dobry punkt widokowy. Na południe zbocza Bartlowej Góry opadają do Rowu Krzeszowickiego, na północny zachód od Bartlowej Góry ciągnie się Dolina Miękini. Północna część łączy się z wzgórzem Lipiniówka.
Na Bartlowej Górze znajdują się pozostałości mało znanego grodziska z VIII-IX w. Grodzisko to uległo potem zniszczeniu, ale w XVII w. podczas "potopu szwedzkiego" było powtórnie wykorzystywane przez Szwedów, którzy dokonali jego ufortyfikowania. Założyli w grodzisku obóz i wykonali potrójne obwałowania wokół niego, oraz drogę z Krzeszowic do Nowej Góry. Do tej pory droga ta nazywana jest "Szwedzką Drogą".

</doc>
<doc id="1078666" url="https://pl.wikipedia.org/wiki?curid=1078666" title="Droga krajowa nr 84 (Węgry)">
Droga krajowa nr 84 (Węgry)

Droga krajowa nr 84 (węg. "84-es főút") – droga krajowa w komitatach Veszprém, Vas i Győr-Moson-Sopron w zachodnich Węgrzech. Długość - 130 km. Przebieg: 

</doc>
<doc id="1078671" url="https://pl.wikipedia.org/wiki?curid=1078671" title="Wasił Stojanow">
Wasił Stojanow

Wasił Stojanow (ur. 29 maja 1979 w Sofii) – bułgarski siatkarz, występujący obecnie we włoskiej Serie A, w drużynie Itasu Diatec Trentino. Gra na pozycji przyjmującego. Mierzy 198 cm.

</doc>
<doc id="1078673" url="https://pl.wikipedia.org/wiki?curid=1078673" title="Droga krajowa nr 87 (Węgry)">
Droga krajowa nr 87 (Węgry)

Droga krajowa nr 87 (węg. "87-es főút") – droga krajowa w komitacie Vas w zachodnich Węgrzech. Długość - 51 km. Przebieg: 

</doc>
<doc id="1078675" url="https://pl.wikipedia.org/wiki?curid=1078675" title="ORP Jastrząb (okręt podwodny)">
ORP Jastrząb (okręt podwodny)



</doc>
<doc id="1078677" url="https://pl.wikipedia.org/wiki?curid=1078677" title="Droga krajowa nr 86 (Węgry)">
Droga krajowa nr 86 (Węgry)

Droga krajowa nr 86 (węg. "86-os főút") – droga krajowa w komitatach Győr-Moson-Sopron, Vas i Zala w zachodnich Węgrzech. Długość - 192 km.

</doc>
<doc id="1078678" url="https://pl.wikipedia.org/wiki?curid=1078678" title="Equus quagga quagga">
Equus quagga quagga



</doc>
<doc id="1078679" url="https://pl.wikipedia.org/wiki?curid=1078679" title="Luton Town">
Luton Town



</doc>
<doc id="1078680" url="https://pl.wikipedia.org/wiki?curid=1078680" title="Droga krajowa nr 88 (Węgry)">
Droga krajowa nr 88 (Węgry)

Droga krajowa nr 88 (węg. "88-as főút") – droga krajowa w komitacie Vas w zachodnich Węgrzech. Długość - 12 km. Przebieg: 

</doc>
<doc id="1078681" url="https://pl.wikipedia.org/wiki?curid=1078681" title="Niedźwiedzia Góra">
Niedźwiedzia Góra



</doc>
<doc id="1078683" url="https://pl.wikipedia.org/wiki?curid=1078683" title="Droga krajowa nr 85 (Węgry)">
Droga krajowa nr 85 (Węgry)

Droga krajowa nr 85 (węg. "85-ös főút") – droga krajowa w komitacie Győr-Moson-Sopron w północno-zachodnich Węgrzech. Długość - 74 km. Przebieg: 

</doc>
<doc id="1078684" url="https://pl.wikipedia.org/wiki?curid=1078684" title="Manuskrypty z jaskiń w Dunhuang">
Manuskrypty z jaskiń w Dunhuang

Manuskrypty z jaskiń w Dunhuang – zbiory starożytnych manuskryptów odkryte w kompleksie buddyjskich jaskiń w pustynnym mieście Dunhuang w północno-zachodnich Chinach. 
Manuskrypty z różnych okresów historii buddyzmu zbierane były do około XI wieku w jaskiniach umiejscowionych na ówczesnych miejscach postojowych jedwabnego szlaku. Znaczącą rolę w odkryciu tych zbiorów odegrał Marc Aurel Stein, który w 1907 roku napotkał miejsce Dunhuang, znane ówcześnie jako "jaskinia-biblioteka"; odkryte przez mnicha Wanga Yuanlu, którego Stein namówił do sprzedaży manuskryptów. Od tego czasu wiele zbiorów trafiło do muzeów w Londynie, Paryżu, w Chinach, Rosji, Japonii i innych miejscach. 
Obecnie, w ramach międzynarodowego projektu, opublikowane zostały również w internecie. Projekt ten udostępnia ponad 70 000 pozycji: manuskrypty, malowidła, rzeźby, tekstylia, mapy i inne. Wchodzące w skład zbiorów manuskrypty napisane są głównie w językach: chińskim, tybetańskim, w sanskrycie, języku chotańskim i tocharskim; datuje się je na okres od kilku wieków przed naszą erą, aż do ok. 1200 roku naszej ery. Na uwagę zasługuje fakt, że manuskrypty pochodzą z okresów stosowania papieru w Chinach zanim użyto go w innych rejonach, np. Indiach. 
Spośród wielu archeologicznych zwojów szczególnie wyróżniają się sutry mahajany oraz tantry i komentarze z bardzo wczesnej historii buddyzmu tybetańskiego. Dopóki nie znano tych tekstów, wielu uczonych uważało, że dzogczen był tybetańską innowacją pochodzącą z o wiele późniejszego okresu (tzw. odkrywania term) i było przekonanych o jego pochodzeniu z autochtonicznej szamańskiej tradycji tybetańskiej bön. Jednak odkrycia w Dunhuangu udowodniły pochodzenie buddyjskie starożytnej tradycji dzogczen od początku istnienia buddyzmu w Tybecie. Tłumaczone obecnie przez uczonych manuskrypty zawierają stosowany do dziś podział buddyjskich tantr na Maha Jogę, Anu Jogę i Ati Jogę oraz przytaczają postać mistrza Padmasambhawy. 
Znalezione teksty związane z historią chanu, rzuciły nowe światło na jego rozwój w Chinach, kształtowanie się praktyki, ideologii i linii przekazu Dharmy zwanej patriarchatem chanu.
Poza tym wśród manuskryptów odnaleziono najstarszą astronomiczną mapę z VII wieku. Mapa ta zawiera chińskie gwiazdozbiory oraz gwiazdy znajdujące się w pobliżu bieguna.

</doc>
<doc id="1078685" url="https://pl.wikipedia.org/wiki?curid=1078685" title="Droga krajowa nr 89 (Węgry)">
Droga krajowa nr 89 (Węgry)

Droga krajowa nr 89 (węg. "89-es főút") – droga krajowa w komitacie Vas w zachodnich Węgrzech. Długość - 16 km. Przebieg: 

</doc>
<doc id="1078689" url="https://pl.wikipedia.org/wiki?curid=1078689" title="Casper Ankergren">
Casper Ankergren

Casper Ankergren (ur. 9 listopada 1979 w Køge) – duński piłkarz występujący na pozycji bramkarza.
Kariera klubowa.
Casper Ankergren zawodową karierę rozpoczynał w 1998 roku w występującym wówczas w drugiej lidze duńskiej Køge BK. W styczniu 2001 roku Ankergren podpisał kontrakt z Brøndby IF – jednym z najbardziej utytułowanych zespołów w kraju. W pierwszej lidze zadebiutował w październiku tego samego roku. Był członkiem drużyny, która w sezonie 2001/2002 sięgnęła po tytuł mistrza Danii. Dzięki bardzo udanym występom Ankergren zaczął być porównywany do Morgensa Krogha, jednego z najlepszych golkiperów w historii duńskiej piłki oraz legendę Brøndby. W sezonie 2002/2003 Ankergren przyczynił się do zdobycia przez kopenhaską drużynę Pucharu Danii.
W następnym sezonie włodarze duńskiego klubu zdecydowali się kupić bramkarza Karima Zazę. Marokańczyk wygryzł z pierwszego składu Ankergrena i przez cały sezon to on stał między słupkami Brøndby. Rok później Zaza doznał kontuzji i do pierwszej jedenastki ponownie trafił Ankergren. W sezonie 2004/2005 spisywał się on znakomicie – w 32 spotkaniach aż osiemnaście razy zachował czyste konto i w dużym stopniu przyczynił się do zdobycia przez swoją drużynę podwójnej korony – krajowego mistrzostwa oraz pucharu. W 2006 roku Zaza opuścił duńską ligę co oznaczało, że Ankergren ma już pewne miejsce w podstawowym składzie Brøndby IF. Duńczyk podpisał ze swoim klubem nowy trzyletni kontrakt.
W styczniu 2007 roku, kiedy Brøndby zatrudniło bramkarza Stephana Andersena, Ankergren zdecydował się opuścić drużynę. Został wypożyczony do broniącego się przed spadkiem do League One Leeds United, a umowa zawierała opcję definitywnego transferu za darmo. Ekipie „The Whites” nie udało się jednak utrzymać w Championship, jednak mimo wszystko działacze Leeds zdecydowali się na kupno Ankergrena. W barwach angielskiego zespołu Duńczyk spisywał się bardzo dobrze, stał się jednym z najlepszych zawodników tego klubu oraz jednym z ulubieńców kibiców z Elland Road. W sezonie 2007/2008 Ankergren wystąpił we wszystkich 46 meczach ligowych.
Po wywalczeniu przez Leeds w sezonie 2009/2010 awansu do Championship, kontrakt z Ankergrenem nie został przedłużony i Duńczyk stał się wolnym zawodnikiem. Następnie podpisał umowę z Brighton &amp; Hove Albion, grającym w League One. W sezonie 2010/2011 awansował z nim do Championship, a w sezonie 2016/2017 do Premier League. Po tym awansie Ankergren zakończył karierę. Swoje ostatnie spotkanie ligowe rozegrał w sezonie 2013/2014, później występował już tylko w meczach pucharowych.
Kariera reprezentacyjna.
Ankergren ma za sobą pięć spotkań w młodzieżowych reprezentacjach Danii. Występował w zespołach do lat 17 oraz 21. W październiku 2006 roku trener Morten Olsen powołał go do seniorskiej reprezentacji, gdzie Ankergren został zmiennikiem Jespera Christiansena.

</doc>
<doc id="1078694" url="https://pl.wikipedia.org/wiki?curid=1078694" title="Bitwa pod Mons (1914)">
Bitwa pod Mons (1914)

Bitwa pod Mons – bitwa stoczona 23 sierpnia 1914 roku. Została stoczona przez wysłane na kontynent wojska Brytyjskiego Korpusu Ekspedycyjnego. W skład sił wchodziły Brytyjczycy wspomogli w ten sposób cofających się pod naporem przeważających sił niemieckich Belgów, zatrzymując natarcie niemieckiego II Korpusu.
Historia.
20 sierpnia 1914 żołnierze brytyjscy dostali rozkaz podejścia pod Mons. Bitwa okazała się zwycięstwem jedynie taktycznym, na skutek klęski sojuszniczej 5 Armii Francuskiej w bitwie pod Charleroi, aby nie dopuścić do ich oskrzydlenia całość wojsk Ententy musiała się wycofać z większości terytorium Belgii.
Z bitwą wiąże się legenda o Aniołach z Mons.

</doc>
<doc id="1078695" url="https://pl.wikipedia.org/wiki?curid=1078695" title="Skaut Kwatermaster">
Skaut Kwatermaster

Skaut Kwatermaster – komputerowa gra przygodowa stworzona przez polskiego producenta i dystrybutora LK Avalon. Gra charakteryzuje się prostą, komiksową grafiką. Celem gracza jest doprowadzenie do uwolnienia dziewczyny głównego bohatera zamkniętej w czołgu przez dwóch chuliganów. "Skaut Kwatermaster" został nagrodzony Złotym Dyskiem, przyznawanym przez miesięcznik Świat Gier Komputerowych. Gra była dostępna za darmo do ściągnięcia na stronie producenta.

</doc>
<doc id="1078696" url="https://pl.wikipedia.org/wiki?curid=1078696" title="Intel Corporation">
Intel Corporation



</doc>
<doc id="1078700" url="https://pl.wikipedia.org/wiki?curid=1078700" title="Phil Collen">
Phil Collen

Phil Collen (ur. 8 grudnia 1957 w Londynie) – angielski gitarzysta rockowy, kompozytor i autor wielu tekstów.
W 2004 roku muzyk wraz ze Steve'em Clarkiem został sklasyfikowany na 41. miejscu listy 100 najlepszych gitarzystów heavymetalowych wszech czasów według magazynu Guitar World.
Życiorys.
Swoją karierę muzyczną rozpoczynał w glamrockowym zespole Girl. W 1982 roku zastąpił na stanowisku gitarzysty w Def Leppard Pete'a Willisa, który nadużywał alkoholu. Tuż po dołączeniu do reszty chłopaków, szybko stał się ważną osobą w zespole, a wraz ze Steve'em Clarkiem tworzyli jeden z najlepszych w dziejach muzyki rockowej duet gitarowy, który potem został potocznie nazwany "terror twins" (bliźniacy terroryści), zaś albumy "Pyromania" i "Hysteria" wspięły zespół na szczyt rockowego olimpu. Panowie Collen i Clark na koncertach Def Leppard wydziwiali z gitarami różne rzeczy, riffy, partie, akordy, co wszystko razem ze sobą współgrało. Również poza sceną nie oszczędzali się po koncertach i wspólnie ostro imprezowali. Po śmierci Steve'a Clarka na albumie "Adrenalize" Phil Collen przejął wszystkie partie gitarowe po zmarłym koledze i w studio przez długi czas był jedynym gitarzystą, dopóki na miejsce Steve'a nie dołączył irlandzki gitarzysta Vivian Campbell. Phil Collen w międzyczasie uczestniczył również w innych projektach muzycznych. W zespole Cybernauts nagrał album koncertowy wraz z Joe Elliottem, Davidem Bowie oraz dwoma członkami Spiders From Mars. Projekt ten miałbyć jednorazowy i nawiązywał do fascynacji wszystkich wykonawców glam-rockiem. W 2004 roku Phil Collen założył swój własny projekt o nazwie Man-Raze, gdzie Phil docelowo gra na gitarze i śpiewa. W zespole tym znalazł się dawny kolega Phila z zespołu Girl, basista Simon Laffy oraz znany wszystkim na świecie, perkusista Sex Pistols Paul Cook. W chwili obecnej Def Leppard pracuje nad nowym albumem, który docelowo ma się ukazać w 2008 roku, która zostanie oczywiście nagrana również ze znanym i lubianym Collenem. Jest weganinem (wcześniej wegetarianin z wieloletnim stażem).

</doc>
<doc id="1078705" url="https://pl.wikipedia.org/wiki?curid=1078705" title="Królowa przedmieścia (wodewil)">
Królowa przedmieścia (wodewil)

Królowa Przedmieścia – wodewil autorstwa Konstantego Krumłowskiego, wystawiony po raz pierwszy w 1898 r. w teatrzyku „Pod Słońcem”, mieszczącym się w Parku Krakowskim. Utwór ten przyniósł autorowi olbrzymią sławę. Żadna jego późniejsza sztuka nie odbiła się już tak szerokim echem. Z teatru „Pod Słońcem” przeniesiona została na deski Teatru Ludowego przy ul. Krowoderskiej w Krakowie.
Premiera sztuki miała miejsce 22 lipca 1898 r. Reżyserem był Julian Szelągowski, muzykę skomponował Władysław Powiadowski. W roli Mani wystąpiła Anna Bertoletti, Antka zagrał Konrad Ankiewicz, Majcherka – Tadeusz Pol, Kantka – Jerzy Jerzyński, Maciejową – Teofila Józefowiczowa. Ponadto wystąpili: Wacław Dolski, Jan Czapski, Wacław Nynkowski, Piotr Hryniewicz, Aleksandra Ziemkiewicz i Julian Szelągowski, reżyser. W przedstawieniu kilkukrotnie wystąpił sam Krumłowski (w roli Edwarda). Popularność sztuki przeszła najśmielsze oczekiwania i w ciągu dwóch miesięcy spektakl grano ponad 50 razy.
Boy-Żeleński pisał:
Inny krakowianin, Adolf Nowaczyński, pisał:
"Królowa Przedmieścia" była jedną z najczęściej granych sztuk polskich. Jej olbrzymia popularność wśród Polaków skutkowała równoległym zainteresowaniem Polonii, stąd wystawianie "Królowej" w Stanach Zjednoczonych, a nawet Japonii. Dla Polski w dobie dwudziestolecia międzywojennego i doby PRL-u przywrócił "Królową..." Leon Schiller. Dokonał nowej adaptacji, uwspółcześnił, umuzykalnił. Dzięki Schillerowi "Królowa..." stała się znowu modnym wodewilem.
Oprac. muz. wodewilu Jakub Mund. W obsadzie znaleźli się: Dobiesław Damięcki, Jan Guttner, Władysław Krasnowiecki, Władysław Ratschka, Jacek Woszczerowicz i in. Schiller wystawił 3 krotnie "Królową przedmieścia"przed wojną – we Lwowie i Krakowie. Następnie w opracowaniu dramatycznym Schillera wystawił m.in. w 1946 r. w Teatrze Nowym w Poznaniu Stanisław Płonka-Fiszer (pod kier. muz. Wiktora Buchwalda).
Akcja utworu.
Akcja rozgrywa się w podkrakowskim Zwierzyńcu. Główną bohaterką jest piękna dziewczyna, Mania. Sierota, pracując i żyjąc uczciwie, pokochała swoją wieś i nie wyobraża sobie życia gdzie indziej. Tymczasem po Zwierzyńcu kręcą się panowie z miasta – Zygmunt i Zagórny. Zygmunt jest zakochany w Mani, ale nie wie, gdzie ona mieszka. Zobaczył ją bowiem tylko w kościele i śledził, aż znikła mu z oczu. W gminie urzędują Marcin i Majcherek. Powodowani zazdrością o popularność Mani oraz jej urodą (Majcherek bezskutecznie stara się o jej rękę), knują chytry spisek, mający na celu wyrzucenie dziewczyny z gminy. Wykazując jej brak urzędowych legitymacji oraz oskarżając bezpodstawnie o pasożytnictwo, zmuszają Manię do opuszczenia gminy.
Mania, pozbawiona dachu nad głową i zmuszona do opuszczenia ukochanego Zwierzyńca, zamieszkuje u pani Maciejowej na Czarnej Wsi (obecnie część Krakowa), gdzie za pracę ma jedzenie i dach nad głową. Jednocześnie Zygmunt nie ustaje w zalotach, ale odtrącony z powodu miejskiego pochodzenia, pomaga dziewczynie skrycie, dając pieniądze Maciejowej na utrzymanie. Zarówno Zygmunt, jak i Majcherek zostają przez Manię odtrąceni. Jeden z powodu urodzenia, drugi za złośliwość i przekręty. Zygmunt poznaje mec. Złotogórskiego, który obiecuje zająć się i wnikliwie przestudiować sprawę Mani i w końcu udaje mu się wytknąć władzom gminnym nadużycia. Zakochany w dziewczynie Zygmunt postanawia zaciągnąć się jako flisak do pracy na Wiśle, by zatrzeć skojarzenie z „mieszczuchem” i tym daje dowód swojej miłości do Mani. Ta, urzeczona poświęceniem amanta, wreszcie otwiera dla niego swoje serce. Uposażeni przez mec. Zagórskiego w pieniądze na nową drogę życia, obiecują dać na zapowiedzi.

</doc>
<doc id="1078707" url="https://pl.wikipedia.org/wiki?curid=1078707" title="Kimmerikon">
Kimmerikon

Kimmerikon (gr. "Κιμμερικών", łac. "Cimmericum", ros. "Киммерик") – starożytne miasto greckie w południowo-wschodniej części Krymu, założone w VI wieku p.n.e. przez osadników z Miletu. Nazwa pochodzi od Kimerów, zamieszkujących wcześniej te ziemie.
Położenie.
Ruiny miasta znajdują się na cyplu Jelczyn-Kale pomiędzy brzegiem Morza Czarnego a jeziorem Elken (dawnym zalewem morskim), 50 km na południe od współczesnego Kerczu.
Historia miasta.
Ślady pierwotnego osadnictwa w tym miejscu datują się na II tysiąclecie p.n.e. W epoce brązu istniały tutaj osady, których pozostałości odkryto w dolnej warstwie grodziska podczas wykopalisk w latach czterdziestych i pięćdziesiątych XX w.
Od IV wieku p.n.e. wzrosła rola miasta jako grodu chroniącego Królestwo Bosporańskie przed najeźdźcami z zachodu, głównie Scytami, dlatego też rozbudowano tutaj system fortyfikacji miejskich, który swoją rozległością wyróżnia Kimmerikon wśród innych starożytnych miast krymskich.
Centralnym punktem była góra Opuk, główne miasto położone było od zachodu. Pierwsze umocnienia pochodzą z IV wieku p.n.e., główne fortyfikacje powstały jednak w I wieku p.n.e., grubość murów fortecznych sięgała 2,5–3,5 m, a umocnienia obejmowały obszar o powierzchni 3 km². Rozbudowano wówczas linię fortyfikacji kamiennych chroniących dodatkowo port od strony północnej, a w części wschodniej, na górze Opuk, wzniesiono cytadelę połączoną z fortyfikacjami miejskimi.
Początek upadku miasta wiąże się ze zdobyciem i zniszczeniem miasta przez Gotów w połowie III wieku n.e.. W IV i V wieku miasto istniało, lecz było mniejsze i zajmowało tylko część dawnego terytorium. W drugiej połowie I tysiąclecia miasto opustoszało.
Wykopaliska.
Pierwsze badania archeologiczne rozpoczęto tutaj w pierwszej połowie XIX w., a systematyczne prace były prowadzone od 1927 r., w latach: 1927, 1947-1949, 1950-1951. W trakcie wykopalisk odsłonięto fortyfikacje miejskie, domy mieszkalne, magazyny zbożowe, cysterny dla wody, a wewnątrz domostw liczne przykłady ceramiki i narzędzia, potwierdzające, że mieszkańcy miasta zajmowali się uprawą roli, rybołówstwem, rzemiosłem i handlem. Już w najniższym pokładzie grodziska, z epoki brązu, znaleziono skorupy naczyń glinianych z charakterystycznym ornamentem, krzemienne groty strzał i ostrza do sierpów, fragmenty kamiennych toporów i kości zwierząt domowych.

</doc>
<doc id="1078709" url="https://pl.wikipedia.org/wiki?curid=1078709" title="Květa Hrdličková">
Květa Hrdličková



</doc>
<doc id="1078714" url="https://pl.wikipedia.org/wiki?curid=1078714" title="Roger Mortimer (2. hrabia Marchii)">
Roger Mortimer (2. hrabia Marchii)

Roger de Mortimer KG (ur. 11 listopada 1328 w Ludlow, zm. 26 lutego 1360 w Rouvray) – angielski arystokrata i wódz podczas wojny stuletniej. Syn sir Edmunda Mortimera (syna 1. hrabiego Marchii) i Elizabeth de Badlesmere, córki 1. barona Badlesmere.
Życiorys.
Kiedy Roger miał dwa lata jego dziadek został ścięty na rozkaz króla Edwarda III, jego tytuły zostały przejęte przez Koronę, a dobra skonfiskowane. Rok później zmarł ojciec Rogera. Mały Mortimer dorastał więc niepewny swojej sytuacji materialnej. Z biegiem lat restrykcje wobec Mortimerów były ograniczane. W 1342 r. Roger odzyskał Radnor. Rok później przywrócono mu jego rodową posiadłość Wigmore.
Mortimer brał udział w walkach przeciwko Francji. Odznaczył się 26 sierpnia 1346 w bitwie pod Crécy jak i podczas kampanii 1347 r. Jego postawa spowodowała, że zwrócono mu resztę ziem skonfiskowanych dziadkowi. Mortimer został również jednym z kawalerów-założycieli Orderu Podwiązki. W 1348 r. jako baron Wigmore zasiadł w Parlamencie. Tytuł hrabiego Marchii odzyskał w 1355 r. Otrzymał wówczas również urzędy konstabla zamku Dover i lorda strażnika Pięciu Portów.
Mniej więcej w tym samym czasie zmarła babka Rogera, Joan de Genville, wdowa po 1. hrabim Marchii. Roger odziedziczył jej ziemie w tym zamek w Ludlow, który stał się odtąd rodową siedzibą Mortimerów. W następnych latach Roger został członkiem Rady Królewskiej i otrzymał urzędy konstabla zamków Montgomery i Bridgnorth w Shropshire oraz Corfe w Dorset.
W latach 1359-1360 był konstablem wojsk Edwarda III podczas jego wyprawy do Francji. Mortimer brał udział w nieudanym oblężeniu Rouen. Udało mu się natomiast zdobyć Auxerre. Wojska angielskie ruszyły następnie do Burgundii. Mortimer zmarł nagle podczas marszu w Rouvray niedaleko Avallon.
Roger poślubił Philippę Montacute (ur. 1332), córkę Williama Montacute, 1. hrabiego Salisbury, i Catherine Grandisson, córki 1. barona Grandisson. Roger i Philippa mieli razem jednego syna:

</doc>
<doc id="1078715" url="https://pl.wikipedia.org/wiki?curid=1078715" title="Hans Christian Gram">
Hans Christian Gram

Hans Christian Joachim Gram (ur. 13 września 1853 w Kopenhadze, zm. 14 listopada 1938) - duński bakteriolog, profesor patologii. 
Studiował botanikę na Uniwersytecie w Kopenhadze. Był asystentem z dziedziny botaniki zoologa Japetusa Steenstrupa. Zapoznał się z podstawami farmakologii i używaniem mikroskopu.
W latach 1878-1883 studiował medycynę. W 1884 odkrył w Berlinie metodę doświadczalnego zróżnicowania bakterii na dwie duże grupy ze względu na różnice w budowie ściany komórkowej. Ta technika - metoda Grama, jest standardową techniką medycznej mikrobiologii. W 1922 roku opisał metodę określania ilości włóknika we krwi i plazmie.
W 1891 Gram został wykładowcą farmakologii na Uniwersytecie w Kopenhadze. W 1901 otrzymał katedrę farmakologii i został profesorem medycyny.
Linki zewnętrzne.
 

</doc>
<doc id="1078717" url="https://pl.wikipedia.org/wiki?curid=1078717" title="Żółtopuzik smukły">
Żółtopuzik smukły

Żółtopuzik smukły, ("Ophisaurus attenuatus") – gatunek jaszczurki z podrodziny Anguinae w rodzinie padalcowatych (Anguidae), występująca w dorzeczu rzeki Missisipi.
Wygląd.
Jest to jaszczurka beznoga. Posiada jasnobrązowe, pręgowane ciało z bardzo długim, łamliwym ogonem. Długość ciała 60–105 cm.
Pożywienie.
Żółtopuzik smukły żywi się bezkręgowcami, gadami i gryzoniami.
Rozmnażanie.
Samica zazwyczaj co dwa lata składa 5-17 jaj, których następnie pilnuje w całym okresie inkubacji. Żółtopuzik smukły może dożyć 10 lat.

</doc>
<doc id="1078721" url="https://pl.wikipedia.org/wiki?curid=1078721" title="Chrześcijanizm">
Chrześcijanizm



</doc>
<doc id="1078723" url="https://pl.wikipedia.org/wiki?curid=1078723" title="Mari Yaguchi">
Mari Yaguchi

 – aktorka oraz japońska piosenkarka j-pop występująca w takich zespołach jak:

</doc>
<doc id="1078725" url="https://pl.wikipedia.org/wiki?curid=1078725" title="Zasada ograniczonego wyboru">
Zasada ograniczonego wyboru

Zasada ograniczonego wyboru (ZOW), opisana po raz pierwszy przez Alana Truscotta jako „Principle of restricted choice” to brydżowa zasada mówiąca iż:
ZOW jest brydżowym odpowiednikiem paradoksu Monty’ego Halla i opiera się o twierdzenie Bayesa.
Załóżmy taki układ kart jak na diagramie po lewej stronie, rozgrywający gra na impas najpierw do dziewiątki którą E pobił waletem, a następnie do dziesiątki którą E wziął królem. S gra ponownie w ten kolor i W dokłada to tej lewy blotkę, czy należy teraz zaimpasować ponownie czy zagrać asa z góry?
Z punktu widzenia rozgrywającego istotne są dwa układy kart u przeciwników: Dxxx – KW i xxx – KDW. W pierwszym przypadku wygrywa położenie ósemki, w drugim przykładzie wygrywającym zagraniem jest as. W pierwszym przypadku (KW) mógł zagrać jego karty na dwa sposoby – najpierw zabić królem, a później waletem lub odwrotnie. W drugim przypadku (KDW) miał on aż sześć sposobów zagrania swoich kart – KD, DK, KW, WK, DW lub WD. Ponieważ jednak na stole nie pojawiła się do tej pory dama, szansa podziału xxx-KDW maleje. Szansa wytasowania podziału Dxxx-KW wynosi 1,61%, szansa skorygowana (2 wybory, a więc 1,61%/2) wynosi 0,805%. Szansa wytasowania podziału xxx-KDW wynosi 1,78% ale szansa skorygowana (6 wyborów, a więc 1,78%/6) wynosi 0,297%. Optymalną strategią jest więc gra na impas, pomimo że "a priori" szansa na podział xxx-KDW jest wyższa od szansy na podział Dxxx-KW, jednak "a posteriori", po uwzględnieniu ZOW wyższa staje się szansa na podział 4-2.
Stosunkowo często spotykana jest sytuacja jak na diagramie po lewej stronie kiedy rozgrywającemu brakuje 5 kart w kolorze tym damy i waleta. Rozgrywający gra asa na którego z prawej strony spada dama. Ponownie, z punktu widzenia rozgrywającego istotne są tylko dwa rozkłady u przeciwników: xxx – DW lub Wxxx – D. Szansa wytasowania pierwszego z nich wynosi 3,39%, a drugiego tylko 2,83% ale z kartami DW siedzący po prawej stronie gracz mógł zagrać damę lub waleta, ponieważ zagrał waleta to prawdopodobieństwo takiego układu maleje o połowę – 3,38%/2 = 1,70%. Według ZOW należy więc zaimpasować waleta.

</doc>
<doc id="1078734" url="https://pl.wikipedia.org/wiki?curid=1078734" title="Toshiko Fujita">
Toshiko Fujita

 – japońska seiyū i była aktorka dziecięca chińskiego pochodzenia. Pracowała w Aoni Production. Zmarła w 2018 roku na raka piersi.

</doc>
<doc id="1078738" url="https://pl.wikipedia.org/wiki?curid=1078738" title="Jon oksoniowy">
Jon oksoniowy

Jony oksoniowe − dowolne indywidua molekularne posiadające trójwiązalny atom tlenu obdarzony ładunkiem dodatnim. Najprostszy jon oksoniowy powstający w wyniku protonowania cząsteczki wody to jon hydroniowy, który jednocześnie jest definiowany jako związek macierzysty dla podstawionych pochodnych. Znane są również większe agregaty np. kation Zundela i kation Eigena. Inne jony oksoniowe typu RR'C=O(+)H, spotykane często w chemii organicznej, powstają w wyniku protonowania grupy karbonylowej. Analogiczne jony typu RR'C=O(+)−R" są związkami przejściowymi m.in. w reakcjach hydrolizy kwasowej acetali, ketali i ortoestrów. Jony oksoniowe typu RR'C=O(+)−R" są stabilizowane rezonansem, w wyniku którego powstaje karbokation RR'C(+)−O−R" (R, R', R" – dowolna grupa alkilowa lub proton). Podobnie protonowaniu ulegać mogą alkohole oraz etery tworząc jony oksoniowe typu RO(+)H2 i RR'O(+)H.
Niektóre sole alkoksoniowe są stabilne i znalazły zastosowanie jako czynniki alkilujące. Przykładem jest tetrafluoroboran trimetylooksoniowy ()(B) występujący w postaci białego krystalicznego ciała stałego, stosowany jako czynnik metylujący np. w reakcji estryfikacji.

</doc>
<doc id="1078741" url="https://pl.wikipedia.org/wiki?curid=1078741" title="Robert Enrico">
Robert Enrico

Robert Enrico (ur. 13 kwietnia 1931 w Liévin, zm. 23 lutego 2001 w Paryżu) – francuski reżyser i scenarzysta filmowy.
Życiorys.
Był absolwentem prestiżowej paryskiej wyższej szkoły filmowej (IDHEC). W 1962 otrzymał Grand Prix na festiwalu w Cannes za krótkometrażowy film "Sowia rzeka" (La Rivière du hibou). W filmie „nowej fali” zatytułowanym "Piękne życie" (La Belle vie, 1963) nawiązał do wydarzeń wojny algierskiej.
Potem skłaniał się do kina konwencjonalnego. Wyreżyserował filmy "Twardzi ludzie" (1965) z Lino Venturą i Bourvilem, "Łowcy przygód" (1967) z Lino Venturą i Alainem Delonem, "Człowiek w pięknym krawacie" (1968) z Jeanem-Paulem Belmondo.
Duży sukces kasowy odniósł filmem "Stara strzelba" (1975) z Philippe'em Noiretem i Romy Schneider.
Realizował też reportaże i filmy dokumentalne.

</doc>
<doc id="1078743" url="https://pl.wikipedia.org/wiki?curid=1078743" title="Edmund Langley">
Edmund Langley

Edmund Langley KG (ur. 5 czerwca 1341 w Kings Langley w hrabstwie Hertfordshire, zm. 1 sierpnia 1402 tamże) – angielski książę z dynastii Plantagenetów, protoplasta gałązki Yorków, młodszy syn króla Anglii Edwarda III i Filipy de Hainault, córki Wilhelma I, hrabiego Hainaut. Młodszy brat Edwarda, księcia Walii, Lionela, księcia Clarence, i Jana, księcia Lancaster. Starszy brat Tomasza, księcia Gloucester. Stryj królów Ryszarda II i Henryka IV.
Książę Edmund brał udział w kampanii we Francji w latach 1359-1360. W kwietniu 1361 r. otrzymał Order Podwiązki. 13 listopada 1362 r. otrzymał tytuł hrabiego Cambridge. W latach 1369–1371 i ponownie od sierpnia 1372 do września 1375 r. walczył we Francji. Podczas tej drugiej kampanii był jednym z dowódców wojsk angielskich w Bretanii. 12 czerwca 1376 r. został lordem strażnikiem Pięciu Portów i konstablem zamku Dover. Urząd ten sprawował do 1 lutego 1381 r. 30 czerwca 1377 r. został królewskim komisarzem odpowiedzialnym za obronę wybrzeża hrabstwa Kent przed napadami Francuzów. W 1378 r. brał udział w ekspedycji na Saint-Malo. W 1381 r. posłował do Czech w sprawie małżeństwa króla Ryszarda z Anną Luksemburską.
W 1381 r. objął dowodzenie nad wyprawą do Portugalii, ale w toczonych tam do 1382 r. walkach nie odniósł sukcesów. Po powrocie towarzyszył Ryszardowi II w wyprawie na Szkocję. 6 sierpnia 1385 r. otrzymał tytuł księcia Yorku. 19 listopada 1386 r. został członkiem Rady Regencyjnej. W latach 1393–1394 negocjował z Francją traktat pokojowy. W 1396 r. został ponownie lordem strażnikiem Pięciu Portów i był nim do 1398 r. Od 20 marca do sierpnia 1399 r. był stewardem Anglii. W 1399 r. ponownie został regentem Anglii, kiedy na Wyspach wylądował zbuntowany przeciw królowi książę Lancaster. Edmund próbował bronić sprawy królewskiej, ale 27 lipca 1399 r. opowiedział się po stronie Lancastera. Kiedy Lancaster został królem Henrykiem IV powołał Yorka do Tajnej Rady.
Między 1 marca a 30 kwietnia 1372 r. w Hertford Castle Edmund poślubił Izabelę Kastylijską (ok. 1355–23 grudnia 1392), córkę króla Kastylii Piotra I Okrutnego i Marii de Padilla, córki Juana Garcíi de Padilla, 1. seniora de Villagera. Izabela była szwagierką Jana z Gandawy, brata Edmunda. Edmund i Izabela mieli razem dwóch synów i córkę:
Ok. 4 listopada 1393 r. poślubił Joan Holland (ok. 1380–12 kwietnia 1434), córkę Thomasa Hollanda, 2. hrabiego Kentu, i Alice FitzAlan, córki 10. hrabiego Arundel. Małżonkowie nie mieli razem dzieci.
Edmund Langley zmarł w 1402 r. w miejscu swojego urodzenia. Został pochowany w tamtejszym kościele dominikanów. Był człowiekiem, który nie interesował się polityką i często pozostawał w cieniu swoich ambitniejszych braci, Lancastera i Gloucestera. Prawnuk Edmunda w linii prostej, Edward IV York, zasiadł w 1461 r. na tronie Anglii.

</doc>
<doc id="1078749" url="https://pl.wikipedia.org/wiki?curid=1078749" title="GM C15TA">
GM C15TA

GM C15TA ("General Motors 15-cwt Truck Armoured") – opancerzony samochód ciężarowy zaprojektowany i produkowany w Kanadzie w okresie II wojny światowej, pełniący funkcję transportera opancerzonego.
Historia.
Pojazd powstał w wyniku pozytywnych doświadczeń z amerykańskim samochodem opancerzonym M3 Scout Car. GM C15TA zbudowano na bazie standardowego terenowego samochodu ciężarowego Chevrolet C15 ("15-cwt"), czyli samochodu ciężarowego o ładowności 750 kg, produkowanego przez General Motors of Canada. Prototyp powstał w roku 1943. W latach 1943-1944 wyprodukowano 3961 sztuk. Pojazd był wykorzystywany jako transporter do przewozu piechoty, zaopatrzenia i amunicji. Istniała też wersja medyczna – pancerny ambulans. Powstał również prototyp pojazdu dla oficerów sztabu. GM C15TA nie posiadał stałego uzbrojenie, istniała jednak możliwość zamontowania 1 karabinu przeciwpancernego Boys kalibru 13,97 mm, rkm-u Bren kalibru 7,7 mm lub moździerza.
GM C15TA znalazł się na wyposażeniu wojsk brytyjskich i kanadyjskich często zastępując M3 Scout Car. Transportery te były również w niewielkich ilościach na wyposażeniu PSZ. Dysponowały nimi przede wszystkim oddziały 2 Korpusu m.in. 15 Pułk Ułanów Poznańskich oraz 2 Armijna Grupa Artylerii. Po wojnie C15TA znalazły się na wyposażeniu wojsk Danii, Belgii, Holandii, Portugalii, Włoch oraz niektórych państw na Bliskim Wschodzie.
Linki zewnętrzne.
Zdjęcia pojazdu

</doc>
<doc id="1078752" url="https://pl.wikipedia.org/wiki?curid=1078752" title="Międzynarodowa Olimpiada Informatyczna">
Międzynarodowa Olimpiada Informatyczna

Międzynarodowa Olimpiada Informatyczna (, "IOI") – coroczny konkurs algorytmiczno-programistyczny dla uczniów szkół średnich (w Polsce: ponadgimnazjalnych) lub młodszych. Pierwsza olimpiada 1989 roku.
Konkurs trwa dwa dni. Z każdego państwa biorącego udział w olimpiadzie (ok. 81 w 2004 r.) wybierana jest czteroosobowa reprezentacja (w Polsce podczas krajowej olimpiady informatycznej).
Miejsca organizacji olimpiady.
"Olimpiady zapisane kursywą oznaczają wydarzenia, które mają się dopiero odbyć."
Multimedaliści.
Poniżej znajduje się lista najlepszych uczestników IOI.* wskazuje maksymalny wynik – rzadki w historii IOI.Ponadto na liście wyróżnione są miejsca w pierwszej trójce. Ta lista zawiera tylko uczestników z tych państw, gdzie krajowa selekcja pozwala na wielokrotny udział.
Sukcesy Polaków.
Już w 1996 roku Piotr Zieliński zajął 3. miejsce na świecie. W 2002 roku Paweł Parys zdobył 2. miejsce. W 2006 roku po raz pierwszy w historii Polak Filip Wolski zwyciężył w międzynarodowej olimpiadzie informatycznej. Rok później 1. miejsce zajął, również reprezentant Polski, Tomasz Kulczyński. Polska reprezentacja od kilkunastu lat trzyma się w ścisłej światowej czołówce. W 2008 roku polska drużyna zajęła 1. miejsce "ex aequo" z Chinami, przywożąc trzy złote medale (Marcin Andrychowicz, Jarosław Błasiok i Marcin Kościelnicki) oraz jeden srebrny (Maciej Klimek), przy czym w rankingu indywidualnym 3. miejsce na świecie zajął Marcin Kościelnicki. W 2009 roku polska drużyna zajęła 3. miejsce zdobywając dwa złote (Jarosław Błasiok, Tomasz Kociumaka) i dwa srebrne (Adam Karczmarz, Jakub Pachocki) medale. 7. miejsce na świecie, a drugie w Europie (przegrywając jedynie ze zdobywcą 1. miejsca) zajął Tomasz Kociumaka. W 2010 roku 3. miejsce na świecie zajął Adrian Jaskółka.

</doc>
<doc id="1078755" url="https://pl.wikipedia.org/wiki?curid=1078755" title="Barbie jako księżniczka i żebraczka">
Barbie jako księżniczka i żebraczka

Barbie jako księżniczka i żebraczka (ang. "Barbie as the Princess and the Pauper", 2004) – amerykański animowany film familijny z lalką Barbie w roli głównej. Luźna adaptacja powieści "Książę i żebrak" Marka Twaina.
Fabuła.
Bajka opowiada o losie księżniczki Anny Luizy i biednej dziewczyny, szwaczki Eryki. Wszystko się zaczyna, gdy w kopalni królowej skończyło się złoto. Załamana królowa nie chcąc dopuścić do upadku królestwa postanawia wydać swoją córkę Annę Luizę za mąż za bogatego króla Dominika. Księżniczka z myślą o swoich poddanych zgadza się na ślub. Jednak Anna Luiza kocha kogoś innego, swojego doradcę, nauczyciela Juliana. Ten widząc smutek księżniczki postanawia zabrać ją do miasteczka. Gdy kupuje gorący kubek zupy, Anna Luiza słyszy czyjś śpiew i postanawia zobaczyć kto to. Okazuje się, że śpiewa dziewczyna o imieniu Eryka. Gdy obie dziewczyny zdejmują kaptury od swoich płaszczy stwierdzają, że są identyczne tylko różnią się kolorem włosów. I tak dziewczyny zaprzyjaźniają się. Księżniczka zostaje podstępem porwana, ale Julian wpada na pomysł, aby Eryka ją zastąpiła, a sam odszuka Annę Luizę. Eryka zakochuje się w królu Dominiku. Preminger odkrywa plan i demaskuje Erykę, która zostaje wtrącona do lochu, jednak potem ucieka. Preminger ma zamiar ożenić się z królową, aby zostać królem, a królowa zgadza się. Na szczęście Anna Luiza i Eryka w porę przerywają ślub, a Preminger zostaje wtrącony do lochu. Anna Luiza wychodzi za Juliana, a Eryka za Dominika.
Obsada.
i inni
Wersja polska.
Wersja polska: START INTERNATIONAL POLSKA
Reżyseria: Joanna Wizmur
Dialogi polskie: Katarzyna Wojsz
Teksty piosenek: Marek Robaczewski
Kierownictwo muzyczne: Marek Klimczuk
W wersji polskiej udział wzięli:
i inni

</doc>
<doc id="1078760" url="https://pl.wikipedia.org/wiki?curid=1078760" title="Dysplazja przynasadowa McKusicka">
Dysplazja przynasadowa McKusicka

Zespół McKusicka (dysplazja przynasadowa McKusicka, ang. metaphyseal chondrodysplasia, McKusick type, cartilage-hair hypoplasia, CHH) – rzadki zespół wad wrodzonych, na który składa się hipoplazja włosów i chrząstek przynasad kości długich. Został po raz pierwszy opisany przez Victora McKusicka w 1965 roku u przedstawicieli społeczności Amiszów. 
Etiologia.
CHH spowodowana jest mutacją w genie "RMRP" kodującym komponentę RNA (nie białko) enzymu mitochondrialnej endorybonukleazy RNA (OMIM*157660) w "locus" 9p21-p12.
Fenotyp.
Pacjenci z zespołem McKusicka mają jasne, rzadkie i cienkie włosy oraz wady kończyn: krótkie dłonie z nadmiernie ruchomymi stawami, krótkie kończyny, głównie w odcinkach proksymalnych (mikromelia rizomeliczna) nieprawidłowo wykształcone przynasady kości długich (nieregularne, postrzępione), są niscy. Niekiedy stwierdza się limfopenię z defektem odporności komórkowej. 
Znane osoby chorujące na CHH.
Michael ("Pat") Bilon, który grał bohatera filmu "E.T.," miał rozpoznaną dysplazję przynasadową McKusicka.

</doc>
<doc id="1078761" url="https://pl.wikipedia.org/wiki?curid=1078761" title="Zespół McKusicka">
Zespół McKusicka



</doc>
<doc id="1078764" url="https://pl.wikipedia.org/wiki?curid=1078764" title="Raj Tischbierek">
Raj Tischbierek

Raj Tischbierek (ur. 24 września 1962 w Lipsku) – niemiecki szachista, publicysta i trener szachowy ("FIDE Trainer" od 2012), arcymistrz od 1991 roku.
Kariera szachowa.
Od połowy lat 80. XX wieku należał do ścisłej czołówki szachistów Niemieckiej Republiki Demokratycznej. W roku 1984 zdobył tytuł wicemistrza, a w latach 1987 i 1990 - mistrza kraju. W 1990 roku jedyny raz w swojej karierze wystąpił na szachowej olimpiadzie, rozegranej w Nowym Sadzie. W 2001 zajął IV m. w mistrzostwach Niemiec w Altenkirchen (Westerwald).
Do największych turniejowych sukcesów Raja Tischbierka należą m.in. I m. w Budapeszcie (1983), I m. w Rostocku (1984), dz. III m. w Polanicy-Zdroju (1986, memoriał Akiby Rubinsteina, za Peterem Lukacsem i Konstantinem Lernerem, wspólnie z Ralfem Lau), dz. I m. w Halle (1987, wspólnie z Walentinem Łukowem), I m. w Berlinie (1988), I m. w Kopenhadze (1990), II m. w Warszawie (1990, za Jurijem Bałaszowem), I m. w Sankt Augustin (1990), dz. II m. w Ostendzie (1992, za Christopherem Lutzem, wspólnie z Lukiem Winantsem), dz. I m. w Bad Wörishofen (1992, wspólnie z m.in. Rainerem Knaakiem), dz. I m. w Aschach (2001, wspólnie z m.in. Henrikiem Teske, Walerijem Beimem i Nenadem Fercecem) oraz dz. I m. w Cannes (2002, wspólnie z Mihailem Marinem, Walerijem Niewierowem i Arkadijem Rotsteinem).
Najwyższy ranking w karierze osiągnął 1 lipca 1999 r., z wynikiem 2544 punktów zajmował wówczas 13. miejsce wśród niemieckich szachistów.

</doc>
<doc id="1078766" url="https://pl.wikipedia.org/wiki?curid=1078766" title="Simon de Burley">
Simon de Burley

Simon de Burley (zm. 1388) – angielski szlachcic, jedna z najbardziej wpływowych postaci na dworze króla Ryszarda II. Był synem Johna Burleya of Birley, rycerza z Hertfordshire.
Burley wychowywał się razem z Czarnym Księciem i stał się później jego towarzyszem na wojnie. Został również wychowawcą syna księcia, późniejszego króla Ryszarda II. Kiedy wychowanek Burleya objął tron w 1377 r. wyznaczył nauczycielowi roczną pensję w wysokości 100 funtów. W tym samym roku Burley został nadzorcą królewskich sokołów oraz dożywotnim konstablem zamku Windsor. W 1381 r. został kawalerem Orderu Podwiązki. W 1382 r. został dożywotnim podszambelanem dworu królewskiego. W 1384 r. został konstablem zamku Dover i lordem strażnikiem Pięciu Portów z pensją roczną w wysokości 300 funtów. O pozycji Burleya na dworze królewskim świadczy fakt, że matka Ryszarda II, Joanna z Kentu, wyznaczyła Burleya na wykonawcę swojego testamentu.
Kariera Burleya załamała się w 1388 r., kiedy Bezlitosny Parlament, złożony głównie z przeciwników króla, oskarżył wszystkich jego faworytów o zdradę i skazał na śmierć. Nie pomogło mu całkiem spore poparcie jakim cieszył się w Izbie Lordów. Izba Gmin była jednak nieprzejednana i Burley został ścięty w 1388 r. Miał żonę i dzieci, ale żadne z nich nie przeżyło ojca.

</doc>
<doc id="1078767" url="https://pl.wikipedia.org/wiki?curid=1078767" title="Otaslavice">
Otaslavice

Otaslavice – gmina w Czechach, w powiecie Prościejów, w kraju ołomunieckim. Według danych z dnia 1 stycznia 2012 liczyła 1308 mieszkańców.
Pierwsza pisana wzmianka pochodzi z 1279 roku.
W miejscowości znajdują się ruiny dwóch zamków z widocznymi śladami herbu Podiebradów.
Z Otaslavic pochodzi Josef František – czeski lotnik, as myśliwski lotnictwa polskiego okresu II wojny światowej.

</doc>
<doc id="1078768" url="https://pl.wikipedia.org/wiki?curid=1078768" title="Masters of Chant Chapter VI">
Masters of Chant Chapter VI

Masters of Chant Chapter VI – dziesiąty z kolei album zespołu Gregorian. Ukazał się 28 września 2007 roku.

</doc>
<doc id="1078775" url="https://pl.wikipedia.org/wiki?curid=1078775" title="Komora magmowa">
Komora magmowa



</doc>
<doc id="1078788" url="https://pl.wikipedia.org/wiki?curid=1078788" title="Zespół Freemana-Sheldona">
Zespół Freemana-Sheldona

Zespół Freemana-Sheldona ("zespół gwiżdżącej twarzy", łac. "dysplasia craniocarpotarsalis", ang. Freeman-Sheldon syndrome, FSS, distal arthrogryposis type 2A, DA2A, craniocarpotarsal dysplasia/ dystrophy, whistling-face syndrome) – rzadki zespół wad wrodzonych należący do artrogrypoz (zespołów mnogich przykurczy stawowych). Jest najcięższą postacią dystalnej artrogrypozy. Zespół opisali wspólnie w 1938 roku Freeman i Sheldon .
Etiologia.
Zespół może być spowodowany mutacjami w genie "MYH3" w "locus" 17p13.1. Mutacje w tym samym genie mogą się wiązać z fenotypem zespołu Sheldona-Halla (OMIM#601680).
Fenotyp.
Na fenotyp zespołu Freemana-Sheldona składają się cechy dysmorficzne: maskowata twarz, małe usta (mikrostomia), wygładzenie rynienki podnosowej, charakterystyczne ułożenie ust jak przy gwizdaniu, hipoplazja skrzydełek nosa; ponadto upośledzona czynność podniebienia skutkująca nosową mową, przykurcze palców (kamptodaktylia) ze zgięciem w stronę łokciową ("deviatio ulnaris"), stopy końsko-szpotawe.

</doc>
<doc id="1078790" url="https://pl.wikipedia.org/wiki?curid=1078790" title="ChAPW">
ChAPW



</doc>
<doc id="1078794" url="https://pl.wikipedia.org/wiki?curid=1078794" title="Chapw">
Chapw



</doc>
<doc id="1078795" url="https://pl.wikipedia.org/wiki?curid=1078795" title="Rezerwat przyrody Góra Dębowa">
Rezerwat przyrody Góra Dębowa

Rezerwat przyrody Góra Dębowa – leśny rezerwat przyrody położony w południowej części województwa warmińsko-mazurskiego, na terenie gminy Iłowo-Osada w powiecie działdowskim. Został powołany zarządzeniem Ministra Ochrony Środowiska, Zasobów Naturalnych i Leśnictwa z dnia 31 grudnia 1993 roku. Zajmuje powierzchnię 163,38 ha (akt powołujący podawał 163,32 ha). Celem ochrony rezerwatu jest zachowanie unikalnego w krajobrazie północnego Mazowsza pagórkowatego terenu leśnego pokrytego naturalnymi zbiorowiskami leśnymi, tj. grądem typowym i trzcinnikowym oraz łęgiem jesionowo-olszowym.
Z chronionych gatunków roślin naczyniowych występują tu m.in. lilia złotogłów, wawrzynek wilczełyko, widłak jałowcowaty i gółka długoostrogowa.
Przez teren rezerwatu wiedzie szlak pieszy, oznakowany i udostępniony do użytku w 2018 roku. Prowadzi on na szczyt Góry Dębowej, która jest najwyższym wzniesieniem w tej okolicy – 185 m n.p.m.

</doc>
<doc id="1078796" url="https://pl.wikipedia.org/wiki?curid=1078796" title="Chór Politechniki Warszawskiej">
Chór Politechniki Warszawskiej



</doc>
<doc id="1078797" url="https://pl.wikipedia.org/wiki?curid=1078797" title="Czech (nazwisko)">
Czech (nazwisko)

Czech, cz. Čech, żeńska forma Čechová, bez znaku diakr. Cech – nazwisko
Polska.
W Polsce nosi to nazwisko 15305 osób.
Czechy i Słowacja.
Čech to 41 nazwisko w Czechach, nosi je 6494 mężczyzn.

</doc>
<doc id="1078798" url="https://pl.wikipedia.org/wiki?curid=1078798" title="Kamptodaktylia">
Kamptodaktylia

Kamptodaktylia (łac. "camptodactylia", ang. camptodactyly, z gr. = zgięty + = palec) – wada wrodzona polegająca na przykurczu zgięciowym jednego lub wielu palców. Może być wadą izolowaną lub wchodzić w skład zespołów wad wrodzonych. Niektóre z nich to:
Występuje też jako zmiana pourazowa.

</doc>
<doc id="1078802" url="https://pl.wikipedia.org/wiki?curid=1078802" title="Augusta Wilhelmina z Hesji-Darmstadt">
Augusta Wilhelmina z Hesji-Darmstadt

Augusta Wilhelmina Maria z Hesji-Darmstadt (ur. 14 kwietnia 1765 w Darmstadt, zm. 30 marca 1796 w Rohrbach), księżna Pfalz-Zweibrücken.
Życiorys.
Córka księcia Jerzego Wilhelma z Hesji-Darmstadt i Marii Luizy Albertyny z Leiningen-Dagsburga-Falkenburga. W 1785 roku wyszła za mąż za Maksymiliana I, późniejszego króla Bawarii. Była jego pierwszą żoną, drugą została Karolina Fryderyka Badeńska.

</doc>
<doc id="1078804" url="https://pl.wikipedia.org/wiki?curid=1078804" title="Sensoryzm">
Sensoryzm



</doc>
<doc id="1078805" url="https://pl.wikipedia.org/wiki?curid=1078805" title="John Devereux">
John Devereux

John Devereux KG (zm. 1394 w Penshurst w Kencie) – angielski szlachcic, syn Williama Devereux, towarzysz broni Czarnego Księcia. Pod jego wodzą odbył wiele kampanii w Akwitanii. Brał udział w oblężeniu Limoges w 1370.
Od 1374 był często powoływany do Parlamentu. W 1377 wszedł w skład Rady rządzącej krajem w czasie małoletności króla Ryszarda II. W 1378 został dożywotnim konstablem zamku Leeds. W 1380 został kapitanem Calais. Później związał się z opozycją antykrólewską (Lordami Apellantami). W latach 1387–1392 był konstablem zamku Dover i lordem strażnikiem Pięciu Portów. W 1386 wszedł w skład Rady Jedenastu. Od 1386 do 1390 był stewardem dworu królewskiego. W 1388 został kawalerem Orderu Podwiązki.
Devereux zmarł w Penshurst, posiadłości wniesionej mu w posagu przez żonę. Sam posiadał także posiadłość Donningdon w hrabstwie Berkshire.

</doc>
<doc id="1078806" url="https://pl.wikipedia.org/wiki?curid=1078806" title="Ai Takahashi">
Ai Takahashi

 – japońska piosenkarka pop występująca w zespole Morning Musume, High-King, Elegies, a także Mini Moni.
Ai Takahashi dołączyła do Morning Musume w 2001 z grupą piątej generacji razem z Makoto Ogawa, Asami Konno i Risa Niigaki. W Morning Musume zadebiutowała w singlu "Mr. Moonlight ~Ai no Big Band~" a jej pierwszym albumem z zespołem był czwarty album zatytułowany "4th Ikimasshoi!".
Ai Takahashi odeszła w 2011, po dziesięciu latach pracy w zespole.
 

</doc>
<doc id="1078808" url="https://pl.wikipedia.org/wiki?curid=1078808" title="Kowalewo Pomorskie Miasto">
Kowalewo Pomorskie Miasto

Kowalewo Pomorskie Miasto – zlikwidowana stacja kolejowa w Kowalewie Pomorskim, w województwie kujawsko-pomorskim, w Polsce. Stacja została zamknięta w dniu 1 października 1999 roku.
Przez stację przebiegała linia kolejowa nr 209, obecnie linia rozpoczyna się od stacji Kowalewo Pomorskie i kończy na Bydgoszcz Wschód.

</doc>
<doc id="1078809" url="https://pl.wikipedia.org/wiki?curid=1078809" title="Čech">
Čech



</doc>
<doc id="1078810" url="https://pl.wikipedia.org/wiki?curid=1078810" title="Turbo (informatyka)">
Turbo (informatyka)

Turbo to nazwa serii kompilatorów firmy Borland, a także programów pomocniczych i narzędziowych, związanych z tworzeniem i uruchamianiem oprogramowania.
Kompilatory serii Turbo.
Firma Borland wypuściła na rynek całą serię systemów programowania, dla różnych języków programowania, a mianowicie:
Programy narzędziowe.
Pakiet Turbo Pascal i Turbo C++ zawierały następujące programy Turbo wspomagające proces tworzenia i uruchamiania oprogramowania:
Biblioteki.
W pakietach tych zawarte są również biblioteki programistyczne, w tym biblioteki o nazwach Turbo:
Pliki.
Część plików pakietu nosi nazwę Turbo:
Konfiguracja edytorów.
W systemach Turbo Pascal i Turbo C++ dostępne są możliwości konfiguracji edytorów:

</doc>
<doc id="1078813" url="https://pl.wikipedia.org/wiki?curid=1078813" title="Ektrodaktylia">
Ektrodaktylia

Ektrodaktylia ("szczypce homara", łac. "ectrodactylia", ang. ectrodactyly, z gr. = poronienie + = palec) – malformacja kończyny polegająca na całkowitym lub częściowym braku palców stopy i (lub) dłoni. Stopień ciężkości wady jest różny, w zakresie kończyny górnej wada typowo ma postać braku trzeciego promienia palców z głębokim rozszczepem sięgającym wysokości nadgarstka. Palce ograniczające rozszczep mogą wykazywać klinodaktylię, kamptodaktylię, syndaktylię lub niedorozwój.

</doc>
<doc id="1078815" url="https://pl.wikipedia.org/wiki?curid=1078815" title="Jerzy Terpiłowski">
Jerzy Terpiłowski

Jerzy Terpiłowski (ur. 29 sierpnia 1938 we Lwowie, obecnie Ukraina) – polski pisarz, eseista, dramaturg, tłumacz.
Laureat Nagrody Ministra Kultury (2004) oraz Medalu Prymasa Tysiąclecia (2001).
Organizator i prezes Stowarzyszenia „Pospolite Ruszenie” dla Ochrony Tradycji Polskiej, redaktor naczelny miesięcznika kulturalno-społecznego „Tradycja”. Członek Stowarzyszenia Tłumaczy Polskich oraz "Société Européenne de Culture" (od 2006 do 2016) oraz Stowarzyszenia Dziennikarzy Polskich. Publicysta piszący pod swoim nazwiskiem oraz pod pseudonimami: Adam Wilatowski i Jan Kantemir.
Pod nazwiskiem Jerzy Gochnio: tłumacz literacki i konferencyjny.
Twórczość.
Publicystyka.
Jerzy Terpiłowski publicystyką zajmuje się od roku 1987. Spis jego ważniejszych publikacji, głównie esejów, zamieszczanych pod nazwiskami: Jerzy Gochnio, Jan Kantemir, Adam Wilatowski i pod własnym):
Prace interaktywne:

</doc>
<doc id="1078816" url="https://pl.wikipedia.org/wiki?curid=1078816" title="Sadakazu Tanigaki">
Sadakazu Tanigaki

 – japoński polityk, minister finansów w latach 2003–2006. Minister infrastruktury, transportu i turystyki w 2008. Przewodniczący Partii Liberalno-Demokratycznej od 28 września 2009 do 26 września 2012.
Młodość i edukacja.
Sadakazu Tanigaki urodził się w 1945 w Fukuchiyamie w prefekturze Kioto. W 1974 został absolwentem prawa Uniwersytetu Tokijskiego i rozpoczął pracę jak sekretarz swojego ojca, który zajmował wówczas stanowisko ministra edukacji. W 1979 zdał egzamin adwokacki. W 1982, po zakończeniu praktyki, został zarejestrowany jako prawnik. 
Kariera polityczna.
W sierpniu 1983 Tanigaki dostał się po raz pierwszy do Izby Reprezentantów, wygrywając wybory uzupełniające zorganizowane po śmierci jego ojca. W wyborach w 1983, 1986, 1990, 1993, 1996, 2000, 2003 i w 2005 uzyskiwał reelekcję do izby niższej parlamentu.
W 1997 przez krótki czas stał na czele Agencji Nauki i Technologii. W latach 1997–1998 zajmował stanowisko ministra stanu ds. nauki i technologii. W gabinecie premiera Jun’ichirō Koizumiego pełnił kolejno funkcje: ministra stanu ds. ożywienia przemysłowego (listopad 2002-wrzesień 2003), ministra stanu ds. bezpieczeństwa żywnościowego (lipiec 2003-wrzesień 2004) oraz ministra finansów (od 22 września 2003 do 26 września 2006).
We wrześniu 2006, po ustąpieniu ze stanowiska lidera PLD przez Jun'ichirō Koizumiego, Tanigaki ubiegał się o przewodnictwo w partii. W wewnątrzpartyjnych wyborach zajął jednak trzecie miejsce, ustępując miejsca Shinzō Abe i Tarō Asō. We wrześniu 2007 został przewodniczącym Rady ds. Badań Politycznych PLD. Od 2 sierpnia 2008 do 24 września 2008 zajmował stanowisko ministra infrastruktury, transportu i turystyki w rządzie premiera Yasuo Fukudy.
13 września 2009 Tanigaki ogłosił zamiar ubiegania się o przywództwo Partii Liberalno-Demokratycznej po rezygnacji z tego stanowiska przez premiera Tarō Asō z powodu przegranej w wyborach parlamentarnych. 28 września 2009 został wybrany nowym przewodniczącym Partii Liberalno-Demokratycznej. W partyjnym wyścigu, pokonał dwóch młodszych konkurentów, Tarō Kōno i Yasutoshiego Nishimurę, zdobywając 300 z 498 głosów delegatów PLD.

</doc>
<doc id="1078819" url="https://pl.wikipedia.org/wiki?curid=1078819" title="Port lotniczy Casablanca">
Port lotniczy Casablanca

Port lotniczy Casablanca (IATA: CMN, ICAO: GMMN) – międzynarodowy port lotniczy położony 30 km na południe od Casablanki. Jest największym portem lotniczym w Maroku i piątym w Afryce po Johannesburgu, Kairze, Addis Abebie oraz Kapsztadzie. Jest portem przesiadkowym linii lotniczych Royal Air Maroc. W 2017 obsłużył 9,36 mln pasażerów. Jego nazwa pochodzi od ostatniego sułtana Maroka, Muhammada V.
Lotnisko jest węzłem dla narodowego przewoźnika Royal Air Maroc, Air Arabia Maroc i Regional Air Lines. Zostało nazwane na cześć króla Muhammeda V i jest lotniskiem partnerskim dla Portu lotniczego Baltimore-Washington i Jaser Arafat.
Historia.
Port lotniczy Casablanca został zbudowany przez Stany Zjednoczone na początku 1943 r. podczas II wojny światowej jako pomocnicze lotnisko dla lotniska Anfa i był nazwany Berrechid Airfield. Lotnisko obsługiwało różne transporty wojskowe jako przystanek w drodze do Naval Air Station Port Lyautey lub lotniska Marrakesz w Afryce Północnej na trasie Kair-Dakar. Ponadto loty odbywały się przez Atlantyk do Azorów na trasach średnio atlantyckich, które łączyły z Nową Szkocją lub z Wschodnim Wybrzeżem USA.
Oprócz misji transportowej, lotnisko obsługiwało kampanię w Afryce Północnej z Twelfth Air Force 68th Reconnaissance Group poprzez P-38 Lightning i P-51 Mustang z lotniska. Elementy 68yh po raz pierwszy pojawiły się na lotniska w Wadżda w listopadzie 1942 roku i przeniósł się do Berrechid w marcu 1943 po jego ukończeniu. Wraz z końcem wojny w 1945 roku, lotnisku oddano do cywilnego rządu.
Podczas zimnej wojny w latach 50, lotniska została ponownie otwarto jako Nouasseur Air Base i był wykorzystywany jako baza wypadowa dla bombowców B-47 Stratojet United States Air Force Strategic Air Command. Operacje te później przeniosły się do Ben Air Base Guerir.
Z destabilizacją rządu francuskiego w Maroku, i uzyskaniu niezależności Maroka w 1956 roku, rząd Muhammeda V chciał by US Air Force opuściły bazę SAC w Maroku, kładąc nacisk na takie działanie po amerykańskiej interwencji w Libanie w 1958 roku. Stany Zjednoczone zgodziły się opuścić ją w grudniu 1959 roku, i wycofały się z Maroka w 1963 roku.
Nawet dzisiaj większość mieszkańców nadal odnosi się do lotniska po prostu jako "Nouasseur", która pochodzi od nazwy dzielnicy, gdzie się znajduje.
Transport.
Samochód.
Do portu lotniczego Casablanca można dojechać autostradą A7 przez Bouskoura. Od Rabatu można jechać poprzez A3 i A5.
Kolej.
Stacja kolejowa znajduje się na poziomie -1 w hali przylotów Terminalu 1. Pociągi kursują z lotniska do Casablanki co godzinę. Pociągi wyglądają staro, ale działa bardzo dobrze i można nim dojechać do Ain Sebba w którym można przesiąść się na różne kierunki. Zakup biletu jest sprawny i nie stwarza problemów.
Autobus.
Autobus firmy CTM oferuje usługi łączącen centrum Casablanki z lotniskiem.
Taxi.
Postój taksówek znajduje się na poziomie 0 w hali przylotów.

</doc>
<doc id="1078827" url="https://pl.wikipedia.org/wiki?curid=1078827" title="Ølstykke">
Ølstykke

Ølstykke − miasto (osada kolejowa) w Danii, w gminie Egedal, niegdyś siedziba byłej gminy Ølstykke.
15 379 mieszkańców (2007).

</doc>
<doc id="1078829" url="https://pl.wikipedia.org/wiki?curid=1078829" title="Kolumna Zwycięstwa w Stargardzie">
Kolumna Zwycięstwa w Stargardzie

Kolumna Zwycięstwa (lub do 1989 roku Pomnik Wdzięczności) w Stargardzie – nieistniejący pomnik, który znajdował się na Placu Wolności, był ostatnim elementem Mauzoleum Żołnierzy Radzieckich.
Kolumna Zwycięstwa (wraz z cmentarzem i mauzoleum) została wzniesiona przez jeńców niemieckich według projektu I.W. Mozencewa na rozkaz Wojennej Rady 61 Armii. Cały kompleks został przekazany polskiej administracji 13 listopada 1945 roku.
Kolumna zbudowana była z konstrukcji żelbetonowej, mierzyła 23 m. Kolumnę fragmentarycznie pokryto kamieniem. Na jej szczycie znajdował się Order „Zwycięstwo” otoczony laurem. Do kolumny z czterech stron prowadziły schody, a w przyziemiu pomnik otaczała ażurowa rotunda. Na kolumnie znajdowały się cztery płyty z płaskorzeźbami o tematyce wojennej, oraz cztery medaliony (w 2006 usunięto jeden, na którym znajdował się wizerunek Stalina). Pomnik był licznie zdobiony gwiazdami radzieckimi oraz sierpem i młotem.
W 2005 roku rozpoczęto starania mające na celu zburzenie (lub przeniesienie pomnika na Cmentarz Wojenny). W 2016 roku podjęto decyzję o przeniesieniu zabytku na cmentarz wojenny przy ulicy Reymonta. W nocy z 29 na 30 listopada 2016 zdemontowano gwiazdę wieńczącą kolumnę. Ostatecznie pomnik został zburzony 25 listopada 2017. Wcześniej zabezpieczono część elementów zdobień, które do czasu podjęcia decyzji przez Wojewodę Zachodniopomorskiego o ich losie tymczasowo zdeponowano w Muzeum Archeologiczno-Historycznym w Stargardzie.

</doc>
<doc id="1078832" url="https://pl.wikipedia.org/wiki?curid=1078832" title="Marek Janiak">
Marek Janiak

Marek Janiak (ur. 10 września 1955 w Sokołowie Podlaskim albo Łodzi) – polski architekt, profesor sztuk plastycznych, nauczyciel akademicki, artysta multimedialny.
Życiorys.
Architekt Miasta Łodzi (od 2011). Profesor sztuk plastycznych (od 2012), doktor habilitowany, pracownik naukowy na Wydziale Budownictwa, Architektury i Inżynierii Środowiska Politechniki Łódzkiej na kierunku Architektura i Urbanistyka, wykładowca „Fotografii i estetyki” Były wieloletni prezes Fundacji Ulicy Piotrkowskiej. Fotografik, członek grup: Łódź Kaliska (od 2002 wiceprezes), Kultura Zrzuty (w latach 80. XX w.) i "urząd ® miasta", niezależny kandydat do Senatu RP w wyborach w 2005 roku. Autor rzeźby Drzewo w mieście nie umiera przy u. Piotrkowskiej 101 w Łodzi. 

</doc>
<doc id="1078833" url="https://pl.wikipedia.org/wiki?curid=1078833" title="Amalia de Beauharnais">
Amalia de Beauharnais

Amalia Augusta Eugenia (ur. 31 lipca 1812 w Mediolanie, zm. 26 stycznia 1873 w Lizbonie) – księżna Leuchtenbergu, w latach 1829-1831 cesarzowa Brazylii.
Zarys biografii.
Była córką Eugeniusza de Beauharnais, syna Józefiny, cesarzowej Francji i jej pierwszego męża Aleksandera de Beauharnais. Eugeniusz był pasierbem cesarza Napoleona. Matką Amalii była Augusta Amalia Wittelsbach, księżniczka Bawarii, córka Maksymiliana I, króla Bawarii.
W 1829 wyszła za mąż za Piotra I, króla Portugalii i cesarza Brazylii. Po ślubie Amalia wyjechała z mężem do Brazylii. Piotr I abdykował 7 kwietnia 1831, Amalia straciła tytuł i wróciła wraz z mężem do Portugalii. Amalia i Piotr mieli jedną córkę:

</doc>
<doc id="1078843" url="https://pl.wikipedia.org/wiki?curid=1078843" title="Grenaa">
Grenaa

Grenaa lub Grenå – miasto w centralnej Danii w gminie Norddjurs w regionie Jutlandia Środkowa, do 2007 roku siedziba byłej gminy Grenaa.
Grenaa jest portem morskim ze stałym połączeniem promowym z wyspą Anholt i szwedzkim miastem Halmstad. Według danych z 2010 roku mieszka tutaj 14 255 ludzi na powierzchni 196 km².

</doc>
<doc id="1078855" url="https://pl.wikipedia.org/wiki?curid=1078855" title="Middelfart">
Middelfart

Middelfart – miasto w Danii położone na Fionii nad Małym Bełtem, siedziba gminy Middelfart. Miasto zamieszkuje 14 589 mieszkańców (2010).
Geografia.
Middelfart leży na północno-zachodnim krańcu Fionii, nad Małym Bełtem, w odległości 50 km na zachód od Odense i w odległości 10 km na południe od jutlandzkiego miasta Fredericia. Ważny węzeł komunikacyjny z dwoma mostami łączącymi Jutlandię z Fionią i resztą Danii. Stacja kolejowa.
Historia.
Do XVI w.
Nazwa miasta w języku duńskim znaczy „środkowa przeprawa” i odnosi się do położenia Middelfartu przy środkowej przeprawie z Fionii na Jutlandię (na południe od przeprawy w Strib i na północ od przeprawy w Fønsøre. Middelfart powstał jako osada rybacka służąca do obsługi przeprawy wodnej przez Mały Bełt przy ważnym szlaku komunikacyjnym łączącym Jutlandię z wyspami duńskimi. W średniowieczu znany był jako "Mæthlæfar" (XIII w.) i odgrywał ważną rolę jako miejsce przetargów politycznych. Spotkali się tutaj król Danii Eryk Menved i król Norwegii Eryk II, a w latach 1306 i 1310 toczyły się tutaj negocjacje króla Danii z książętami szlezwickimi. Middelfart stał się widownią gwałtownych wydarzeń politycznych, kiedy w 1359 dokonano tutaj mordu, którego ofiarami padli trzej duńscy wielmożowie powracający ze spotkania z królem Waldemarem IV. O zbrodnię posądzano samego króla, ale ten wyparł się jakichkolwiek związków z zabójcami. Dawniej miejscowość słynęła z połowu morświnów, z czego (obok przewozu przez wody Małego Bełtu) utrzymywała się miejscowa ludność. W 1496 Middelfart otrzymał przywileje nadane przez króla Jana. Dokument wytyczał m.in. granice miasta. Przywileje królewskie zostały potwierdzone w latach 1540, 1569 i 1596. W 1523 Middelfart udzielił azylu królowi Danii Chrystianowi II po tym, jak duńska szlachta wypowiedziała mu swoje posłuszeństwo. Za poparcie mieszczan dla obalonego monarchy, nowy król nałożył na miasto kontrybucję pieniężną.
XVII-XVIII w.
Okres od XVI do XVIII w. był czasem zastoju gospodarczego i upadku miasta, szczególnie podczas wojen duńsko-szwedzkich w latach 1658-1660 i w XVIII w. Miasto spłonęło dwukrotnie (1746, 1791) i przeżyło epidemię zarazy w 1761. Rozwój gospodarczy Middelfartu został zupełnie zahamowany, szczególnie po założeniu w połowie XVII w. pobliskiego miasta Fredericia, hojnie na dodatek obdarzonego przywilejami królewskimi. Spadło również w tym czasie dawne znaczenie Middelfartu jako ważnego węzła komunikacyjnego, a większość przepraw morskich odbywała się teraz z Fredericii do Strib na północ od Middelfartu. Na początku XVIII w. zapaść gospodarcza ogarnęła także handel i rolnictwo, pogrążając ludność w ubóstwie. Jedynie nieliczni mieszkańcy utrzymywali się z rzemiosła. Wszystkie te negatywne zjawiska doprowadziły do spadku populacji (w 1769 miasto liczyło jedynie 735 mieszk.), co pociągnęło za sobą m.in. likwidację ośrodków kultury, np. w 1739 zamknięto jedyną, istniejącą od średniowiecza, szkołę w mieście, tzw. szkołę łacińską.
Od XIX w.
Pewne ożywienie gospodarcze nastąpiło na początku XIX stulecia, co spowodowało wzrost liczby mieszkańców (w 1801 było ich 1019). W latach 30. XIX w. na fali ożywienia gospodarczego dokonano modernizacji portu, powiększając i pogłębiając go. Polepszająca się koniunktura doprowadziła do ożywienia handlu i dynamiczniejszego rozwoju miasta. Do tego doszedł proces uprzemysłowienia: w 1852 powstała w Middelfarcie odlewnia żelaza, a w 1899 fabryka kabli. Priorytetowe znaczenie dla rozwoju miasta miało także przeprowadzenie tutaj linii kolejowej w 1865. Wszystkie te czynniki spowodowały wzrost liczby ludności z 1633 osób w 1850 do 4469 w 1901. W latach następnych liczba mieszkańców nadal rosła z 7840 w 1930 do 8711 w 1950. W 1921 w związku z rozwojem urbanistycznym Middelfartu dokonano rozszerzenia granic miasta włączając doń pobliskie tereny wraz z pałacem Hindsgavl. Oddanie do użytku pierwszego mostu (tzw. starego mostu) przez Mały Bełt (1935), pociągnęło za sobą zmianę położenia linii kolejowej, ponownie czyniąc z Middelfartu ważny węzeł komunikacyjny spajający Jutlandię z resztą kraju. Middelfart stał się także ośrodkiem turystycznym przyciągającym nie tylko duńskich, ale i skandynawskich turystów. Podczas inwazji niemieckiej na Danię w dniu 9 kwietnia 1940 most przez Mały Bełt stał się miejscem desantu niemieckiego, w celu zabezpieczenia obiektu dla wkraczających do kraju wojsk III Rzeszy. Miasto zostało wyzwolone w maju 1945 przez oddziały brytyjskie. Znaczny rozwój i rozbudowa w okresie powojennym. W Middelfarcie funkcjonuje szkoła średnia, szkoła handlowa, do 1963 działała tutaj Wyższa Szkoła Rybacka (przeniesiona do Søllested), szpital psychiatryczny (założony w 1888), nowoczesne centrum kultury. Widocznym symbolem miasta stał się oddany do użytku w 1970 tzw. nowy most przez Mały Bełt.
Herb Middelfartu.
W polu błękitnym w lewo okręt złoty na srebrnych falach, z trzema masztami ze zwiniętymi żaglami i proporcem przedstawiającym Dannebrog na fokmaszcie. Na grotmaszcie krzyż. Poniżej okrętu w falach w lewo czarny morświn. Od 1535 Middelfart posiadał pieczęć z wizerunkiem trójmasztowca symbolizującego to handlowe i portowe miasto. W 1989 Aage Wulff opracował współczesną wersję herbu miasta, do którego dodano morświna i flagę duńską dla podkreślenia roli jaką Middelfart odgrywał dawniej w połowach tego ssaka.

</doc>
<doc id="1078856" url="https://pl.wikipedia.org/wiki?curid=1078856" title="Skanderborg">
Skanderborg

Skanderborg – miasto w Danii, siedziba gminy Skanderborg. Miasto zamieszkuje 14 072 mieszkańców (2009).

</doc>
<doc id="1078857" url="https://pl.wikipedia.org/wiki?curid=1078857" title="Vallensbæk">
Vallensbæk

Vallensbæk – miasto w Danii, siedziba gminy Vallensbæk.
W roku 2014 liczba mieszkańców wynosiła 15 109.

</doc>
<doc id="1078859" url="https://pl.wikipedia.org/wiki?curid=1078859" title="Frederiksværk">
Frederiksværk

Frederiksværk – miasto w Danii w gminie Halsnæs (niegdyś Frederiksværk-Hundested), do roku 2007 siedziba gminy Frederiksværk. Miasto leży nad fiordem Roskilde Fjord. Według spisu ludności z 2018 roku miejscowość liczy 12 451 mieszkańców. 
Wybudowany w 1719 roku Arresø Kanal łączący Roskilde Fjord z jeziorem Arresø umożliwił budowę we Frederiksværk pierwszych elektrowni wodnych i fabryk. Miejscowość stała się pierwszym miastem przemysłowym w Danii. Produkowano tu głównie broń dla duńskiej armii.

</doc>
<doc id="1078860" url="https://pl.wikipedia.org/wiki?curid=1078860" title="John Beaumont">
John Beaumont

John Beaumont KG (ur. 1361 w Brabancji, zm. 9 września 1396 w Stirling), angielski szlachcic, syn Henry’ego Beaumonta, 3. barona Beaumont, i Margaret de Vere, córki 7. hrabiego Oxford.
Po śmierci ojca w 1369 r. został 4. baronem Beaumont. 23 kwietnia 1377 r. został pasowany na rycerza przez króla Edwarda III. Następnie walczył we Francji przeciwko wojskom antypapieża Klemensa VII. Przed 1389 r. był strażnikiem Zachodnich Marchii na pograniczu szkockim. W 1386 r. wszedł w skład Tajnej Rady. W latach 1392-1396 był lordem strażnikiem Pięciu Portów i konstablem zamku Dover. W 1393 r. został kawalerem Orderu Podwiązki.
Jego żoną była Catherine Everingham (zm. 1426), córka Thomasa Everinghama. John miał z nią trzech synów i trzy córki:
Beaumont zmarł w 1396 r. Został pochowany w Sempringham w hrabstwie Lincolnshire. Jego testament (datowany na 8 września 1396 r.) został otworzony w Lincoln 26 października 1396 r.

</doc>
<doc id="1078863" url="https://pl.wikipedia.org/wiki?curid=1078863" title="Hedehusene">
Hedehusene

Hedehusene – miasto w Danii w gminie Høje-Taastrup. W roku 2013 miasto liczyło 11 472 mieszkańców. 
W Hedehusene koło kościoła znajduje się cmentarz, na którym jest jeden z najstarszych kamieni runicznych w Danii, kamień runiczny z Kallerup, pochodzący z początku epoki wikingów. Kamień datowany jest na lata około 800-825.
Rozwój miasta związany był głównie z uruchomioną w roku 1847 linią kolejową na trasie Kopenhaga, Roskilde. 

</doc>
<doc id="1078864" url="https://pl.wikipedia.org/wiki?curid=1078864" title="Dragør">
Dragør

Dragør – miasto w Danii, siedziba gminy Dragør, 11 182 mieszkańców.
W pobliżu miasta znajduje się ośrodek dla azylantów – Centrum Kongelunden.
Przed otwarciem w 2000 roku mostu nad Sundem przez miejscowość biegła trasa europejska E20 oraz funkcjonowała przeprawa promowa do Klagshamn, dzielnicy Malmö.

</doc>
<doc id="1078865" url="https://pl.wikipedia.org/wiki?curid=1078865" title="Anna Szulc">
Anna Szulc

Anna Szulc (ur. 13 czerwca 1948 w Częstochowie) – dziennikarka, wieloletnia prezenterka i autorka programów telewizyjnych w TVP1 i TVP Polonia.
Życiorys.
Absolwentka IV LO im. H. Sienkiewicza w Częstochowie oraz Wydziału Filologii Romańskiej na Uniwersytecie Warszawskim. Tłumacz języka francuskiego.
Prowadziła w latach 1978–2003 m.in. „Antenę”, „Telewizjer”, „Studio Lato”, „Koncert życzeń”, rozmowy z gościem programów w TVP1 i TVP Polonia. W latach 1994 i
1995 prowadziła współautorski program „Zwyczajni-Niezwyczajni”- zrezygnowała z niego po nieporozumieniach w zespole.
Prowadziła teleturniej wiedzy o Francji „Bonjour la France” w TVP1 i TVP3 Katowice.
Autorka i gospodyni programu promującego utalentowaną młodzież „Pokaż, co potrafisz-Akademia IQ” w latach 2000–2001 (14 odcinków). Następnie w latach 2001–2003 prowadziła wraz z córką Katarzyną Szulc program redakcji katolickiej „Babiniec”- 106 odcinków.
Okazjonalnie prowadziła też programy kulturalne i o kulturze Francji.
Współprowadziła Festiwal w Opolu. Współprowadziła Festiwal Piosenki Żołnierskiej w Kołobrzegu.
Kilka lat pracowała w redakcji współpracy zagranicznej i handlowej TVP.
Brała udział jako gość programu w innych stacjach m.in. w Polsacie w „Kalamburach” i TVN w programie „Co tu jest grane”.

</doc>
<doc id="1078871" url="https://pl.wikipedia.org/wiki?curid=1078871" title="Baron Beaumont">
Baron Beaumont

Baronowie Beaumont 1. kreacji (parostwo Anglii)
Wicehrabiowie Beaumont 1. kreacji (parostwo Anglii)
Baronowie Beaumont 1. kreacji

</doc>
<doc id="1078872" url="https://pl.wikipedia.org/wiki?curid=1078872" title="Haslev">
Haslev

Haslev – miasto w Danii w gminie Faxe, do roku 2007 siedziba nieistniejącej już gminy Haslev. 
Miasto zamieszkuje około 10 860 mieszkańców.

</doc>
<doc id="1078874" url="https://pl.wikipedia.org/wiki?curid=1078874" title="Jyllinge">
Jyllinge

Jyllinge – miasto w Danii w gminie Roskilde, położone nad fiordem Roskilde Fjord. Miejscowość liczy 10 056 mieszkańców (2009). Ośrodek przemysłowy. 
Geografia.
Jyllinge leży na wschodnim brzegu fiordu Roskilde Fjord, dokładnie w połowie drogi pomiędzy Roskilde, a Frederikssund, w odległości ok. 14 km na północ od Roskilde, przy głównej trasie z tego miasta do Frederiksværk. Jyllinge usytuowane jest ok. 38 km na północny zachód od centrum Kopenhagi. W granicach miasta znajduje się kilka niewielkich wysepek w fiordzie Roskilde Fjord, m.in. wyspa Lilleø.
Historia.
Początkowo stara osada rybacka znana od wieków z połowu węgorzy. Powstała ok. 1178 r. wokół wcześniej lokowanego tutaj kościoła jako "Julækæ", od ok. 1370 r. znana jako "Juleghæ", a od 1797 jako Jyllinge). W 1870 r. wybudowano tutaj port rybacki, a w 1910 r. szkołę. W 1924 r. w Jyllinge założono także bibliotekę. Miasteczko rozwinęło się dopiero w latach 60. i 70. XX w. wraz z napływem ludności z zewnątrz. Wcześniej liczyło zaledwie 520 mieszkańców i miało 180 domów (dane na rok 1955). Powstała wtedy dzielnica domów jednorodzinnych, a później centrum handlowe i wiele innych obiektów, m.in. kryta pływalnia. Jyllinge posiada regularne połączenie autobusowe z Roskilde i Hillerød. Do 2007 r. Jyllinge należało do gminy Gundsø.

</doc>
<doc id="1078876" url="https://pl.wikipedia.org/wiki?curid=1078876" title="Gloria victis (nowela)">
Gloria victis (nowela)

Gloria victis – nowela Elizy Orzeszkowej, która ukazała się po raz pierwszy w 1910 roku w zbiorze opowiadań pod tym samym tytułem.
Zwrot "gloria victis" (łac. chwała zwyciężonym) jest parafrazą zwrotu "vae victis" (biada zwyciężonym).
Okoliczności powstania.
Nowela należy do późnego okresu twórczości Orzeszkowej, określanego przez badaczy mianem „wspomnieniowego”. Wymienia się kilka przyczyn jej napisania.
Prawie pięćdziesiąt lat po upadku powstania styczniowego Orzeszkowa chciała przypomnieć wysiłek powstańców. Uważała, że młodzież, poddawana dobrowolnej lub przymusowej rusyfikacji, zapominała o roli tych wydarzeń. Tymczasem dla pisarki, która sama aktywnie uczestniczyła w powstaniu, było to nie do przyjęcia.
Po drugie, wybuch rewolucji 1905 roku i związane z nią idee wolnościowe budziły skojarzenia z atmosferą, jaka kiedyś towarzyszyła polskim powstańcom. W ostatecznym stłumieniu zrywu rewolucyjnego Orzeszkowa widziała analogię do klęski powstania i towarzyszącej jej atmosferze załamania i ogólnego zniechęcenia.
Rewolucja przyczyniła się też do zelżenia nacisku cenzury, co umożliwiło wydanie tekstu.
Cechy utworu.
Nowela jest eksperymentem prozatorskim, opowieść została oparta na antropomorfizacji lasu i retrospekcjach. Drzewa poleskiego lasu jako narrator opowiadają Wiatrowi historię zbiorowej mogiły powstańczej sprzed prawie półwiecza.

</doc>
<doc id="1078877" url="https://pl.wikipedia.org/wiki?curid=1078877" title="Powiat Urfahr-Umgebung">
Powiat Urfahr-Umgebung

Powiat Urfahr-Umgebung (niem. "Bezirk Urfahr-Umgebung") – powiat w Austrii, w kraju związkowym Górna Austria, w Mühlviertel. Siedziba powiatu znajduje się w mieście statutarnym Linz.
Geografia.
Powiat Urfahr-Umgebung graniczy z następującymi powiatami: na zachodzie Freistadt, na południowym wschodzie Perg, na południu z miastem statutarnym Linz i Linz-Land, na południowym wschodzie Eferding, na wschodzie Rohrbach. Na północy powiat graniczy z Czechami.
Podział administracyjny.
Powiat podzielony jest na 27 gmin, w tym trzy gminy miejskie "(Stadt)", 13 gmin targowych "(Marktgemeinde)" oraz jedenaście gmin wiejskich "(Gemeinde)".

</doc>
<doc id="1078879" url="https://pl.wikipedia.org/wiki?curid=1078879" title="Sikies">
Sikies

Sikies (gr. "Συκιές") – miasto w Grecji, w regionie Macedonia Środkowa, w jednostce regionalnej Saloniki. Siedziba gminy Neapoli-Sikies. W 2011 roku liczyło 37 753 mieszkańców.

</doc>
<doc id="1078881" url="https://pl.wikipedia.org/wiki?curid=1078881" title="Nordic Regional">
Nordic Regional

Nordic Regional – nieistniejące szwedzkie tanie linie lotnicze z siedzibą w Sztokholmie. Głównym hubem był port lotniczy Sztokholm-Arlanda.
W 2008 linia zaprzestała wszelkich operacji.

</doc>
<doc id="1078884" url="https://pl.wikipedia.org/wiki?curid=1078884" title="Největší Čech">
Největší Čech

Největší Čech – czeska wersja programu BBC "Greatest Britons" z 2005 roku, mająca na celu stworzenie listy najwybitniejszych Czechów. Wielu widzów głosowało na fikcyjną postać Járy Cimrmana, którego wyniku po konsultacji z licencjodawcą ostatecznie nie podano.
Wyniki.
Równolegle przeprowadzono ankietę na „największego łajdaka”, która dała następujące wyniki:

</doc>
<doc id="1078885" url="https://pl.wikipedia.org/wiki?curid=1078885" title="Vallensbaek">
Vallensbaek



</doc>
<doc id="1078886" url="https://pl.wikipedia.org/wiki?curid=1078886" title="Weria">
Weria

Weria (, , biblijna "Berea", oficjalna translit. "Veroia") – miasto w Grecji, w administracji zdecentralizowanej Macedonia-Tracja, w regionie Macedonia Środkowa, w jednostce regionalnej Imatia. Siedziba gminy Weria. W 2011 roku liczyło 43 158 mieszkańców.
Leży na terenie historycznej Tracji, na żyznej równinie u podnóża góry Wermion (starożytne Bermion), ok. 35 km od Morza Egejskiego, 509 km od Aten i 69 km od Salonik.
Wydarzenia biblijne.
Według Biblii, Berea była ludnym miastem w prowincji Macedonia, które Paweł z Tarsu wraz z Sylasem odwiedził podczas swej drugiej podróży misyjnej, gdy z powodu rozruchów musieli w nocy opuścić Tesalonikę. Obaj głosili w synagodze tamtejszym żydom. Berejczycy – Żydzi i Grecy – zostali pochwaleni, że pilnie sprawdzali w Pismach, czego się dowiadywali. Działalność apostoła Pawła nie trwała jednak długo, gdyż z Tesaloniki przybyli fanatyczni Żydzi z zamiarem wzniecenia dalszych rozruchów. Paweł odpłynął wtedy do Aten, pozostawiając na miejscu Sylasa i Tymoteusza, by zatroszczyli się o nowych chrześcijan. Wśród uczestników trzeciej podróży misyjnej Pawła znalazł się Sopater, chrześcijanin pochodzący z Berei.

</doc>
<doc id="1078887" url="https://pl.wikipedia.org/wiki?curid=1078887" title="Frederiksvaerk">
Frederiksvaerk



</doc>
<doc id="1078889" url="https://pl.wikipedia.org/wiki?curid=1078889" title="Dragor">
Dragor

 
Dragor (maced. "Драгор") – rzeka w południowo-zachodniej Macedonii Północnej Wardarskiej. Długość - 32 km. Wypływa pod szczytem Pelister w górach Baba, płynie na wschód, przecina miasto Bitola i w kotlinie Pelagonija koło wsi Nowaci uchodzi do Crnej Reki jako jej prawy dopływ.

</doc>
<doc id="1078891" url="https://pl.wikipedia.org/wiki?curid=1078891" title="Maria Franciszka Bragança">
Maria Franciszka Bragança

Maria Franciszka de Bragança, pełne imię: "Maria Francesca de Assis da Maternidade Xavier de Paula de Alcântara Antónia Joaquina Gonzaga Carlota Mónica Senhorinha Soter e Caia de Bragança" (ur. 22 kwietnia 1800 w Queluz; zm. 4 września 1834 w Gosport) – infantka Portugalii, poprzez małżeństwo - infantka Hiszpanii i hrabina Molina.
Maria Franciszka urodziła się w Pałacu w Queluz jako córka króla Jana VI Portugalskiego (1767–1826) i królowej Karoliny Joachimy Burbon, infantki Hiszpanii (1775–1830).
4 września 1816 poślubiła w Kadyksie "per procura" swojego wuja Karola Burbona (1788–1855), infanta Hiszpanii i hrabiego Molina, drugiego syna Karola IV Hiszpańskiego i jego żony, królowej Marii Ludwiki Parmeńskiej. Ceremonię powtórzono 22 września w Pałacu Królewskim w Madrycie, w obecności obojga małżonków. Maria Franciszka i jej mąż mieli trzech synów:
Maria Franciszka zmarła na wygnaniu w angielskim mieście Gosport. Została pochowana w katolickim kościele. Jej mąż ożenił się z jej najstarszą siostrą - wdową Marią Teresą, księżniczką Beira.

</doc>
<doc id="1078893" url="https://pl.wikipedia.org/wiki?curid=1078893" title="Tętnica żołądkowa lewa">
Tętnica żołądkowa lewa

Tętnica żołądkowa lewa (łac. "arteria gastrica sinistra") - najmniejsza z trzech gałęzi pnia trzewnego. Inne gałęzie pnia to: tętnica wątrobowa wspólna i tętnica śledzionowa.
Gałęzie i zakres unaczynienia.
Po odejściu od pnia tętnica dochodzi do krzywizny mniejszej żołądka. Następnie następuje podział: główna część idzie z górnej części żołądka (blisko wpustu) i kieruje się w dół. W połowie krzywizny mniejszej następuje zespolenie z tętnicą żołądkową prawą (odchodzącą od tętnicy wątrobowej właściwej). Mniejsze gałązki kierują się w górę i zaopatrują dolną część przełyku, zwłaszcza jego kilkucentymetrowy odcinek podprzeponowy.
Odpływ żylny.
Na krzywiźnie mniejszej tętnicy towarzyszy jednoimienna żyła (żyła żołądkowa lewa). Dochodzi ona zazwyczaj do żyły wrotnej, czasami dożyły śledzionowej, która następnie wpada do żyły wrotnej.
Patologie.
Tętnica żołądkowa lewa, w przypadku wrzodów może być przyczyną obfitego krwawienia. Jest to także możliwe podczas gastroskopii (badania umożliwiającego ocenę górnej części przewodu pokarmowego).

</doc>
<doc id="1078894" url="https://pl.wikipedia.org/wiki?curid=1078894" title="Chaidari">
Chaidari

Chaidari (nwgr. "Χαϊδάρι", kath. Χαϊδάριον) – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Zachodni. Siedziba gminy Chaidari. W 2011 roku liczyła 45 642 mieszkańców. Położone w granicach Wielkich Aten.

</doc>
<doc id="1078899" url="https://pl.wikipedia.org/wiki?curid=1078899" title="Sambar jednobarwny">
Sambar jednobarwny

Sambar jednobarwny, sambar indyjski ("Rusa unicolor") – gatunek ssaka parzystokopytnego, największy w południowej Azji przedstawiciel rodziny jeleniowatych. Nazywany jest również jeleniem końskim (z powodu gęstych, długich włosów na ogonie).
Występowanie i biotop.
Obecny zasięg występowania gatunku obejmuje Półwysep Indyjski, Cejlon, Półwysep Indochiński, południowe Chiny, Sumatrę i Borneo. Jego siedlisko to wilgotne lasy i tereny trawiaste. Preferuje lasy na zboczach gór, w pobliżu pól uprawnych. Został z powodzeniem introdukowany w Australii, Nowej Zelandii i w kilku stanach USA.
Charakterystyka ogólna.
Wygląd.
Sambar jednobarwny jest dużym jeleniem osiągającym do 350 kg masy ciała i do 150 cm wysokości w kłębie. Ubarwienie ciała brązowe z szarym odcieniem do brunatnoczarnego. Sierść samców ciemnieje z wiekiem do prawie czarnej. Poroże sambara indyjskiego – o długości 60–100 cm, zwykle z trzema rozgałęzieniami – jest największym porożem wśród południowoazjatyckich jeleniowatych. Na karku i szyi samców wyrasta grzywa. Jaśniejszy spód ogona służy jako sygnał alarmowy – po uniesieniu ogona sambar odsłania białe futro ostrzegając inne osobniki przed niebezpieczeństwem. Sambary mają bardzo dobry słuch i węch. Dobrze pływają.
Tryb życia.
Prowadzą nocny tryb życia. Samce są samotnikami. Samice z młodymi łączą się w luźne grupy. Żywią się różnymi gatunkami traw, liśćmi i owocami krzewów i drzew. Żyją 16–20 lat, a zanotowany rekord długości życia wynosi 24,5 roku.
Rozród.
Okres godowy sambarów jednobarwnych przypada na przełomie listopada i grudnia. Samce są wówczas bardzo agresywne wobec siebie i wykazują terytorializm. Samice zbierają się w stada do 8 osobników. Sambary indyjskie są gatunkiem poligamicznym.
Ciąża trwa zwykle 240 dni. Samica rodzi zwykle jedno młode ważące ok. 10 kg. Narodziny dwóch młodych zdarzają się bardzo rzadko. U młodych nie występują cętki. Młode sambary przez kilka dni pozostają w ukryciu, następnie podążają za nią dołączając do stada. Pozostają przy matce przez około 7 miesięcy. Pełną samodzielność uzyskują po osiągnięciu roku życia.
Podgatunki.
W zależności od autora wyróżnianych jest od 6–15 podgatunków sambara jednobarwnego:
Liczba chromosomów u sambara jednobarwnego nie została jednoznacznie określona. Badacze określili różne wartości: 2n=58, 64 lub 65 i 62
Znaczenie.
Sambary stanowią ulubiony pokarm tygrysów. Przez ludzi są poławiane dla mięsa, skór i poroży.
Zagrożenia i ochrona.
Sambar indyjski należy do gatunków pospolitych. Nie jest objęty konwencją waszyngtońską CITES. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii VU .

</doc>
<doc id="1078900" url="https://pl.wikipedia.org/wiki?curid=1078900" title="Antef VII">
Antef VII

Antef VII - faraon, władca starożytnego Egiptu z XVII dynastii tebańskiej, z czasów końca Drugiego Okresu Przejściowego. Panował prawdopodobnie przez niecały rok w 1568 roku p.n.e. Zmarł w niewyjaśnionych okolicznościach, być może zamordowany.
Był synem Sobekemsafa II i być może królowej Nebemhat, ojcem Senachtenre Ahmose, swego następcy i bratem swego poprzednika, Antefa VI. Antef VII jak również jego brat, poprzednik Antef VI, zostali pochowani na zachodnim brzegu Teb w Dra Abu al-Naga, gdzie odnaleziono ich splądrowane groby. Za wstawiennictwem Auguste Mariettea trumny obu braci - władców, przekazane zostały do kolekcji egipskiej w Luwrze, gdzie znajdują się do dziś.

</doc>
<doc id="1078901" url="https://pl.wikipedia.org/wiki?curid=1078901" title="Cervus unicolor">
Cervus unicolor



</doc>
<doc id="1078902" url="https://pl.wikipedia.org/wiki?curid=1078902" title="Stawrupoli">
Stawrupoli

Stawrupoli () − miasto w Grecji, w administracji zdecentralizowanej Macedonia-Tracja, w regionie Macedonia Środkowa, w jednostce regionalnej Saloniki. Siedziba gminy Pawlos Mela. W 2011 roku liczyło 46 008 mieszkańców.

</doc>
<doc id="1078903" url="https://pl.wikipedia.org/wiki?curid=1078903" title="Amedeo Biavati">
Amedeo Biavati

Amedeo Biavati (ur. 4 kwietnia 1915 w Bolonii, zm. 22 kwietnia 1979), włoski piłkarz, napastnik, prawoskrzydłowy. Mistrz świata z roku 1938.
Kariera sportowa.
W Serie A grał wyłącznie w barwach Bologna FC. Debiutował w 1933, ostatni raz zagrał w 1948. Sezon 1934/35 spędził w Serie B w Catanii. W najwyższej klasie rozgrywkowej zdobył 58 bramek w 228 meczach. Z Bolonią zdobywał tytuł mistrza Włoch. W reprezentacji Włoch w latach 1938-1947 rozegrał 18 spotkań i strzelił 8 goli. Podczas MŚ 38 zagrał w trzech meczach Italii.

</doc>
<doc id="1078904" url="https://pl.wikipedia.org/wiki?curid=1078904" title="Alimos">
Alimos

Alimos (gr. Δήμος Αλίμου, "Dimos Alimu") – gmina w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Południowy. Siedzibą i jedyną miejscowością gminy jest Kalamaki. W 2011 roku liczyła 41 720 mieszkańców.

</doc>
<doc id="1078905" url="https://pl.wikipedia.org/wiki?curid=1078905" title="Ulica Powstańców Śląskich we Wrocławiu">
Ulica Powstańców Śląskich we Wrocławiu

Ulica Powstańców Śląskich – główna arteria wylotowa z Wrocławia na południe, naturalne przedłużenie ulicy Świdnickiej, z którą łączy się w miejscu, gdzie trasę tę przecina wiadukt kolejowy. Długość ulicy wynosi około 3,3 km, a w odległości około 1,3 km od jej początku znajduje się duży okrągły plac Powstańców Śląskich, do którego gwiaździście dochodzą – oprócz głównej osi ulicy Powstańców – ulice Sudecka, Zaporoska, Kamienna i Pretficza.
Historia.
Do połowy XIX wieku trasa ta nosiła nazwę "Kleinburger Chaussee" („Szosa do Kleinburg”, dzisiejsze osiedle Borek było wówczas wsią noszącą nazwę "Kleinburg") i miała stosunkowo gęstą podmiejską zabudowę. Przyłączywszy do miasta najbliższą z podmiejskich wsi leżących na jej trasie – "Neudorf" („Nowa Wieś”, obecnie bez polskiej nazwy charakterystycznej, w granicach osiedla Południe) w 1868 zmieniono nazwę drogi na "Kleinburger Straße", nadając jej w ten sposób nominalnie rangę ulicy. Była ona jednak wówczas znacznie krótsza (niespełna 2 km) niż obecnie, bo kończyła się na wysokości obecnej ulicy Hallera i Wiśniowej, na granicy miasta Wrocławia i wsi "Kleinburg" (tę przyłączono do miasta dopiero w 1897).
Pod koniec XIX wieku rozpoczęto duży projekt urbanistycznego zagospodarowania nowego Przedmieścia Południowego. "Kleinburger Straße" miała się stać arterią reprezentacyjną, wtedy też zaprojektowano okrągły plac na jej trasie i gwiaździście do niego wpadające arterie. Szeroka na 27 metrów ulica przedłużona została (po włączeniu do miasta wsi "Kleinburg") o dalsze prawie półtora kilometra, aż do skrzyżowania z dzisiejszą ulicą Krzycką i wiaduktu Towarowej Obwodnicy Wrocławia. Arteria zyskała też w 1877 patrona w postaci cesarza Wilhelma ("Kaiser Wilhelm Straße"), co nadało jej jeszcze wyższą rangę. Wzdłuż ulicy budowano rezydencje, m.in. w 1906 rodziny przemysłowców Schoellerów (dziś hotel Platinum Palace), i kamienice dla najbogatszych przedstawicieli mieszczaństwa: adwokatów, urzędników królewskich, lekarzy. Mieszkania w tych domach były bardzo przestronne, miały powierzchnie rzędu 300 m². Budowano też gmachy publiczne, m.in. w 1911 okazały gmach Wyższego Urzędu Górniczego (dziś – Zakład Energetyczny), a w 1916 gmach Dyrekcji Okręgu Pocztowego (także po wojnie była tu m.in. Dyrekcja Wojewódzka PP „Poczta Polska, Telefon i Telegraf” i Dyrekcja Okręgu Poczty i Telekomunikacji). Pod nr 172-174 funkcjonował dom koncertowy "Roland" z kawiarnią i lodowiskiem. W latach trzydziestych XX wieku ulicę przebudowano, przenosząc torowisko tramwajowe na wydzielony pomiędzy jezdniami pas zieleni, obsadzony rosnącymi w czterech rzędach lipami, z których znaczna część przetrwała do czasów dzisiejszych pomimo wojennych zniszczeń 1945. 20 kwietnia 1938, w 49. urodziny Hitlera na cześć bojówek Sturmabteilungen (SA) ulicę ponownie przemianowano, nazywając ją "Straße der SA".
Prowadzone zimą i wiosną 1945 z kierunku południowego natarcie Armii Czerwonej na "Festung Breslau" zrujnowało prawie wszystkie domy pomiędzy placem Powstańców Śl. a ulicą Świdnicką. Na całym tym liczącym prawie półtora kilometra odcinku do odbudowy nadawało się tylko pięć lub sześć budynków (wszystkie one zresztą znajdowały się po wschodniej stronie ulicy). Z ziemią zostały zrównane całe kwartały domów także przy przecznicach tej ulicy prowadzących tak na wschód jak na zachód. W rezultacie powstała szeroka na blisko kilometr i długa na ponad kilometr wyrwa w substancji miasta. Wyrwę tę zaczęto zabudowywać blokami z wielkiej płyty dopiero w latach 60., a zwłaszcza 70. XX wieku. Miejsce to nazywane jest dziś „osiedlem Południe” (z mniejszymi jednostkami administracyjnymi nazwanymi A-B-C-D: „Anna”, „Barbara”, „Celina”, „Dorota”). Pomimo to ogromny (około 4,5 hektara) kwartał przylegający od zachodu do ulicy Powstańców Śląskich, pomiędzy hotelem „Wrocław” (Novotel Wrocław Centrum, Ibis Wrocław Centrum) a „Sky Tower” (dawniej „Poltegor Centre”) pozostawał jeszcze przez kilkadziesiąt lat niezabudowany. Dopiero w II dekadzie XXI wieku na części tego kwartału wzdłuż ulicy Gwiaździstej (równoległej do ul. Powstańców Śląskich) zaczęło powstawać osiedle mieszkaniowe Nowe Centrum Południowe, natomiast na części zlokalizowanej wzdłuż ul. Powstańców Śląskich od 2018 roku powstają kompleksy biurowe – „Centrum Południe” oraz „Midpoint 71”.

</doc>
<doc id="1078908" url="https://pl.wikipedia.org/wiki?curid=1078908" title="Polichni">
Polichni

Polichni (gr. "Πολίχνη") − miasto w Grecji, w administracji zdecentralizowanej Macedonia-Tracja, w regionie Macedonia Środkowa, w jednostce regionalnej Saloniki, w gminie Pawlos Mela. W 2011 roku liczyło 39 332 mieszkańców.

</doc>
<doc id="1078909" url="https://pl.wikipedia.org/wiki?curid=1078909" title="Somewhere in Poland">
Somewhere in Poland

Somewhere in Poland – ostatnie oficjalne wydawnictwo polskiego zespołu heavymetalowego Kat nagrane w „klasycznym” składzie: Kostrzewski – Loth – Luczyk – Oset (zmarłego w 1999 roku gitarzystę Jacka Regulskiego zastąpił w kilku utworach Michał „Bankowiec” Mleczko).
Jest to zapis koncertu, który odbył się 28 listopada 2003 roku w ramach festiwalu Mystic Festival. Grupa zaprezentowała na nim bardzo przekrojowy repertuar i album traktowany może być jako swoisty „the best of” Kata. Pomiędzy utworami zespół wykonał również gitarową wersję motywu przewodniego z filmu „” (autorstwa Lalo Schifrin). Utwór „W bezkształtnej bryle uwięziony” nie został uwzględniony w spisie nagrań, gdyż pojawiło jedynie intro do tego utworu. Jako bonus na albumie umieszczona została nowa wersja utworu z lat 80. „Ostatni tabor” nagrana w czteroosobowym składzie: Kostrzewski - Loth - Luczyk - Oset a także teledysk do tego nagrania.
Wydano też zapis audiowizualny tego koncertu pod tym samym tytułem na nośniku DVD z licznymi bonusami na drugim dysku (m.in. występ zespołu na festiwalu rockowym w Jarocinie w 1992 roku i większość teledysków zespołu).

</doc>
<doc id="1078911" url="https://pl.wikipedia.org/wiki?curid=1078911" title="Rezerwat przyrody Dębowa Góra">
Rezerwat przyrody Dębowa Góra

Nazwa trzech rezerwatów przyrody w Polsce:

</doc>
<doc id="1078912" url="https://pl.wikipedia.org/wiki?curid=1078912" title="Ambelokipi">
Ambelokipi

Ambelokipi (gr. "Αμπελόκηποι") − miasto w Grecji, w administracji zdecentralizowanej Macedonia-Tracja, w regionie Macedonia Środkowa, w jednostce regionalnej Saloniki. Siedziba gminy Ambelokipi-Menemeni. W 2011 roku liczyło 37 381 mieszkańców.

</doc>
<doc id="1078916" url="https://pl.wikipedia.org/wiki?curid=1078916" title="Kozani">
Kozani

Kozani (gr. Κοζάνη) – miasto w północnej Grecji, w administracji zdecentralizowanej Epir-Macedonia Zachodnia, w regionie Macedonia Zachodnia, w jednostce regionalnej Kozani. Siedziba gminy Kozani. W 2011 roku liczyło 41 066 mieszkańców. W pobliżu miasta znajduje się port lotniczy Kozani.

</doc>
<doc id="1078918" url="https://pl.wikipedia.org/wiki?curid=1078918" title="Chor Akademicki Politechniki Warszawskiej">
Chor Akademicki Politechniki Warszawskiej



</doc>
<doc id="1078930" url="https://pl.wikipedia.org/wiki?curid=1078930" title="Januária Bragança">
Januária Bragança

Januária Maria de Bragança (ur. 11 marca 1822 w Rio de Janeiro; zm. 12 marca 1901 w Nicei) – infantka Portugalii i Brazylii.
Biografia.
Januária urodziła się jako córka Piotra I, króla Portugalii i cesarza Brazylii oraz jego żony, Marii Leopoldyny Habsburg, z domu arcyksiężniczki Austrii.
28 kwietnia 1844 roku, w Rio de Janeiro, Januária wyszła za mąż za Ludwika Karola Marię (Luigi Carlo Maria) Burbona, księcia Obojga Sycylii, hrabiego Aquila. Jej mąż był synem Franciszka I Burbona i jego drugiej żony Marii Izabeli Hiszpańskiej.
Januária zmarła w Nicei 12 marca 1901 roku.

</doc>
<doc id="1078931" url="https://pl.wikipedia.org/wiki?curid=1078931" title="Aspropirgos">
Aspropirgos

Aspropirgos (gr. Ασπρόπυργος) – miasto w Grecji, w administracji zdecentralizowanej Attyka, w regionie Attyka, w jednostce regionalnej Attyka Zachodnia. Siedziba i jedyna miejscowość gminy Aspropirgos. W 2011 roku liczyło 30 251 mieszkańców.

</doc>
<doc id="1078935" url="https://pl.wikipedia.org/wiki?curid=1078935" title="Flaga Wolnego Państwa Konga">
Flaga Wolnego Państwa Konga



</doc>
<doc id="1078937" url="https://pl.wikipedia.org/wiki?curid=1078937" title="KZK Białystok">
KZK Białystok



</doc>
<doc id="1078938" url="https://pl.wikipedia.org/wiki?curid=1078938" title="KPKM Białystok">
KPKM Białystok



</doc>
<doc id="1078945" url="https://pl.wikipedia.org/wiki?curid=1078945" title="Słowo/obraz terytoria">
Słowo/obraz terytoria

Słowo/obraz terytoria – wydawnictwo powstałe jesienią 1995 roku w Gdańsku, publikujące książki z dziedziny literatury pięknej, historii literatury, eseistyki, krytyki literackiej, filozofii, sztuki, nauk społecznych. Publikacje wydawnictwa próbują przekraczać tradycyjne podziały, penetrują obszary pośrednie i pograniczne. Nie tylko pomiędzy ikonosferą a logosferą, jak zapowiada nazwa wydawnictwa, lecz także pomiędzy "czystą" myślą a historią myślenia.
Autorzy publikowani w wydawnictwie.
Wydawnictwo słowo/obraz terytoria publikuje wielu pisarzy, filozofów, badaczy literatury i sztuki, zarówno polskich, jak i zagranicznych, m.in.: Maria Janion, Jan Białostocki, Konstanty Jeleński, Jan Kott, Andrzej Chojecki, Aleksander Jurewicz, Ryszard Legutko, Zbigniew Mikołejko, Stanisław Rosiek, Krzysztof Rutkowski, Jerzy Szyłak, Mariusz Wilk, Cezary Wodziński, Gaston Bachelard, Jacques Derrida, Michel Foucault, Jean Starobinski, Raoul Vaneigem, Sławomir Mrożek, Michaił Bachtin, Tadeusz Sławek. Przedstawia również pisarzy literatury współczesnej tak z Polski, jak i z zagranicy, m.in.: Adam Wiśniewski-Snerg, Leena Lehtolainen, Walter Moers, Ingmar Bergman.
Serie wydawnictwa.
Przez kilkanaście lat działalności wydawnictwo opublikowało setki książek obejmujących aż 44 serie wydawnicze. Najważniejsze z nich to: "Pasaże, Klasyka Światowej Humanistyki, Terytoria Kina, Terytoria Teatru, Terytoria Skandynawii, Minerwa. Biblioteka Filozofii"
i "Historii Filozofii, Rzeczy Literackie, Idee", "Świadectwa", "Artyści" czy "ars medica ac humanitas".

</doc>
<doc id="1078946" url="https://pl.wikipedia.org/wiki?curid=1078946" title="Wrilisia">
Wrilisia

Wrilisia (gr. "Βριλήσσια") – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Północny. Siedziba i jedyna miejscowość gminy Wrilisia. W 2011 roku liczyło 30 741 mieszkańców. Położone w granicach Wielkich Aten.
Miasto znajduje się na północno-wschodnim skraju metropolii Ateny i jest dostępna w komunikacji publicznej (kolej podmiejska i metro) przez Attiki Odos.
Wrilisia jest miastem partnerskim w Neapolu we Włoszech, z którym organizuje jarmarki i Ottweiler w Niemczech, gdzie główny most nosi nazwę tego miasta.

</doc>
<doc id="1078950" url="https://pl.wikipedia.org/wiki?curid=1078950" title="Powikłania">
Powikłania



</doc>
<doc id="1078951" url="https://pl.wikipedia.org/wiki?curid=1078951" title="Ajia Warwara">
Ajia Warwara

Ajia Warwara (gr. Αγία Βαρβάρα) – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Zachodni. Siedziba i jedyna miejscowość gminy Ajia Warwara. W 2011 roku liczyła 26 550 mieszkańców. Położone w granicach Wielkich Aten.
Ajia Warwara jest położona niedaleko drogi szybkiego ruchu nr 8 oraz trasy europejskiej E75. Miasto graniczy z Pireusem. Teren obecnego miasta stanowiły dawniej głównie liczne farmy, które przetrwały do roku 1940. Między 1940 a 1970 rokiem, miasto przeszło szybką urbanizację oraz otrzymało status gminy miejskiej. Obecnie ma charakter przemysłowy.
Nazwa miasta pochodzi od imienia świętej Barbary.
Od 2013 roku miasto obsługuje stacja metra Ajia Marina. Po przedłużeniu linii 7 lipca 2020 roku otwarto w mieście stację Ajia Warwara.

</doc>
<doc id="1078955" url="https://pl.wikipedia.org/wiki?curid=1078955" title="Cholargos">
Cholargos

Cholargos (gr. "Χολαργός") – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Północny. Siedziba gminy Papagos-Cholargos. W 2011 roku liczyło 30 840 mieszkańców. Położone w granicach Wielkich Aten.

</doc>
<doc id="1078957" url="https://pl.wikipedia.org/wiki?curid=1078957" title="Wula">
Wula

Wula (gr. Βούλα) – miasto w Grecji, w regionie Attyka, w administracji zdecentralizowanej Attyka, w regionie Attyka, w jednostce regionalnej Attyka Wschodnia. Siedziba gminy Wari-Wula-Wuliagmeni. W 2011 roku liczyło 28 364 mieszkańców. Miasto leży około 17 km od stolicy Grecji, Aten. W pobliżu znajduje się także port lotniczy Ateny oraz przylądek Sunion. Dzięki dostępowi do drogi szybkiego ruchu nr 91, Wula posiada łatwy dostęp do ateńskiego lotniska oraz położonych wokoło mniejszych miejscowości.
Historia oraz informacje ogólne.
Miasto rozwinęło się dopiero w latach 60. XX wieku. Rosnące granice Aten oraz narastający napływ mieszkańców stolicy Grecji, którzy przenieśli się na przedmieścia, spowodowały, że Wula weszła w skład Ateńskiego Okręgu Metropolitarnego. Granice miast w okolicach Aten stale się rozszerzają, przez co Wula obecnie leży na przedmieściach Glifady, dla której stanowi część biznesowej oraz mieszkalnej dzielnicy.

</doc>
<doc id="1078958" url="https://pl.wikipedia.org/wiki?curid=1078958" title="Złotosłonki">
Złotosłonki

Złotosłonki, dziobówkowate (Rostratulidae) – rodzina ptaków z rzędu siewkowych (Charadriiformes). Obejmuje gatunki brodzące zamieszkujące bagna i moczary trzcinowe.
Zasięg występowania.
Rodzina obejmuje gatunki występujące w Afryce, Azji, Australii i Ameryce Południowej.
Charakterystyka.
Charakteryzują się krótkimi nogami oraz długim dziobem. Wyglądem zbliżone do bekasów – w odróżnieniu jednak od nich mają zagięty w dół czubek dzioba oraz jaśniejsze upierzenie. Samice jaśniejsze od samców.
W lęgu zazwyczaj 4 jaja, które przez około 20 dni wysiaduje samiec w gnieździe naziemnym lub unoszącym się na wodzie (przy brzegu).
Podstawą ich diety są pierścienice i inne bezkręgowce.
Systematyka.
Do rodziny należą następujące rodzaje i gatunki:

</doc>
<doc id="1078960" url="https://pl.wikipedia.org/wiki?curid=1078960" title="Mendel Gdański">
Mendel Gdański

Mendel Gdański – nowela Marii Konopnickiej opublikowana po raz pierwszy w 1890 roku na łamach czasopisma „Przegląd Literacki”, a trzy lata później w zbiorku nowel "Na drodze".
Utwór był odpowiedzią pisarki na falę antysemityzmu, jaka przetaczała się wówczas przez ziemie polskie. Jego powstanie częściowo zainspirowała Eliza Orzeszkowa, która w 1890 wystosowała do Marii Konopnickiej list, w którym prosiła: "czy prozą, czy wierszem, napisz jedną lub dziesięć kartek, słowo Twoje wiele zaważy, u wielu wiarę znajdzie, wiele uczuć wzbudzi, złych uśpi…."
Treść.
Akcja toczy się w Warszawie w II połowie XIX wieku. Bohaterem jest Mendel Gdański – stary Żyd pracujący jako introligator. Mendel od urodzenia mieszka na ziemiach polskich i czuje się Polakiem. Dziwią go pojawiające się ruchy antysemickie oraz pogłoski, że „mają bić Żydów”. Nie rozumie, dlaczego odmawia mu się prawa bycia pełnoprawnym obywatelem. Jednak sam fakt, że jest Żydem, sprawia, że staje się ofiarą pogromu antyżydowskiego. Dzięki pomocy polskich przyjaciół zostaje uratowany z pogromu, ale traci serce do Warszawy.

</doc>
<doc id="1078961" url="https://pl.wikipedia.org/wiki?curid=1078961" title="Ptolemaida (Grecja)">
Ptolemaida (Grecja)

Ptolemaida (gr. Πτολεμαΐδα) – miasto w Grecji, w administracji zdecentralizowanej Epir-Macedonia Zachodnia, w regionie Macedonia Zachodnia, w jednostce regionalnej Kozani. Siedziba gminy Eordea. W 2011 roku liczyło 32 127 mieszkańców.

</doc>
<doc id="1078967" url="https://pl.wikipedia.org/wiki?curid=1078967" title="Ikue Mori">
Ikue Mori

 – żyjąca i tworząca w Nowym Jorku japońska perkusistka, kompozytorka, improwizatorka, grafik.
Początki jej kariery związane były z rolą perkusistki w nowojorskim zespole DNA, wpisującym się w nurt no wave. Ikue Mori nigdy wcześniej nie zajmowała się muzyką. Po rozpadzie zespołu związała się ze sceną awangardową, rezygnując z perkusji na rzecz automatów perkusyjnych.
W 1995 wraz z Hidekim Katō i Fredem Frithem założyła zespół Death Ambient. Współpracowała również między innymi z: Sonic Youth, Johnem Zornem, Dave'em Douglasem, Butchem Morrisem, Kim Gordon, Zeeną Parkins i Mikiem Pattonem. Jej solowe projekty ukazywały się pod znakiem Tzadik Records.

</doc>
<doc id="1078968" url="https://pl.wikipedia.org/wiki?curid=1078968" title="Kanclerz nadworny (Szwecja)">
Kanclerz nadworny (Szwecja)

Hovkansler ("Szwedzki kanclerz nadworny") urząd związany z administrowaniem dworu królewskiego. Urząd kanclerza nadwornego zaczął kształtować się około roku 1602, jednak za pierwszego "hovkansler" uchodzi Johan Adler Salvius piastujący ten urząd od roku 1634. Stanowisko kanclerza nadwornego zlikwidowano w roku 1840.

</doc>
<doc id="1078969" url="https://pl.wikipedia.org/wiki?curid=1078969" title="Achilles Last Stand">
Achilles Last Stand

Achilles Last Stand – utwór angielskiego zespołu rockowego Led Zeppelin, otwierający album "Presence" z roku 1976.
Napisany został przez duet Page–Plant w domu Page’a w Malibu w Kalifornii, gdzie artyści przebywali w czasie gdy Plant dochodził do zdrowia po poważnym wypadku samochodowym, do którego doszło w Grecji w 1975 roku. „Achilles Last Stand” nagrany został w Musicland Studios w Monachium.
Ogólny zarys.
„Achilles Last Stand” jest jednym z najdłuższych utworów w repertuarze Led Zeppelin – ma 10 minut i 22 sekundy. Jego cechy to silna partia perkusji, galopujący bas (grany na ośmiostrunowej gitarze Jonesa) oraz wiele nałożonych na siebie partii gitarowych. Przypomina w niektórych aspektach utwory z gatunku speed metal.
Niektórzy sugerowali, że tytuł piosenki odnosi się do złamanej kostki Planta. Tekst został jednak ponoć zainspirowany doświadczeniami Planta z Maroka, a w szczególności z Gór Atlas („The mighty arms of Atlas hold the heavens from the Earth”). Dosłowne znaczenie tego wersu odnosi się do mitologicznego tytana Atlasa utrzymującego Ziemię na swoich barkach. Innym źródłem pomysłów dla Planta były wtedy wiersze angielskiego poety Williama Blake’a.
Fragment sekcji rytmicznej był grany podczas występów w środku utworu „Dazed and Confused” podczas tras koncertowych w latach 1973 i 1975. Wstęp do „Achilles Last Stand” można usłyszeć na filmie „The Song Remains the Same”. Jimmy Page powiedział kiedyś, że „Achilles Last Stand” to jego ulubiony utwór z repertuaru Led Zeppelin. Był on grany na prawie każdym koncercie zespołu zaczynając od amerykańskiej trasy z 1977. Na początku Page spodziewał się, że do jego wykonywania będzie musiał używać swojego dwugryfowego Gibsona EDS-1275, lecz ostatecznie okazało się, że może wystarczy mu jego Gibson Les Paul.
Nagranie na żywo "Achilles Last Stand" można zobaczyć na płycie "Led Zeppelin DVD". Utwór został także użyty w filmie "Dogtown and Z-Boys" z 2001 roku.

</doc>
<doc id="1078972" url="https://pl.wikipedia.org/wiki?curid=1078972" title="Havana Moon">
Havana Moon

 
Havana Moon – album Carlosa Santany wydany w 1983. Na albumie znajdują się covery Bo Diddley, Chuck Berry, Booker T &amp; the MGs, Willie Nelson i The Fabulous Thunderbirds.

</doc>
<doc id="1078980" url="https://pl.wikipedia.org/wiki?curid=1078980" title="Shangó">
Shangó

Shango – dwunasty album studyjny zespołu Santana wydany w 1982 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1078983" url="https://pl.wikipedia.org/wiki?curid=1078983" title="Dżumajra">
Dżumajra



</doc>
<doc id="1078987" url="https://pl.wikipedia.org/wiki?curid=1078987" title="Dżabal Ali">
Dżabal Ali



</doc>
<doc id="1078988" url="https://pl.wikipedia.org/wiki?curid=1078988" title="Dajra">
Dajra



</doc>
<doc id="1078989" url="https://pl.wikipedia.org/wiki?curid=1078989" title="Raduga Ch-65">
Raduga Ch-65

Raduga Ch-65 - rosyjski taktyczny pocisk manewrujący.
Ch-65 jest zmodyfikowana odmianą rakiety Raduga Ch-55. Modyfikacje miały na celu zmniejszenie zasięgu z 2500-3000 do poniżej 600 km oraz zastąpienie głowicy atomowej konwencjonalną. Opracowanie takiego pocisku było wymuszone postanowieniami traktatu SALT II, zgodnie z którymi samoloty przenoszące pociski rakietowe o zasięgu powyżej 600 km były traktowane jako bombowce strategiczne, a liczba takich samolotów na uzbrojeniu ZSRR i USA została ściśle ograniczona.
Pierwsze informacje na temat Ch-65 zostały udostępnione na Mosaeroshow'92. Według nich projektowana rakieta miała zasięg 500-600 km. W 1993 roku po raz pierwszy zaprezentowano makiety pocisku oznaczonego jako Ch-65SE. Zmianie uległ podawany zasięg rakiety, który miał zależnie od wysokości odpalenia zmieniać się od 250 do 280 km. Pocisk miał przenosić głowicę konwencjonalną i mieć kombinowany układ naprowadzania składający się z układu nawigacji bezwładnościowej i aktywnej głowicy radarowej służącej do precyzyjnego naprowadzania pocisku na cel. Rakieta miała służyć do zwalczania dużych okrętów o SPO powyżej 300 m². Ch-65 napędzany jest silnikiem odrzutowym wysuwanym po starcie pod ogonową cześć pocisku.

</doc>
<doc id="1078994" url="https://pl.wikipedia.org/wiki?curid=1078994" title="Petőháza">
Petőháza

Petőháza – wieś i gmina w północno-zachodniej części Węgier, w pobliżu miasta Sopron.
Miejscowość leży na obszarze Małej Niziny Węgierskiej, w pobliżu granicy austriackiej. Administracyjnie należy do powiatu Sopron-Fertőd, wchodzącego w skład komitatu Győr-Moson-Sopron. Gmina liczy 1061 mieszkańców (2009) i zajmuje obszar 2,64 km².

</doc>
<doc id="1078998" url="https://pl.wikipedia.org/wiki?curid=1078998" title="Pinnye">
Pinnye

Pinnye – wieś i gmina w północno-zachodniej części Węgier, w pobliżu miasta Sopron.
Miejscowość leży na obszarze Małej Niziny Węgierskiej, w pobliżu granicy austriackiej. Administracyjnie należy do powiatu Sopron-Fertőd, wchodzącego w skład komitatu Győr-Moson-Sopron. Gmina liczy 342 mieszkańców (2009) i zajmuje obszar 8,65 km².

</doc>
<doc id="1078999" url="https://pl.wikipedia.org/wiki?curid=1078999" title="Pusztacsalád">
Pusztacsalád

Pusztacsalád – wieś i gmina w północno-zachodniej części Węgier, w pobliżu miasta Sopron.
Miejscowość leży na obszarze Małej Niziny Węgierskiej, w pobliżu granicy austriackiej. Administracyjnie należy do powiatu Sopron-Fertőd, wchodzącego w skład komitatu Győr-Moson-Sopron. Gmina liczy 255 mieszkańców (2009) i zajmuje obszar 24,06 km².

</doc>
<doc id="1079000" url="https://pl.wikipedia.org/wiki?curid=1079000" title="Répceszemere">
Répceszemere

Répceszemere – wieś i gmina w północno-zachodniej części Węgier, w pobliżu miasta Sopron.
Miejscowość leży na obszarze Małej Niziny Węgierskiej, w pobliżu granicy austriackiej. Administracyjnie należy do powiatu Sopron-Fertőd, wchodzącego w skład komitatu Győr-Moson-Sopron. Gmina liczy 284 mieszkańców (2009) i zajmuje obszar 9,42 km².

</doc>
<doc id="1079001" url="https://pl.wikipedia.org/wiki?curid=1079001" title="Patrole rumowe">
Patrole rumowe

Patrole rumowe - grupa okrętów United States Coast Guard używanych do egzekwowania prohibicji.
18 grudnia 1917 Kongres przyjął 18. poprawkę do Konstytucji. 16 stycznia 1919 poprawka została ratyfikowana i weszła w życie, wprowadzając zakaz wytwarzania, sprzedawania, transportu, importu i eksportu napojów alkoholowych z dniem 16 stycznia 1920.
Wprowadzenie prohibicji spowodowało znaczne zwiększenie przemytu alkoholu do Stanów Zjednoczonych. Aby poradzić sobie z tym problemem, przeniesiono z United States Navy do Departamentu Skarbu 25 starych niszczycieli, w celu wprowadzenia ich do służby w Straży Przybrzeżnej. W wyniku częstych rejsów w ramach patrolów rumowych niektóre zaczęły wykazywać oznaki zużycia i wymagały wymiany. W 1930 i 1931 Departamentowi Skarbu przekazano kolejnych pięć nowych gładkopokładowych niszczycieli.
Adaptacja tych niszczycieli do służby była mniej kosztowna niż budowa nowych jednostek. Pod koniec służby utrzymanie tych okrętów stało się trudne ze względu na bardzo słabą kondycję wielu jednostek, nadwerężonych w czasie wojny. W wielu przypadkach proces przywracania do służby zajmował prawie rok. Dodatkowo były to największe i najbardziej skomplikowane okręty operujące w ramach Straży Przybrzeżnej, co niosło ze sobą duże problemy kadrowe. W rezultacie Kongres autoryzował setki nowych etatów. Właśnie ci nowi, niedoświadczeni członkowie Straży Przybrzeżnej stanowili głównie obsadę niszczycieli.
Niektóre z tych niszczycieli pochodziły z czasów sprzed I wojny światowej. Miały wyporność 742 ton i maksymalną prędkość 25 węzłów, co było przydatne w pościgach za przemytnikami. Mogły być jednak łatwo wymanewrowane przez mniejsze jednostki. Z tego powodu główną misją niszczycieli było zwalczanie dużych statków zaopatrzeniowych i zapobieganie wyładowywaniu towarów z dużych na małe statki dostarczające alkohol na brzeg.
20 lutego 1933 Kongres przedłożył 21. poprawkę do konstytucji amerykańskiej. Znosiła ona 18. poprawkę, a została ratyfikowana 5 grudnia 1933. Wyeliminowało to potrzebę przeprowadzania patroli rumowych. Niszczyciele pozostające nadal w gestii Straży Przybrzeżnej zostały przekazane do Marynarki i sprzedane na złom.

</doc>
<doc id="1079004" url="https://pl.wikipedia.org/wiki?curid=1079004" title="Répcevis">
Répcevis

Répcevis – wieś i gmina w północno-zachodniej części Węgier, w pobliżu miasta Sopron.
Miejscowość leży na obszarze Małej Niziny Węgierskiej, w pobliżu granicy austriackiej. Administracyjnie należy do powiatu Sopron-Fertőd, wchodzącego w skład komitatu Győr-Moson-Sopron. Gmina liczy 356 mieszkańców (2009) i zajmuje obszar 6,09 km².

</doc>
<doc id="1079006" url="https://pl.wikipedia.org/wiki?curid=1079006" title="Fleet Rehabilitation and Modernization">
Fleet Rehabilitation and Modernization

Fleet Rehabilitation and Modernization - FRAM (pl. "Odnowienie i Modernizacja Floty") - program United States Navy mający na celu przedłużenie czasu służby niszczycieli z czasów II wojny światowej. Głównym jego zadaniem była zmiana przeznaczenia niszczycieli z działań przeciw zagrożeniom na powierzchni na działania ZOP.
Program został uruchomiony przez admirała Arleigha Burke’a jako odpowiedź na przewidywania, że do 1957 ZSRR będzie dysponować 300 nowoczesnymi okrętami podwodnymi. US Navy nie mogło wybudować wystarczająco dużo fregat, aby zrównoważyć to zagrożenie, kładąc nacisk na nowe krążowniki i lotniskowce, więc Burke zamiast budować nowe jednostki chciał zmodyfikować istniejącą flotę niszczycieli, które szybko stawały się przestarzałe (m.in. z powodu coraz mniejszego zagrożenia z powietrza i powierzchni wody).
W celu zaopatrzenia okrętów w odpowiednią broń przeciwpodwodną, program FRAM skoncentrował się na dodaniu dwóch nowych systemów broni: wyrzutni rakietotorped ASROC, mających zasięg 1 - 5 mil, oraz helikopterów przeciwpodwodnych DASH, których zasięg wynosił do 35 km. Oba systemy były wyposażone w nową torpedę kierowaną Mark 44, używaną także przez wyrzutnie torpedowe okrętów. 
Wprowadzono trzy różne zestawy ulepszeń FRAM. Podczas przeróbek na początku lat 50. XX wieku, w ramach FRAM I, niszczyciele typu "Fletcher" zostały pozbawione drugiej, trzeciej i czwartej wieży 127 mm. Wyrzutnia celownicza Mark 15 Hedgehog zajęła podstawę nr 2 i została połączona z nowym, powiększonym stanowiskiem sonaru. Wszystkie wyrzutnie torped 533 mm zostały usunięte ze śródokręcia i zastąpione przez dwie wyrzutnie zamontowane na pokładzie rufowym. 2 wieże dział 3-calowych zostały umieszczone na rufie - na dachu nadbudówki rufowej. FRAM II zakładał zamianę podstawy moździerza Hedgehog przez wyrzutnię rakiet przeciwpodwodnych Mark 108, dodanie dwóch 18-calowych trzyrurowych wyrzutni torped przeciw okrętom podwodnym Mark 44 oraz usunięcie 3-calowych dział, aby uzyskać miejsce dla hangaru helikoptera DASH i lądowiska.
Niszczyciele należące do typu "Gearing" zostały całkowicie przebudowane. Wstawiono nowe silniki, dużo większe Centrum Informacji Bojowej i nowe systemy sonarowe i radarowe. Usunięto stanowisko 533 mm wyrzutni torpedowej pomiędzy kominami i zastąpiono je 8-pociskową baterią ASROC. W miejsce tylnego, dwulufowego stanowiska dział 3-calowych wstawiono hangar i pokład lotniczy dla helikopterów. Dodano także dwie nowe potrójne wyrzutnie 18-calowych torped Mk.44 za tylnym kominem. Ta modernizacja miała na celu przedłużenie życia niszczycieli o przynajmniej osiem lat.
Okręty typu "Allen M. Sumner" przeszły jedynie modyfikację uzbrojenia, a program FRAM nie został zastosowany dla nich wszystkich. Tylny pokład został przerobiony na pokład lotniczy, nowe wyrzutnie torpedowe zostały zamontowane w miejsce starych kalibru 533 mm. Nie zainstalowano rakietotorped ASROC. Okręty typu "Allen M. Sumner" po przejściu programu miały przedłużony czas służby o pięć lat.
Przeróbkę wszystkich typów w ramach FRAM II rozpoczęto około roku 1959. Niszczyciele przerabiano rotacyjnie, tak aby utrzymać w linii jak najwięcej jednostek. Przeróbki zostały ukończone na początku lat 60., a większość okrętów utrzymano w służbie do końca lat 60.

</doc>
<doc id="1079008" url="https://pl.wikipedia.org/wiki?curid=1079008" title="Röjtökmuzsaj">
Röjtökmuzsaj

Röjtökmuzsaj – wieś i gmina w północno-zachodniej części Węgier, w pobliżu miasta Sopron.
Miejscowość leży na obszarze Małej Niziny Węgierskiej, w pobliżu granicy austriackiej. Administracyjnie należy do powiatu Sopron-Fertőd, wchodzącego w skład komitatu Győr-Moson-Sopron. Gmina liczy 444 mieszkańców (2009) i zajmuje obszar 15,86 km².

</doc>
<doc id="1079009" url="https://pl.wikipedia.org/wiki?curid=1079009" title="Sarród">
Sarród

Sarród – wieś i gmina w północno-zachodniej części Węgier, w pobliżu miasta Sopron.
Miejscowość leży na obszarze Małej Niziny Węgierskiej, w pobliżu granicy austriackiej. Administracyjnie należy do powiatu Sopron-Fertőd, wchodzącego w skład komitatu Győr-Moson-Sopron. Gmina liczy 1112 mieszkańców (2009) i zajmuje obszar 40,07 km².

</doc>
<doc id="1079010" url="https://pl.wikipedia.org/wiki?curid=1079010" title="Sopronhorpács">
Sopronhorpács

Sopronhorpács – wieś i gmina w północno-zachodniej części Węgier, w pobliżu miasta Sopron.
Miejscowość leży na obszarze Małej Niziny Węgierskiej, w pobliżu granicy austriackiej. Administracyjnie należy do powiatu Sopron-Fertőd, wchodzącego w skład komitatu Győr-Moson-Sopron. Gmina liczy 826 mieszkańców (2009) i zajmuje obszar 20,69 km².

</doc>
<doc id="1079012" url="https://pl.wikipedia.org/wiki?curid=1079012" title="Ch-65">
Ch-65



</doc>
<doc id="1079013" url="https://pl.wikipedia.org/wiki?curid=1079013" title="Sopronkövesd">
Sopronkövesd

Sopronkövesd – wieś i gmina w północno-zachodniej części Węgier, w pobliżu miasta Sopron.
Miejscowość leży na obszarze Małej Niziny Węgierskiej, w pobliżu granicy austriackiej. Administracyjnie należy do powiatu Sopron-Fertőd, wchodzącego w skład komitatu Győr-Moson-Sopron. Gmina liczy 1168 mieszkańców (2009) i zajmuje obszar 26,81 km².

</doc>
<doc id="1079015" url="https://pl.wikipedia.org/wiki?curid=1079015" title="Szakony">
Szakony

Szakony – wieś i gmina w północno-zachodniej części Węgier, w pobliżu miasta Sopron.
Miejscowość leży na obszarze Małej Niziny Węgierskiej, w pobliżu granicy austriackiej. Administracyjnie należy do powiatu Sopron-Fertőd, wchodzącego w skład komitatu Győr-Moson-Sopron. Gmina liczy 456 mieszkańców (2009) i zajmuje obszar 13,5 km².

</doc>
<doc id="1079016" url="https://pl.wikipedia.org/wiki?curid=1079016" title="Újkér">
Újkér

Újkér – wieś i gmina w północno-zachodniej części Węgier, w pobliżu miasta Sopron.
Miejscowość leży na obszarze Małej Niziny Węgierskiej, w pobliżu granicy austriackiej. Administracyjnie należy do powiatu Sopron-Fertőd, wchodzącego w skład komitatu Győr-Moson-Sopron. Gmina liczy 974 mieszkańców (2009) i zajmuje obszar 32,38 km².

</doc>
<doc id="1079017" url="https://pl.wikipedia.org/wiki?curid=1079017" title="Und">
Und

Und – wieś i gmina w północno-zachodniej części Węgier, w pobliżu miasta Sopron.
Miejscowość leży na obszarze Małej Niziny Węgierskiej, w pobliżu granicy austriackiej. Administracyjnie należy do powiatu Sopron-Fertőd, wchodzącego w skład komitatu Győr-Moson-Sopron. Gmina liczy 335 mieszkańców (2009) i zajmuje obszar 6,79 km².

</doc>
<doc id="1079018" url="https://pl.wikipedia.org/wiki?curid=1079018" title="Völcsej">
Völcsej

Völcsej – wieś i gmina w północno-zachodniej części Węgier, w pobliżu miasta Sopron.
Miejscowość leży na obszarze Małej Niziny Węgierskiej, w pobliżu granicy austriackiej. Administracyjnie należy do powiatu Sopron-Fertőd, wchodzącego w skład komitatu Győr-Moson-Sopron. Gmina liczy 392 mieszkańców (2009) i zajmuje obszar 9,32 km².

</doc>
<doc id="1079019" url="https://pl.wikipedia.org/wiki?curid=1079019" title="Zsira">
Zsira

Zsira – wieś i gmina w północno-zachodniej części Węgier, w pobliżu miasta Sopron.
Miejscowość leży na obszarze Małej Niziny Węgierskiej, w pobliżu granicy austriackiej. Administracyjnie należy do powiatu Sopron-Fertőd, wchodzącego w skład komitatu Győr-Moson-Sopron.

</doc>
<doc id="1079030" url="https://pl.wikipedia.org/wiki?curid=1079030" title="Árpás">
Árpás

Árpás – wieś i gmina w północno-zachodniej części Węgier, w pobliżu miasta Tét.
Miejscowość leży na obszarze Małej Niziny Węgierskiej, administracyjnie należy do powiatu Tét, wchodzącego w skład komitatu Győr-Moson-Sopron. Gmina liczy 247 mieszkańców (2009) i zajmuje obszar 14,27 km².

</doc>
<doc id="1079032" url="https://pl.wikipedia.org/wiki?curid=1079032" title="USS Cassin (DD-43)">
USS Cassin (DD-43)

USS Cassin (DD-43) – amerykański niszczyciel, okręt główny niszczycieli typu "Cassin". Służył w United States Navy w czasie I wojny światowej. Następnie przekazany United States Coast Guard, gdzie nosił oznaczenie "CG-1". Nosił nazwę upamiętniającą Stephena Cassina.
Niszczyciel został zwodowany 20 maja 1913 w stoczni Bath Iron Works w Bath w stanie Maine, matką chrzestną była panna H. C. Carusi. Wszedł do służby 9 sierpnia 1913, z komandorem podporucznikiem H. Laningiem jako dowódcą. Pierwszym przydziałem była Atlantycka Flotylla Torpedowa.
Od przybycia do Key West 5 grudnia 1913 do 16 czerwca 1914 "Cassin" uczestniczył wraz z 6 Dywizjonem w manewrach i ćwiczeniach na Karaibach i w Zatoce Meksykańskiej. 19 maja 1914 popłynął na pomoc SS "Atlantis", który rozbił się w pobliżu Tampico Bar. Niszczyciel zabrał na pokład pasażerów rozbitego statku i dostarczył ich do Tampico. Po przeglądzie "Cassin" operował wzdłuż wschodniego wybrzeża USA od 21 października do 27 stycznia 1915, kiedy wrócił na Karaiby na zimowe manewry.
"Cassin" brał udział w rejsach wzdłuż Wschodniego Wybrzeża w ramach patrolów neutralności oraz w ćwiczeniach na Karaibach do kwietnia 1917, kiedy został przygotowany, w trybie natychmiastowym, do przydziału zamorskiego. Okręt dotarł do Queenstown 17 maja i rozpoczął operacje związane ze spotykaniem konwojów transportujących amerykańskich żołnierzy i eskortowaniem ich do portów w Anglii i Francji. 15 października "Cassin" spostrzegł niemiecki okręt podwodny U-61 około 20 mil na południe od Mind Head (Irlandia) i rozpoczął pościg za nim. O 13.30 niszczyciel został trafiony torpedą w lewą burtę na rufie. Mat artylerzysta pierwszej klasy Osmond Ingram został zabity, a dziewięciu innych ludzi zostało rannych. Okręt ze zniszczonym sterem i uszkodzoną rufą, zaczął zataczać koła, jednak oddał cztery strzały w kierunku okrętu wroga, który napotkał około 14.30. Okręt podwodny wroga zrezygnował z ataku, zanurzył się i stracono z nim kontakt. Przez noc niszczyciel był ochraniany przez jeden amerykański i dwa brytyjskie niszczyciele, a także przez slupa, którego dowódcą był Ronald Niel Stuart. Rano HMS "Snowdrop" wziął "Cassin" na hol w kierunku Queenstown. Po naprawach dokonanych tam i w Newport w Anglii, niszczyciel wrócił do służby eskortowej 2 lipca 1918.
Ciekawym epizodem w historii niszczyciela był zaszczyt, jakiego dostąpił w dniach 12-13 grudnia 1918, gdy został wybrany do eskortowania okrętu "George Washington", na pokładzie którego prezydent Woodrow Wilson płynął do Brestu, aby później uczestniczyć w konferencji pokojowej w Wersalu. "Cassin" wrócił do Bostonu 3 stycznia 1919.
Po zimowych manewrach na Karaibach "Cassin" opuścił Nowy Jork 1 maja 1919 i udał się w kierunku Azorów, gdzie zajął pozycję strażniczą na trasie przelotu transatlantyckiego NC-4. Wrócił do Bostonu na naprawy, a później popłynął do Filadelfii, gdzie został umieszczony w rezerwie w celu głębszych napraw. Reaktywowany w Charleston 14 lutego 1921, dołączył do 5 Flotylli Niszczycieli i operował wzdłuż wybrzeża Nowej Anglii do 11 października 1921, kiedy wrócił do Charleston. Powrócił do Filadelfii 29 marca 1922 i tam został wycofany ze służby 7 czerwca 1922.
28 kwietnia 1924 niszczyciel został przekazany do Departamentu Skarbu i służył w Staży Przybrzeżnej, gdzie brał udział w patrolach rumowych. Jego portem macierzystym był New London w stanie Connecticut.
"Cassin" wrócił do Marynarki 30 czerwca 1933 i został sprzedany na złom 22 sierpnia 1934.
Zobacz też.
USS "Cassin" – inne okręty noszące tę nazwę.

</doc>
<doc id="1079035" url="https://pl.wikipedia.org/wiki?curid=1079035" title="Jan Beaufort (1. hrabia Somersetu)">
Jan Beaufort (1. hrabia Somersetu)

Jan Beaufort (ur. 1373 w Beaufort w Szampanii, zm. 16 marca 1410 w Londynie) – angielski arystokrata, nieślubny syn Jana z Gandawy, 1. księcia Lancaster (syna króla Edwarda III), i Katarzyny Swynford, córki flamandzkiego rycerza Paena de Roet. Legitymizowany 6 lutego 1397 r. Przyjął nazwisko od ojcowskiego zamku w którym się urodził.
Początki kariery.
W 1390 r. Beaufort wyruszył z angielskim kontyngentem na wyprawę do Afryki Północnej pod wodzą księcia de Burbon. Krzyżowcy wypłynęli 15 maja z Genui i 22 lipca wylądowali w Afryce. 4 sierpnia zaatakowali El Mahadię, ale po siedmiotygodniowym bezskutecznym oblężeniu angielski kontyngent zrezygnował z dalszej walki i pod koniec września powrócił do Anglii. Wkrótce potem Beaufort został pasowany na rycerza. W 1394 r. był gościem zakonu krzyżackiego i brał udział w wyprawie na Litwę. Wkrótce po swojej legitymizacji (10 lutego 1397 r.) Beaufort otrzymał tytuł hrabiego Somerset. W Parlamencie zasiadał pomiędzy Lordem Marszałkiem a hrabią Warwick.
Kilka miesięcy później hrabia Somerset wziął udział w buncie, który obalił rządy księcia Gloucester i przywrócił faktyczną władzę królowi Ryszardowi II. W nagrodę 29 września hrabia Somerset otrzymał tytuł markiza Dorset, Order Podwiązki oraz urząd namiestnika Akwitanii. W 1398 r. został admirałem floty irlandzkiej, konstablem zamku Dover i lordem namiestnikiem Pięciu Portów. 9 maja 1399 r. został admirałem floty północnej.
Był stronnikiem króla Ryszarda, ale utrzymywał także bliskie stosunki ze swoim przyrodnim bratem, skłóconym z królem księciem Lancaster. Kiedy Lancaster obalił w 1399 r. Ryszarda i został królem Henrykiem IV Beaufort utracił nadane mu urzędy i godność markiza Dorset. Zatrzymał jednak tytuł hrabiego Somerset. Pozostał również na dworze i nigdy jego lojalność wobec nowego monarchy nie była podawana w wątpliwość.
Panowanie Henryka IV.
Podczas koronacji Henryka IV 13 października 1399 r. hrabia Somerset niósł drugi miecz. 17 listopada został Lordem Wielkim Szambelanem. W styczniu 1400 r. otrzymał razem z Thomasem Erpynhamem dowodzenie nad armią wysłaną przeciwko zbuntowanym baronom. 8 listopada 1400 r. hrabia Somerset otrzymał skonfiskowane dobra Owena Glendowera, ale nigdy nie objął ich w faktyczne posiadanie. 19 marca 1401 r. został członkiem Tajnej Rady, a cztery dni później kapitanem Calais. W tym samym roku został wysłany z poselstwem do Francji. W 1402 r. Izba Gmin złożyła petycję, aby hrabiemu Somerset przywrócić tytuł markiza. Sam zainteresowany odmówił argumentując, że tytuł markiza jest obcy Anglikom.
Rok 1402 był bardzo pracowity dla hrabiego Somerset. 27 kwietnia został wysłany na negocjacje z księciem Geldrii. W czerwcu eskortował królewską córkę, Blankę, na jej ślub z Ludwikiem III, elektorem-palatynem Renu. 3 kwietnia w Eltham reprezentował Henryka IV na ślubie "per procura" z Joanną z Nawarry. Jako dowódca floty skonfiskował wiele hiszpańskich statków nieopodal wybrzeży południowej Walii. 13 lutego 1403 r. został jednym z komisarzy wyznaczonych do prowadzenia rokowań pokojowych z Francją. 20 października 1404 r. został zastępcą konstabla Anglii. Od 23 grudnia 1406 do 8 maja 1407 r. był admirałem flot północnej i zachodniej.
Hrabia Somerset zmarł po długiej chorobie 16 marca 1410 r. w szpitalu św. Katarzyny niedaleko Tower of London. Został pochowany w katedrze w Canterbury. Tytuł hrabiowski odziedziczył jego najstarszy syn.
Rodzina.
Przed 28 września 1397 r. poślubił lady Margaret Holland (1385 – 30 grudnia 1429), córkę Thomasa Hollanda, 2. hrabiego Kentu, i Alice FitzAlan, córki 10. hrabiego Arundel. Jan i Margaret mieli razem czterech synów i dwie córki:

</doc>
<doc id="1079037" url="https://pl.wikipedia.org/wiki?curid=1079037" title="USS Cummings (DD-44)">
USS Cummings (DD-44)

USS Cummings (DD-44) – amerykański niszczyciel typu "Cassin", służący w United States Navy podczas I wojny światowej. Później przekazany do Straży Przybrzeżnej Stanów Zjednoczonych, gdzie nosił oznaczenie "CG-3".
Niszczyciel został zwodowany 6 sierpnia 1913 w stoczni Bath Iron Works w Bath w stanie Maine. Matką chrzestną była pani H. Beates, Jr., krewna komandora podporucznika Cummingsa. Okręt wszedł do służby 19 września 1913 z komandorem podporucznikiem A. Crenshawem jako dowódcą.
"Cummings" opuścił Boston w listopadzie 1913 i pływał w rejsy wzdłuż atlantyckiego wybrzeża USA i na Karaiby do czerwca następnego roku, kiedy to został przebazowany do Newport. Brał tam udział w "patrolach neutralności" i pływał wzdłuż wybrzeża do momentu przystąpienia USA do I wojny światowej.
Niszczyciel dotarł do stoczni New York Navy Yard 12 maja 1917 w celu wyposażenia w sprzęt potrzebny do służby zamorskiej, następnie 15 maja dołączył do bazy niszczycieli w Queenstown w Irlandii. Służył jako eskortowiec statków płynących przez Kanał, będąc w gestii dowódcy amerykańskich sił morskich na obszarze wód europejskich. Podejmował także patrole ZOP w pobliżu południowych wybrzeży Irlandii, 14 razy atakując okręty podwodne. Po wojnie służył jako eskorta w pobliżu wybrzeża francuskiego, będąc jednym z okrętów eskortujących "George Washington", na którym prezydent Wilson przybył do Brestu w drodze na konferencje wersalską.
"Cummings" opuścił wody europejskie 16 grudnia 1918 i od 6 lutego do 9 kwietnia 1919 uczestniczył w manewrach niszczycieli i ćwiczeniach artyleryjskich w pobliżu bazy w zatoce Guantanamo. W lipcu i sierpniu operował z portu w Newport, a następnie był w rezerwie w Filadelfii pomiędzy sierpniem 1919 a marcem 1921. Wrócił do służby w pobliżu wschodniego wybrzeża USA, zanim został wycofany ze służby w Filadelfii 23 czerwca 1922.
Przekazany amerykańskiemu Departamentowi Skarbu w celu oddania 6 czerwca 1924 do służby w Straży Przybrzeżnej. Brał udział patrolach rumowych. Bazował w New London (Connecticut) zanim został przebazowany do Stapleton w 1931.
"Cummings" został zwrócony Marynarce 23 maja 1932 i został sprzedany na złom 22 sierpnia 1934 zgodnie z ustaleniami traktatu londyńskiego.
Zobacz też.
USS "Cummings", aby zobaczyć inne okręty noszące tę nazwę.

</doc>
<doc id="1079040" url="https://pl.wikipedia.org/wiki?curid=1079040" title="Bodonhely">
Bodonhely

Bodonhely – wieś i gmina w północno-zachodniej części Węgier, w pobliżu miasta Tét.
Miejscowość leży na obszarze Małej Niziny Węgierskiej, administracyjnie należy do powiatu Tét, wchodzącego w skład komitatu Győr-Moson-Sopron. Gminę zamieszkuje 299 osób (2009) i zajmuje obszar 11,1 km².

</doc>
<doc id="1079041" url="https://pl.wikipedia.org/wiki?curid=1079041" title="Csikvánd">
Csikvánd

Csikvánd – wieś i gmina w północno-zachodniej części Węgier, w pobliżu miasta Tét.
Miejscowość leży na obszarze Małej Niziny Węgierskiej, administracyjnie należy do powiatu Tét, wchodzącego w skład komitatu Győr-Moson-Sopron. Gmina liczy 488 mieszkańców (2009) i zajmuje obszar 14,53 km².

</doc>
<doc id="1079043" url="https://pl.wikipedia.org/wiki?curid=1079043" title="Krommenie-Assendelft">
Krommenie-Assendelft

Krommenie-Assendelft – stacja kolejowa położona pomiędzy Krommenie i Assendelft, w prowincji Holandia Północna, w Holandii. Stacja została otwarta w 1869.

</doc>
<doc id="1079046" url="https://pl.wikipedia.org/wiki?curid=1079046" title="USS Downes (DD-45)">
USS Downes (DD-45)

USS Downes (DD-45) – amerykański niszczyciel typu "Cassin", służący w United States Navy podczas I wojny światowej. Został później przekazany United States Coast Guard, gdzie nosił oznaczenie CG-4. Jego nazwa pochodzi od Johna Downesa - oficera Marynarki z pierwszej połowy XIX wieku.
"Downes" został zwodowany 8 listopada 1913 w stoczni New York Shipbuilding Company w Camden w stanie New Jersey, matką chrzestną była M. H. Simons, prawnuczka Downesa. Okręt został wyposażony w Philadelphia Navy Yard i przyjęty do służby 11 lutego 1915, z komandorem podporucznikiem A. W. Johnsonem jako dowódcą.
Niszczyciel w swój dziewiczy rejs udał się do Nowego Jorku i Zatoki Chesapeake, skąd wrócił do stoczni filadelfijskiej, gdzie przebywał od 4 października 1915 do 26 maja 1917, w celu budowy i instalacji nowej maszynowni. Przygotowany do służby poza krajem wypłynął z Nowego Jorku 18 października 1917 do bazy w Devonport w Anglii, gdzie dotarł 7 listopada.
Okręt bazował w Queenstown od 17 listopada 1917 do 5 grudnia 1918 i służył jako eskorta konwojów w pobliżu brytyjskich portów, na kanale La Manche i na trasie konwojów do spotkania z oceaniczną eskortą. Patrolował morze w pobliżu wybrzeży Irlandii w poszukiwaniu okrętów podwodnych, odbywając kilka ataków, ale bez rezultatów, pomagał także uszkodzonym okrętom. Dwukrotnie jego wysiłki zostały nagrodzone przez brytyjską Admiralicję, raz za akcję osłaniania "Manley" (DD-74) na którym wybuchły bomby głębinowe, a w drugim przypadku za pomoc udzieloną brytyjskiemu okrętowi podwodnemu.
"Downes" dotarł do Brestu 6 grudnia 1918, gdzie eskortował prezydenta Wilsona przebywającego na pokładzie "George Washington". Niszczyciel uczestniczył w przeglądzie przed powrotem do Queenstown 14 grudnia. Dzień po Bożym Narodzeniu popłynął do USA, do Norfolk dotarł 18 stycznia 1919. Po zimowych manewrach na kubańskich wodach wrócił do Nowego Jorku 14 marca.
Niszczyciel zameldował się w Norfolk 5 maja 1919 na przegląd. Po remoncie popłynął 12 maja 1921 do Newport (Rhode Island) na letnie manewry. Pomiędzy 22 października a 20 marca 1922 okręt pozostawał w Charleston, a 24 marca dotarł do stoczni filadelfijskiej. "Downes" został wycofany ze służby w Filadelfii 6 czerwca 1922.
Okręt został przekazany amerykańskiej straży przybrzeżnej 28 kwietnia 1924. Początkowo służył w United States Coast Guard Academy jako okręt szkolny, a następnie brał udział w patrolach rumowych.
Okręt wrócił do Marynarki w Filadelfii 22 maja 1931 i został sprzedany na złom 22 sierpnia 1934 w ramach ustaleń traktatu londyńskiego.

</doc>
<doc id="1079047" url="https://pl.wikipedia.org/wiki?curid=1079047" title="Felpéc">
Felpéc

Felpéc – wieś i gmina w północno-zachodniej części Węgier, w pobliżu miasta Tét.
Miejscowość leży na obszarze Małej Niziny Węgierskiej, administracyjnie należy do powiatu Tét, wchodzącego w skład komitatu Győr-Moson-Sopron. Gmina liczy 885 mieszkańców (2009) i zajmuje obszar 22,47 km².

</doc>
<doc id="1079048" url="https://pl.wikipedia.org/wiki?curid=1079048" title="Niszczyciele typu Cassin">
Niszczyciele typu Cassin

Niszczyciele typu Cassin – typ amerykańskich niszczycieli z okresu I wojny światowej. 
Były pierwszymi okrętami mającymi na uzbrojeniu nowe działa kalibru 102 mm. Liczba wyrzutni torpedowych została podwojona w stosunku do czterech będących na uzbrojeniu niszczycieli typu "Paulding". Dodatkowe uzbrojenie podniosło wyporność do ponad 1000 ton i obniżyło prędkość do poniżej 30 węzłów.
Jednocześnie powstawały cztery niszczyciele typu "Aylwin" i są one często uważane za okręty typu "Cassin".
Niszczyciele typu "Cassin" brały udział w działaniach I wojny światowej jako eskorta konwojów. Po wojnie uczestniczyły w patrolach rumowych, będąc przez większość lat 20. XX wieku na stanie United States Coast Guard. Wszystkie zostały sprzedane na złom w połowie lat 30. XX wieku.

</doc>
<doc id="1079049" url="https://pl.wikipedia.org/wiki?curid=1079049" title="Gyarmat">
Gyarmat

Gyarmat – wieś i gmina w północno-zachodniej części Węgier, w pobliżu miasta Tét.
Miejscowość leży na obszarze Małej Niziny Węgierskiej, administracyjnie należy do powiatu Tét, wchodzącego w skład komitatu Győr-Moson-Sopron. Gmina liczy 1232 mieszkańców (2009), zajmuje obszar 22,45 km².

</doc>
<doc id="1079050" url="https://pl.wikipedia.org/wiki?curid=1079050" title="Ukraiński Cmentarz Wojskowy w Kaliszu">
Ukraiński Cmentarz Wojskowy w Kaliszu

Ukraiński Cmentarz Wojskowy w Kaliszu – cmentarz wojskowy położony na osiedlu Szczypiorno w Kaliszu, założony w 1914 jako cmentarz jeniecki przy pruskim obozie jeńców rosyjskich, angielskich i francuskich, od 1917 cmentarz obozowy przy obozie legionistów polskich, od 1921 cmentarz obozowy przy obozie internowanych żołnierzy ukraińskich; od 1929 cmentarz wojskowy; po 1945 zdewastowany, popadł w ruinę; częściowo zrekonstruowany w latach 1995–2001, ponownie otwarty w 1999.

</doc>
<doc id="1079052" url="https://pl.wikipedia.org/wiki?curid=1079052" title="Gyömöre">
Gyömöre

Gyömöre – wieś i gmina w północno-zachodniej części Węgier, w pobliżu miasta Tét.
Miejscowość leży na obszarze Małej Niziny Węgierskiej, administracyjnie należy do powiatu Tét, wchodzącego w skład komitatu Győr-Moson-Sopron. Gmina liczy 1311 mieszkańców (2009) i zajmuje obszar 20,49 km².

</doc>
<doc id="1079058" url="https://pl.wikipedia.org/wiki?curid=1079058" title="Győrszemere">
Győrszemere

Győrszemere – wieś i gmina w północno-zachodniej części Węgier, w pobliżu miasta Tét. Gmina liczy 3178 mieszkańców (styczeń 2011) i zajmuje obszar 33,1 km².
Położenie.
Miejscowość leży na obszarze Małej Niziny Węgierskiej, administracyjnie należy do powiatu Tét, wchodzącego w skład komitatu Győr-Moson-Sopron.

</doc>
<doc id="1079059" url="https://pl.wikipedia.org/wiki?curid=1079059" title="Zwalczanie okrętów podwodnych">
Zwalczanie okrętów podwodnych

Zwalczanie okrętów podwodnych (ZOP, ang. ASW – "Anti-Submarine Warfare") – dział morskiej sztuki wojennej, który stawia sobie za cel wykrywanie i niszczenie (uszkodzenie) wrogich okrętów podwodnych przy pomocy własnych okrętów nawodnych i podwodnych, min przeciwpodwodnych oraz samolotów i helikopterów.
Jak wiele innych form sztuki wojennej, efektywne prowadzenie wojny przeciwpodwodnej zależy od zaawansowanej techniki, jak i doświadczenia oraz szczęścia. Skomplikowane wyposażenie sonarowe, potrzebne, aby najpierw wykryć, a następnie śledzić wrogi okręt podwodny, to kluczowy element ZOP. Aby zniszczyć okręt podwodny stosuje się zarówno torpedy, jak i miny morskie, wystrzeliwane z powietrza, z powierzchni i spod wody.
Rozwój techniki walki przeciwpodwodnej.
I wojna światowa.
Podczas I wojny światowej okręty podwodne stały się nowym zagrożeniem. Początkowo ich użycie było ograniczone do względnie spokojnych i bezpiecznych akwenów, a ówczesne okręty ZOP były małe i szybkie, a zwalczały okręty podwodne przy pomocy dział i w dużej mierze w oparciu o szczęście. Bazowano wtedy głównie na założeniu, że okręty podwodne bardzo często znajdowały się na powierzchni, np. w celu ładowania akumulatorów albo zmiany rejonu patrolowania. Pierwszą próbą ochrony okrętów była sieć zaporowa zamontowana z boków pancerników jako zabezpieczenie przed torpedami. Sieci zagrodowe były także stawiane wzdłuż wejść do portów i baz morskich, aby uniemożliwić wrogim okrętom podwodnym wejście do środka lub oddanie strzału torpedowego z większej odległości. Do wykrywania niemieckich okrętów zaczęto stosować podwodne mikrofony zwane hydrofonami, a pierwszym okrętem zlokalizowanym przy użyciu tego urządzenia był niemiecki UC-3 zatopiony 23 kwietnia 1916, który stał się także pierwszą ofiarą bomb głębinowych. Na początku 1917 Royal Navy opracowała pętlę indukcyjną, zbudowaną z długich położonych na dnie morskim kabli elektrycznych, dzięki którym można było wykrywać zmianę pola magnetycznego spowodowaną przepływającymi ponad nimi wrogimi okrętami. Royal Navy używała pętli w połączeniu z minami detonowanymi ze stacji nabrzeżnych w chwili, gdy wskazówka galwanometru poruszyła się wskazując na obecność stalowego kadłuba wrogiego okrętu. Zespoły pętli indukcyjnych używanych wraz z minami były określane mianem "pętli strażniczych". Do patrolowania morza używane były także wodnosamoloty i sterowce, a pierwszym pilotem, który zatopił okręt podwodny wroga był Fregatten-Leutnant Walter Zelezny, który 15 września 1916 używając należącej do lotnictwa marynarki Austro-Węgier łodzi latającej T1 Lohner o numerze bocznym L135 zatopił francuski okręt Foucault Q-70 dowodzony przez kapitana LV Léona Henri Dévina. Pod koniec wojny pojawił się sonar, ale prace nad nim zarzucono. Najskuteczniejszym sposobem przeciwdziałania okrętom podwodnym okazało się grupowanie statków w konwoje.
II wojna światowa.
Bitwa o Atlantyk.
Zagrożenie ze strony okrętów podwodnych pojawiło się ponownie w czasie II wojny światowej, uderzając szczególnie mocno w narody wyspiarskie, takie jak Japonia lub Wielka Brytania, uzależnione od morskich dostaw żywności, ropy i innych surowców. Pomimo świadomości tej sytuacji uczyniono niewiele dla przygotowania odpowiednich sił przeciwpodwodnych, czy też opracowania nowych rodzajów broni ZOP. Podobna sytuacja dotyczyła innych marynarek, mimo że każda większa flota wojenna miała duże i nowoczesne siły podwodne. Na początku wojny większość marynarek zakładała, że zadania ZOP będą polegały na zlokalizowaniu wroga za pomocą sonaru, a następnie obrzuceniu go bombami głębinowymi. W trakcie wojny okazało się jednak, że sonar jest mniej efektywny, niż zakładano, a w działaniach przeciwko okrętom podwodnym operującym na powierzchni nocą jest całkowicie bezużyteczny. Royal Navy pracowała w okresie międzywojennym nad polepszeniem parametrów pętli indukcyjnej, ale była to broń pasywna, służąca praktycznie tylko do obrony portów. Technologia pętli została szybko opanowana i rozwinięta przez US Navy w 1942, kiedy to utworzono na świecie dziesiątki stacji obsługujących to urządzenie. Sonar okazał się jednak o wiele skuteczniejszy i technologia indukcyjna przestała być rozwijana zaraz po wojnie.
Aliancka taktyka ZOP obejmowała tworzenie konwojów, agresywne tropienie U-Bootów i utrzymywanie ważnych okrętów poza znanymi miejscami koncentracji okrętów podwodnych wroga.
Podczas II wojny światowej alianci opracowali wiele technik, taktyk i broni służących do zniszczenia wrogich okrętów. Wśród nich były m.in.:
Okręty
Lotnictwo i radar
Broń
Wywiad
Zapewnienie osłony lotniczej było sprawą kluczową. Niemcy w tym czasie wykorzystywali do atakowania statków i prowadzenia rozpoznania dla okrętów podwodnych samoloty dalekiego zasięgu Focke-Wulf Fw 200 "Condor". Większość z ich lotów odbywała się poza zasięgiem alianckich samolotów bazujących na lądzie, co spowodowało powstanie tzw. "dziury atlantyckiej" (Obszaru niedostępnego dla lotnictwa alianckiego ze względu na odległość od lądu). Na początku Brytyjczycy zastosowali tymczasowe rozwiązania dla tej sytuacji, takie jak statki CAM, zastąpione potem przez masowo produkowane i względnie tanie lotniskowce eskortowe budowane w Stanach Zjednoczonych i wykorzystywane zarówno przez US Navy jak i Royal Navy. Wprowadzili także samoloty patrolowe dalekiego zasięgu. Wiele U-Bootów obawiało się samolotów, ponieważ sama ich obecność wymuszała zwykle konieczność zanurzenia się i przerwania patrolu bądź ataku.
W taktyce dwóch głównych alianckich marynarek występowały znaczące różnice. Amerykanie, krytykujący Brytyjczyków, faworyzowali agresywne taktyki myśliwskie, zakładające używanie lotniskowców eskortowych do aktywnego poszukiwania i niszczenia, podczas gdy Brytyjczycy woleli używać swych okrętów lotniczych do bezpośredniej obrony konwojów. Amerykanie oceniali, iż powoduje to niedostateczne zmniejszanie liczby U-Bootów. Na brytyjską taktykę wpływ miał fakt, że Wielka Brytania przez dłuższy czas walczyła sama w bitwie o Atlantyk, mając przy tym mocno ograniczone siły. Nie posiadała dodatkowych sił eskortowych, umożliwiających długotrwałe polowanie na wroga, postanowiono zatem zwalczać tylko okręty wroga zagrażające w danej chwili konwojowi. Kluczowym elementem było bezpieczeństwo konwoju, którego w przypadku nieudanego polowania nie można było zapewnić.
Z chwilą przyłączenia się Stanów Zjednoczonych do wojny dwie powyższe taktyki wzajemnie się uzupełniały, tłumiąc skuteczność i redukując liczbę niemieckich U-Bootów. Zwiększenie sił morskich aliantów pozwoliło zarówno na wzmocnienie obrony konwojów, jak i na stworzenie grup myśliwskich, co zaowocowało znacznym wzrostem liczby zatopionych U-Bootów w dalszej części wojny. Brytyjskie projekty, takie jak ASDIC, radar centymetrowy oraz reflektory Leigh, także osiągnęły stopień zaawansowania odpowiedni dla skutecznego wspomagania polowań na okręty podwodne, choć na początku wojny technologia bardziej sprzyjała tym ostatnim. Dowódcom, takim jak Frederic John Walker, udało się rozwinąć zintegrowane taktyki praktycznego wykorzystywania grup myśliwskich.
Wojna na Pacyfiku.
Japońscy inżynierowie wprowadzili do swoich konstrukcji wiele innowacji, tworząc jedne z największych okrętów podwodnych, o najdalszym zasięgu. Były one wyposażone w zabójcze torpedy Type 93 (długie lance), uznawane za najlepsze torpedy II wojny światowej. Japońskie siły podwodne ostatecznie jednak nie odegrały znaczącej roli, szczególnie w drugiej połowie wojny, co częściowo było winą taktyki obranej przed dowódców. Zamiast atakować statki handlowe – tak jak Niemcy na Atlantyku – Japończycy postępowali według doktryny Alfreda Mahana, atakując głównie okręty wojenne: szybsze, lepiej manewrujące i lepiej broniące się, w porównaniu do statków handlowych. W początkowym okresie wojny japońskie okręty podwodne zaliczyły kilka taktycznych zwycięstw, w tym wykonanie dwóch udanych ataków torpedowych na lotniskowce USS "Saratoga" i "Wasp" (który został opuszczony i zatopiony w wyniku ataku), ocenia się jednak, że były to raczej przypadkowe sukcesy, spowodowane ograniczonymi możliwościami US Navy. Z chwilą gdy Stany Zjednoczone rozwinęły masową produkcję niszczycieli i niszczycieli eskortowych, a także wprowadziły w życie techniki wypracowane przez Brytyjczyków w bitwie o Atlantyk, były w stanie znacząco zwiększyć straty wśród japońskich okrętów podwodnych, które były wolniejsze i nie mogły zanurzać się tak głęboko, jak ich niemieckie odpowiedniki. Japońskie okręty podwodne nigdy nie stanowiły takiego zagrożenia dla alianckich linii żeglugowych, jakim były okręty niemieckie.
W 1942 i na początku 1943 amerykańskie okręty podwodne w niewielkim stopniu zagrażały japońskim jednostkom pływającym, zarówno wojennym jak i handlowym. Jednym z głównych powodów takiej sytuacji były wadliwe torpedy, które często nie wybuchały, płynęły zbyt głęboko albo niestabilnie. W obliczu takiego stanu japońscy dowódcy czuli się pewnie, przez co nie włożyli tyle wysiłku w środki ZOP, co alianci na Atlantyku, nie wzmocnili też ochrony swoich konwojów. Nietraktowanie przez Japończyków zagrożenia ze strony alianckich łodzi podwodnych jako sprawy wysokiej wagi wzmocniło poczucie pewności i samozadowolenia u amerykańskich dowódców. Niemieccy dowódcy na Atlantyku zachowywali się inaczej, rozumiejąc zagrożenie jako kwestię życia lub śmierci.
Wiceadmirał Charles A. Lockwood, dowódca amerykańskich sił podwodnych na Pacyfiku, naciskał na dział zaopatrzeniowy, aby wadliwe uzbrojenie zostało wymienione. Do legendy przeszło zachowanie admirała, który po tym jak został zignorowany przez zaopatrzeniowców, przeprowadził własne testy potwierdzające niesprawność podstawowego uzbrojenia swoich sił. Wprowadził też zmiany kadrowe, stawiając na młodszych, bardziej agresywnych dowódców. W rezultacie tych działań w drugiej połowie 1943 roku skala zatopień japońskich jednostek pływających przez amerykańskie okręty podwodne znacznie wzrosła: Japończycy utracili kilka ciężkich okrętów oraz prawie połowę swej floty handlowej. Japońskie dowództwo zostało zaskoczone i nie mogło podjąć szybkich kroków zapobiegawczych, gdyż nie ulepszono w znaczący sposób istniejących technologii i taktyk ZOP. Japonia nie posiadała też odpowiednich mocy produkcyjnych, aby zastąpić zatopiony tonaż nowymi statkami oraz sprostać wojnie rajderskiej, w przeciwieństwie do aliantów na Atlantyku.
Japońskie siły ZOP opierały się głównie na niszczycielach wyposażonych w sonar i bomby głębinowe. Projekty japońskich niszczycieli kładły jednak główny nacisk na nocne potyczki i ataki torpedowe, zmniejszając w ten sposób zdolności ZOP tych okrętów. Zanim zaprojektowano i zbudowano bardziej ekonomiczne i lepiej wyposażone do wojny przeciwpodwodnej niszczyciele eskortowe, było zbyt późno, aby uratować szlaki żeglugowe. W drugiej części wojny japońska armia i marynarka używały do wykrywania płytko zanurzonych okrętów podwodnych urządzeń MAD montowanych na samolotach. Japońska Armia zbudowała także dwa małe lotniskowce i samolot Ka-1, który był używany do wypełniania zadań ZOP.
Japońskie ataki bombami głębinowymi przeprowadzane przez siły nawodne na amerykańskie jednostki były początkowo nieskuteczne. Innym powodem była doktryna Japońskiej Marynarki, która kładła nacisk na działania floty, a nie na ochronę konwojów, więc najlepsze okręty i załogi były angażowane gdzie indziej. Ważnym powodem małych strat amerykańskich w pierwszym okresie wojny była japońska tendencja do zbyt płytkiego detonowania bomb głębinowych. Japończycy byli nieświadomi tego, że alianckie okręty mogą się zanurzać na głębokość ponad 45 metrów. Przewaga ta została zniweczona w czerwcu 1943, gdy na konferencji prasowej kongresmen Andrew J. May ujawnił te dane i wkrótce potem japońskie bomby głębinowe zaczęły wybuchać na głębokości 76 metrów. Charles A. Lockwood ocenił później, że ujawnienie przez kongresmena tej tajemnicy kosztowało amerykańską marynarkę przynajmniej 10 okrętów i 800 marynarzy.
W późniejszym okresie wojny wynaleziono aktywne i pasywne boje sonarowe zrzucane z samolotów.
HMS Venturer i wynalezienie okrętów myśliwskich.
Podczas II wojny światowej na okręty podwodne polowano głównie na powierzchni, a podejmowały one atak pod wodą jedynie gdy kontakt podczas zanurzania się był utrzymywany. Nie spodziewano się, że okręt podwodny mógłby tropić inny okręt podwodny pod powierzchnią i prowadzić walki torpedowe. Okazało się to możliwe dopiero po starciu HMS "Venturer" i U-864 na Morzu Północnym, w pobliżu portu w Kilonii.
U-864 przewoził plany tajnych niemieckich technologii wojskowych, które miały pomóc Japonii w zwalczaniu amerykańskich rajdów bombowych. "Ultra" zawiadomiła o tym rejsie Royal Navy, która wysłała okręt podwodny dowodzony przez Jimmy'ego Laundersa, aby przejął ładunek. Podwodny pościg trwał do momentu aż Launders zdecydował się na przeprowadzenie kompleksowych obliczeń potrzebnych do wykonania strzału w trzech wymiarach. Dokonano tego ręcznie, wykorzystując przewidywane kursy celu. Wystrzelono cztery torpedy, w 17-sekundowych odstępach. U-864 znalazł się na trasie jednej z nich i rozpadł się na dwie części.
Była to pierwsza próba zatopienia przez jeden okręt podwodny drugiego w momencie, gdy oba były zanurzone, a przy tym jedyna odnotowana do dziś jako udana.
Po wojnie.
Od wprowadzenia okrętów podwodnych zdolnych do przenoszenia balistycznych pocisków rakietowych marynarki różnych krajów wkładają wiele wysiłku w zwalczanie zagrożenia z ich strony.
Na niektórych obszarach oceanu, gdzie dno tworzy naturalne bariery, długie rzędy boi sonarowych stawianych z okrętów nawodnych bądź samolotów umożliwiają stałe monitorowanie wód. System taki - o nazwie SOSUS - zastosowano w strefie GIUK.
Siły przeciwpodwodne są wyposażone w coraz bardziej zaawansowane torpedy, bomby i inne ładunki głębinowe oraz sonary holowane (co miało zredukować problem szumów własnych) o dużym zasięgu. Helikoptery mogą latać w określonej odległości od okrętu i transmitować dane z boi do Centrum Informacji Bojowej. Mogą także oprócz boi sonarowych zrzucać torpedy samonaprowadzające się z pozycji oddalonej o wiele mil morskich od okrętu, który prowadził monitorowanie i analizę danych o okręcie podwodnym. Zanurzone okręty podwodne są zasadniczo ślepe na akcje podejmowane przez samoloty patrolowe, do momentu gdy te użyją aktywnego sonaru bądź odpalą jakąś broń, natomiast duża prędkość samolotu umożliwia szybkie przeszukanie podejrzanego obszaru.
Po drugiej wojnie światowej włączono do służby wiele "myśliwskich" okrętów podwodnych, których zadaniem jest niszczenie innych (szczególnie balistycznych) okrętów podwodnych. Początkowo rolę tę spełniały okręty dieslowsko-elektryczne, ale coraz częściej były one zastępowane okrętami o napędzie nuklearnym. Na rozwój sił myśliwskich znacząco wpłynął pojedynek pomiędzy HMS "Venturer" a U-864.
Ważny udział w wykrywaniu okrętów podwodnych ma MAD (ang. "Magnetic Anomaly Detector" – detektor anomalii magnetycznych), będący urządzeniem pasywnym. Po raz pierwszy zastosowany na szerszą skalę w czasie II wojny światowej, używa ziemskiej magnetosfery jako wielkości bazowej, wykrywając anomalie powodowane przez duże metalowe obiekty, takie jak okręty podwodne. Nowoczesne detektory MAD znajdują się zazwyczaj na długich wysięgnikach (bomach) w przypadku samolotów lub opływowych osłonach na długim kablu – w przypadku helikopterów. Utrzymywanie sensorów z dala od silników i awioniki pojazdu latającego pomaga w wyeliminowaniu interferencji.
Używane technologie.
W nowoczesnej wojnie przeciwpodwodnej wykorzystuje się wiele technologii:

</doc>
<doc id="1079060" url="https://pl.wikipedia.org/wiki?curid=1079060" title="Kajárpéc">
Kajárpéc

Kajárpéc – wieś i gmina w północno-zachodniej części Węgier, w pobliżu miasta Tét.
Miejscowość leży na obszarze Małej Niziny Węgierskiej, administracyjnie należy do powiatu Tét, wchodzącego w skład komitatu Győr-Moson-Sopron. Gmina liczy 1314 mieszkańców (2009) i zajmuje obszar 31,89 km².

</doc>
<doc id="1079061" url="https://pl.wikipedia.org/wiki?curid=1079061" title="Lotniskowce eskortowe typu Commencement Bay">
Lotniskowce eskortowe typu Commencement Bay

Lotniskowce eskortowe typu Commencement Bay były amerykańskimi okrętami z czasów II wojny światowej, które pozostały w służbie także w czasie zimnej wojny. 
Konstrukcja tych lotniskowców bazowała na projekcie zamówionego przez Komisję Morską (ang. "Maritime Commission") tankowca typu T3 o wyporności około 23 tys. ton i długości 170 metrów. W odróżnieniu od poprzednich lotniskowców eskortowych, których pierwotne przeznaczenie było inne i dopiero w zaawansowanej fazie prac przebudowywano je na lotniskowce, okręty typu "Commencement Bay" już od położenia stępki konstruowano z przeznaczeniem do przenoszenia samolotów. Okręty tego typu zaczęto przyjmować do służby pod koniec II wojny światowej, a pierwszy z nich, USS "Commencement Bay", zwodowano 9 maja 1944. Ze względu na bliski koniec wojny większość z nich nie została wykorzystana bojowo lub wzięła udział w działaniach operacyjnych w bardzo ograniczonym zakresie. Zamówiono trzydzieści trzy okręty, ale budowę wielu z nich przerwano. 19 weszło do służby w US Navy, cztery rozebrano na pochylni pod koniec wojny, a dwa kolejne wstępnie przeznaczone do ukończenia nigdy nie zostały przyjęte do służby. Budowy pozostałych zaniechano jeszcze przed położeniem stępki. Po zakończeniu II wojny światowej przewidziano dla nich rolę helikopterowców, lotniskowców zwalczania okrętów podwodnych lub pomocniczych transportowców samolotów i takie zadania pełniły one aż do wojny koreańskiej. Nadejście ery silników odrzutowych zakończyło ich służbę ze względu na zbyt małe rozmiary, niewystarczające do bezpiecznego operowania z ich pokładów znacznie większych samolotów odrzutowych końca lat 50. XX wieku. Do roku 1960 wycofano ze służby wszystkie lotniskowce eskortowe typu "Commencement Bay".
Okręty typu "Commencement Bay" były podobne do lotniskowców eskortowych typu "Sangamon" przebudowanych z tankowców, ale część niedostatków konstrukcyjnych w budowanych od podstaw jednostkach zdołano wyeliminować.

</doc>
<doc id="1079062" url="https://pl.wikipedia.org/wiki?curid=1079062" title="Kisbabot">
Kisbabot

Kisbabot – wieś i gmina w północno-zachodniej części Węgier, w pobliżu miasta Tét.
Miejscowość leży na obszarze Małej Niziny Węgierskiej, administracyjnie należy do powiatu Tét, wchodzącego w skład komitatu Győr-Moson-Sopron. Gmina liczy 211 mieszkańców (2009) i zajmuje obszar 6,1 km².

</doc>
<doc id="1079063" url="https://pl.wikipedia.org/wiki?curid=1079063" title="Mérges">
Mérges

Mérges – wieś i gmina w północno-zachodniej części Węgier, w pobliżu miasta Tét.
Miejscowość leży na obszarze Małej Niziny Węgierskiej, administracyjnie należy do powiatu Tét, wchodzącego w skład komitatu Győr-Moson-Sopron. Gmina liczy 86 mieszkańców (2009) i zajmuje obszar 6,51 km².

</doc>
<doc id="1079064" url="https://pl.wikipedia.org/wiki?curid=1079064" title="Uitgeest (stacja kolejowa)">
Uitgeest (stacja kolejowa)

Uitgeest - stacja kolejowa w Uitgeest, w prowincji Holandia Północna, w Holandii. Stacja została otwarta w 1867.

</doc>
<doc id="1079065" url="https://pl.wikipedia.org/wiki?curid=1079065" title="Mórichida">
Mórichida

Mórichida – wieś i gmina w północno-zachodniej części Węgier, w pobliżu miasta Tét.
Miejscowość leży na obszarze Małej Niziny Węgierskiej; administracyjnie należy do powiatu Tét, wchodzącego w skład komitatu Győr-Moson-Sopron. Gmina liczy 835 mieszkańców (2009) i zajmuje obszar 32,3 km².

</doc>
<doc id="1079067" url="https://pl.wikipedia.org/wiki?curid=1079067" title="Rábacsécsény">
Rábacsécsény

Rábacsécsény – wieś i gmina w północno-zachodniej części Węgier, w pobliżu miasta Tét.
Miejscowość leży na obszarze Małej Niziny Węgierskiej; administracyjnie należy do powiatu Tét, wchodzącego w skład komitatu Győr-Moson-Sopron. Gmina liczy 601 mieszkańców (2009) i zajmuje obszar 15,68 km².

</doc>
<doc id="1079069" url="https://pl.wikipedia.org/wiki?curid=1079069" title="Rábaszentmihály">
Rábaszentmihály

Rábaszentmihály – wieś i gmina w północno-zachodniej części Węgier, w pobliżu miasta Tét.
Miejscowość leży na obszarze Małej Niziny Węgierskiej, administracyjnie należy do powiatu Tét, wchodzącego w skład komitatu Győr-Moson-Sopron. Gmina liczy 510 mieszkańców (2009) i zajmuje obszar 10,97 km².

</doc>
<doc id="1079070" url="https://pl.wikipedia.org/wiki?curid=1079070" title="USS Point Cruz (CVE-119)">
USS Point Cruz (CVE-119)

USS Point Cruz (CVE-119) – lotniskowiec eskortowy typu "Commencement Bay", który służył w United States Navy. 
Do 5 czerwca 1944 nosił nazwę "Trocadero Bay". Stępkę okrętu położono 4 grudnia 1944 w stoczni Todd Pacific Shipyards Incorporated w Tacoma w stanie Waszyngton. Lotniskowiec zwodowano 18 maja 1945, matką chrzestną była pani Earl R. DeLong. Jednostkę włączono do służby 16 października 1945, z komandorem D. T. Dayem jako dowódcą.
Po dziewiczym rejsie i ostatecznym przeglądzie rozpoczął szkolenie pilotów w pobliżu Zachodniego Wybrzeża USA od października 1945 do marca 1946. Następnie przewoził samoloty do wysuniętych baz na zachodnim Pacyfiku. Wrócił do stoczni Puget Sound Naval Shipyard 3 marca 1947 na dezaktywację. Został wycofany ze służby 30 czerwca 1947 i przeniesiony do Rezerwy Floty Pacyfiku (ang. "Pacific Reserve Fleet") w Bremerton.
Po rozpoczęciu walk w Korei okręt został reaktywowany i ponownie włączony do służby 26 lipca 1951 z komandorem Horacem Butterfieldem jako dowódcą. "Point Cruz" opuścił kontynentalne Stany Zjednoczone 4 stycznia 1953 po operacjach przybrzeżnych i dużym remoncie dostosowującym go do nowych zadań – wojny przeciwpodwodnej w ramach myśliwskich grup lotniskowców.
Bazując w Sasebo, okręt patrolował wybrzeża koreańskie wiosną 1953. Po podpisaniu rozejmu dywizjon helikopterów bazujący na "Point Cruz" wziął udział w operacji Platforma, przenosząc drogą powietrzną żołnierzy indyjskich do strefy buforowej w Panmundżom do nadzorowania procesu wymiany jeńców wojennych.
Lotniskowiec wrócił do San Diego pod koniec grudnia 1953 i po treningu i przeglądzie wrócił ponownie na Zachodni Pacyfik w kwietniu 1954, pod dowództwem komandora Johna T. Haywarda. Komandor Frederick J. Brush został dowódcą okrętu w maju 1954. Na Dalekim Wschodzie "Point Cruz" służył jako okręt flagowy kontradmirała Jamesa S. Russella – dowódcy 15 Dywizji Lotniskowców. 
Okręt wrócił do San Diego w listopadzie 1954 i wyruszył znowu na misję 24 sierpnia 1955. Podczas operacji na Pacyfiku operował jako okręt flagowy 15 Dywizji Lotniskowców, będącej częścią składową 7 Floty. "Point Cruz" opuścił Yokosukę 31 stycznia 1956 i dotarł do Long Beach w Kalifornii na początku lutego w celu dezaktywacji w Puget Sound Naval Shipyard. Wycofany ze służby 31 sierpnia 1956, CVE-119 został umieszczony w Bremertońskiej Grupie Rezerwy Floty Pacyfiku. Gdy znajdował się w rezerwie, 17 maja 1957 został przeklasyfikowany na transportowiec samolotów i otrzymał oznaczenie AKV-19.
"Point Cruz" został reaktywowany 23 sierpnia 1965 i przekazany pod dowództwo Military Sea Transportation Service jako USNS "Point Cruz" (T-AKV-19) we wrześniu 1965. Służył jako transportowiec samolotów dla MSTS i zapewniał wsparcie logistyczne amerykańskim siłom wojskowym w południowo-wschodniej Azji. Został wycofany ze służby 16 października 1969. Skreślony z listy floty 15 września 1970. Sprzedany na złom i złomowany w 1971.

</doc>
<doc id="1079071" url="https://pl.wikipedia.org/wiki?curid=1079071" title="Rábaszentmiklós">
Rábaszentmiklós

Rábaszentmiklós – wieś i gmina w północno-zachodniej części Węgier, w pobliżu miasta Tét.
Miejscowość leży na obszarze Małej Niziny Węgierskiej, administracyjnie należy do powiatu Tét, wchodzącego w skład komitatu Győr-Moson-Sopron. Gmina liczy 127 mieszkańców (2009) i zajmuje obszar 5,01 km².

</doc>
<doc id="1079073" url="https://pl.wikipedia.org/wiki?curid=1079073" title="USS Sicily (CVE-118)">
USS Sicily (CVE-118)

USS Sicily (CVE-118) – lotniskowiec eskortowy typu "Commencement Bay", który służył w United States Navy. Jego nazwa upamiętniała Sycylię – wyspę na Morzu Śródziemnym, miejsce dużej alianckiej operacji inwazyjnej podczas II wojny światowej. Stępkę okrętu położono z nazwą "Sandy Bay" 23 października 1944 w stoczni Todd-Pacific Shipyards w Tacoma w stanie Washington. Kadłub wodowano 14 kwietnia 1945, matką chrzestną została pani Julius Vanderwiele. Nazwę okrętu zmieniono z "Sandy Bay" na "Sicily" 5 czerwca 1945 i włączono lotniskowiec do służby 27 lutego 1946, z komandorem B. W. Wrightem jako dowódcą.
"Sicily" został wyposażony w Portland w stanie Oregon, załadował zapasy w Seattle, a następnie popłynął do San Diego, gdzie przeszedł początkowe szkolenie w kwietniu i maju. 15 maja otrzymał rozkaz przejścia do Nowego Jorku przez Kanał Panamski i bazę w Norfolk. Lotniskowiec wszedł do stoczni Brooklyn Navy Yard 6 czerwca i pozostawał w niej do 30 września, kiedy to popłynął do stacji Argentia na Nowej Fundlandii, aby odbyć szkolenie w niskich temperaturach.
Przez resztę roku 1946 i do 3 kwietnia 1950 "Sicily" operował w składzie Floty Atlantyckiej, z dala od swego portu macierzystego w Norfolk. Następnie został przydzielony do Floty Pacyfiku i miał port macierzysty w San Diego, gdzie dotarł 28 kwietnia. Lotniskowiec miał w planach przeprowadzenie ćwiczeń przeciwpodwodnych latem, ale rozpoczęcie wojny w Korei 25 czerwca spowodowało radykalne zmiany w jego planach operacyjnych. "Sicily" 2 lipca został poinformowany, że jest potrzebny na Dalekim Wschodzie, dokąd popłynął dwa dni później, na pierwszą z trzech tur bojowych. Lotniskowiec był okrętem flagowym 15 Dywizji Lotniskowców. 3 sierpnia wypuścił samoloty z dywizjonu VMF-214 w pierwszą misję wspierania z powietrza sił lądowych aliantów. Podczas tej tury bojowej okręt wspierał operacje lądowe w Pohang, lądowanie w Inchon, marsz na Seul i wycofywanie się spod Chosin do Hungnam. Następnie wrócił do San Diego 5 lutego 1951. W czasie drugiej tury bojowej w składzie 7 Floty, od 13 maja do 12 października 1951, lotniskowiec operował zarówno wzdłuż wschodniego, jak i zachodniego wybrzeża Korei. Trzecia i ostatnia tura bojowa podczas konfliktu koreańskiego trwała od 8 maja do 4 grudnia 1952, a okręt działał w ramach Sił Blokadowych i Eskortujących Narodów Zjednoczonych. "Sicily" powrócił jeszcze na wody Dalekiego Wschodu na okres od 14 lipca 1953 do 25 lutego 1954.
Po powrocie na Zachodnie Wybrzeże USA lotniskowiec został umieszczony w Rezerwie Floty Pacyfiku i wycofany ze służby. Został skreślony z listy floty 1 lipca 1960 i sprzedany firmie "Nicolai Joffe Corporation" 31 października 1960 na złom.
Lotniskowiec "Sicily" otrzymał pięć odznaczeń battle star za służbę w Korei.

</doc>
<doc id="1079074" url="https://pl.wikipedia.org/wiki?curid=1079074" title="Sobor">
Sobor

Sobor – wieś i gmina w północno-zachodniej części Węgier, w pobliżu miasta Tét.
Miejscowość leży na obszarze Małej Niziny Węgierskiej, administracyjnie należy do powiatu Tét, wchodzącego w skład komitatu Győr-Moson-Sopron. Gmina liczy 287 mieszkańców (2009) i zajmuje obszar 16,72 km².

</doc>
<doc id="1079075" url="https://pl.wikipedia.org/wiki?curid=1079075" title="USS Badoeng Strait (CVE-116)">
USS Badoeng Strait (CVE-116)

USS Badoeng Strait (CVE-116) – lotniskowiec eskortowy typu "Commencement Bay", który służył w United States Navy podczas wojny koreańskiej.
Został nazwany od cieśniny Badung, leżącej pomiędzy indonezyjskimi wyspami Bali i Nusa Besar, na wodach której odbyła się bitwa pomiędzy morskimi siłami japońskimi i amerykańsko-holenderskimi.
Okręt nosił pierwotnie nazwę "San Alberto Bay", ale została ona zmieniona 6 listopada 1943. Został zwodowany 15 lutego 1945 w stoczni Todd-Pacific Shipyards, Inc. w Tacoma, matką chrzestną była pani T. H. Binford, żona komandora Binforda. Lotniskowiec wszedł do służby 14 listopada 1945, z komandorem Thomasem A. Turnerem Jr. jako dowódcą. Został przydzielony do Floty Pacyfiku.
"Badoeng Strait" operował z San Diego do marca 1946, kiedy odbył krótki rejs na Hawaje. 20 kwietnia 1946 został wycofany ze służby. Ponownie wszedł do służby 6 stycznia 1947.
Pomiędzy lutym 1947 a czerwcem 1950 "Badoeng Strait" operował na Pacyfiku, testując nowe uzbrojenie przeciwpodwodne, szkoląc załogę i uczestnicząc w kilku ćwiczeniach w zwalczaniu okrętów podwodnych. W różnych okresach służył jako okręt flagowy 15. i 17. Dywizji Lotniskowców.
Od lipca 1950 do lutego 1953 lotniskowiec odbył trzy tury bojowe w Korei (29 lipca 1950 – 23 stycznia 1951, 2 października 1951 - 14 lutego 1952, 6 października 1952 – 11 lutego 1953) jako część FT 95 i 77. Operował wtedy jako okręt ZOP i jako część sił blokadowo-eskortujących. Jego samoloty zapewniały ważne wsparcie sił lądowych podczas początkowego okresu walk, szczególnie w czasie obrony perymetru Pusan (6 sierpnia – 12 września 1950), lądowania w Inchon (15 września 1950) i ewakuacji z Hungnam (9 – 24 grudnia 1950).
Po podpisaniu rozejmu okręt przeszedł modernizację (kwiecień – wrzesień 1953), a następnie podjął ponownie intensywne testowanie nowych systemów bojowych: samolotów i helikopterów, których głównym zadaniem było zwalczanie okrętów podwodnych. Uczestniczył w różnych manewrach przeprowadzanych przez Flotę Pacyfiku i prowadził intensywne ćwiczenia ze szturmowymi helikopterami marines. Odbył kolejną turę na Dalekim Wschodzie i uczestniczył w operacji Redwing, na poligonie Pacific Proving Grounds w okresie od lutego do lipca 1956.
14 stycznia 1957 "Badoeng Strait" udał się do Bremerton na dezaktywację. Został wycofany ze służby i umieszczony w rezerwie 17 maja 1957, a złomowany w 1972. Tuż przed złomowaniem na jego pokładzie kręcono finalne sceny filmu pt. "Siła Magnum" z Clintem Eastwoodem w roli głównej.
USS "Badoeng Strait" (CVE-116) otrzymał pochwałę Navy Unit Commendation i sześć odznaczeń battle star za służbę w czasie wojny koreańskiej.
Do 2005 roku żaden inny okręt amerykański nie nosił nazwy "Badoeng Strait".

</doc>
<doc id="1079077" url="https://pl.wikipedia.org/wiki?curid=1079077" title="Sokorópátka">
Sokorópátka

Sokorópátka – wieś i gmina w północno-zachodniej części Węgier, w pobliżu miasta Tét.
Miejscowość leży na obszarze Małej Niziny Węgierskiej; administracyjnie należy do powiatu Tét, wchodzącego w skład komitatu Győr-Moson-Sopron. Gmina liczy 1087 mieszkańców (2009) i zajmuje obszar 16,86 km².

</doc>
<doc id="1079079" url="https://pl.wikipedia.org/wiki?curid=1079079" title="Szerecseny">
Szerecseny

Szerecseny – wieś i gmina w północno-zachodniej części Węgier, w pobliżu miasta Tét.
Miejscowość leży na obszarze Małej Niziny Węgierskiej; administracyjnie należy do powiatu Tét, wchodzącego w skład komitatu Győr-Moson-Sopron. Gmina liczy 813 mieszkańców (2009) i zajmuje obszar 12,39 km².

</doc>
<doc id="1079080" url="https://pl.wikipedia.org/wiki?curid=1079080" title="Tényő">
Tényő

Tényő – wieś i gmina w północno-zachodniej części Węgier, w pobliżu miasta Tét.
Miejscowość leży na obszarze Małej Niziny Węgierskiej; administracyjnie należy do powiatu Tét, wchodzącego w skład komitatu Győr-Moson-Sopron. Gmina liczy 1566 mieszkańców (2009) i zajmuje obszar 26,38 km².

</doc>
<doc id="1079083" url="https://pl.wikipedia.org/wiki?curid=1079083" title="Castricum (stacja kolejowa)">
Castricum (stacja kolejowa)

Castricum – stacja kolejowa w Castricum, w prowincji Holandia Północna, w Holandii. Stacja została otwarta w 1867. Obecny budynek stacyjny zbudowano w 1969 roku.
Leży na 54. km krajowej linii kolejowej K, prowadzącej z Nieuwdiep (Den Helder) do Amsterdamu. Spośród stacji na linii krajowej K, Castricum jest położona najbliżej wybrzeża Morza Północnego - 3,5 km w linii prostej.

</doc>
<doc id="1079084" url="https://pl.wikipedia.org/wiki?curid=1079084" title="Józef Skrzydlewski">
Józef Skrzydlewski

Józef Skrzydlewski (ur. 21 lutego 1896 w Grodzisku Wielkopolskim, zm. 7 maja 1952 w Warszawie) – podpułkownik dyplomowany piechoty Wojska Polskiego II Rzeczypospolitej i Polskich Sił Zbrojnych.
Życiorys.
Urodził się 21 lutego 1896 r. w Grodzisku Wielkopolskim jako syn Franciszka i Wiktorii z domu Stroińska. Podczas nauki szkolnej należał do tajnego Towarzystwa Tomasza Zana, w ramach którego uczył młodzież języka polskiego i historii.
Jako podporucznik uczestniczył w I wojnie światowej w armii pruskiej, ale zdezerterował. Przedostając się do Grodziska przystąpił do organizowania oddziałów powstańczych i sformował trzy kompanie ochotników z Grodziska i okolicy.
W 1920 walczył na froncie wschodnim, gdzie dwukrotnie otrzymał Krzyż Walecznych. Po wojnie polsko–bolszewickiej pozostał nadal w służbie wojskowej, dochodząc w 1937 do stopnia podpułkownika. Pełnił służbę w 56 pułku piechoty wielkopolskiej w Krotoszynie. W 1924 pełnił służbę w Oddziale Szkolnym Oficerskiej Szkoły dla Podoficerów. W latach 1926–1928 był słuchaczem Wyższej Szkoły Wojennej w Warszawie. 31 października 1928 otrzymał dyplom naukowy oficera Sztabu Generalnego i przydzielony został do Biura Ogólno-Organizacyjnego Ministerstwa Spraw Wojskowych. W latach 30. XX wieku pełnił służbę w Oddziale II Sztabu Głównego WP, w którym między innymi od 1937 kierował pracami Wydziału III Planowania Wywiadu Wojennego i Dywersji Wojennej.
We wrześniu 1939 wraz ze Sztabem Głównym Naczelnego Wodza przekroczył w Kutach granicę Rumunii. Tam został internowany w Călimănești, skąd uciekł do Bukaresztu. Za uzyskane ze sprzedaży samochodu (Fiat 508) pieniądze, przedostał się przez Jugosławię i Włochy do Francji.
Władysław Sikorski zaoferował mu dowództwo pułku mającej się utworzyć 3 Dywizji Piechoty. Ostatecznie 18 grudnia 1939 otrzymał dowództwo I batalionu 2 pułku grenadierów wielkopolskich i sprawował je do 12 marca 1940 szkoląc napływających z Polski uciekinierów oraz polskich emigrantów pracujących we Francji. W chwili niemieckiego uderzenia, ppłk Józef Skrzydlewski został mianowany szefem sztabu 1 Dywizji Grenadierów i w tym charakterze brał udział w walkach. Za obronę Kanału Marna-Ren (Canal de la Marne au Rhin) dowództwo francuskie uhonorowało go Krzyżem Wojennym. Podczas próby przebicia się do Dunkierki dostał się do niewoli niemieckiej.
Przebywał w obozach jenieckich dla oficerów francuskich na terenie Westfalii: Oflag VI B Dössel, Soest i Münster. Po wyzwoleniu obozu w Münster w 1945 zaproponowano mu osiedlenie się w Wielkiej Brytanii z czego nie skorzystał. 3 czerwca 1947 został zdemobilizowany, a 30 lipca tego roku przyjechał do Polski.
10 lutego 1951, po powrocie do kraju, potajemnie aresztowany przez funkcjonariuszy UB i osadzony w Warszawie, w więzieniu przy Rakowieckiej, gdzie zmarł w 1952. Według oficjalnej wersji, zmarł na sklerotyczny wylew krwi do mózgu. Pogrzeb odbył się na nowym cmentarzu Powązkowskim.
Po objęciu władzy przez Władysława Gomułkę w 1956, rodzina otrzymała zgodę na ekshumację zwłok i pochowanie szczątków w grobie Powstańców Wielkopolskich w Grodzisku. Ekshumacji dokonano w październiku 1957, oprócz rodziny obecny był lekarz z Grodziska Wielkopolskiego, dr Antoni B. Henke, kolega podpułkownika Józefa Skrzydlewskiego z czasów gimnazjalnych. Uroczystości pogrzebowe w Grodzisku Wielkopolskim trwały cztery dni, od 10 do 13 października 1957. Po przywiezieniu do Grodziska, trumnę wystawiono w odpowiednio przygotowanej i przyozdobionej kwiatami świetlicy kolejowej, gdzie przez cały czas wartę honorową pełnili harcerze. W dniu pogrzebu 13 października 1957, trumnę przeniesiono w procesji do kościoła farnego, gdzie przy udziale licznie zgromadzonych mieszkańców i Powstańców Wielkopolskich odprawiono mszę żałobną. Kiedy kondukt prowadzony przez syna podpułkownika Władysława B. Skrzydlewskiego, kapłana Zakonu Dominikanów, wyruszył z kościoła na cmentarz, nad niesioną trumną pochyliło się ponad dwadzieścia sztandarów Powstańców Wielkopolskich przybyłych z różnych miast. W pogrzebie uczestniczyła ogromna liczba mieszkańców Grodziska i innych ośrodków powstańczych, harcerze oraz organizacje społeczne. Przybył także specjalny wysłannik Rady Państwa, pan Mazur, który udekorował trumnę Wielkopolskim Krzyżem Powstańczym. Ppłk dypl. Józef Skrzydlewski spoczął w grobowcu Powstańców Wielkopolskich, wśród poległych żołnierzy wielkopolskiego zrywu z 1918.
Rodzina.
Żonaty z Adelą Ziembiewicz (1900–1969, pochowana na Cmentarzu Górczyńskim w Poznaniu), z którą miał dwóch synów: Zygmunta (1922–1994) i Władysława (1925-2004) – prawnik, pracownik NBP w Poznaniu, a następnie dominikanin.
Jego wnukiem jest rysownik Jacek Skrzydlewski.
Upamiętnienie.
13 października 2010 jedno z rond w Grodzisku Wielkopolskim zostało nazwane imieniem ppłk. Józefa Skrzydlewskiego.

</doc>
<doc id="1079088" url="https://pl.wikipedia.org/wiki?curid=1079088" title="Heiloo (stacja kolejowa)">
Heiloo (stacja kolejowa)

Heiloo – stacja kolejowa w Heiloo, w prowincji Holandia Północna, w Holandii. Stacja została otwarta w 1867.

</doc>
<doc id="1079090" url="https://pl.wikipedia.org/wiki?curid=1079090" title="Juryj Żaunou">
Juryj Żaunou

Juryj Uładzimirawicz Żaunou (biał. Юрый Уладзіміравіч Жаўноў, ros. Юрий Владимирович Жевнов, "Jurij Władimirowicz Żewnow"; ur. 17 kwietnia 1981 w Dobruszu) – białoruski piłkarz, grający na pozycji bramkarza, reprezentant Białorusi.
Kariera klubowa.
Żaunou jest wychowankiem klubu DJuSSz z rodzinnego miasta Dobrusz. W 1995 roku trafił do zespołu RWAR Mińsk, a w 1996 został zawodnikiem MPKC Mozyrz, w barwach którego zadebiutował w pierwszej lidze białoruskiej. Nie był jednak pierwszym bramkarzem klubu, który wywalczył mistrzostwo Białorusi i w 1997 powrócił do RWAR-u. Przez dwa sezony grał w trzeciej lidze, a w 1998 roku był bramkarzem Źmieny-BATE Mińsk. W 1999 roku znów grał w RWAR-ze, a w 2000 w RSzWSM-Alimpija Mińsk. W połowie sezonu trafił do pierwszoligowego BATE Borysów (wicemistrzostwo Białorusi). Przez pierwsze dwa sezony był rezerwowym bramkarzem klubu, a w 2002 roku został po raz drugi w karierze mistrzem kraju. W 2003 roku wywalczył wicemistrzostwo, a w 2004 roku powtórzył ten sukces.
W 2005 roku Żaunou przeszedł do rosyjskiego FK Moskwa. W Premier Lidze zadebiutował 12 marca w wygranych 2:0 derbach ze Spartakiem Moskwa. Wygrał rywalizację z Aleksandrem Filimonowem i doprowadził FK do 5. miejsca w lidze. W 2006 roku natomiast bronił na przemian ze Siergiejem Kozko. Z FK zajął 6. pozycję. W latach 2010–2013 był rezerwowym bramkarzem w Zenicie Petersburg.
W 2014 roku przeszedł do Torpeda Moskwa, a w 2015 do Urału Jekaterynburg
Kariera reprezentacyjna.
W reprezentacji Białorusi Żaunou zadebiutował 7 czerwca 1998 roku w wygranym 5:0 meczu z Litwą. Obecnie walczy o miejsce w składzie kadry narodowej z Uładzimirem Hajeuem oraz Wasilem Chamutouskim.

</doc>
<doc id="1079092" url="https://pl.wikipedia.org/wiki?curid=1079092" title="Christoffer Leijoncrona">
Christoffer Leijoncrona

Christoffer Leijoncrona (ur. 1662, zm. 1710) – szwedzki poeta i dyplomata, syn sekretarza i dworzanina królowej Krystyny.
W roku 1689 Leijoncrona wyruszył do Londynu jako sekretarz misji dyplomatycznej. 1 grudnia 1701 został uznany za "fellow of the Royal Society". W roku 1703 został ambasadorem Szwecji w Londynie, które to stanowisko piastował do śmierci.
Poezja Leijoncrony wzorowana była na francuskiej i środkowoeuropejskiej poezji renesansowej.

</doc>
<doc id="1079102" url="https://pl.wikipedia.org/wiki?curid=1079102" title="Kościół św. Jerzego w Gnieźnie">
Kościół św. Jerzego w Gnieźnie

Kościół św. Jerzego w Gnieźnie, Seminaryjny Kościół Kolegiacki pw. św. Jerzego na Zamku Gnieźnieńskim – kościół kolegiacki w Gnieźnie. Siedziba Kapituły Kolegiackiej pw. św. Jerzego. Kościół rektorski, którego rektorem jest każdorazowo rektor Prymasowskiego Wyższego Seminarium Duchownego.
Kościół mieści się na Wzgórzu Lecha (w sąsiedztwie bazyliki prymasowskiej i kolegiat). Opiekę nad nim od 1974 roku sprawuje Prymasowskie Wyższe Seminarium Duchowne.
Architektura.
Na starych fundamentach i w dolnych partiach kościół zbudowany jest z ciosów granitowych, uzupełnionych w dużych, przede wszystkim górnych partiach cegłą, w dolnych partiach od strony południowej i północnej ciosy są odsłonięte, mury ceglane otynkowane. Jest to kościół jednonawowy z węższym i niższym, niewielkim prezbiterium, zamkniętym wielobocznie. Prezbiterium jest jednoprzęsłowe, nawa trzyprzęsłowa, nakryta sklepieniem żeglastym na gurtach, spływających na przyścienne, silnie występujące filary opilastrowane na narożach. Na sklepieniu umieszczono przedstawienia Trójcy Świętej oraz ewangelistów, natomiast na sklepieniu prezbiterium umieszczono wizerunki świętych apostołów Piotra i Pawła. Łuk tęczowy półkolisty. Chór muzyczny podsklepiony żeglasto, wsparty na trzech opilastrowanych arkadach. 
W późnobarokowej fasadzie zachodniej z 1782 roku, boniowanej, ujętej w dwie narożne, ukośne, zbarokizowane szkarpy zwieńczone sterczynami w kształcie obelisków – w półkolistej niszy znajduje się rzeźba św. Jerzego dłuta Marcina Rożka z 1936 roku. Dachy dwuspadowe, kryte dachówką. Ołtarz główny i dwa boczne przy tęczy z około 1782 roku, ze współczesnymi obrazami. Na ścianie południowej w nawie wtórnie osadzone w 2006 po odrestaurowaniu marmurowe epitafium byłego rektora seminarium duchownego bpa pomocniczego gnieźnieńskiego Józefa Cybichowskiego. Na wewnętrznej ścianie północnej również są odsłonięte ciosy romańskie. Na zewnątrz przy wejściu do świątyni znajduje się tablica upamiętniająca 25-lecie harcerstwa wielkopolskiego z 1937 roku, która pierwotnie umieszczona była w prezbiterium.
Historia.
Kościół został zbudowany na pozostałościach kamiennego kopca, będącego do X w. ważnym obiektem kultu pogańskiego. Po przyjęciu chrztu w 966 książę Mieszko I obrał to symboliczne miejsce na siedzibę, wznosząc tu swoją rezydencję z kaplicą. Z tego okresu pochodzi fragment romańskiego muru, odsłonięty na północnej i południowej ścianie. Obiekt ten został spalony w 1192 roku przez wojska Kazimierza Sprawiedliwego, podczas jego odwetowej wyprawy na Gniezno. Na ich miejscu wzniesiono nową siedzibę z małym kościołem św. Jerzego, pełniącym funkcję kościoła grodowego. Od XIII w. jest kościołem kolegiackim. W połowie XVI wieku został przejęty przez kapitułę metropolitalną, która w 1607 roku przeprowadziła remont świątyni. Po pożarze w 1613 roku, został odbudowany w latach 1615-1632. W 1760 roku spłonął prawie całkowicie. Arcybiskup Antoni Ostrowski, nie mając środków na odbudowę świątyni, kazał kościół rozebrać. Gruntownie odrestaurowany i zbarokizowany w 1782 roku, dzięki staraniom kanonika Baltazara Pstrokońskiego wg projektu architekta Bernarda Landwerbera z Poznania. Z tego okresu pochodzi zasadnicza bryła kościoła. Został gruntownie odnowiony w 1936 roku.
25 kwietnia 1937 roku na Wzgórzu Lecha odbyły się obchody 25-lecia Chorągwi Wielkopolskiej Harcerzy. Obchody rozpoczęły się uroczystą mszą świętą w kościele św. Jerzego, podczas której poświęcono marmurową tablicę upamiętniającą 25-lecie harcerstwa wielkopolskiego. Została ona wmurowana w prezbiterium kościoła, w którym odbyło się nabożeństwo. 10 sierpnia tego samego roku bp Antoni Laubitz w imieniu Kapituły Metropolitalnej przekazał harcerstwu wielkopolskiemu kościół jako ośrodek religijny.
Z dniem 7 września 1974 roku kard. Stefan Wyszyński przekazał kościół gnieźnieńskiemu seminarium duchownemu. Z tego okresu wspominamy m.in. nieistniejące już dziś wybicie drewnem posadzki prezbiterium, a także przystosowanie kościoła do odnowionej, posoborowej liturgii. Z momentem przeznaczenia kościoła dla celów dydaktyczno-duszpasterskich seminarium duchownemu, całkowitą troskę i odpowiedzialność za stan budynku miała ponosić Kapituła Kolegiacka, zgodnie z paragrafem I dekretu Prymasa Wyszyńskiego z dnia 30 września 1974 roku. Obecnie nad tymi sprawami czuwa rektor seminarium duchownego. Seminarium Duchowne podjęło w latach 90. renowację wnętrza: dokonano całkowitego przełożenia posadzki kościoła wraz ze zmianą drewnianej nakładki posadzki w prezbiterium, wymalowania świątyni i niezbędnych napraw.
Funkcjonowanie.
Obecnie liturgia sprawowana jest tylko w niedziele. Jedna Msza sprawowana jest przez wychowawców i profesorów seminarium, druga przez gnieźnieńskie Duszpasterstwo Akademickie. Kościół św. Jerzego jest również miejscem duchowych spotkań gnieźnieńskich hufców harcerskich oraz różnych modlitewnych grup młodzieżowych. Od 2022 r. kościół św. Jerzego jest też miejscem celebracji Mszy w starszej formie rytu rzymskiego.

</doc>
<doc id="1079103" url="https://pl.wikipedia.org/wiki?curid=1079103" title="Głośnik niskotonowy">
Głośnik niskotonowy



</doc>
<doc id="1079105" url="https://pl.wikipedia.org/wiki?curid=1079105" title="Fukiko Nakabayashi">
Fukiko Nakabayashi

Fukiko Nakabayashi (1939–2018) – japońska artystka, rzeźbiarka i rysowniczka, mieszkająca i tworząca w Szwecji.
Ukończyła studia z zakresu sztuki nowoczesnej w Yokohamie i Tokio. W 1974 przeniosła się do Szwecji. Od tego czasu brała udział w kilkudziesięciu wystawach zbiorowych i około dwudziestu indywidualnych. W swojej twórczości rzeźbiarskiej wykorzystuje materiały naturalne: kamień, drewno oraz papier.

</doc>
<doc id="1079107" url="https://pl.wikipedia.org/wiki?curid=1079107" title="Ch-15">
Ch-15

Raduga Ch-15 (kod NATO "AS-16 Kickback") - radziecki pocisk rakietowy małego zasięgu, odpowiednik AGM-69 SRAM.
Historia.
Pierwszą wersją rakiety Ch-15 był pocisk Ch-15P. Była to rakieta przeciwradarowa z głowica atomową. Przeznaczona była dla bombowców strategicznych Tu-22M i Tu-160. Później opracowano także wersję przeciwokrętową Ch-15A. W 1993 roku zaprezentowano na targach w Abu Zabi przeciwokrętową wersję eksportową Ch-15S.
Rakiety Ch-15 są przenoszone na rewolwerowych wyrzutniach w komorze bombowej. Po odpaleniu silnik rakietowy na paliwo stałe wynosi pocisk na wysokość około 40 000 m po czym pocisk wchodzi w lot nurkowy opadając w kierunku celu z prędkością do 5 Ma. Naprowadzanie pasywne radiolokacyjne (Ch-15P) lub aktywne radiolokacyjne (Ch-15A i Ch-15S).

</doc>
<doc id="1079108" url="https://pl.wikipedia.org/wiki?curid=1079108" title="Fukiko nakabayashi">
Fukiko nakabayashi



</doc>
<doc id="1079111" url="https://pl.wikipedia.org/wiki?curid=1079111" title="AS-16 Kickback">
AS-16 Kickback



</doc>
<doc id="1079115" url="https://pl.wikipedia.org/wiki?curid=1079115" title="Samuel Gustaf Hermelin">
Samuel Gustaf Hermelin

Samuel Gustaf Hermelin (4 kwietnia 1744, Sztokholm - 4 marca 1820) – szwedzki baron, kartograf, przemysłowiec i dyplomata.
Ojcem Samuela Gustafa Hermelina był baron Carl Hermelin, matką Hedvig Ulrika Benzelstierna, dziadkiem ze strony matki arcybiskup Jakob Benzelius, a ze strony ojca Olof Hermelin. Od roku 1761 Samuel Gustaf uczęszczał na uniwersytet w Uppsali, a w 1781 został członkiem rady od spraw górnictwa "Bergskollegium" (dziś część Rady Handlu "Kommerskollegium").
W roku 1782 wyruszył do Ameryki by uczyć się przemysłu i by nawiązać pierwsze kontakty dyplomatyczne z rodzącym się nowym państwem - USA.
dzieła kartograficzne
książki o minerałach
Jego dzieła przechowują stołeczne szwedzkie archiwa i zbiory: Riksarkivet, Krigsarkivet i Riksmuseet.

</doc>
<doc id="1079118" url="https://pl.wikipedia.org/wiki?curid=1079118" title="Cmentarz żydowski w Oleśnie">
Cmentarz żydowski w Oleśnie

Cmentarz żydowski w Oleśnie – kirkut położony w Oleśnie przy ulicy Młyńskiej. Został założony na początku XIX wieku. Najstarszy nagrobek pochodzi z 1821, a do dzisiaj zachowany dom przedpogrzebowy z 1868. Początki osadnictwa żydowskiego w Oleśnie sięgają XV–XVI wieku. Gmina żydowska w Oleśnie powstała pod koniec XVIII wieku. Cmentarz ma powierzchnię 0,45 ha i zachowało się na niej około 200 nagrobków - najstarszy z nich pochodzi z 1820 roku.
Cmentarz wpisany jest do rejestru zabytków województwa opolskiego (decyzja nr 427/88 z 27.05.1988).

</doc>
<doc id="1079120" url="https://pl.wikipedia.org/wiki?curid=1079120" title="Browar Haust">
Browar Haust



</doc>
<doc id="1079135" url="https://pl.wikipedia.org/wiki?curid=1079135" title="Batman kontra Drakula">
Batman kontra Drakula

Batman kontra Drakula (ang. "The Batman vs. Dracula", 2005) – amerykański film animowany oparty na serialu animowanym "Batman" z 2004 roku.

</doc>
<doc id="1079142" url="https://pl.wikipedia.org/wiki?curid=1079142" title="Mruk Petersa">
Mruk Petersa

Mruk Petersa, trąbonos ("Gnathonemus petersii") – gatunek ryby z rodziny mrukowatych (Mormyridae), znany wcześniej pod synonimicznymi nazwami "Mormyrus petersii" i "Gnathonemus pictus". Nazwa gatunkowa "petersii" nawiązuje do nazwiska niemieckiego przyrodnika Wilhelma Petersa. Sprowadzony do Europy w 1950 do hodowli akwariowych.
Występowanie i biotop.
Obecny zasięg występowania gatunku obejmuje dorzecze Nigru i Kongo w Afryce Zachodniej i Środkowej (Nigeria, Kamerun i Demokratyczna Republika Konga). Zasiedla płynące wody strefy przydennej.
Charakterystyka ogólna.
Wygląd.
Ciało wydłużone, silnie bocznie ścieśnione. Osiąga długość do 35 cm, w akwariach zwykle nie przekracza 25 cm. Otwór gębowy wydłużony w kształcie trąby (stąd nazwa "trąbonos"). Płetwa grzbietowa i odbytowa ułożone symetrycznie przy nasadzie ogona. Pomiędzy ich nasadami przebiega jasna, białożółta pręga. Druga pręga – równoległa do pierwszej – przebiega pomiędzy środkiem tych płetw. Płetwa ogonowa silnie rozwidlona – w kształcie litery V. Ubarwienie ciała czarne lub czarno-brązowe. Na całym ciele, a szczególnie wokół głowy i wzdłuż grzbietu rozmieszczone są 2 rodzaje elektroreceptorów w łącznej liczbie ponad 500. Położone przy nasadzie ogona narządy elektryczne zdolne są do wytwarzania napięcia rzędu 10 woltów, o częstotliwości 80-90 Hz.
Tryb życia.
Trąbonosy mają słaby wzrok. Elektroreceptory i narządy elektryczne służą im do nawigacji w ciemnościach, do poszukiwania pokarmu ukrytego w mulistym dnie, wykrywania drapieżników oraz do komunikacji wewnątrzgatunkowej. Mruki Petersa żerują głównie w nocy posługując się elektrolokacją. Emitowane sygnały elektryczne są specyficzne dla płci osobnika. Ryby te identyfikują pobliskie cele emitując sygnały elektryczne i wykrywając dwoma rodzajami naskórkowych elektroreceptorów (aktywna elektrolokalizacja) zmiany amplitudy i przebiegu sygnału wywołane przez obiekt. Odbierane sygnały są interpretowane jak elektryczne „kolory” oznaczające określone cele (ryby elektryczne, larwy owadów lub inne) niezależnie od ich wielkości, odległości lub pozycji. W testach behawioralnych mruki Petersa w sposób niezawodny wykrywały larwy owadów o różnej wielkości z różnych odległości i nie rozróżniały sztucznych urządzeń imitujących ofiarę, wytwarzających podobne kolory elektryczne.
Rozmnażanie.
Trąbonos nie rozmnaża się w akwariach.
Znaczenie.
Trąbonosy mogą być wykorzystywane w biomonitoringu do oceny czystości wody w stacjach przy ujęciach wodnych. Pomimo nietypowej biologii nie jest polecany do akwariów domowych, głównie z powodu dużej wrażliwości na zbyt wysoki poziom związków azotowych oraz zanieczyszczenia wody. Powinien przebywać w grupie minimum pięciu osobników w zbiornikach pow. 150 cm długości. Wymaga zbiorników zacienionych roślinnością pływającą, z piaszczystym dnem i licznymi kryjówkami. Ich aparat gębowy jest podatny na skaleczenia o gruboziarniste elementy dna (żwir, drobne kamienie). W warunkach naturalnych przebywają w wodach płynących, dlatego wskazany jest lekki przepływ wody. Zbiornik należy przykryć, ponieważ mruki potrafią wyskakiwać ponad powierzchnię wody, zwłaszcza w początkowym okresie adaptacji. Trąbonos nie wykazuje w akwariach agresji międzygatunkowej, ani zachowań terytorialnych, natomiast starcia z przedstawicielami własnego gatunku są często obserwowane w małych grupach. Obecność więcej niż 3 osobników w zbiorniku wpływa na rozproszenie zachowań agresywnych. Nie powinny przebywać w jednym zbiorniku z rybami agresywnymi. Ze względu na słaby wzrok mruków oraz skłonność do żerowania po zmierzchu wskazane jest karmienie wieczorne, tuż przed zgaszeniem światła.
Trąbonosy są bardzo wrażliwe na preparaty lecznicze. Przed zastosowaniem takich preparatów w zbiorniku trąbonosy należy przenieść do zbiornika zastępczego.
Zagrożenia i ochrona.
Gatunek nie jest objęty konwencją waszyngtońską CITES i nie został ujęty w Czerwonej księdze gatunków zagrożonych Międzynarodowej Unii Ochrony Przyrody i Jej Zasobów.
Ciekawostki.
Mruk Petersa wzbudził zainteresowanie naukowców relatywnie dużą objętością mózgu (móżdżek rozwinął się znacznie, przykrywając od góry pozostałe części mózgu), oraz jego bardzo dużym zapotrzebowaniem na tlen. Proporcja objętości mózgu do masy ciała jest większa niż u ludzi.

</doc>
<doc id="1079147" url="https://pl.wikipedia.org/wiki?curid=1079147" title="Jerzy Nalepa">
Jerzy Nalepa

Jerzy Nalepa (ur. 29 lipca 1926 r. w Kraszewicach) – polski historyk, językoznawca, mediewista, slawista; problematyka badawcza: głównie językowe i dziejowe początki Słowian i Polski, em. profesor Uniwersytetu w Lund w Szwecji, członek Polskiej Akademii Umiejętności, profesor zwyczajny.
Praca naukowa.
Autor ważnych monograficznych prac m.in. o autochtonicznej etnogenezie Słowian ("Słowiańszczyzna północno-zachodnia: podstawy jedności i jej rozpad", Poznań 1968) i o przebiegu granicy zachodniej w początkach polskiej państwowości ("Granice Polski najdawniejszej: prolegomena. T. 1, Granica zachodnia, część południowa", Kraków 1996).
Obok historii osadnictwa, zainteresowania naukowe Nalepy obejmują też onomastykę.
Współpracował m.in. ze "Słownikiem starożytności słowiańskich", publikował na łamach pisma "Onamastica", "Język Polski".

</doc>
<doc id="1079148" url="https://pl.wikipedia.org/wiki?curid=1079148" title="Gnathonemus petersii">
Gnathonemus petersii



</doc>
<doc id="1079149" url="https://pl.wikipedia.org/wiki?curid=1079149" title="Trąbonos">
Trąbonos



</doc>
<doc id="1079154" url="https://pl.wikipedia.org/wiki?curid=1079154" title="Pierre Vergniaud">
Pierre Vergniaud

Pierre-Victurnien Vergniaud (ur. 31 maja 1753 w Limoges, zm. 31 października 1793 w Paryżu) – polityk francuski czasów Wielkiej Rewolucji, żyrondysta. 
Życiorys.
Pochodził z rodziny kupieckiej z Limoges. Odebrał staranne wykształcenie dzięki pomocy Turgota, późniejszego ministra finansów w schyłkowej fazie rządów Ludwika XVI. Ukończył kolegium jezuickie w Limoges, a następnie studia prawnicze i został adwokatem przy trybunale w Bordeaux. W roku 1789, już po wybuchu rewolucji, włączył się aktywnie w życie polityczne swojego departamentu, wchodząc do rady zarządzającej regionem Gironde. W wyborach do Legislatywy w 1791 r. został wybrany posłem z tego departamentu. 
Szybko zwrócił na siebie uwagę jako niezwykle utalentowany mówca, zauważony już po swoim pierwszym wystąpieniu - mowie o konfiskacie majątków niechętnych rewolucji emigrantów. Opowiadał się za surowym traktowaniem duchownych niechętnych konstytucji cywilnej. Obok Brissota był najważniejszym przywódcą umiarkowanych żyrondystów. Był zwolennikiem agresywnej polityki zagranicznej Francji. 3 lipca 1791 ogłosił, iż "ojczyzna jest w niebezpieczeństwie" ("la patrie en danger"), co stało się jednym z najsłynniejszych haseł rewolucji. Do 1792 pozostawał zwolennikiem monarchii, za republiką zaczął opowiadać się dopiero po nieudanej próbie ucieczki króla do Varennes w czerwcu 1792 oraz po ujawnieniu zakulisowych działań Ludwika XVI mających na celu zdławienie rewolucji.
W dniu obalenia monarchii 10 sierpnia 1792 r. Pierre Vergniaud prezydował obradom Legislatywy i w imieniu zgromadzenia odmówił rodzinie królewskiej ochrony. Zgłosił również wniosek o samorozwiązanie parlamentu i rozpisanie wyborów do nowego, jak się zresztą stało. Został ponownie wybrany posłem Gironde do Konwentu Narodowego, gdzie znalazł się na prawicy (wobec radykalizacji zgromadzenia). Potępił masakry z września tego samego roku, oskarżając o nie jakobinów. Znalazł się wówczas w konflikcie z komuną Paryża.
W czasie procesu Ludwika XVI bezskutecznie próbował przeforsować w parlamencie decyzję o rozpisaniu referendum i tym samym przekazaniu decyzji o losie króla w ręce całego narodu. Jednak w czasie ostatecznego, jawnego głosowania nad wyrokiem Vergniaud zagłosował za śmiercią.
W kwietniu 1793 Vergniaud oprotestował – ponownie bez skutku – pomysł stworzenia Trybunału Rewolucyjnego, co stało się dla posłów Góry (jakobinów i kordelierów) pretekstem do rozpętania kampanii ukazującej żyrondystów jako zdrajców rewolucji i wrogów ludu. Rosnąca wrogość wobec żyrondystów w Konwencie i w rewolucyjnym Paryżu zmusiła Vergniauda do ukrywania się. Starał się jednak w miarę możliwości odpierać w parlamencie niektóre zarzuty, jednak dawnej popularności nie był w stanie odzyskać. 2 czerwca 1793 tłum sankiulotów otoczył Konwent i zażądał aresztowania czołowych żyrondystów, co też nastąpiło. Przez miesiąc Pierre Vergniaud przebywał w areszcie domowym, następnie w więzieniu La Force, w dawnym klasztorze karmelitów i wreszcie Conciergerie. 
W październiku 1793 uwięzieni żyrondyści zostali postawieni przed Trybunałem Rewolucyjnym. Po trzydniowym procesie, którego wynik był z góry przesądzony, wszyscy zostali skazani na śmierć. Pierre Vergniaud został zgilotynowany 31 października na Placu Rewolucji jako ostatni.

</doc>
<doc id="1079155" url="https://pl.wikipedia.org/wiki?curid=1079155" title="Kościół Świętego Krzyża w Gnieźnie">
Kościół Świętego Krzyża w Gnieźnie

Kościół Świętego Krzyża w Gnieźnie – kościół murowany (wcześniej drewniany) według projektu Elsnera w stylu neogotyckim z lat 1834–1836. Jednonawowy, wieża czworoboczna, nakryta stożkowatym hełmem (wcześniej sygnaturka). Wewnątrz barokowy ołtarz główny z krucyfiksem z XVI w., tabernakulum drewniane, późnogotycka chrzcielnica ze sceną Zwiastowania. Posadzka marmurowa. Mieści się na cmentarzu grzebalnym przy ul. Świętokrzyskiej. Na tym cmentarzu pochowano m.in. Józefa Chociszewskiego oraz Marię Springer.
Historia.
Ufundowany w 1179 roku przez kanonika gnieźnieńskiego Przecława, który osadził tu sprowadzonych bożogrobców z Miechowa, którzy w 1243 przejęli również szpital na Grzybowie. Obecny kościół wybudowano w latach 1834–1836. W 1890 roku dobudowano wieżę. Cmentarz utworzono na początku XIX wieku. W latach 1803–1834 obok kościoła św. Krzyża mieścił się cmentarz ewangelicki.

</doc>
<doc id="1079160" url="https://pl.wikipedia.org/wiki?curid=1079160" title="Synagogi w Bambergu">
Synagogi w Bambergu

Synagogi w Bambergu – na przestrzeni wieków gmina żydowska używała w Bambergu sześciu synagog:

</doc>
<doc id="1079162" url="https://pl.wikipedia.org/wiki?curid=1079162" title="Nowa Synagoga w Wuppertalu">
Nowa Synagoga w Wuppertalu

Nowa Synagoga w Wuppertalu (niem. "Neue Synagoge in Wuppertal") – synagoga znajdująca się w Wuppertalu w Niemczech.
Koncepcje budowy nowej synagogi narodziły się w latach 90. XX wieku. W 1996 roku powstała w tym celu specjalna organizacja o nazwie Freundeskreis Neue Synagoge e.V. 10 listopada 1998 roku uroczyście wbito pierwszą łopatę. Grunt pod budowę ofiarowały lokalne kościoły ewangelickie. 
W październiku 2000 roku wmurowano kamień węgielny w obecności prezydenta Wuppertalu Johannesa Raua. Budowlę zaprojektował architekt Shahpar Mirzadeh, a poprawki do projektu wniósł Hans Christoph Goedeking. Synagogę uroczyście otwarto 8 grudnia 2002 roku w obecności prezydenta Izraela Mosze Kacawa. Budowa kosztowała około 4,5 miliona euro.

</doc>
<doc id="1079165" url="https://pl.wikipedia.org/wiki?curid=1079165" title="Herman Cedercreutz">
Herman Cedercreutz

Herman Cedercreutz, Herman Tersmeden (ur. 13 lutego 1684, zm. 24 listopada 1754 w Sztokholmie) – szwedzki radca państwowy i dyplomata.
Pochodzenie.
Herman Cedercreutz urodził się jako Herman Tersmeden. Jego rodzicami byli Reinhold Tersmeden i Christina Börstelia. Gdy jego ojciec zmarł w 1698, matka poślubiła namiestnika prowincji ("landshövding") Jonasa Folkerna, który w roku 1711 został uszlachcony jako Jonas Cedercreutz, które to nazwisko przejął potem Herman. W roku 1719 obaj zostali uhonorowani tytułem barona.
Kariera.
Po nauce jako praktykant ("auskultant") w Sądzie Nadwornym ("Svea hovrätt") młody Herman Tersmeden został, razem z hrabią Andersem Leijonstedtem, wysłany w misję dyplomatyczną do Berlina, gdzie przebywali do 1707 roku, po czym król Karol XII przywołał go do Altranstädt w Saksonii, by służył jako sekretarz Aleksandrowi Sobieskiemu. W roku 1709 Stanisław Leszczyński polecił mu wyruszyć ze Stralsundu do Bendery, gdzie Cedercreuz pracował w królewskiej kancelarii polowej, odwiedzając w celach dyplomatycznych Konstantynopol i Adrianopol.
Herman Cedercreutz powrócił w 1715 do Szwecji, gdzie w roku 1719 został członkiem Rady Wojennej ("Krigsråd"). W latach 1722–1727 był posłem w Petersburgu, gdzie zdobył zaufanie carycy Elżbiety I. W roku 1727 został sekretarzem stanu, w 1736 prezydentem "Kommerskollegium", a w 1742 radcą stanu ("Riksråd").
Posiadał wiele odznaczeń, m.in.: Order Królewski Serafinów i rosyjski Order Aleksandra Newskiego.
Misje dyplomatyczne.
Herman Cedercreutz popierał jako radca politykę odprężenia, którą realizował minister Arvid Horn, a po upadku tegoż, przeszedł do partii zwolenników Horna "Mösspartiet".
W roku 1743 Cedercreuz i Erik Mathias von Nolcken negocjowali warunki, na jakich miał być zawarty traktat w Åbo. Dzięki jego staraniom udało się wówczas utrzymać Nyland przy Szwecji.
W latach 1744–1745 jako największy ekspert od spraw rosyjskich znów był posłem w Petersburgu, by omówić kwestie związaną z rozejmem.
Rodzina.
Cedercreutz był dwukrotnie żonaty, pierwszą jego żoną została w 1721 Märta Beata Posse (1691–1738), drugą zaś w roku 1750 Maria Campbell (1721–65). Jedyna córka Christina urodzona w 1722 nie przeżyła.

</doc>
<doc id="1079166" url="https://pl.wikipedia.org/wiki?curid=1079166" title="Karta Polaka">
Karta Polaka

Karta Polaka – dokument potwierdzający przynależność do narodu polskiego, który może być przyznany osobie nieposiadającej obywatelstwa polskiego albo zezwolenia na osiedlenie się na terytorium Rzeczypospolitej Polskiej oraz deklarującej przynależność do narodu polskiego i spełniającej określone ustawą warunki.
Kartę Polaka ustanowiono "ustawą z dnia 7 września 2007 r. o Karcie Polaka" (), która określa uprawnienia posiadacza Karty Polaka, zasady przyznawania, utraty ważności i unieważniania Karty Polaka oraz właściwość i tryb postępowania organów w tych sprawach.
W latach 2008–2021 o Kartę Polaka ubiegało się 350 tys. osób, głównie z Białorusi oraz Ukrainy.
Ustawa o Karcie Polaka.
Uchwalenie i wykonanie.
Pierwszy projekt z 1999.
Pierwszy projekt ustawy o Karcie Polaka, wprowadzającej dokument potwierdzający polską narodowość lub pochodzenie ("Senacki projekt ustawy o Karcie Polaka i trybie stwierdzenia przynależności do Narodu Polskiego osób narodowości polskiej lub polskiego pochodzenia") wpłynął do Sejmu 28 kwietnia 1999 jako druk sejmowy nr 1206. Komisja Administracji i Spraw Wewnętrznych oraz Komisja Łączności z Polakami za Granicą wniosły o uchwalenie projektu ustawy.
Projekt zakładał, że uprawnionymi do otrzymania Karty Polaka byłyby osoby narodowości lub pochodzenia polskiego stale mieszkające poza granicami Rzeczypospolitej Polskiej, które:
Posiadacz Karty Polaka miałby prawo do uzyskania „wizy narodowościowej”, nieograniczonego w czasie prawa pobytu na terenie Rzeczypospolitej Polskiej, wjazdu na terytorium Rzeczypospolitej Polskiej bez obowiązku posiadania środków niezbędnych do pokrycia kosztów wjazdu, przejazdu, pobytu i wyjazdu, obciążających cudzoziemców, dostępu do szkół publicznych wszystkich szczebli na zasadach obowiązujących obywateli polskich, świadczeń z zakresu opieki zdrowotnej w czasie pobytu na terytorium Rzeczypospolitej Polskiej na zasadach obowiązujących obywateli polskich, nauki języka polskiego w formach zorganizowanych i poznania literatury kraju pochodzenia (na zasadach ustalonych przez ministra właściwego do spraw nauki) oraz otrzymywania orderów i odznaczeń przysługujących obywatelom polskim za zasługi i cnoty obywatelskie, wybitne osiągnięcia i zasługi cywilne i wojskowe położone w czasie pokoju lub wojny, dla chwały Rzeczypospolitej lub w służbie społeczeństwu, a także zwolnienia w czasie pobytu na terytorium Rzeczypospolitej z opłat i danin publicznych, obciążających cudzoziemców. Uprawnienia posiadacza Karty Polaka przysługiwałyby również jego dzieciom.
Karta Polaka miała być wydawana na czas nieokreślony i być ważna z paszportem lub innym dokumentem tożsamości. Właściwym organem do potwierdzenia polskiej przynależności narodowej lub polskiego pochodzenia miał być konsul właściwy dla miejsca stałego zamieszkania wnioskodawcy. Projekt składał się z dwudziestu artykułów. Projektodawcy w uzasadnieniu stwierdzili, że "„projektowana ustawa nie pociąga za sobą bezpośrednich wydatków z budżetu Państwa”".
Biuro Studiów i Ekspertyz Kancelarii Sejmu w swojej opinii w sprawie zgodności projektu z prawem Unii Europejskiej stwierdziło, że "„w obowiązującym prawie wspólnotowym nie istnieją żadne regulacje obejmujące zakres opiniowanego projektu”" (strona 11 i 12 druku sejmowego nr 1206). Projekt został natomiast krytycznie oceniony przez rząd Jerzego Buzka i Sekretarza Komitetu Integracji Europejskiej Jacka Saryusza-Wolskiego.
Komitet Integracji Europejskiej zauważył, że projekt nie uwzględniał wspólnotowego podziału wiz na krótkoterminowe i długoterminowe, co mogłoby utrudnić zakwalifikowanie polskich wiz do jednego z tych dwóch rodzajów. Projekt ten utrzymując podział na rodzaje wiz stał też w sprzeczności z projektem nowelizacji ustawy o cudzoziemcach, która je ujednolicała. KIE w swojej opinii postawił również tezę, że tworzenie uprzywilejowanej kategorii cudzoziemców – posiadaczy Kart Polaka – stanowi naruszenie zakazu dyskryminacji wyrażonego w "Powszechnej deklaracji praw człowieka", "Międzynarodowym pakcie praw gospodarczych, społecznych i kulturalnych", preambule "Europejskiej karty społecznej" oraz "Konwencji UNESCO w sprawie zwalczania dyskryminacji w dziedzinie oświaty". Opinia prawna KIE została załączona do sprawozdania Komisji Łączności z Polakami za Granicą rekomendującego uchwalenie ustawy (druk sejmowy nr 2641).
Również Rada Ministrów w swojej opinii przedstawiła niedociągnięcia projektu ustawy o Karcie Polaka. Projektowi zarzucono m.in. brak spójności z prawem wspólnotowym (Rząd podzielił stanowisko Komitetu Integracji Europejskiej), sprzeczność z konstytucyjną i międzynarodową zasadą równego traktowania cudzoziemców, nieprecyzyjne oszacowanie kosztów, tworzenie nowych kryteriów i nowej, odmiennej i niedopracowanej procedury potwierdzania polskiego pochodzenia (obok istniejącej już w ustawie o repatriacji), brak trybu zrzeczenia się Karty Polaka, nie uwzględnianie rodziny wnioskodawcy (w tym współmałżonka) oraz brak projektu przygotowania instytucji publicznych do obsługi Karty Polaka. W podsumowaniu rząd zaproponował uwzględnienie jego uwag w toku dalszych prac legislacyjnych oraz równoległe podjęcie innych działań zmierzających do poprawy sytuacji Polaków za granicą.
Do końca III kadencji Sejmu prac nad projektem nie ukończono. Ze względu na zasadę dyskontynuacji prac parlamentu projekt upadł.
Ustawa z 2007.
Rządowy projekt ustawy – Karta Polaka wpłynął do Sejmu 6 lipca 2007 jako druk sejmowy nr 1957. Prace nad ustawą prowadziła Komisja Łączności z Polakami za Granicą, przyjęto poprawki. Negatywną opinię prawną w sprawie projektu wydało Biuro Analiz Sejmowych. W ramach konsultacji projekt został pozytywnie zaopiniowany przez podmioty zajmujące się tematyką Polonii i Polaków za granicą, między innymi Stowarzyszenie „Wspólnota Polska”, Fundację „Pomoc Polakom na Wschodzie”, Fundację „Semper Polonia”, Komisję Episkopatu Polski do spraw Misji oraz Ośrodek Studiów Wschodnich. Ustawę uchwalono na posiedzeniu nr 47 Sejmu V kadencji dnia 7 września 2007. 428 posłów było za, 3 przeciw, nikt się nie wstrzymał. Senat w dniu 14 września 2007 przyjął ustawę bez poprawek. Prezydent Rzeczypospolitej Polskiej podpisał ustawę 22 września 2007, podczas III Zjazdu Polonii i Polaków z Zagranicy odbywającego się w dniach 22–26 września 2007 w Warszawie. Akt opublikowano w Dz. U. z 2007 Nr 180, poz. 1280. (Dz. U. z dnia 28 września 2007). "Vacatio legis" dla tej ustawy wynosiło 6 miesięcy, ustawa weszła w życie 29 marca 2008. Prezes Rady Ministrów i Rada Ministrów zostały zobowiązane do wydania rozporządzeń wykonawczych. Jeszcze przed wejściem w życie ustawy dokonano jej nowelizacji () w celu:
Projekt "rozporządzenia Prezesa Rady Ministrów w sprawie organizacji wewnętrznej i zasad funkcjonowania Rady do Spraw Polaków na Wschodzie" został opracowany 23 stycznia 2008, równocześnie trwały także prace nad "rozporządzeniem Prezesa Rady Ministrów w sprawie określenia wykazu organizacji pozarządowych uprawnionych do przyjmowania i przekazywania wniosków o przyznanie Karty Polaka" (26 października 2007) i "rozporządzeniem Prezesa Rady Ministrów w sprawie warunków organizacyjnych wykonywania obsługi Rady do Spraw Polaków na Wschodzie" (26 października 2007). Rozporządzenia te zostały wydane na początku marca 2008, z datą obowiązywania od 29 marca 2008.
"Ratio legis" wprowadzenia Karty Polaka ustawodawca streścił w preambule do ustawy:
Swoiste karty narodowościowe wprowadziły również m.in. państwa: Węgry, Litwa i Słowacja.
Liczba osób uprawnionych i przyznanych Kart.
Nieznana jest liczba osób uprawnionych do ubiegania się o przyznanie Karty Polaka. Jeden z szacunków zakładał, że w 2008 o Kartę Polaka wystąpi od 200 do 400 tysięcy osób, a ostatecznie ponad milion.
Pierwsze decyzje w sprawie wniosku o przyznanie Karty Polaka zostały rozpatrzone pozytywnie przez konsula we Lwowie Waldemara Kowalskiego już 1 kwietnia 2008. Jednymi z pierwszych osób które otrzymały decyzję były Irena Sandecka (96 l.) oraz siostry Irena (89 l.) i Jadwiga Zappe (82 l.) – nauczycielki języka polskiego i religii, działaczki społeczne. Pierwsze egzemplarze Karty Polaka otrzymało osiem osób w konsulacie w Grodnie podczas obchodów Dnia Polonii i Polaków za Granicą 2 maja 2008. Wśród nich znajdowało się sześć członków Stowarzyszenia Łagierników Żołnierzy Armii Krajowej na Białorusi, w tym Kazimierz Tumiński ps. „Ben” (88 l.), jeden z ostatnich żyjących obrońców Grodna przed Armią Czerwoną.
Do 8 maja 2008, prawie półtora miesiąca po wejściu w życie ustawy o Karcie Polaka wydano nieco ponad 2 tys. decyzji o przyznaniu Karty Polaka.
12 czerwca 2008 wręczono uroczyście pierwszą na Litwie Kartę Polaka księdzu Józefowi Obrembskiemu, najstarszemu Polakowi żyjącemu na Litwie (102 lata).
W latach 2008–2021 o Kartę Polaka ubiegało się 350 tysięcy osób. Z tej liczby 87% wniosków złożono na Białorusi (162 tys.) oraz Ukrainie (147 tys.). Pod koniec 2021 Kartą Polaka legitymowało się 200 tysięcy osób (część kart była już nieaktualna, a część posiadaczy otrzymała obywatelstwo polskie).
Koszty.
Ministerstwo Spraw Zagranicznych na rok 2008 zarezerwowało na realizację zadań wynikających z ustawy o Karcie Polaka 8 470 740 złotych, w to wliczony jest koszt utworzenia 31 nowych etatów w polskich konsulatach. Koszt wyprodukowania jednej karty szacowano na 10 zł. Koszt dofinansowania wiz dla szacowanych 100 tys. osób rocznie wynosi około 24 mln zł. Przy takim założeniu koszt dofinansowania 37% ulgi na komunikację będzie wynosił około 2 mln 664 tys. zł rocznie. Ogółem koszty wprowadzenia i obsługi Karty Polaka oszacowano na 60–80 mln zł rocznie. Aplikujący o Kartę Polaka są zwolnieni z opłat konsularnych (art. 12. ust. 3. ustawy o Karcie Polaka).
Warunki przyznania Karty Polaka.
Karta Polaka może być przyznana wyłącznie osobie nieposiadającej obywatelstwa polskiego albo takiej, która nie otrzymała zezwolenia na osiedlenie się na terytorium Rzeczypospolitej Polskiej.
Karta Polaka może być przyznana osobie, która deklaruje przynależność do „Narodu Polskiego” i spełni łącznie następujące warunki:
Przed 14 lipca 2019 r. Karta Polaka mogła być przyznana wyłącznie osobie posiadającej w dniu złożenia wniosku o wydanie Karty Polaka obywatelstwo któregoś z państw będących przed 1992 r. częścią składową Związku Socjalistycznych Republik Radzieckich: Republiki Armenii, Republiki Azerbejdżańskiej, Republiki Białorusi, Republiki Estońskiej, Gruzji, Republiki Kazachstanu, Republiki Kirgiskiej, Republiki Litewskiej, Republiki Łotewskiej, Republiki Mołdawii, Federacji Rosyjskiej, Republiki Tadżykistanu, Turkmenistanu, Ukrainy albo Republiki Uzbekistanu, zgodnie z art. 2 ust. 2 Ustawy z dnia 7 września 2007 r. o Karcie Polaka.
Zgodnie z nowelizacją Ustawy z 16 maja 2019, od 14 lipca 2019 obywatele wszystkich państw świata mogą ubiegać się o Kartę Polaka.
Projektowana zmiana "ustawy z dnia 15 lutego 1962 r. o obywatelstwie polskim" () przewiduje możliwość przywrócenia obywatelstwa polskiego. Jednak prawodawstwo większości państw byłego bloku socjalistycznego nie przewiduje możliwości posiadania podwójnego obywatelstwa, więc z tej możliwości będą mogli skorzystać jedynie np. Polacy w Europie zachodniej lub Stanach Zjednoczonych. "Dlatego też, biorąc pod uwagę konieczność wsparcia Polaków na Wschodzie, przygotowany został projekt ustawy – Karta Polaka, która z jednej strony stanowić będzie potwierdzenie przynależności do Narodu Polskiego, z drugiej zaś przyzna jej posiadaczom konkretne przywileje. Kartę Polaka należy więc traktować jako wzmocnienie więzi z Macierzą oraz próbę pewnego zadośćuczynienia Polakom, którzy z przyczyn od nich niezależnych nie mogą posiadać obywatelstwa polskiego".
Karta Polaka może być także przyznana osobie będącej obywatelem jednego z państw, o których mowa w art. 2 ust. 2 "ustawy z dnia 7 września 2007 r. o Karcie Polaka", której polskie pochodzenie zostało prawomocnie stwierdzone zgodnie z przepisami "ustawy z dnia 9 listopada 2000 r. o repatriacji" ().
Kartę Polaka można przyznać małoletniemu na wniosek rodziców gdy oboje rodzice posiadają Kartę Polaka. Gdy tylko jeden z rodziców posiada Kartę Polaka przyznanie może odbyć się za zgodą drugiego wyrażoną w oświadczeniu złożonym przed konsulem, chyba że drugiemu z rodziców nie przysługuje władza rodzicielska. Przyznanie Karty Polaka małoletniemu, który ukończył 16 lat, może nastąpić jedynie za jego zgodą.
Uprawnienia posiadacza Karty Polaka.
Przyznanie Karty Polaka nie oznacza nabycia polskiego obywatelstwa ani stwierdzenia polskiego pochodzenia w rozumieniu odrębnych od "ustawy z dnia 7 września 2007 r. o Karcie Polaka" przepisów. Karta Polaka nie jest też dokumentem uprawniającym do przekraczania granicy ani do osiedlenia się na terytorium Rzeczypospolitej Polskiej. Osoba polskiego pochodzenia, chcąca się osiedlić w Polsce, potrzebuje karty stałego pobytu, po jej otrzymaniu traci jednak możliwość uzyskania Karty Polaka, a już wydana zostaje unieważniona. Osoba, której przyznano Kartę Polaka nabywa jednak szereg uprawnień.
Posiadacz Karty Polaka może ubiegać się o zwolnienie z opłaty za przyjęcie i rozpatrzenie wniosku o wydanie wizy pobytowej krajowej lub refundację tej opłaty. Refundacja, dokonywana za pośrednictwem właściwego konsula, jest finansowana z budżetu państwa z części, której dysponentem jest minister właściwy do spraw zagranicznych.
Posiadacz Karty Polaka ma prawo do:
Korzystanie z uprawnień, o których mowa w art. 6 ust. 1 pkt 3-7 "ustawy z dnia 7 września 2007 r. o Karcie Polaka" (nauka, oświata, opieka zdrowotna, transport publiczny, muzea) wymaga okazywania Karty Polaka oraz ważnego dokumentu potwierdzającego tożsamość jej posiadacza.
Rada do Spraw Polaków poza Granicami Kraju.
Rada do Spraw Polaków na Wschodzie jest organem administracji publicznej rozpatrującym odwołania od decyzji o odmowie przyznania i decyzji o unieważnieniu Karty Polaka. Rada jest także organem właściwym w sprawach wznowienia postępowania, uchylenia, zmiany lub stwierdzenia nieważności wydanych przez siebie decyzji lub postanowień. Radzie przysługują uprawnienia organu wyższego stopnia w rozumieniu Kodeksu postępowania administracyjnego.
W skład Rady wchodzi 6 członków powoływanych przez Prezesa Rady Ministrów na pięcioletnią kadencję spośród osób wyróżniających się wiedzą i doświadczeniem z zakresu spraw dotyczących Polonii i Polaków za granicą. Co najmniej połowa członków Rady powinna posiadać wyższe wykształcenie prawnicze. Członkiem Rady może być osoba posiadająca obywatelstwo polskie i korzystająca z pełni praw publicznych oraz niekarana za przestępstwo popełnione umyślnie, ścigane z oskarżenia publicznego.
Prezes Rady Ministrów może odwołać członka Rady przed upływem kadencji. Prezes Rady Ministrów odwołuje (obligatoryjnie) członka Rady w przypadku prawomocnego skazania za przestępstwo popełnione umyślnie, ścigane z oskarżenia publicznego. W przypadku odwołania członka Rady lub jego śmierci Prezes Rady Ministrów uzupełnia skład Rady, powołując, na miejsce opróżnione, nowego członka Rady na okres do końca kadencji.
Obsługę administracyjną i kancelaryjną Rady zapewnia Kancelaria Prezesa Rady Ministrów. Działalność Rady jest finansowana z budżetu państwa, z rozdziału dotyczącego Rady do Spraw Polaków na Wschodzie, z części dotyczącej Kancelarii Prezesa Rady Ministrów. Prezes Rady Ministrów określa, w drodze rozporządzenia, warunki organizacyjne wykonywania obsługi Rady, uwzględniając charakter jej zadań. Prezes Rady Ministrów określa także, w drodze rozporządzenia:
– uwzględniając zakres zadań Rady oraz konieczność ich sprawnego i terminowego wykonywania.
Obowiązujące rozporządzenia wykonawcze Prezesa Rady Ministrów dotyczące Rady to:
Członkom Rady przysługuje wynagrodzenie za udział w pracach Rady, płatne z dołu, w wysokości:
Za nieobecność na posiedzeniach członkom Rady zmniejsza się wynagrodzenie miesięczne, proporcjonalnie do liczby odbytych posiedzeń Rady w danym miesiącu.
1 kwietnia 2008 Prezes Rady Ministrów Donald Tusk powołał pierwszy skład Rady:
Na pierwszym posiedzeniu Rada wybrała ze swego grona na przewodniczącego Artura Kozłowskiego.
14 lipca 2019 Rada do Spraw Polaków na Wschodzie została przekształcona w Radę do Spraw Polaków poza Granicami Kraju. Skład Rady pozostał bez zmian.
Przyznawanie i unieważnianie Karty Polaka.
Postanowienia ogólne i okres ważności.
Do postępowań w sprawach uregulowanych w ustawie z dnia 7 września 2007 r. o Karcie Polaka stosuje się przepisy ustawy 14 czerwca 1960 "Kodeks postępowania administracyjnego" (), jeżeli ustawa o Karcie Polaka nie stanowi inaczej. Do postępowań w sprawach należących do właściwości konsulów stosuje się przepisy ustawy 25 czerwca 2015 "Prawo konsularne" ().
Karta Polaka jest ważna przez okres 10 lat od dnia jej przyznania, z tym że przyznana małoletniemu traci ważność po upływie roku od dnia osiągnięcia przez niego pełnoletniości.
Jeżeli najpóźniej trzy miesiące przed terminem utraty ważności Karty Polaka jej posiadacz złoży odpowiedni wniosek, ważność Karty Polaka jest przedłużana na okres kolejnych 10 lat. Jeżeli po osiągnięciu pełnoletniości, najpóźniej trzy miesiące przed upływem roku od dnia osiągnięcia pełnoletniości, posiadacz złoży odpowiedni wniosek, ważność Karty Polaka jest przedłużana na okres 10 lat. Karta Polaka traci ważność z chwilą nabycia obywatelstwa polskiego albo uzyskania zezwolenia na osiedlenie się na terytorium Rzeczypospolitej Polskiej.
Przyznawanie.
Przyznanie Karty Polaka następuje w drodze decyzji administracyjnej, na pisemny wniosek osoby ubiegającej się o jej wydanie lub jej przedstawiciela ustawowego. Organem właściwym w sprawie przyznania Karty Polaka jest konsul właściwy ze względu na miejsce zamieszkania wnioskodawcy. Czynności wykonywane przez konsula w związku ze złożeniem przez wnioskodawcę wniosku i wydaniem decyzji o przyznaniu Karty Polaka są wolne od opłat konsularnych.
Wniosek o wydanie Karty Polaka zawiera następujące dane:
Do wniosku o przyznanie Karty Polaka wnioskodawca dołącza kopię ważnego dokumentu potwierdzającego tożsamość.
Wnioskodawca ma obowiązek przedstawić dokumenty i inne dowody potwierdzające spełnianie warunków przyznania Karty Polaka. Tymi dokumentami i dowodami mogą być w szczególności:
W odniesieniu do wnioskodawcy szczególnie zasłużonego dla Rzeczypospolitej Polskiej konsul może wydać decyzję o przyznaniu Karty Polaka bez konieczności przedstawiania przez wnioskodawcę ww. dokumentów.
Oceny znajomości języka polskiego dokonuje konsul podczas rozmowy z wnioskodawcą, z tym że w przypadku składania wniosku za pośrednictwem organizacji uprawnionej do przyjmowania i przekazywania właściwemu konsulowi wniosków o przyznanie Karty Polaka, oceny znajomości języka polskiego dokonuje upoważniony pracownik organizacji podczas rozmowy z wnioskodawcą.
Na podstawie art. 15. ust. 1 "ustawy z dnia 7 września 2007 r. o Karcie Polaka" Prezes Rady Ministrów może określić, w drodze rozporządzenia, wykaz organizacji pozarządowych posiadających osobowość prawną i prowadzących działalność w zakresie pomocy osobom narodowości polskiej zamieszkałym na terenie państw, o których mowa w art. 2 ust. 2 "ustawy z dnia 7 września 2007 r. o Karcie Polaka", uprawnionych do przyjmowania i przekazywania właściwemu konsulowi wniosków o przyznanie Karty Polaka. Organizacja przekazuje niezwłocznie właściwemu konsulowi otrzymany wniosek o przyznanie Karty Polaka wraz z oceną znajomości języka polskiego wnioskodawcy. Pierwsze "obwieszczenie Prezesa Rady Ministrów z dnia 17 marca 2008 r. w sprawie wykazu organizacji polskich lub polonijnych uprawnionych do wystawiania zaświadczeń potwierdzających aktywne zaangażowanie w działalność na rzecz języka i kultury polskiej lub polskiej mniejszości narodowej" zawiera listę 34 uprawnionych organizacji pozarządowych ():
Kartę Polaka osobie, której ją przyznano, wydaje konsul. Kartę Polaka wręcza konsul lub inna upoważniona przez niego osoba. Jeżeli jest to możliwe, wręczenie Karty Polaka następuje w sposób uroczysty. W przypadku zagubienia lub zniszczenia Karty Polaka konsul, na wniosek posiadacza, wydaje duplikat Karty Polaka.
Rada Ministrów została zobligowana do określenia, w drodze rozporządzenia wzoru wniosku o przyznanie Karty Polaka i wzoru Karty Polaka, uwzględniając w szczególności dane, które muszą być zawarte we wniosku o wydanie Karty Polaka, oraz dane i informacje, jakie powinny być zawarte w Karcie Polaka. Urzędująca w dniu uchwalenia "ustawy z dnia 7 września 2007 r. o Karcie Polaka" Rada Ministrów nie zdążyła wydać rozporządzenia, chociaż projekt był już gotowy. Obowiązujące rozporządzenie Rady Ministrów w sprawie określenia wzoru wniosku o przyznanie Karty Polaka oraz wzoru Karty Polaka wydano 4 marca 2008 ().
Konsul wydaje decyzję o odmowie przyznania Karty Polaka w przypadku, gdy:
Przed wydaniem decyzji o przyznaniu Karty Polaka właściwy konsul może zwrócić się do Szefa Agencji Bezpieczeństwa Wewnętrznego, a w razie potrzeby także do innych organów administracji publicznej, z wnioskiem o przekazanie informacji, czy wobec wnioskodawcy zachodzą okoliczności, o których mowa w art. 19 pkt 5 lub 6 ustawy o Karcie Polaka (względy obronności, bezpieczeństwa albo ochrony porządku publicznego lub działanie wnioskodawcy na szkodę podstawowych interesów Rzeczypospolitej Polskiej). Niniejsze organy administracji mają obowiązek przekazać te informacje w terminie 14 dni od dnia otrzymania wniosku o przekazanie. Nieprzekazanie informacji w tym terminie uznaje się za równoważne z brakiem okoliczności wymienionych w art. 19 pkt 5 lub 6 ustawy o Karcie Polaka.
Organem odwoławczym od decyzji o odmowie przyznania Karty Polaka jest Rada do Spraw Polaków na Wschodzie. Odwołanie wnosi się za pośrednictwem konsula w terminie 30 dni od dnia doręczenia decyzji.
Przykładowy przebieg procedury.
Przykładowa procedura postępowania przez wnioskodawcę określona przez Ministerstwo Spraw Zagranicznych:
Rozmowa z konsulem odbywa się wyłącznie w języku polskim. Konsul przedkłada do podpisu „deklarację o przynależności do Narodu Polskiego” o treści "„Ja, [imię i nazwisko], uroczyście deklaruję przynależność do Narodu Polskiego oraz oświadczam, że język polski jest moim językiem ojczystym”" oraz przeprowadza rozmowę na temat Polski, w tym jej historii i kultury oraz obyczajów i tradycji polskich. Konsul może też przeprowadzić test pisemny.
Unieważnianie.
Konsul, w drodze decyzji administracyjnej, z urzędu unieważnia Kartę Polaka w przypadku:
Organem odwoławczym od decyzji o unieważnieniu Karty Polaka jest Rada do Spraw Polaków na Wschodzie. Odwołanie wnosi się za pośrednictwem konsula w terminie 30 dni od dnia doręczenia decyzji.
Rejestry dotyczące Karty Polaka.
Konsul prowadzi, w zakresie swojej właściwości, rejestr złożonych wniosków o przyznanie Karty Polaka, decyzji wydanych w tych sprawach oraz przyznanych i unieważnionych Kart Polaka (rejestr konsularny). Rejestr ten zawiera informację o wydanych decyzjach oraz następujące dane osób, którym przyznano albo odmówiono przyznania Karty Polaka, albo których Kartę Polaka unieważniono:
Konsul przekazuje powyższe dane Radzie do Spraw Polaków na Wschodzie. Rada prowadzi centralny rejestr przyznanych oraz unieważnionych Kart Polaka (rejestr centralny). Rejestr centralny zawiera powyższe dane. Okres przechowywania danych w rejestrach wynosi dziesięć lat.
Dane te są udostępniane za pośrednictwem urządzeń teleinformatycznych, bez konieczności składania pisemnych wniosków, ministrowi właściwemu do spraw wewnętrznych, Szefowi Agencji Bezpieczeństwa Wewnętrznego, Szefowi Agencji Wywiadu, konsulom oraz organom Policji i Straży Granicznej, w zakresie niezbędnym do wykonywania zadań ustawowych tych organów.
Sposób prowadzenia rejestru prowadzonego przez konsula i centralnego rejestru prowadzonego przez Radę, sposób przetwarzania danych w nich zawartych, a także szczegółowe zasady przekazywania przez konsula danych do centralnego rejestru określa "rozporządzenie Rady Ministrów z dnia 21 marca 2008 r. w sprawie rejestrów Kart Polaka" ().
Wygląd Karty Polaka.
Obecny, obowiązujący od 2016 r. wzór Karty Polaka określa załącznik nr 2 do "rozporządzenia Ministra Spraw Zagranicznych z dnia 26 sierpnia 2016 r. w sprawie wzoru wniosku o przyznanie lub przedłużenie ważności Karty Polaka oraz wzoru Karty Polaka" (). Karta Polaka została opracowana przez Kancelarię Prezesa Rady Ministrów przy znaczącym udziale Centrum Personalizacji Dokumentów Ministerstwa Spraw Wewnętrznych i Administracji, które odpowiedzialne jest za produkcję i personalizację egzemplarzy Karty Polaka. Karta Polaka jest produkowana na wzór polskich dowodów osobistych, z tworzywa sztucznego, co ma utrudnić możliwość fałszowania i podrabiania. Projekt poprzedniej Rady Ministrów przewidywał wytwarzanie Kart Polaka w formie papierowej.
Obecny wzór Karty Polaka jest oparty na poprzednio obowiązującym wzorze, wprowadzonym wraz z rozpoczęciem wydawania Kart Polaka w 2008 r., określonym w załączniku nr 2 do "rozporządzenia Rady Ministrów z dnia 4 marca 2008 r. w sprawie określenia wzoru wniosku o przyznanie Karty Polaka oraz wzoru Karty Polaka" ().
Pisownia nazwisk.
Nazwisko podane w Karcie Polaka musi odpowiadać nazwisku określonemu w dokumencie tożsamości, gdyż przy korzystaniu z Karty Polaka okazuje się ją razem z dokumentem tożsamości, np. paszportem. Związki polonijne protestowały przeciwko brakowi polskiego zapisu nazwiska w dokumencie potwierdzającym przynależność do narodu polskiego. W tej sytuacji zdecydowano, że nazwiska na Karcie Polaka są umieszczane według pisowni polskiej, w nawiasie natomiast dodatkowo zapisuje się nazwisko transkrybowane na alfabet łaciński według zasad transkrypcji stosowanych przez urząd wydający dokument tożsamości (np. wpisanie we wniosku Kostecki / Kostetskyi będzie skutkowało umieszczeniem na Karcie Polaka Kostecki (Kostetskyi)). Ta sama zasada odnosi się do zapisu imion.
Ocena Karty Polaka.
Osobami zainteresowanymi są byli obywatele polscy, osoby narodowości polskiej, które utraciły obywatelstwo i opuściły kraj na skutek przesunięcia granic państwowych, przymusowych przesiedleń, zesłań lub uchodźstwa. Od dnia wejścia w życie Konstytucji Rzeczypospolitej Polskiej z 1997 na organach państwa spoczywa obowiązek wykonania nakazu zawartego w art. 6. ust. 2: "„Rzeczpospolita Polska udziela pomocy Polakom zamieszkałym za granicą w zachowaniu ich związków z narodowym dziedzictwem kulturalnym”". Cele wprowadzenia ustawy zostały określone w preambule, która odnosi się do przepisu oraz ponadto deklaruje dążenie do "wzmocnienia więzi łączących Polaków na Wschodzie z Macierzą oraz wspieranie ich starań o zachowanie języka polskiego oraz kultywowanie tradycji narodowej".
24 sierpnia 2007 odbyła się przed budynkiem Sejmu demonstracja poparcia dla projektu ustawy o Karcie Polaka, w której wzięło udział kilkuset Polaków z Białorusi, Litwy, Ukrainy, Rosji i Kazachstanu.
Andżelika Borys oceniła Kartę Polaka jako potwierdzenie przynależności (Polaków na Białorusi i wschodzie) do narodu. Józef Łucznik wyraził wątpliwość, czy obywatele Białorusi mający Kartę Polaka zyskają cokolwiek. Stwierdził, że wielu działaczom Związku Polaków na Białorusi (odłamu nieuznawanego przez władze polskie) zakazano wjazdu na terytorium Rzeczypospolitej Polskiej. Głównymi zainteresowanymi mają być "„obywatele białoruscy prowadzący drobny handel i regularnie jeżdżący do Polski”".
Ustawę o Karcie Polaka Prezydent Rzeczypospolitej Polskiej Lech Kaczyński podpisał podczas III Zjazdu Polonii i Polaków z Zagranicy. Zjazd, w którym uczestniczyło 400 osób z ponad 60 krajów, wyraził wdzięczność w podjętej uchwale:
Polska.
Biuro Analiz Sejmowych.
Jan Morwiński – ekspert ds. legislacji z Biura Analiz Sejmowych w sporządzonej opinii projektu ustawy zwrócił uwagę, że "projektodawcy nie są konsekwentni w realizacji ogólnego celu wyrażonego w ustawie zasadniczej". W ocenie projektodawców ustawa "jest wyrazem spełnienia moralnego obowiązku Państwa Polskiego wobec Rodaków, którzy na skutek zmiennych losów naszej Ojczyzny znaleźli się poza jej obecnymi granicami" oraz wypełnieniem konstytucyjnego nakazu pomocy Polonii (zdanie pierwsze uzasadnienia projektu ustawy). Projektodawcy wyodrębnili katalog państw, których zamieszkujący Polacy znajdują się w najtrudniejszej sytuacji prawnej i materialnej. Podważył prawidłowość wyboru konkretnych państw zauważając, że znajdująca się w niektórych państwach Afryki czy Ameryki Południowej Polonia również może znajdować się w trudnej sytuacji. Uzasadnienie projektu nie zawiera szczegółowego wyjaśnienia, dlaczego uprawnienia wynikające z Karty Polaka mają obejmować jedynie część Polonii, co stanowi naruszenie konstytucyjnej zasady równości wobec prawa, bowiem Konstytucja Rzeczypospolitej Polskiej nie zawiera rozróżnienia w zakresie dotyczącym udzielania pomocy Polakom zamieszkałym za granicą.
Morwiński zaznaczył również, że ustawa wyraźnie ignoruje dyspozycję art. 52 ust. 5 Konstytucji Rzeczypospolitej Polskiej: "„Osoba, której pochodzenie polskie zostało stwierdzone zgodnie z ustawą, może osiedlić się na terytorium Rzeczypospolitej Polskiej na stałe”". Otrzymanie Karty Polaka uzależnione jest od stwierdzenia w procedurze określonej tą ustawą polskiego pochodzenia (art. 2 ust. 1 pkt 3 ustawy). To stwierdzenie nie uprawnia jednak ani do przekraczania granicy, ani do osiedlenia się na terytorium Rzeczypospolitej Polskiej (art. 7 ust. 2 ustawy), co stoi w sprzeczności z art. 52 ust. 5 Konstytucji Rzeczypospolitej Polskiej. Według Morwińskiego ustawowa konieczność wykazania, że co najmniej jedno z jej rodziców lub dziadków albo dwoje pradziadków było narodowości polskiej lub posiadało obywatelstwo polskie jest równoznaczne ze stwierdzeniem pochodzenia polskiego.
Autor opinii zwraca też uwagę na niejasności natury językowej. Polski system prawa posługuje się zwrotem „deklarowanie narodowości polskiej”, „narodowość polska”, podczas gdy ustawa wprowadza wyrażenie „przynależność do Narodu Polskiego”. Zachodzi wątpliwość, że ustawodawca tworzy nową kategorię prawną, czy też jest to przypadkowa różnica, zaburzająca spójność systemową. Autor wskazuje na niewłaściwe sformułowanie zawarte w art. 13 ust. 3 projektu „dokumentami i dowodami, o których mowa w ust. 2, mogą być w szczególności”. Właściwa redakcja powinna otrzymać brzmienie: „Dowodami, o których mowa w ust. 2, mogą być w szczególności:”. Art. 5 ust. 1 stanowi, że "posiadacz Karty Polaka może ubiegać się o zwolnienie z opłaty za wydanie wizy", jednak nie podano kryteriów przyznania takiego zwolnienia. W praktyce przepis ten traktuje się jako zwolnienie z opłaty (tak na stronach polskich konsulatów).
Opinia prawna krytycznie też odnosi się do utworzenia Rady do Spraw Polaków na Wschodzie, kolejnego organu kolegialnego administracji publicznej o wąskich kompetencjach, które zdaniem autora z powodzeniem mógłby posiadać minister właściwy do spraw wewnętrznych.
Nie jest też jasna relacja ustawy o Karcie Polaka do ustawy o repatriacji (podobna procedura, diametralnie różny zakres przyznanych wnioskodawcy uprawnień – obywatelstwo a Karta Polaka). W podsumowaniu autor sugerował rezygnację z prac ustawodawczych nad projektem ustawy o Karcie Polaka na rzecz nowelizacji ustawy o repatriacji, ewentualnie poprawę projektu.
Urząd Komitetu Integracji Europejskiej.
Sekretarz Urzędu Komitetu Integracji Europejskiej Tomasz Nowakowski w piśmie z 31 sierpnia 2007 do Stanisława Zadory, Przewodniczącego Komisji Łączności z Polakami za Granicą przedstawił opinię o zgodności z prawem Unii Europejskiej projektu ustawy o Karcie Polaka. UKIE stwierdził, że przyznanie możliwości ubiegania się o Kartę Polaka obywatelom trzech państw członkowskich Unii Europejskiej, tj. Litwy, Łotwy i Estonii, przy jednoczesnym braku takiego uprawnienia dla obywateli pozostałych 23 państw członkowskich, choćby spełniali oni ustawowe warunki, stanowi bezpośrednią dyskryminację ze względu na obywatelstwo, zakazaną przez art. 12 Traktatu ustanawiającego Wspólnotę Europejską. Urząd wskazał, że niezgodność może być usunięta poprzez rozszerzenie katalogu państw, których obywatele mogą się ubiegać o Kartę Polaka o 23 państwa członkowskie Unii Europejskiej, Konfederację Szwajcarską i państwa członkowskie Europejskiego Stowarzyszenia Wolnego Handlu (EFTA) – strony umowy o Europejskim Obszarze Gospodarczym. Urząd też stwierdził, że rejestry dotyczące Karty Polaka (rejestry konsularne oraz centralny) zawierają dane wrażliwe i powinny podlegać ochronie przepisów "ustawy z dnia 29 sierpnia 1997 r. o ochronie danych osobowych" () – zgodnie z "dyrektywą 95/46/WE Parlamentu Europejskiego i Rady z dnia 24 października 1995 r. w sprawie ochrony osób fizycznych w zakresie przetwarzania danych osobowych oraz swobodnego przepływu tych danych" (). Identycznie jak w 1999, opinia prawna UKIE została załączona do sprawozdania Komisji Łączności z Polakami za Granicą rekomendującego uchwalenie ustawy (druk sejmowy nr 2097) i jej wnioski nie zostały uwzględnione.
Biuro Legislacyjne w Kancelarii Senatu.
Uwagi Biura Analiz Sejmowych nie zostały przez Sejm uwzględnione i uchwalona ustawa została przekazana do Senatu Rzeczypospolitej Polskiej. Biuro Legislacyjne w Kancelarii Senatu wydało opinię prawną zgadzającą się z tezami przedstawionymi w opinii Biura Analiz Sejmowych. Roman Kapeliński, Dyrektor Biura Legislacyjnego, zaproponował kilka poprawek oraz zauważył, że ustawa o Karcie Polaka nie uwzględnia nowego podziału na wizę pobytową jednolitą (obszar Schengen) oraz wizę pobytową krajową. Mimo krytycznych opinii Senat nie wniósł poprawek. Poprawki do ustawy zgłosiło kilku senatorów, a część z proponowanych zmian poparły komisje senackie. Zgodnie z regulaminem Senatu w pierwszej kolejności głosowano nad wnioskiem o przyjęcie ustawy bez poprawek. Senat 50 głosami, przy 31 przeciw i 2 wstrzymujących się, zaakceptował ten wniosek i podjął uchwałę o przyjęciu ustawy bez zmian. Argumentem za przyjęciem ustawy bez zmian był fakt, że było to ostatnie, 39. posiedzenie Senatu VI kadencji, poprzedzone ostatnim, 48. posiedzeniem Sejmu V kadencji. Przyjęcie poprawek wydłużyłoby proces legislacyjny i ustawa upadłaby ze względu na koniec kadencji.
Prezydent Rzeczypospolitej Polskiej Lech Kaczyński podpisał ustawę o Karcie Polaka 22 września 2007. Nie zastosował prawa weta ani nie skierował do Trybunału Konstytucyjnego wniosku o zbadanie zgodności ustawy z Konstytucją Rzeczypospolitej Polskiej.
Jeszcze przed wejściem w życie ustawy uchwalono nowelę konkretyzującą przepis o zwolnieniu z opłaty za przyjęcie i rozpatrzenie wniosku o wydanie wizy lub o refundację tej opłaty – uściślono, że chodzi o wizę pobytową krajową (uwzględnienie nowego podziału na wizę pobytową jednolitą oraz wizę pobytową krajową), tym samym posiadacze Kart Polaka nie są zwolnieni z opłat za wydanie wizy pozwalającej przemieszczać się po terytorium państw układu z Schengen (). Pozostałe zastrzeżenia wymienione w trzech opiniach – Biura Analiz Sejmowych, Urzędu Komitetu Integracji Europejskiej oraz Biura Legislacyjnego w Kancelarii Senatu – nie zostały uwzględnione.
Ministerstwo Spraw Zagranicznych.
Sekretarz stanu w Ministerstwie Spraw Zagranicznych Jan Borkowski podsumowując prawie półtora miesiąca działania ustawy o Karcie Polaka zauważył, że ustawa nie obejmuje m.in. bezpaństwowców. Ministerstwo szacuje, że na samej Łotwie może mieszkać 20 tys. apatrydów polskiego pochodzenia.
Instytucje prywatne.
Nasz Dziennik sygnalizuje, że wprowadzenie wykazu organizacji polskich lub polonijnych uprawnionych do wystawiania zaświadczeń potwierdzających aktywne zaangażowanie w działalność na rzecz języka i kultury polskiej lub polskiej mniejszości narodowej może dyskryminować Polaków nienależących do organizacji wpisanych do wykazu. Przykładowo w pierwszym wykazie ujęto dwie organizacje polonijne z około setki działających na terenie Ukrainy.
Państwa byłego Związku Radzieckiego.
Władze Republiki Białorusi jeszcze przed wejściem w życie ustawy o Karcie Polaka protestowały przeciwko wprowadzeniu jej w uchwalonym kształcie, bo "może zdestabilizować stosunki między różnymi narodowościami na Białorusi". Mikołaj Czarhiniec nazwał je "wrogim działaniem Polski wobec Białorusi", oskarżając jednocześnie Polskę, że podczas spisu ludności w 2002 Białorusinów i Cyganów zmuszano, by określali się jako Polacy. Miesiąc po wejściu w życie ustawy Prezydent Aleksander Łukaszenka oświadczył: "„Nieprawidłowo zareagowałem na Kartę Polaka, ale to wina MSZ, rządu i innych. Nie trzeba z naszych ludzi" [aplikujących o Kartę Polaka] "robić zdrajców z powodu Karty Polaka. (...) U nas nie ma mniejszości, jest tylko białoruskie społeczeństwo. To są Polacy, ale to nasi Polacy, żyją na naszej ziemi i nigdzie nie chcą wyjeżdżać."
Ministerstwo Spraw Zagranicznych Republiki Litewskiej wyraziło opinię, że sytuacja w której obywatel Republiki Litewskiej, będący jednocześnie obywatelem Unii Europejskiej, może ubiegać się o Kartę Polaka, a inny obywatel Unii Europejskiej nie, może stanowić dyskryminację zakazaną przez prawo wspólnotowe.

</doc>
<doc id="1079168" url="https://pl.wikipedia.org/wiki?curid=1079168" title="Eugeniusz Pogorzelski">
Eugeniusz Pogorzelski

Eugeniusz Bronisław Pogorzelski (ur. 13 stycznia 1867 w Sannikach, zm. 18 marca 1934 w Warszawie) – generał dywizji Wojska Polskiego.
Życiorys.
Eugeniusz Bronisław Pogorzelski urodził się 13 stycznia 1867 w Sannikach, w powiecie gostynińskim. Kształcił się w Warszawie i Oficerskiej Szkole Piechoty w Wilnie. Od 1890 oficer zawodowy Armii Imperium Rosyjskiego. W latach 1904–1905 wziął udział w wojnie rosyjsko-japońskiej. W czasie I wojny światowej dowodził batalionem, a następnie 716 i 51 pułkiem piechoty. Od grudnia 1917 dowódca 8 Dywizji Strzelców Polskich w III Korpusie Polskim w Rosji. Po likwidacji dywizji dowódca 5 Polskiego pułku zapasowego w Kiszyniowie, z którym dołączył na Ukrainie do II Korpusu Polskiego w Rosji. 4 kwietnia 1918 został oficerem sztabu 4 Dywizji Strzelców Polskich. 11 maja 1918 w czasie bitwy pod Kaniowem dostał się do niewoli niemieckiej. Z niewoli zwolniony został 13 listopada 1918.
Od listopada 1918 w Wojsku Polskim. Zorganizował i dowodził Brygadą Kresową. 6 lutego 1919 wyznaczony został na dowódcę miasta Radomia. 18 lutego tego roku został zastępcą dowódcy Okręgu Wojskowego Częstochowa, a następnie dowódcą Okręgu Wojskowego Kielce. 15 maja 1919 roku został mianowany dowódcą XIV Brygady Piechoty. 1 maja 1920 zatwierdzony został w stopniu generała podporucznika z dniem 1 kwietnia tego roku. Czasowo pełnił także obowiązki dowódcy 7 Dywizji Piechoty, a w grudniu 1920 został jej etatowym dowódcą. W 1921 ukończył kurs wyższych dowódców. Od 20 września do 10 października 1921 roku dowodził Okręgiem Generalnym „Kielce” w zastępstwie generała porucznika Franciszka Latinika, który wówczas przebywał na urlopie.
3 maja 1922 zweryfikowany został w stopniu generała brygady ze starszeństwem z dniem 1 czerwca 1919. 20 stycznia 1923 został zastępcą dowódcy, a 27 marca tego roku dowódcą Okręgu Korpusu Nr I w Warszawie. 30 sierpnia 1923 przeniesiony został do Ministerstwa Spraw Wojskowych na stanowisko I zastępcy szefa Administracji Armii. 1 lutego 1924 przeniesiony został do Łodzi, gdzie objął stanowisko zastępcy dowódcy Okręgu Korpusu Nr IV. 31 marca 1924 Prezydent RP Stanisław Wojciechowski na wniosek Ministra Spraw Wojskowych, gen. dyw. Władysława Sikorskiego awansował go na generała dywizji ze starszeństwem z dniem 1 lipca 1923 i 5. lokatą w korpusie generałów. 26 czerwca 1924 został członkiem Oficerskiego Trybunału Orzekającego. W dniach 20–27 listopada 1925 roku czasowo pełnił obowiązki Szefa Administracji Armii, które powierzył mu kierownik Ministerstwa Spraw Wojskowych, generał dywizji Stefan Majewski.
Z dniem 30 kwietnia 1927 roku przeniesiony został w stan spoczynku. Zmarł 18 marca 1934 w Warszawie. Pochowany na cmentarzu Powązki Wojskowe w Warszawie (kwatera A10-6-3/4).

</doc>
<doc id="1079171" url="https://pl.wikipedia.org/wiki?curid=1079171" title="Kościół Świętych Apostołów Piotra i Pawła w Gnieźnie">
Kościół Świętych Apostołów Piotra i Pawła w Gnieźnie

Kościół św. Piotra i Pawła w Gnieźnie – kościół późnobarokowy z 1780, mieszczący się na cmentarzu św. Piotra i Pawła przy ul. Kłeckowskiej w Gnieźnie, usytuowanym na wzgórzu Piotrowo, zwanym także Zajezierzem.
Historia.
Kościół ufundowany w XIII w. przez kapitułę gnieźnieńską, zaś pierwsza wzmianka o nim pochodzi z 1357 roku. Pierwotny kościół strawił pożar w 1613 roku, kolejny drewniany wzniesiono pomiędzy 1680 a 1690 rokiem, zaś obecny w 1780 z polecenia prymasa Antoniego Ostrowskiego. W 1823 roku zlikwidowano istniejącą przy nim parafię, w 1832 roku założono wokół niego cmentarz, zaś 25 listopada 1941 roku ustanowiono kościołem filialnym parafii archikatedralnej.
Kościół nie ma wieży, jest jednonawowy, z marmurową posadzką. Znajdują się w nim witraże z XVII w., neogotycki ołtarz z późnogotyckimi rzeźbami św. Piotra i Pawła z końca XV w. oraz drewnianym tabernakulum.
14 lutego 2010 prymas Henryk Muszyński konsekrował świątynię.
Krypta kościelna.
W lipcu 2011 roku z polecenia ówczesnego prymasa Polski abp. Józefa Kowalczyka rozpoczęły się trwające przeszło rok prace remontowe i adaptacyjne krypty pod kościołem, którą prymas poświęcił 2 listopada 2012 roku. Jesienią 2012 roku ekshumowano i przeniesiono do niej doczesne szczątki czterech biskupów pomocniczych gnieźnieńskich, pochowanych dotąd wokół kościoła:
24 października 2020 roku w krypcie spoczął biskup pomocniczy senior Archidiecezji Gnieźnieńskiej Bogdan Wojtuś. Krypta obecnie nie jest udostępniona dla zwiedzających.

</doc>
<doc id="1079172" url="https://pl.wikipedia.org/wiki?curid=1079172" title="Mihai Edrisch">
Mihai Edrisch

Mihai Edrisch to francuski zespół screamo z Lyon, założony na początku 2002 przez czwórkę znajomych. Grupa rozpadła się 7 lipca 2006. Obecnie Johan i Guillaume grają w Celeste, natomiast Benoît jest perkusistą w Daïtro.
Koncerty Mihai Edrisch odbywały się w niemal całkowitej ciemności, scena bywała oświetlona jedynie kilkoma czerwonymi reflektorami, pozwalając ujrzeć tylko poruszające się cienie.
Nazwa zespołu wzięła się od imienia i nazwiska kuzyna Johana, który zmarł kilka dni po urodzeniu. Grupa postanowiła uczcić jego pamięć poprzez swoją muzykę.

</doc>
<doc id="1079178" url="https://pl.wikipedia.org/wiki?curid=1079178" title="Erik Mathias von Nolcken">
Erik Mathias von Nolcken

Erik Mathias von Nolcken (ur. 1694, zm. 1755) – szwedzki dyplomata.
Życiorys.
W roku 1743 wraz z innym dyplomatą Hermanem Cedercreutzem został on wysłany do Rosji w celu poprowadzenia rozmów pokojowych. Dzięki staraniom Noclena i Cerdercreutza Szwecja nie utraciła na podstawie pokoju z Åbo prowincji Nyland, mimo iż wojna została przegrana z kretesem.
Szwedzki kanclerz nadworny ("Hovkansler") w latach 1747-1750. 
Jego synami byli szwedzcy dyplomaci Gustaf Adam von Nolcken (1733-1813) i Johan Fredrik von Nolcken (1737-1809). 

</doc>
<doc id="1079181" url="https://pl.wikipedia.org/wiki?curid=1079181" title="Gérard Philipe">
Gérard Philipe

Gérard Philipe (ur. 4 grudnia 1922 w Cannes, zm. 25 listopada 1959 w Paryżu) – francuski aktor teatralny i filmowy. W latach 1944–1959 wystąpił w 34 filmach fabularnych.
Życiorys.
Urodził się na południu Francji, tuż przy granicy z Włochami. Uczył się w szkole średniej u księży marianów w Cannes. W 1941 zadebiutował na scenie w Nicei, w dramacie Alberta Camusa "Kaligula". Reżyser filmowy Marc Allégret odkrył jego talent aktorski i umożliwił mu studia w szkole aktorskiej w Cannes, a następnie od 1943 w Conservatoire national supérieur d’art dramatique ("Konserwatorium Sztuki Dramatycznej") w Paryżu. W 1944 brał udział w walkach o wyzwolenie Paryża w szeregach Résistance – mimo sprzeciwu ojca, niemieckiego kolaboranta, którego po wojnie aresztowano i tylko ucieczka do Hiszpanii uratowała go przed skazaniem.
Po kilku drobnych rolach filmowych odniósł w 1947 sukces w filmie reż. Claude Autant-Lara "Diabeł wcielony". W 1951 został zaangażowany do Théâtre National Populaire (TNP) Jeana Vilara w Paryżu (w zespole tego teatru w 1954 występował w Warszawie (Teatr Narodowy i sportowa Hala Gwardii), Krakowie (Teatr im. Juliusza Słowackiego) i Katowicach (d. Teatr Polski). Największym sukcesem filmowym okazał się nakręcony w 1952 "Fanfan Tulipan" (reż. Christian-Jaque) z udziałem Giny Lollobrigidy.
Życie prywatne.
Jego ojciec Marcel Philip był adwokatem. Sam dodał "e" na końcu nazwiska wierząc, że to przyniesie mu szczęście.
W 1951 ożenił się z aktorką i pisarką Nicole Fourcade (1917–1990), z którą miał dwoje dzieci, córkę Annę-Marię i syna Oliviera.
Zmarł na raka wątroby w wieku 37 lat. Pochowany w kostiumie Cyda z dramatu Corneille’a na cmentarzu w miasteczku Ramatuelle k. Saint-Tropez.

</doc>
<doc id="1079182" url="https://pl.wikipedia.org/wiki?curid=1079182" title="Pietro Pasinati">
Pietro Pasinati

Pietro "Piero" Pasinati (ur. 21 lipca 1910 w Trieście, zm. 15 listopada 2000 tamże), włoski piłkarz, napastnik. Mistrz świata z roku 1938.
W reprezentacji Włoch rozegrał 10 spotkań i zdobył 1 bramkę. Podczas MŚ 38 zagrał w pierwszym spotkaniu Italii z Norwegią. Był wówczas piłkarzem Triestiny. W Serie A grał także w Milanie (1939-40) oraz Novara Calcio (1940-41). W barwach Triestiny w najwyższej klasie rozgrywkowej w latach 1927-1939 i 1941-1946 rozegrał 256 meczów.
Po zakończeniu kariery sportowej został trenerem.

</doc>
<doc id="1079185" url="https://pl.wikipedia.org/wiki?curid=1079185" title="Piero Pasinati">
Piero Pasinati



</doc>
<doc id="1079189" url="https://pl.wikipedia.org/wiki?curid=1079189" title="Polski Fiat 126p Cabrio">
Polski Fiat 126p Cabrio



</doc>
<doc id="1079197" url="https://pl.wikipedia.org/wiki?curid=1079197" title="The exies">
The exies



</doc>
<doc id="1079201" url="https://pl.wikipedia.org/wiki?curid=1079201" title="French Open 2006 (gra mieszana)">
French Open 2006 (gra mieszana)



</doc>
<doc id="1079204" url="https://pl.wikipedia.org/wiki?curid=1079204" title="Psalm 128">
Psalm 128

Psalm 128 – jeden z psalmów mądrościowych zgromadzonych w biblijnej Księdze Psalmów.
Jego numer przyjęty został za Biblią hebrajską; Septuaginta i Wulgata nadają mu numer 127.
Gatunek literacki i okoliczności powstania.
Psalm 128, podobnie jak poprzedzający go Psalm 127 należy do utworów mądrościowych. Ma on charakter pouczenia i zachęty do dobrego postępowania.
Przyjmuje się, że psalm powstał po okresie niewoli.
Treść i teologia.
Psalm naucza o cechach prawdziwego szczęścia i błogosławieństwa Bożego. Jego warunkiem jest "bojaźń Pana" i kroczenie drogami jego przykazań, zaś widomymi znakami są: możliwość utrzymania z pracy własnych rąk, pomyślność materialna, udane życie rodzinne oraz liczne potomstwo. Psalm 128 przekonuje, że te wszystkie znaki są darem hojności Bożej, a od nich też zależy pomyślność Izraela.
Obrazy mające wyrażać szczęście rodzinne wzięte zostały z życia na wsi: m.in. żona – szczep winny z wieloma gronami oraz dzieci – gałązki drzewa oliwnego (uznawanego przez Izraelitów za symbol zamożności).
Psalm mógł służyć jako formuła błogosławieństwa dla narzeczonych i nowożeńców, którzy przybywali z pielgrzymką do Jerozolimy.

</doc>
<doc id="1079205" url="https://pl.wikipedia.org/wiki?curid=1079205" title="Lenticularis">
Lenticularis

lenticularis ("len") (łac. podobny do soczewicy) – gatunek chmur. Charakteryzującą go cechą jest kształt chmury, przypominający soczewkę lub migdał, często silnie wydłużony, o wyraźnych konturach. Chmury "lenticularis" mogą, ale nie muszą, być chmurami orograficznymi.
Określenia używa się w stosunku do chmur "Cirrocumulus", "Altocumulus" i "Stratocumulus":

</doc>
<doc id="1079208" url="https://pl.wikipedia.org/wiki?curid=1079208" title="Rekordy klimatyczne">
Rekordy klimatyczne

Rekordy klimatyczne – skrajne wartości (najwyższe lub najniższe) elementów meteorologicznych lub zjawisk pogodowych, które zostały wyznaczone na podstawie wieloletnich pomiarów meteorologicznych. Pod uwagę bierze się tylko wartości zmierzone lub zaobserwowane w określonym miejscu i czasie, czyli tam gdzie znajdują się punkty pomiarowe. Rekordy klimatyczne rozpatrywane są w różnych skalach przestrzennych.
Rekordy temperatur.
2003 r.: Queensland, Australia: 69,3 °C2004 r.: Pustynia Lut, Iran: 68,0 °C2005 r.: Pustynia Lut, Iran: 70,7 °C2006 r.: Pustynia Lut, Iran: 68,5 °C2007 r.: Pustynia Lut, Iran: 69,0 °C2008 r.: Kotlina Turfańska, Chiny: 66,8 °C2009 r.: Pustynia Lut, Iran: 68,6 °C
Do 2012 roku za rekord temperatury powietrza uznawano pomiar z 13 września 1922 roku. W Al-Azizijja w Libii odnotowano wtedy temperaturę 57,8 °C; przez 90 lat była ona uznawana za najwyższą odnotowaną temperaturę powietrza w historii; ponowne analizy tych pomiarów wykazały, że badacz popełnił błąd, odnotowując temperaturę wyższą o około 7 stopni od rzeczywistej.
Najniższa odnotowana temperatura powierzchni śniegu ' została zmierzona 22 lipca 2004 roku w najwyższych partiach lądolodu antarktycznego; ocenia się, że temperatura powietrza na wysokości 2 m była w takich warunkach równa '. Pomiar ten został wykonany zdalnie przez satelitę Landsat i z tego względu nie jest uznawany za rekord przez Światową Organizację Meteorologiczną.
Rekordy opadów.
Często cytowana rekordowa wartość wieloletniej średniej opadów, 13 299 mm w Lloro w Kolumbii, jest oszacowaniem, a nie wynikiem udokumentowanych pomiarów.

</doc>
<doc id="1079214" url="https://pl.wikipedia.org/wiki?curid=1079214" title="Beyond Appearances">
Beyond Appearances

Beyond Appearances – trzynasty album studyjny zespołu Santana, wydany w 1985 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1079216" url="https://pl.wikipedia.org/wiki?curid=1079216" title="Goodbye Rockefeller">
Goodbye Rockefeller

Goodbye Rockefeller – komedia obyczajowa dla młodzieży w reżyserii Waldemara Szarka. Film jest kontynuacją filmu "Mów mi Rockefeller". Oprócz wersji filmowej powstał również 13-odcinkowy serial telewizyjny pt. "Żegnaj Rockefeller".
Fabuła.
Nieuczciwy biznesmen, Jacek Namolny oraz jego współpracownicy Matros i Dzięcioł, chcą założyć na terenach obok Młodych Juch składowisko odpadów przemysłowych sprowadzanych z Zachodu. Powiększa swoje tereny kosztem działek mieszkańców tej wsi. Chce zmusić właściciela jednej z nich, Malinowskiego, bezrobotnego ojca Bączka i Misia, do sprzedaży gruntu. Gdy Malinowski się nie zgadza, Namolny postanawia nakłonić go do tego szantażem, porywając jego córkę, Anetę.
Obsada aktorska.
W pozostałych rolach

</doc>
<doc id="1079217" url="https://pl.wikipedia.org/wiki?curid=1079217" title="Stara Synagoga w Wuppertalu">
Stara Synagoga w Wuppertalu

Stara Synagoga w Wuppertalu (niem. "Alte Synagoge in Wuppertal") – nieistniejąca synagoga znajdująca się w Wuppertalu, w Niemczech, w dzielnicy Barmen, jednym z pięciu miast, które po połączeniu utworzyły Wuppertal.
Synagoga została zbudowana w 1897 roku według projektu Ludwiga Levy´ego. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. Po zakończeniu II wojny światowej nie została odbudowana.

</doc>
<doc id="1079219" url="https://pl.wikipedia.org/wiki?curid=1079219" title="Synagoga w Wuppertalu">
Synagoga w Wuppertalu



</doc>
<doc id="1079220" url="https://pl.wikipedia.org/wiki?curid=1079220" title="Gustaf Zülich">
Gustaf Zülich

Gustaf Zülich (ur. 18 kwietnia 1666 w Liwonii, zm. 16 czerwca 1743 na Pomorzu Szwedzkim) – szwedzki oficer i dyplomata.
Zülich uczestniczył od roku 1702 w wojnach, jakie prowadził Karol XII. W roku 1705 został uszlachcony, a w roku 1711 otrzymał tytuł barona ("friherre"). Wracał z armią z Rosji przez Turcję (1714-1715). Nieco przed klęską, w roku 1720, uzyskał awans na generała-lejtnanta.
Znajomość języka polskiego i łaciny spowodowała możliwość służby Zülicha w dyplomacji. W latach 1729-1732 był ministrem szwedzkim na dworze Augusta II Mocnego w Saksonii.
W roku 1740, gdy został generałem piechoty, mianowano go również ambasadorem Szwecji w Berlinie. Gdy przybył do Prus uczestniczył w koronacji Fryderyka II. Urząd ambasadora w Prusach piastował do swej śmierci w 1743 roku.

</doc>
<doc id="1079222" url="https://pl.wikipedia.org/wiki?curid=1079222" title="Niedźwiedzia Góra (Garb Tenczyński)">
Niedźwiedzia Góra (Garb Tenczyński)

Niedźwiedzia Góra – całkowicie zalesione wzniesienie (354 m n.p.m.) na obszarze Garbu Tenczyńskiego na południowy wschód od Krzeszowic, koło południowo-wschodnich krańców Tenczynka. Wchodzi w skład dużego kompleksu leśnego (m.in. Puszcza Dulowska, Las Zwierzyniecki). Położone w południowo-wschodniej części wsi Tenczynek (Niedźwiedzia Góra; ul. Krystyny). Przy Szlaku Dawnego Górnictwa.
Kamieniołom.
W pobliżu Niedźwiedziej Góry czynny jest duży kamieniołom diabazów "Niedźwiedzia Góra". Wydobywa się w nim i przerabia skałę pochodzenia wulkanicznego. Obok kamieniołomu dawna kopalnia "Krystyna I", dalej, po północnej stronie Niedźwiedziej Góry i wzniesienia Czerwieniec (380 m n.p.m.) druga, również nieczynna kopalnia węgla "Krystyna II".
W kamieniołomie "Niedźwiedzia Góra" eksploatowane są diabazy jako najstarsze skały wulkaniczne odsłonięte w rejonie krakowskim. Fragment jednej z intruzji o miąższości 44 m jest eksploatowany od 1902 na potrzeby drogownictwa. Wydobycie ułatwia cios słupowy. Na początku prymitywnym sposobem wydobywano kamień na potrzeby gospodarcze: utwardzanie dróg czy podmurówki pod chałupy. W latach 30. XX w. jego właścicielami byli "Braun Wł., inż Kawarzyk H., łomy bazaltu. Niedźwiedzia Góra w Tenczynku".
Po II wojnie światowej kamieniołom wszedł w skład "Zjednoczenia Materiałów Budowlanych w Krakowie", a następnie w skład "Zjednoczenia Kamieniołomów Śląskich w Świdnicy", potem przejęty został przez "Centralny Zarząd Kamieniołomów i Klinkierni Drogowych". W 1948 przeszedł na Własność Skarbu Państwa, wchodząc w skład utworzonego Przedsiębiorstwa Państwowego "Krakowskie Kamieniołomy Drogowe" w Krakowie, a następnie w skład "Regulickich Kamieniołów Drogowych", jako podległy mu zakład wydobywczy. Do lipca 2000 złoże było eksploatowane przez Przedsiębiorstwo Państwowe "Kopalnie Odkrywkowe Surowców Skalnych", a obecnie przez "Kopalnie Porfiru i Diabazu Sp. z o.o.".
Wydobycie jest prowadzone w obrębie grubego 30 m sillu tkwiącego wśród utworów górnego karbonu. Żyłę tą tworzy skała zbliżona swym wyglądem do bazaltu, znana jest powszechnie jako diabaz z Niedźwiedziej Góry.

</doc>
<doc id="1079223" url="https://pl.wikipedia.org/wiki?curid=1079223" title="Ahmad Bahr">
Ahmad Bahr

Ahmad Bahr – palestyński polityk; działacz ruchu Hamas. Po wyborach w 2006 roku został wiceprzewodniczącym parlamentu. Latem 2007 po aresztowaniu szefa Palestyńskiej Rady Ustawodawczej Abd al-Aziza Duwajka pełnił tymczasowo jego obowiązki.

</doc>
<doc id="1079233" url="https://pl.wikipedia.org/wiki?curid=1079233" title="Herb Ujścia">
Herb Ujścia

Herb Ujścia – jeden z symboli miasta Ujście i gminy Ujście w postaci herbu.
Wygląd i symbolika.
Herb przedstawia na białym tle tarczy herbowej zwróconą w heraldycznie prawą stronę czerwoną głowę jelenia z wyraźnie zaznaczoną źrenicą oka. Rogi jelenia, również czerwone, wyraźnie zachodzą na siebie. Tarcza obrysowana jest czarną bordiurą.
Godło nawiązuje do samca jelenia, który niegdyś królował na bagnach i puszczach Doliny Noteci. Czerwony kolor jelenia wynika z tradycyjnych barw stosowanych w XVI wieku w godłach. 
Historia.
Wizerunek herbowy z głową jelenia występuje na pieczęciach miejskich począwszy od XVI–XVII wieku.

</doc>
<doc id="1079241" url="https://pl.wikipedia.org/wiki?curid=1079241" title="Armstrong Whitworth Whitley">
Armstrong Whitworth Whitley

Armstrong Whitworth Whitley – brytyjski średni bombowiec użytkowany przez RAF w momencie wybuchu II wojny światowej.
Rozwój konstrukcji.
23 lipca 1934 r. brytyjskie Ministerstwo Lotnictwa wydało wymagania nr B.3/34 dotyczące nowego, jednopłatowego, nocnego, ciężkiego samoloty bombowego.
W ramach tych wytycznych opracowano dwa prototypy:
15 stycznia 1935 r. Zaakceptowano makietę A.W.38.
23 sierpnia 1935 r. Zawarto kontrakt na produkcję 80 egzemplarzy bombowca.
17 marca 1936 r. oblatano pierwszy prototyp K4586 napędzany dwoma silnikami gwiazdowymi Armstrong Siddeley Tiger IX o mocy 795 KM. Wkrótce samolot otrzymał nazwę Whitley (nazwa dzielnicy w Coventry). 13 maja 1936 r. złożono kolejne zamówienie na produkcję 240 szt. samolotu.
11 lutego 1937 oblatano drugi prototyp Whitleya (K4857) napędzanego dwoma silnikami gwiazdowymi Armstrong Siddeley Tiger XI o mocy 935 KM.
Whitley Mk.I.
23 grudnia 1936 r. Oblatano pierwszy seryjny egzemplarz Whitleya Mk.I
Od 19 egzemplarza wprowadzono 4 stopniowy wznios zewnętrznych części skrzydeł.
Wyprodukowano 34 szt. samolotów tej wersji.
Whitley Mk.II.
8 grudnia 1937 r. Oblatanie 27 egzemplarza Whitley Mk.I napędzanego silnikami Armstrong Siddeley Tiger VIII o mocy 935 KM wyposażonymi w dwustopniową sprężarkę. Był on prototypem kolejnej wersji Whitley, Mk.II.
Wyprodukowano 46 szt. samolotów tej wersji.
Whitley Mk.III.
Na 29 egzemplarzu Whitley Mk.I (K7183) zmieniono ręczną wieżyczkę dziobową na napędzaną hydraulicznie. Dodano również wysuwane, podkadłubowe stanowisko strzeleckie. Samolot ten stał się prototypem wersji Mk.III. Oblatano go 14 marca 1938 r. 
7 września 1938 r. oblatano pierwszy seryjny egzemplarz Whitleya Mk.III.
Wyprodukowano 80 szt. samolotów tej wersji.
Whitley Mk.IV.
Wersja ta napędzana była silnikami rzędowymi Rolls-Royce Merlin IV o mocy 1030 KM. Zmiana napędu przyniosła dużą poprawę prędkości maksymalnej wznoszenia oraz zasięgu.
Wyprodukowano 33 szt. samolotów tej wersji.
Whitley Mk.IVA.
W siedmiu ostatnich bombowcach wersji Mk.IV zainstalowano silniki Rolls Royce Merlin X o mocy 1075 KM.
Whitley Mk.V.
W samolotach tej wersji wydłużono o 37 cm tył kadłuba w celu poprawy pola ostrzału tylnego strzelca oraz zmieniono kształt statecznika pionowego.
Była to najliczniej produkowana wersja Whitleya. Ogółem wyprodukowano 1466 szt. maszyn tej wersji.
Whitley Mk.VI.
Nie produkowana wersja napędzana silnikami Pratt &amp; Whitney R.1830 Twin Wasp. Opracowano ją na wypadek problemów z dostępnością motorów Merlin.
Whitley GR Mk.VII.
Wersja samolotu opracowana specjalnie dla lotnictwa obrony wybrzeża (Coastal Command). Wyposażono ją w radar do wykrywania jednostek pływających typu ASV .Mk.II, powiększono pojemność zbiorników paliwa.
Wyprodukowano 146 szt. samolotów tej wersji. Ostatni Whitley w wersji Mk.V opuścił wytwórnię 8 czerwca 1943 r.
Zastosowanie w jednostkach bombowych.
3 września 1939 r. – w momencie przystąpienia Wielkiej Brytanii do wojny na stanie RAF znajdowało się 196 szt. Whitleyów w ośmiu dywizjonach (10., 51., 58., 77., 78., 102., 97., 166.).
W pierwszym okresie „dziwnej wojny”, zgodnie z polityką brytyjskiego dowództwa, nie chcącego prowokować Niemców do nalotów odwetowych, lotnictwo bombowe zajmowało się głównie zrzucaniem ulotek propagandowych w nocnych lotach nad Niemcami. Loty te nie spotykały się z entuzjazmem ze strony załóg, lecz mimo to dawały szansę treningu bojowego, przy niewielkim przeciwdziałaniu nieprzyjaciela. Już 3 września maszyny z 51. i 58. dywizjonów zrzuciły ulotki nad Niemcami. 
1 października 1939 roku trzy bombowce ze stanu 10 dywizjonu jako pierwsze maszyny RAF-u pojawiły się nad Berlinem, lecz zrzuciły tylko ulotki. W marcu 1940 roku Whitleye z ulotkami doleciały nawet nad Warszawę, Wiedeń i Pragę. W nocy 15/16 marca jedna z załóg, wracając znad Warszawy, wylądowała omyłkowo na polu w Niemczech, po czym zdołała wystartować i powrócić do Francji.
W nocy 19/20 marca 1940 roku trzydzieści Whitleyów z 10, 51, 77 i 102 dywizjonu oraz 20 Hampdenów zaatakowało bazę wodnosamolotów na wyspie Sylt, ze stratą jednego Whitleya, co było pierwszym nalotem RAF Bomber Command na niemieckie cele lądowe.
Dopiero po ataku Niemiec na zachodzie doszło do zmiany doktryny operacyjnej. W nocy 10/11 maja 1940 roku osiem Whitleyów z 77 i 102 dywizjonu zbombardowało po raz pierwszy linie komunikacyjne na terenie kontynentalnych Niemiec w pobliżu granicy z Holandią. Następnej nocy 11 maja 36 Whitleyów i Hampdenów dokonało pierwszego dużego nalotu w głąb Niemiec, na stację rozrządową w Mönchengladbach (ze stratą jednego Whitleya i dwóch Hampdenów).
17 maja 1940 r. – maszyny z 10 dywizjonu zaatakowały rafinerię w Bremie, jako pierwsze wykorzystując do celowania pożary wywołane przez maszynę naprowadzającą (technika pathfindingu).
W nocy 11/12 czerwca 1940 roku 36 samolotów z 10, 51, 58, 77 i 102 dokonało nalotu na cele we Włoszech, lecz tylko 12 zdołało w trudnych warunkach przelecieć nad Alpami i osiągnąć cele (dziesięć Turyn i dwa Genuę), z tego jeden nie powrócił.
25 sierpnia 1940 r. – pierwszy nalot Whitleyów na Berlin.
29 kwietnia 1942 r. – maszyny z 58 dywizjonu zaatakowały Ostendę.
Był to ostatni nalot Whitleyów w jednostkach Bomber Command.
Później jeszcze kilkakrotnie maszyny tego typu brały udział w pierwszych wielkich nalotach RAF.
Były to jednak maszyny treningowe czasowo przydzielone do wykonywania zadań bombowych.
Średni ładunek bomb zrzucony z Whitleya w Bomber Command w przeliczeniu na samoloty biorące udział w misjach, wynosił 1107 kg i był nieznacznie niższy od średniej Wellingtona (1135 kg). 
Whitleye w jednostkach obrony wybrzeża.
Wrzesień 1939 r. – 58 dywizjon został czasowo przeniesiony do Coastal Command.
Whitleye w wersji Mk.V i GR Mk.VII były wykorzystywane w ramach jednostek obrony wybrzeża w dywizjonach 53., 58., 77., 502. i 612.
3 września 1941 r. – maszyna z 77 dywizjonu zatopiła w Zatoce Biskajskiej niemiecki okręt podwodny U-705. 30 listopada 1941 r. – maszyna z 502 dywizjonu zatopiła w Zatoce Biskajskiej niemiecki okręt podwodny U-206. Ataku dokonano po wcześniejszym wykryciu wroga za pomocą radaru.
Czerwiec 1943 r. Wycofanie ostatnich Whitleyów z 612 dywizjonu.
Inne zastosowania.
Piętnaście samolotów w wersji Mk.V, w pierwszej połowie 1942 r. przebudowano na maszyny transportowe i wykorzystano w liniach BOAC do lotów do Afryki Zachodniej, na Maltę oraz do Sztokholmu.
Wiele Whitleyów od wersji Mk.II do Mk.V wykorzystywano w jednostkach powietrznodesantowych jako maszyn szkolnych, do transportowania skoczków oraz do holowania szybowców wojskowych.
10 lutego 1941 r. – sześć Whitleyów z 51 i 78 dywizjonu przetransportowało 38 spadochroniarzy No 11 Special Air Service Battalion, którzy zniszczyli akwedukt w Tragino we Włoszech (operacja Colossus).
15 lutego 1941 r. – F/L Keast z 419 Eskadry do zadań specjalnych wystartował Whitleyem (NF*B)o numerze Z-6473 z lotniska Stradishall do pierwszego lotu łącznikowego z okupowaną Polską. Na pokładzie znajdowała się ekipa trzech skoczków (cichociemnych) i cztery zasobniki z zaopatrzeniem dla żołnierzy podziemia. Operacja ta nosiła kryptonim "Adolphus" i zapoczątkowała trwające przez całą wojnę serie lotów zaopatrzeniowych do Polski. Kolejne loty były już wykonywane na samolotach Halifax, a w późniejszym okresie także na Liberatorach.
27 lutego 1942 r. – dwanaście maszyn z 51 dywizjonu dostarczyło spadochroniarzy, którzy zaatakowali niemiecką stację radarową typu Würzburg w Bruneval we Francji (operacja Biting).

</doc>
<doc id="1079244" url="https://pl.wikipedia.org/wiki?curid=1079244" title="Konsularne funkcje wprowadzające">
Konsularne funkcje wprowadzające

Konsularne funkcje wprowadzające – funkcje, jakie pełni pierwszy konsul honorowy na danym obszarze (miasto i region). Pierwsza osoba, która dostąpi zaszczytu sprawowania funkcji konsula, staje się przewodnikiem, opiniuje, pomaga, wspiera i inicjuje zachowania innych potencjalnych chętnych do przyjęcia na siebie zaszczytu reprezentowania innych państw.
"Przykład":
Z racji pierwszeństwa powstania w regionie kujawsko-pomorskim, Konsul Peru w Toruniu pełni "konsularne funkcje wprowadzające" dla wszystkich nowych placówek w całym regionie kujawsko-pomorskim, a także w innych miastach. Ambasady państw tworzących kolejne konsulaty powstające w Toruniu (Słowenia, Litwa, Hiszpania...) zasięgają opinii, często także proszą o wsparcie kandydatów. Przestrzeganie skomplikowanych procedur przygotowania, staranie się o przyznanie funkcji czy ograniczony czas na jego otwarcie - wymagają takiego wsparcia.

</doc>
<doc id="1079247" url="https://pl.wikipedia.org/wiki?curid=1079247" title="Oko opatrzności">
Oko opatrzności

Oko opatrzności (również "wszystkowidzące oko") – symbol oka otoczonego przez promienie światła lub glorii, zwykle zamknięte w trójkącie. Jest czasem interpretowane jako symbol oka Boga pilnującego ludzi (zob. opatrzność).
Oko opatrzności jest często odczytywane jako artystyczne wyobrażenie Boga przedstawione w postaci piktogramu składającego się z otwartego oka wpisanego w trójkąt równoramienny, z którego boków widoczne są promienie.
Pochodzenie.
Symbol w obecnej formie pojawił się po raz pierwszy na Zachodzie w XVII i XVIII wieku, ale symbole wszystkowidzącego oka mają swoje źródło w mitologii egipskiej i symbolu oka Horusa. XVII-wieczne obrazy oka opatrzności czasami pokazują je w otoczeniu obłoków. W późniejszym okresie symbol oka w zamkniętym trójkącie zaczął być postrzegany jako symbol Trójcy Świętej w religii chrześcijańskiej.
Polska.
W Polsce oko opatrzności głęboko wrosło w świadomość odbiorców jako symbol boskości.
W Pszczynie przy ul. Ratuszowej znajduje się kamienica Pod Okiem Opatrzności, która swoje miano zyskała od tego symbolu umieszczonego na jej fasadzie. Motyw ten znajduje się również na fasadach polskokatolickiej świątyni św. Kazimierza i kościoła św. Jana Jerozolimskiego w Poznaniu, na ołtarzu wielkim w parafialnym kościele św. Wojciecha w Jeleśni, na ołtarzu w Kościele Podwyższenia Krzyża Świętego w Górznie, nad ołtarzem w kościele parafialnym pw. św. Jana Nepomucena w Sipiorach, w kościele parafialnym pw. Ducha Św. w Zambrowie, a także w kościele Opatrzności Bożej w Bielsku-Białej i kościele Marcina Lutra w tym samym mieście oraz w kościele ewangelicko-reformowanym w Zelowie, jak również w kościele w parafii św. Floriana w Brwinowie.
Oko opatrzności widnieje na herbie i fladze Radzymina. Historia herbu sięga początków XVIII wieku, gdy miasto zostało zagrożone przez zarazę morową. Po jej wygaśnięciu mieszkańcy uwierzyli, że w tych trudnych dniach opatrzność boża czuwała nad miastem, co wyraziło się dość łagodnymi skutkami epidemii. Oficjalnie herb Radzymina został zatwierdzony 3 października 1936.
Wolnomularstwo.
Oko opatrzności pojawia się również jako część ikonografii wolnomularskiej pod nazwą Delta Świetlista. Reprezentuje wszystkowidzące oko Boga, a także jest przypomnieniem, że działania masonów są zawsze obserwowane przez Boga (który w wolnomularstwie jest przedstawiany jako Wielki Architekt Wszechświata).
Kaodaizm.
Kaodaizm używa oka opatrzności jako symbolu Boga.

</doc>
<doc id="1079254" url="https://pl.wikipedia.org/wiki?curid=1079254" title="Anders Leijonstedt">
Anders Leijonstedt

hrabia Anders Leijonstedt (ur. 1649 w Uppsali, zm. 10 października 1725 w Sztokholmie) – szwedzki dyplomata.
Życiorys.
Jego ojcem był aptekarz Simon Wollimhaus, a bratem Jakob Gyllenborg. Po zakończeniu studiów w Uppsali i kilku podróżach, został sekretarzem domu bankowego ("bankoverket").
W roku 1686 został uszlachcony i przyjął imię Leijonstedt. Po kilku latach pracy w radzie państwa, w roku 1698 wysłano go jako posła nadzwyczajnego ("envoyé extra-ordinaire") do Brandenburgii, by uregulować kwestie pomorza, tak jak o nim stanowił pokój westfalski z 1648 roku.
W latach 1703–1710 był oficjalnym i faktycznym ambasadorem Szwecji w Berlinie. W roku 1707 w jednej z podróży na placówkę towarzyszył mu przyszły wielki dyplomata szwedzki Herman Cedercreutz. W roku 1714 działał w państwowym sądownictwie. W roku 1716 nadano mu tytuł barona ("friherre"). 15 kwietnia 1719 kandydował na lantmarskalka – moderatora parlamentu szwedzkiego, jednak ostatecznie zwyciężył jego konkurent Per Ribbing.

</doc>
<doc id="1079256" url="https://pl.wikipedia.org/wiki?curid=1079256" title="Wodór atomowy">
Wodór atomowy



</doc>
<doc id="1079258" url="https://pl.wikipedia.org/wiki?curid=1079258" title="Cerkiew św. Jerzego w Biłgoraju">
Cerkiew św. Jerzego w Biłgoraju

Cerkiew pod wezwaniem św. Jerzego – prawosławna cerkiew parafialna w Biłgoraju. Należy do dekanatu Zamość diecezji lubelsko-chełmskiej Polskiego Autokefalicznego Kościoła Prawosławnego.
Zlokalizowana przy ulicy Tarnogrodzkiej. Jest to nowoczesna świątynia, zaprojektowana przez Mirosława Załuskiego, budowana od 2008 na planie krzyża greckiego. Posiada jedną kopułę. Wewnątrz znajduje się współczesny kamienny ikonostas.
W 2011 r. cerkiew otrzymała dzwony, odlane w Grecji. Od listopada 2014 do kwietnia 2015 zostały rozpisane freski wewnątrz cerkwi; prace wykonali ikonografowie z Doniecka. 8 marca 2015 po raz pierwszy sprawowano w cerkwi Boską Liturgię.
4 listopada 2018 r. cerkiew została poświęcona. Uroczystości przewodniczył metropolita warszawski i całej Polski Sawa, w asyście arcybiskupów: lubelskiego i chełmskiego Abla oraz przemyskiego i gorlickiego Paisjusza.

</doc>
<doc id="1079260" url="https://pl.wikipedia.org/wiki?curid=1079260" title="Value-added service">
Value-added service



</doc>
<doc id="1079263" url="https://pl.wikipedia.org/wiki?curid=1079263" title="Basic Services">
Basic Services



</doc>
<doc id="1079266" url="https://pl.wikipedia.org/wiki?curid=1079266" title="Anatol Lebiedźka">
Anatol Lebiedźka



</doc>
<doc id="1079269" url="https://pl.wikipedia.org/wiki?curid=1079269" title="Freedom (album Santany)">
Freedom (album Santany)

 
Freedom – czternasty album studyjny zespołu Santana wydany w 1987 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1079270" url="https://pl.wikipedia.org/wiki?curid=1079270" title="Neochrześcijaństwo">
Neochrześcijaństwo

Neochrześcijaństwo, neochrześcijanie, neochrześcijanizm – współczesne określenie, używane w odniesieniu do części rodzin chrześcijańskich związków wyznaniowych, które poza stosowaniem się do nauk Jezusa Chrystusa, swe założenia wyznaniowe poszerzyły (lub dokonały ich ponownej interpretacji) o dodatkową ideologię (przy założeniu, że najbardziej rdzenny charakter chrześcijaństwa przypadał w I – IV w. n.e.) lub rozbudowały o elementy innych wierzeń (zazwyczaj etnicznych, napotykanych w trakcie dokonywanej przez chrześcijaństwo ekspansji). Neochrześcijaństwo, w przeciwieństwie do analogicznego terminu neopogaństwo, nie jest zjawiskiem społecznym będącym powrotem do pierwotnych idei danego systemu wierzeń.

</doc>
<doc id="1079272" url="https://pl.wikipedia.org/wiki?curid=1079272" title="Otto Fleming">
Otto Fleming

Otto Fleming (ur. 29 grudnia 1696, zm. 24 listopada 1778) – szwedzki polityk, wojskowy i dyplomata.
Otto Fleming walczył w wojnach Karola XII. Gdy zbliżała się klęska zapowiadana przez zwycięstwa Rosjan, pojechał, wraz z marszałkiem Erikiem Sparre (1665–1726), do Paryża po wsparcie dyplomatyczne.
W latach trzydziestych i czterdziestych był aktywnym członkiem "Hattpartiet" ("partia kapeluszy"), profrancuskiej frakcji parlamentu szwedzkiego. Jednym z jego najbliższych przyjaciół był jej lider Carl Gustaf Tessin.
W latach 1746–1747 był ambasadorem Szwecji w Danii. W 1751 kolejny lider partii kapeluszy Carl Fredrik Scheffer próbował bezskutecznie powierzyć Flemingowi ambasadę w Paryżu.

</doc>
<doc id="1079280" url="https://pl.wikipedia.org/wiki?curid=1079280" title="Witold Mańczak">
Witold Mańczak

Witold Mańczak (ur. 12 sierpnia 1924 w Sosnowcu, zm. 12 stycznia 2016 w Krakowie) – polski językoznawca, znawca języków romańskich i indoeuropejskich, profesor Uniwersytetu Jagiellońskiego, członek krajowy Polskiej Akademii Umiejętności i członek Polskiej Akademii Nauk.
Praca naukowa.
Witold Mańczak jest autorem 960 publikacji naukowych, w tym 23 książek.
Ważniejsze dokonania naukowe.
W zakresie językoznawstwa ogólnego podejmował następujące zagadnienia:
Oprócz prac z zakresu językoznawstwa ogólnego opublikował ważne publikacje z językoznawstwa indoeuropejskiego, romanistyki, germanistyki, bałtystyki i slawistyki. Zajmował się genezą ludów indoeuropejskich, w tym także pochodzeniem narodów romańskich, germańskich i słowiańskich. Opublikował liczne prace, w których przedstawił swoje argumenty na rzecz autochtonicznej etnogenezy Słowian.
Jak przyznawał sam Mańczak, największy wpływ na niego pod względem naukowym wywarł Hugo Steinhaus, wuj jego żony.
Życie prywatne.
Był ojcem Elżbiety Mańczak-Wohlfeld.

</doc>
<doc id="1079281" url="https://pl.wikipedia.org/wiki?curid=1079281" title="Powiat Linz-Land">
Powiat Linz-Land

Powiat Linz-Land (niem. "Bezirk Linz-Land") – powiat w Austrii, w kraju związkowym Górna Austria. Siedziba powiatu znajduje się w mieście statutarnym Linz, które jest również siedzibą powiatu Urfahr-Umgebung.
Geografia.
Powiat Linz-Land graniczy z następującymi powiatami: na północnym zachodzie Urfahr-Umgebung i Eferding, na północy z miastem statutarnym Linz, na północnym wschodzie Perg, na zachodzie Amstetten (w Dolnej Austrii), na południu Steyr-Land, na zachodzie Wels-Land.
Północną granicę stanowi rzeka Dunaj, wschodnią Aniza, przez powiat prezpływa również rzeka Traun.
Podział administracyjny.
Powiat podzielony jest na 22 gminy, w tym cztery gminy miejskie "(Stadt)", siedem gmin targowych "(Marktgemeinde)" oraz jedenaście gmin wiejskich "(Gemeinde)".

</doc>
<doc id="1079283" url="https://pl.wikipedia.org/wiki?curid=1079283" title="Cerkiew św. Michała Archanioła w Ciechocinku">
Cerkiew św. Michała Archanioła w Ciechocinku

Cerkiew pod wezwaniem św. Michała Archanioła – zabytkowa prawosławna cerkiew polowa w Ciechocinku. Należy do parafii wojskowej św. Michała Archanioła w Ciechocinku, w Prawosławnym Ordynariacie Wojska Polskiego PAKP.
Lokalizacja.
Cerkiew znajduje się na terenie Wojskowego Szpitala Uzdrowiskowego, przy ulicy Wojska Polskiego 3.
Historia.
Świątynia została wybudowana w 1894 przez górali kaukaskich w stylu zauralskim. Jest to jedyny przykład tego stylu w Europie. Powstanie obiektu było związane z przyjazdami do Ciechocinka rosyjskich kuracjuszy wyznania prawosławnego. Posiada jedną większą kopułę oraz drugą mniejszą. Wewnątrz znajduje się współczesny ikonostas. Ściany wykonane są z bali położonych na siebie bez użycia gwoździ. Na tylnej wewnętrznej ścianie znajduje się napis w języku cerkiewnosłowiańskim „S nami Bog”.
Budynek był cerkwią do lat 20. ubiegłego stulecia, gdzie następnie urządzono w niej kasyno ze świetlicą, szkołę, a następnie magazyn. Inicjatorem renowacji obiektu i przywrócenia go do użytku liturgicznego był Prawosławny Ordynariusz Wojska Polskiego arcybiskup Sawa (Hrycuniak). Kamień węgielny pod odbudowywaną świątynię został położony 2 grudnia 1995. 5 października 1996 cerkiew została ponownie konsekrowana przez arcybiskupa Sawę oraz biskupa łódzkiego i poznańskiego Szymona. Stała się wówczas świątynią nowo utworzonej parafii wojskowej.
Cerkiew wpisano do rejestru zabytków 4 września 1995 pod nr A/673.
10 listopada 2013 biskup Jerzy (Pańkowski) dokonał odsłonięcia w sąsiedztwie cerkwi tablicy upamiętniającej ofiary katastrofy smoleńskiej z 2010, w tym arcybiskupa Mirona (Chodakowskiego).
W 2015 obok cerkwi ustawiono i poświęcono krzyż dziękczynny upamiętniający 120-lecie budowy świątyni i 20-lecie jej reaktywacji.

</doc>
<doc id="1079289" url="https://pl.wikipedia.org/wiki?curid=1079289" title="Antoni Waśkowski">
Antoni Waśkowski

Antoni Waśkowski (ur. 13 czerwca 1885 w Krakowie, zm. 25 lutego 1966 tamże) – polski poeta, dramatopisarz i malarz.
Życiorys.
Był spokrewniony ze Stanisławem Wyspiańskim (ich matki były siostrami) i pobierał u niego swoje pierwsze lekcje rysunku. Ukończył gimnazjum w Bochni. Studiował na Uniwersytecie Jagiellońskim polonistykę i historię sztuki. Publikował swe utwory w młodzieżowym piśmie „Pierwiosnek” i w „Głosie Narodu”. W latach 1913–1917 pracował jako asystent w krakowskim Muzeum Narodowym. Od 1927 pełnił funkcję sekretarza w Towarzystwie Przyjaciół Sztuk Pięknych, a także redaktora „Roczników TPSP”. Był też współzałożycielem Związku Literatów Polskich w Krakowie i jego pierwszym sekretarzem (w latach 1917–1929). Studia malarskie ukończył w roku 1929. W 1930 roku został laureatem Nagrody m. Krakowa. Pochowany na Cmentarzu Rakowickim w Krakowie (pas 5, wsch.).

</doc>
<doc id="1079292" url="https://pl.wikipedia.org/wiki?curid=1079292" title="Synagoga Börneplatz we Frankfurcie">
Synagoga Börneplatz we Frankfurcie



</doc>
<doc id="1079293" url="https://pl.wikipedia.org/wiki?curid=1079293" title="Synagoga Główna we Frankfurcie">
Synagoga Główna we Frankfurcie



</doc>
<doc id="1079305" url="https://pl.wikipedia.org/wiki?curid=1079305" title="Takako Fuji">
Takako Fuji

 – japońska aktorka.
Ma 165 cm wzrostu. Sławę zyskała głównie dzięki roli w horrorze "Klątwa", gdzie wcieliła się w morderczego ducha Kayako. W roku 2001 wyszła za Joe Watanabego, rozwiedli się w 2004.

</doc>
<doc id="1079310" url="https://pl.wikipedia.org/wiki?curid=1079310" title="Powiat Wels-Land">
Powiat Wels-Land

Powiat Wels-Land (niem. "Bezirk Wels-Land") – powiat w Austrii, w kraju związkowym Górna Austria, w Hausruckviertel. Siedziba powiatu znajduje się w mieście statutarnym Wels, które do powiatu nie należy.
Geografia.
Powiat Wels-Land graniczy z następującymi powiatami: na północnym zachodzie Grieskirchen, na północy Eferding, na wschodzie Linz-Land, na południowym wschodzie Kirchdorf an der Krems, na południu Gmunden, na południowym zachodzie Vöcklabruck. Powiat otacza miasto statutarne Wels.
Przez powiat płynie rzeka Traun, w okolicach Wels znajduje się Wrzosowisko Wels "(Welser Heide)".
Podział administracyjny.
Powiat podzielony jest na 24 gminy, w tym jedną gminę miejską "(Stadt)", dziesięć gmin targowych "(Marktgemeinde)" oraz 13 gmin wiejskich "(Gemeinde)".

</doc>
<doc id="1079317" url="https://pl.wikipedia.org/wiki?curid=1079317" title="Death from Above 1979">
Death from Above 1979

Death from Above 1979 jest kanadyjskim duetem należącym do nurtu indie rock/synth rock. Członkami zespołu są Jesse F. Keeler na gitarze basowej i syntezatorze oraz Sebastien Grainger odpowiedzialny za wokal i perkusję. Odrzucając gitarę prowadzącą, graja głośny wzmocniony syntezatorem dance-punk. Dzięki temu stylowi są porównywani do Lightning Bolt. Podpisali kontrakt z kanadyjską wytwórnią Last Gang Records, potem Vice Records w USA i 679 Recordings w Wielkiej Brytanii.
Pomimo że poznali się podczas koncertu Sonic Youth, Keeler i Grainger czasami żartowali, że poznali się w więzieniu, na statku pirackim lub w barze dla gejów, w co wielu fanów i dziennikarzy wierzyło. Twierdzili także, iż mieszkali przez jakiś czas w domu pogrzebowym.
W 2005, teledysk do piosenki "Romantic Rights" wygrał nagrodę VideoFACT na festiwalu MuchMusic Video Awards.
4 sierpnia 2006 Keeler, poprzez oficjalną stronę zespołu, ogłosił, że zespół się rozpadł.
4 lutego 2011 zespół ogłosił, że wznawia swoją działalność.

</doc>
<doc id="1079324" url="https://pl.wikipedia.org/wiki?curid=1079324" title="Artroskop">
Artroskop

Artroskop – to urządzenie medyczne, będące odmianą endoskopu, służące do wziernikowania stawu, podczas procedury diagnostycznej zwanej artroskopią.
Artroskop ma kształt cienkiej, sztywnej rury, która zostaje wprowadzana do jamy stawu, po uprzednim nacięciu skóry. Sam przewód zbudowany jest ze światłowodu, który z jednej strony jest źródłem światła, a drugiej służy do przekazywania obrazu z wnętrza stawu i jest nazywany optyką artroskopu. Obraz jest następnie rzutowany na kolorowy monitor, który cechuje się dużą rozdzielczością. Układy optyczne umożliwiają obserwację stawu na wprost (optyka 0° lub pod kątem – tak zwana optyka kątowa, liczba stopni określa możliwości urządzenia do bocznej obserwacji, w stosunku do osi długiej urządzenia). Artroskop zawiera także specjalną kaniulę, która umożliwia dostawowe podanie płynu oraz późniejsze jego odessanie. Obecnie stosowane artroskopy umożliwiają nie tylko wizualizację wnętrza stawu, ale także przeprowadzenie zabiegów wewnątrzstawowych, do czego konieczny jest będący na wyposażeniu chirurgiczny nóż elektryczny oraz różne trokary.
Pierwsze artroskopy zostały zbudowane w latach trzydziestych XX w, jednakże dopiero w latach sześćdziesiątych, japoński lekarz Masaki Watanabe skonstruował współczesną wersję artroskopu. Konstrukcja pierwszego artroskopu oparta była na budowie cystoskopu.
Typowy artroskop ma średnicę 4 milimetrów i długość kilkunastu do kilkudziesięciu centymetrów.

</doc>
<doc id="1079327" url="https://pl.wikipedia.org/wiki?curid=1079327" title="Giennadij Zajczik">
Giennadij Zajczik

Giennadij Zajczik, ros. Геннадий Львович Зайчик (ur. 11 lutego 1957 w Tbilisi) – gruziński szachista, reprezentant Stanów Zjednoczonych od 2002, arcymistrz od 1984 roku.
Kariera szachowa.
Pierwsze znaczące sukcesy zaczął odnosić na początku lat 80. XX wieku. W roku 1982 w Telawi podzielił II miejsce (za Rafaelem Waganianem, wraz z Gieorgijem Agzamowem) w półfinale mistrzostw Związku Radzieckiego. Rok później w rozegranych Jurmale mistrzostwach ZSRR do lat 26 zajął III miejsce (za Wiktorem Gawrikowem i Andriejem Charitonowem), zwyciężył również w międzynarodowym turnieju w Kecskemét. W 1984 odniósł duży sukces w postaci samodzielnego zwycięstwa w memoriale Akiby Rubinsteina w Polanicy-Zdroju. W 1985 zajął II lokatę (za Michaiłem Cejtlinem) w turnieju "Bohemians" w Pradze, w 1987 powtórzył to osiągnięcie w turnieju B memoriału Jose Raula Capablanki w Camaguey oraz zwyciężył (wraz z Viswanathanem Anandem) w Coimbatore. W 1989 podzielił II miejsce (za Zurabem Azmaiparaszwilim, wraz z Uwe Bönschem) w Berlinie, natomiast w 1991 podzielił I lokatę (m.in. wraz z Jonny Hectorem, Zsuzsą Polgar, Elizbarem Ubiławą i Zurabem Azmaiparaszwilim) w otwartym turnieju w San Sebastián. W latach 1992, 1994 i 1996 trzykrotnie reprezentował barwy Gruzji na szachowych olimpiadach, za każdym razem zajmując wraz z drużyną miejsce w pierwszej dziesiątce. W roku 1998 wystąpił w Panormo w turnieju strefowym (eliminacji mistrzostw świata), zajmując odległą pozycję, a od następnego roku praktycznie zaprzestał gry w turniejach klasyfikowanych przez Międzynarodową Federację Szachową. Jednym z ostatnich sukcesów Giennadija Zajczika było zwycięstwo w memoriale Richarda Aronowa w Filadelfii w roku 2002.
Najwyższy ranking w karierze osiągnął 1 lipca 1996, z wynikiem 2550 punktów zajmował wówczas 4. miejsce wśród gruzińskich szachistów.

</doc>
<doc id="1079328" url="https://pl.wikipedia.org/wiki?curid=1079328" title="Waad Arba Aracot">
Waad Arba Aracot



</doc>
<doc id="1079329" url="https://pl.wikipedia.org/wiki?curid=1079329" title="Stare Miasto (Zamość)">
Stare Miasto (Zamość)

Osiedle Stare Miasto w Zamościu – jedna z szesnastu dzielnic (jednostek), na jakie podzielone jest miasto Zamość. Znajduje się w centrum miasta i graniczy z:
Poza zabytkowym Starym Miastem dzielnica ta obejmuje także tereny położone na zachód, wśród których można wyróżnić jedno odrębne osiedle z zabudową jednorodzinną:
Stare Miasto.
Zamojskie Stare Miasto to jedno z unikatowych miejsc w Polsce. Zostało wybudowane od podstaw według planu opracowanego przez włoskiego architekta Bernarda Morando, jaki nawiązywał do ówczesnych miast włoskich i miast idealnych. Wyróżnia je charakterystyczny układ urbanistyczny, na co wskazuje przebieg ulic przecinających się pod kątem prostym oraz linia dawnych umocnień miasta, na planie siedmioboku. Po wielu zmianach w jego historii, nadal jest jednym z nielicznych miast o takim zespole architektoniczno-urbanistycznym, co podkreśla wpisanie Zamościa w 1992 r. na Listę światowego dziedzictwa kultury UNESCO.
Znajduje się tu wiele zabytków, do których zaliczane są budynki świeckie (m.in. ratusz, dawny pałac Zamoyskich, budynek dawnej Akademii Zamojskiej), kościoły i dawne budynki sakralne (w tym katedra, kościoły franciszkanów, redemptorystów i św. Katarzyny, dawne budynki poklasztorne), charakterystyczne budynki dawnej ludności żydowskiej (zwłaszcza synagoga, mykwa) oraz pozostałości zamojskiej twierdzy (bastion, nadszańce, bramy miejskie).
Są tu także budynki nie wpisane na listę zabytków, ale godne uwagi, m.in. dawne jatki żydowskie.
Po licznych renowacjach, Stare Miasto nadal wymaga remontów, jakie są prowadzone dzięki staraniom podjętym m.in. przez władze miasta. Zrealizowano tu m.in. kilka programów rewitalizacji obejmujących niektóre bloki kamienic, ulic i placów staromiejskiej dzielnicy, dawną synagogę, katedrę, ponadto gruntowne prace poprawiły stan wybranych fragmentów zachowanych fortyfikacji Twierdzy Zamość i pobliskich terenów pofortecznych, a obecnie wykonywane są kolejne projekty, nadające Staremu Miastu nowy wizerunek.
Ważniejsze obiekty.
Kultura.
Mieszczą się tu także ważniejsze obiekty obejmujące m.in. kulturę, tj.:
Stare Miasto to również miejsce licznych imprez czy wydarzeń, jakie odbywają się przede wszystkim na Rynku Wielkim (m.in. niektóre spektakle Zamojskiego Lata Teatralnego), ale również na otwartym terenie przy parku miejskim. Dawniej wiele imprez miało też miejsce w Amfiteatrze położonym koło nowej Bramy Lubelskiej (ul. W. Łukasińskiego), jaki został ostatecznie rozebrany w związku z realizacją nowego zagospodarowania wokół Starego Miasta. Współcześnie liczne przedsięwzięcia mają miejsce także w wybranych pubach i klubach (koncerty, wystawy).
Handel, usługi.
Na Starym Mieście dostępnych jest wiele sklepów i obiektów handlowo-usługowych różnych branż (obuwie, odzież, galerie, księgarnie, pamiątki, banki), skierowanych także do turystów, oraz targowisko na rogu ulic Bazyliańska i L. Zamenhofa. Po pracach remontowych funkcję handlową pełni ponownie wspomniany nadszaniec (Centrum Turystyczno-Handlowe „Nadszaniec”) oraz pobliski ciąg kiosków handlowych (przy ul. W. Łukasińskiego).
Zlokalizowane są tu liczne obiekty gastronomiczne (restauracje, bary, kawiarnie, pizzerie) oraz puby, co jest związane z turystyką i spędzaniem tu wolnego czasu. Podobnie w przypadku obiektów noclegowych takich jak hotele: „Arte” przy Rynku Wielkim, „Zamojski” w bloku kamienic obok ratusza między ul. H. Kołłątaja a ul. I. Pereca, „Renesans” przy ul. Greckiej, „Senator” przy Rynku Solnym i „Hotel 77” przy ul. L. Zamenhofa (w dawnej mykwie); oraz inne obiekty, m.in.: „Apartament” przy ul. Bazyliańskiej, hostel „Starówka” (ul. Solna), pokoje w Ośrodku Sportu i Rekreacji.
Oświata.
Poza licznymi zabytkami, inne ważniejsze w skali całego miasta obiekty to m.in. obiekty oświaty, głównie szkoły ponadpodstawowe:
Urzędy, instytucje.
Wśród ważniejszych instytucji i urzędów są tu: Urząd Miasta Zamość (ratusz i inne budynki), Urząd Statystyczny (ul. Podgroble), Urząd Pracy (pl. Wolności), Urząd Pocztowy nr 1 (w dawnym szpitalu kolegiackim przy ul. T. Kościuszki), Izba Skarbowa (ul. Podgroble), Straż Miejska (ratusz), Środowiskowy Dom Samopomocy (ul. Sadowa).
W tej dzielnicy, w jej zachodniej części (na zachód od parku, ul. Królowej Jadwigi) położony jest zamojski Ośrodek Sportu i Rekreacji, w którym znajdują się: stadion z bieżnią tartanową, hale sportowe, tor łuczniczy i inne. Pozostałe obiekty sportowe w granicach Osiedla Stare Miasto to pobliskie korty tenisowe przy ul. Studziennej (KT „Return”) oraz boisko.
Tereny zielone.
Sporą część zajmuje tu także zieleń miejska. Na północ od zabudowy (między ulicami: Królowej Jadwigi i Akademicka) znajduje się park miejski, z licznymi alejkami oraz stawem, jaki został tu wyznaczony w okresie międzywojennym XX w. Na północ od tego parku są również otwarte tereny zielone, stanowiące dodatkowo miejsce licznych imprez w mieście. Z kolei tereny na południe (w kierunku Rotundy) i na zachód od Starego Miasta (między Starym Miastem a os. Podgroble) zajmują skwery z nielicznymi drzewami - dawniej był to słabiej urządzony park, tzw. „Małpi Gaj”. Niewielki skwer wśród staromiejskiej zabudowy stanowi Rynek Wodny, natomiast na północ i wschód od ul. W. Łukasińskiego oraz za północną i wschodnią linią murów (tzw. „kacze doły”, m.in. z pozostałościami innego kojca – między nadszańcami) zajmują trawniki. Przy południowej granicy tej dzielnicy, nad Łabuńką, znajdują się ogrody działkowe.

</doc>
<doc id="1079331" url="https://pl.wikipedia.org/wiki?curid=1079331" title="Yasuo Fukuda">
Yasuo Fukuda

 – japoński polityk, premier Japonii od 26 września 2007 do 24 września 2008 i przewodniczący Partii Liberalno-Demokratycznej (PLD) od 23 września 2007 do 22 września 2008. Najdłużej urzędujący (1289 dni) szef sekretariatu gabinetu premiera (jednocześnie rzecznik prasowy rządu), w czasie rządów premierów Yoshirō Mori oraz Jun’ichirō Koizumi.
Edukacja i początki kariery.
Fukuda urodził się w tokijskiej dzielnicy Setagaya jako najstarszy syn późniejszego premiera Takeo Fukudy. Uczęszczał do gimnazjum i liceum w Azabu, w Tokio. W 1959 roku ukończył studia na Uniwersytecie Waseda i rozpoczął pracę w firmie Maruzen Petroleum (obecnie część Cosmo Oil Company), praktycznie nie angażując się w politykę. W latach 1962–1964 przebywał w Stanach Zjednoczonych.
W czasie kiedy jego ojciec, Takeo Fukuda, zajmował stanowisko premiera (1976–1978), Yasuo był jego politycznym sekretarzem.
Kariera polityczna.
W 1990 roku Fukuda wziął udział w wyborach do Izby Reprezentantów i wywalczył w nich mandat. W 1997 roku został mianowany wiceprzewodniczącym Partii Liberalno-Demokratycznej, natomiast w październiku 2000 został szefem sekretariatu gabinetu premiera i rzecznikiem prasowym rządu premiera Yoshirō Mori.
Ze stanowiska zrezygnował 7 maja 2004 za kadencji następnego szefa rządu (Jun’ichirō Koizumi) z powodu wielkiego skandalu politycznego, związanego z japońskim systemem emerytalnym, jednak wciąż pozostawał członkiem niższej izby parlamentu.
16 czerwca 2006 Fukuda był uważany za jednego z głównych pretendentów do stanowiska przewodniczącego Partii Liberalno-Demokratycznej, lecz zrezygnował z udziału w wyborach na przewodniczącego partii, które odbyło się 21 lipca. Nowym liderem PLD został wówczas wybrany Shinzō Abe, który również zastąpił Koizumiego na stanowisku premiera.
Premier.
12 września 2007, po rezygnacji ze stanowiska szefa rządu przez Shinzō Abe, Fukuda ogłosił zamiar ponownego ubiegania się o przywództwo w partii. Ponieważ Partia Liberalno-Demokratyczna posiadała większość w Izbie Reprezentantów, jej przewodniczący miał automatycznie zapewnione stanowisko premiera. Fukuda zyskał poparcie dwóch dużych stronnictw, kierowanych przez ministra spraw zagranicznych Nobutakę Machimurę oraz ministra finansów Fukushirō Nukagę, który sam początkowy zamierzał ubiegać się o stanowisko lidera partii.
23 września 2007, w wyniku przeprowadzonego głosowania na stanowisko przewodniczącego partii, 330 członków Partii Liberalno-Demokratycznej poparło kandydaturę Fukudy, podczas gdy na jego rywala Tarō Asō oddano 197 głosów. Dwa dni później niższa izba parlamentu oficjalnie wybrała go na stanowisko premiera. Fukuda otrzymał 338 głosów, prawie 100 więcej niż wymagana większość. Następnego dnia po mianowaniu przez cesarza, Fukuda został 91. premierem Japonii. 1 sierpnia 2008 przeprowadził zmiany personalne w rządzie.
Fukuda jako premier uważany był za polityka umiarkowanego. Sprzeciwiał się odwiedzinom japońskich polityków w świątyni Yasukuni, gdzie znajdują się mauzolea japońskich wojskowych, w tym zbrodniarzy z czasów II wojny światowej. Opowiadał się także za bliższymi i bardziej przyjacielskimi stosunkami z Chinami i Koreą Południową.
1 września 2008 Yasuo Fukuda podał się do dymisji z powodu zamiaru usunięcia sprzeczności między koalicją i opozycją oraz usprawnienie procesu sprawowania władzy. Nie bez znaczenia było również niskie poparcie społeczne dla rządu Fukudy.
W wyniku jego dymisji, 22 września 2008 odbyły się wybory nowego lidera PLD i przyszłego premiera. Elekcję wygrał Tarō Asō, który uzyskał 60% głosów. Dwa dni później parlament wybrał Asō na stanowisko premiera.

</doc>
<doc id="1079333" url="https://pl.wikipedia.org/wiki?curid=1079333" title="Psy na znaczkach pocztowych">
Psy na znaczkach pocztowych



</doc>
<doc id="1079337" url="https://pl.wikipedia.org/wiki?curid=1079337" title="William Petty">
William Petty

Sir William Petty (ur. 26 maja 1623 w Romsey w hrabstwie Hampshire, zm. 16 grudnia 1687 w Londynie) – ekonomista i naczelny lekarz armii angielskiej w Irlandii. Twórca działu nauki – statystyki. Jako pierwszy obliczył dochód narodowy Anglii i Walii.
Autor książek "Coś nie coś o pieniądzu" wydanej w 1682 roku, oraz " Arytmetyki politycznej" wydanej w 1676 roku.
William Petty pracował jako nadzorca rządowy w służbie Olivera Cromwella, przy pomiarach majątków skonfiskowanych po wojnie w Irlandii.O swojej działalności pisał:
"Metoda jaką" [...] "stosuje nie jest jeszcze często w użyciu. Zamiast używać tylko słów porównujących i opisujących oraz argumentów intelektualnych, wybieram kierunek (jako specjalista od arytmetyki politycznej czyniłem to od dawna) na wyrażanie się za pomocą liczb, wag i miar, korzystając tylko z argumentów rozumu lub rozważając tylko te przyczyny, które mają swe podstawy w przyrodzie."
Był krytykiem merkantylizmu, nie utożsamiał pieniądza z bogactwem. Pieniądz traktował jako środek obiegowy, ciągły wzrost ilości pieniądza w obiegu uważał za szkodliwy. Praca w teorii Pettego miała charakter wartościotwórczy, jednak pod warunkiem, że przyczyniała się do wydobycia kruszców, lub w jej wyniku powstawał produkt, który można wymienić na kruszec. Wyodrębniał 4 czynniki wytwórcze: pracę, ziemię, kunszty i zasoby.
Mimo krytyki merkantylizmu, wielu jego założeniom pozostawał wierny. Płaca powinna być niska i wyznaczana przez państwo. Petty ponadto twierdził, że handel zagraniczny tworzy bogactwo kraju a nie handel wewnętrzny. W teorii Pettego bogactwo kraju wciąż zależało od liczby ludności. Im więcej ludzi tym lepsze warunki do wprowadzenia specjalizacji pracy co z kolei przyczynia się do wzrostu bogactwa narodu.

</doc>
<doc id="1079338" url="https://pl.wikipedia.org/wiki?curid=1079338" title="Jarosław Słoma">
Jarosław Słoma

Jarosław Marek Słoma (ur. 24 lipca 1960 w Gołdapi) – polski polityk, urzędnik państwowy i samorządowy, od 2006 do 2010 członek zarządu, a od 2010 do 2014 wicemarszałek województwa warmińsko-mazurskiego, wiceprezydent Olsztyna w latach 2015–2019.
Życiorys.
Ukończył studia z zakresu historii na Uniwersytecie Gdańskim. Na początku lat 80. działał w Niezależnym Zrzeszeniu Studentów. W stanie wojennym został internowany na okres od 13 grudnia 1981 do 8 lipca 1982.
Początkowo pracował jako nauczyciel w szkole podstawowej. Od 1990 zajmował stanowisko wiceburmistrza miasta i gminy Gołdapi. W rządzie Jerzego Buzka przez rok pełnił funkcję wicewojewody suwalskiego, po reformie administracyjnej powrócił na funkcję zastępcy burmistrza.
Politycznie związany z Liberalno-Demokratyczną Partią „Niepodległość” i Kongresem Liberalno-Demokratycznym, następnie z Unią Wolności. W 2001 wstąpił do Platformy Obywatelskiej. Z rekomendacji tego ugrupowania w 2001, 2007 i 2015 kandydował do Sejmu, a w 2019 ubiegał się o mandat senatora.
W wyborach samorządowych w 2006 uzyskał mandat radnego sejmiku warmińsko-mazurskiego (po czym został powołany na funkcję członka zarządu województwa). W 2010 ponownie wybrany do sejmiku, 30 listopada tego samego roku powołano go na wicemarszałka województwa. W 2014 utrzymał mandat radnego na kolejną kadencję. W 2015 został powołany na stanowisko zastępcy prezydenta Olsztyna. W 2018 ponownie został radnym sejmiku warmińsko-mazurskiego. W lutym 2019 został odwołany z funkcji wiceprezydenta Olsztyna, w tym samym miesiącu objął stanowisko wiceprezesa zarządu spółki komunalnej – Przedsiębiorstwa Wodociągów i Kanalizacji w Olsztynie.
W 2011 otrzymał Złoty Krzyż Zasługi. W 2012 prezydent Bronisław Komorowski odznaczył go Krzyżem Oficerskim Orderu Odrodzenia Polski. W 2015 odznaczony Krzyżem Wolności i Solidarności.

</doc>
<doc id="1079340" url="https://pl.wikipedia.org/wiki?curid=1079340" title="Halina Bortnowska">
Halina Bortnowska

Halina Bortnowska-Dąbrowska (ur. 23 września 1931 w Toruniu) – polska filozof, teolog, publicystka. Animatorka przedsięwzięć społecznych, uczestniczka ruchu ekumenicznego wyrażająca potrzebę zwołania kolejnego Soboru w Kościele katolickim. Od 2007 do 2012 przewodnicząca Rady Helsińskiej Fundacji Praw Człowieka, w której pozostała jako członkini Rady.
Życiorys.
Szkołę podstawową ukończyła w Warszawie w 1944. W trakcie powstania warszawskiego została deportowana do niemieckiego obozu pracy. 
Studiowała w Instytucie Katolickim we Wrocławiu, na Katolickim Uniwersytecie Lubelskim (magisterium z filozofii, 1961), później w Leuven (1964). Podczas studiów pracowała z dziećmi i dorosłymi jako katechetka (we Wrocławiu i Lublinie). Od 1961 do 1983 redaktor i sekretarz redakcji miesięcznika "Znak" (m.in. dziennikarz-sprawozdawca trzeciej sesji Soboru Watykańskiego II; 1964).
W latach 70. XX wieku współtworzyła ruch hospicyjny w Polsce i pierwsze polskie hospicjum w Nowej Hucie. Przez pięć lat pomagała terminalnie chorym jako wolontariuszka (redaktorka książki „Sens choroby, sens śmierci, sens życia” – trzy wydania w wydawnictwie Znak). W latach osiemdziesiątych doradca Komisji Robotniczej Hutników w Nowej Hucie. Brała udział, jako doradca delegatów małopolskich, w I zjeździe NSZZ „Solidarność”. Uczestniczyła od 13 grudnia 1981 w kilkudniowym strajku w Kombinacie Metalurgicznym w Nowej Hucie. W stanie wojennym na krótko internowana. W 1986 została członkiem Komitetu Helsińskiego w Polsce. Zaangażowana w działania na rzecz pojednania polsko-niemieckiego.
Uczestniczyła w projektach Akcji Znaków Pokuty polegających na porządkowaniu ruin w Polsce (Oświęcim) i Niemczech (Drezno). Od 1967 do 1982 aktywnie uczestniczyła w pracach Światowej Rady Kościołów. Jest animatorką projektów upamiętnienia ofiar getta warszawskiego, Jedwabnego i Srebrenicy.
Po 1989 współtworzyła Ruch Obywatelski Akcja Demokratyczna. Związana z organizacjami pozarządowymi. 21 października 1993 została wybrana zastępcą członka Trybunału Stanu. Współzałożycielka Helsińskiej Fundacji Praw Człowieka, obecnie przewodnicząca Rady Fundacji. Przed wstąpieniem Polski do UE pracowała w Fundacji „Polska w Europie”. Współzałożycielka Stowarzyszenia Przeciw Antysemityzmowi i Ksenofobii „Otwarta Rzeczpospolita” (2000).
W ramach prowadzonych przez siebie warsztatów dziennikarskich (m.in. dla studentów, młodych dziennikarzy, młodzieży szkolnej czy osób osadzonych w zakładach karnych) Halina Bortnowska zajmuje się promowaniem światowych standardów dziennikarstwa. Od 1992 animatorka Warsztatów Dziennikarskich Młodych „Polis” w Warszawie. Do 1999 redaktor naczelny „Polis – pisma o sztuce życia publicznego”. Inicjatorka projektu Internetowa Gazeta Festiwalu Nauki. Brała udział w dyskusjach publicznych dotyczących m.in. spraw społecznych (w tym na temat ruchu hospicyjnego) i religijnych, ekumenizmu, lustracji, praw człowieka, upamiętniania ofiar ludobójstwa, a także bioetyki.
Jej publikacje ukazały się na łamach m.in.: Gazety Wyborczej, miesięcznika Znak, Tygodnika Powszechnego.
Odznaczona Krzyżem Oficerskim Orderu Odrodzenia Polski (2001) i Krzyżem Komandorskim Orderu Odrodzenia Polski (2011). Laureatka nagrody im. prof. Zbigniewa Hołdy w 2013. W 2016 roku odznaczona odznaką za Zasługi dla Ochrony Praw Człowieka.
Żona Kazimierza Dąbrowskiego (inżyniera konstruktora), ma czworo dzieci. Prowadzi blog pt. "Myślennik".

</doc>
<doc id="1079343" url="https://pl.wikipedia.org/wiki?curid=1079343" title="Cerkiew Przeniesienia Relikwii św. Mikołaja z Miry Licejskiej do Bari w Rzeszowie">
Cerkiew Przeniesienia Relikwii św. Mikołaja z Miry Licejskiej do Bari w Rzeszowie

Cerkiew Przeniesienia Relikwii św. Mikołaja z Miry Licejskiej do Bari – prawosławna cerkiew parafialna w Rzeszowie. Należy do dekanatu Przemyśl diecezji przemysko-gorlickiej Polskiego Autokefalicznego Kościoła Prawosławnego.
Obiekt znajduje się przy ulicy Cienistej 20.
Pierwsza cerkiew została wybudowana w 2007 przez Władysława Sowę. Była to niewielka drewniana świątynia z trzema kopułami, posiadająca skromne wyposażenie i wystrój. Cerkiew ta została poświęcona przez arcybiskupa przemyskiego i nowosądeckiego Adama 8 września 2007.
We wrześniu 2010 rozpoczęto budowę murowanej cerkwi (w bezpośrednim sąsiedztwie dotychczasowej), według projektu Wincentego Janowskiego. Jest to jednokopułowa świątynia, wzorowana architektonicznie na [Cerkwi z Pętna]. W 2012 cerkiew wyposażono w ikonostas wykonany na Ukrainie. Konsekracji świątyni dokonał metropolita Sawa 7 września 2013. id=35&amp;tx_ttnews%5Bpointer%5D=3&amp;tx_ttnews%5Btt_news%5D=19677&amp;tx_ttnews%5BbackPid%5D=35&amp;cHash=56e5920cb28dec6d3f702c5e3c4c3cd7 |autor = Anna Czerewacka |tytuł = Wyświęcenie cerkwi w Rzeszowie |opublikowany = cerkiew.pl |data = 10 września 2013 |data dostępu = 2021-05-01}}&lt;/ref&gt;.
2 grudnia 2017 r. w cerkwi umieszczono relikwie św. Serafina Wyznawcy, znajdujące się wcześniej w soborze w Lublinie.

</doc>
<doc id="1079346" url="https://pl.wikipedia.org/wiki?curid=1079346" title="Brama Prochowa w Pradze">
Brama Prochowa w Pradze

Brama Prochowa () – jeden z symboli Pragi. Budowę tej 65 metrowej późnogotyckiej bramy miejskiej rozpoczęto w roku 1475 na zlecenie Władysława II Jagiellończyka. Została wybudowana na fundamentach starszej bramy z XIII wieku, która istniała w tym miejscu. Głównym budowniczym był mistrz Wacław. Następnie budowę kontynuował Matěj Rejsek. W jej sąsiedztwie znajdował się dwór Władysława Jagiellończyka. Po przeniesieniu siedziby królewskiej na Hradczany w roku 1483 brama utraciła znaczenie reprezentacyjne. Obecną nazwę zyskała w XVII i XVIII wieku, kiedy to stała się składem prochu. Pod koniec XIX wieku odrestaurowana przez architekta Josefa Mockera. Dodano wtedy neogotycki dach, pokrywający ją do dziś. W kwietniu 1945 roku po wyzwoleniu Pragi spod okupacji niemieckiej brama stała się miejscem odwetu na ludności niemieckiej. Obecnie na Bramie Prochowej istnieje taras widokowy dla turystów.
Na I kondygnacji bramy znajdują się siedzące figury władców Czech Przemysła Ottokara II i Karola IV.

</doc>
<doc id="1079347" url="https://pl.wikipedia.org/wiki?curid=1079347" title="Yung Joc">
Yung Joc

Yung Joc, właściwie Jasiel A. Robinson (ur. 2 kwietnia 1983 w Atlancie) - amerykański raper.

</doc>
<doc id="1079350" url="https://pl.wikipedia.org/wiki?curid=1079350" title="Dławigad amerykański">
Dławigad amerykański

Dławigad amerykański ("Mycteria americana") – gatunek dużego ptaka z rodziny bocianów (Ciconiidae).
Taksonomia.
Gatunek po raz pierwszy zgodnie z zasadami nazewnictwa binominalnego nazwał w 1758 roku szwedzki przyrodnik Karol Linneusz nadając mu nazwę "Mycteria americana". Holotyp pochodził z Brazylii. 
Relacje w obrębie rodzaju "Mycteria" są niejasne. Cechy anatomiczne umieszczają "M. americana" jako takson siostrzany do pary gatunków "M. ibis" i "M. leucocephala", z "M. cinerea" jako taksonem bazalnym do wszystkich trzech, podczas gdy analizy mitochondrialnego DNA umieszczają "M. americana" bazalnie do pozostałych trzech, podobnie jak badania obejmujące zachowanie wraz z morfologią.
Gatunek monotypowy.
Zasięg występowania.
Dławigad amerykański występuje w południowo-wschodnich stanach USA (Karolina Południowa, Georgia, Floryda), w Meksyku, Ameryce Środkowej i Ameryce Południowej (poza częścią zachodnią i południową).
Morfologia.
Długość ciała 99–110 cm, rozpiętość skrzydeł 150–175 cm; masa ciała 2–3 kg. Samiec jest nieco większy i cięższy od samicy, ma masywniejszy i dłuższy dziób. Biały tułów; szyja i głowa nagie, czarniawo-szare, wyglądają jak pokryte łuską. Ogon i lotki czarne. Dziób czarniawy, długi, gruby i zakrzywiony na końcu. Oczy ciemne. Nogi czarniawe, a stopy czerwonawobrązowe. Upierzenie obu płci jest podobne. Pisklęta po wykluciu są pokryte białym puchem, a osobniki młodociane mają opierzone szarawobrązowe głowy i żółte dzioby.
Ekologia i zachowanie.
Bagna, tereny podmokłe, okolice rzek, stawy, laguny.
Żywi się rybami, gadami, płazami, ptakami, ssakami, owadami i mięczakami. Żeruje w stadach złożonych z różnych gatunków ptaków. Powoli brodzi w płytkiej wodzie w poszukiwaniu pożywienia.
Wyprowadza jeden lęg w sezonie. Gniazduje kolonijnie, w zbudowanych z patyków gniazdach na drzewach, nad stojącą wodą. Na jednym drzewie może być kilka gniazd. Samica składa 2–5 kremowobiałych jaj. Inkubacja trwa 28–32 dni, a zajmują się nią oboje rodzice. Młode opuszczają gniazdo po około 75 dniach od wyklucia.
Status.
Międzynarodowa Unia Ochrony Przyrody (IUCN) uznaje dławigada amerykańskiego za gatunek najmniejszej troski (LC – "Least Concern") nieprzerwanie od 1988 roku. W 2017 roku organizacja Partners in Flight szacowała liczebność światowej populacji lęgowej na około 450 tysięcy osobników. BirdLife International uznaje globalny trend liczebności populacji za spadkowy, choć trend niektórych populacji nie jest znany.

</doc>
<doc id="1079351" url="https://pl.wikipedia.org/wiki?curid=1079351" title="Zespół Perlmana">
Zespół Perlmana

Zespół Perlmana (hamartomata nerki, nefroblastomatoza i gigantyzm płodowy, ang. Perlman syndrome, renal hamartomas, nephroblastomatosis and fetal gigantism) – rzadki zespół wad wrodzonych, charakteryzujący się nadmiernym prenatalnym wzrostem, makrosomią w okresie noworodkowym, makrocefalią, wisceromegalią, nefroblastomatozą i predyspozycją do guza Wilmsa. Został opisany po raz pierwszy na początku lat 70. niezależnie przez Lebana i Kozenitsky'ego oraz Perlmana i wsp. u dzieci z małżeństw spokrewnionych Jemenitów.
Fenotyp.
U pacjentów z zespołem Perlmana stwierdzane były następujące wady:

</doc>
<doc id="1079358" url="https://pl.wikipedia.org/wiki?curid=1079358" title="Ludowa Partia Narodowa">
Ludowa Partia Narodowa

Ludowa Partia Narodowa (People's National Party, PNP) – jamajska socjaldemokratyczna partia polityczna, jedna z dwóch głównych sił politycznych Jamajki (obok Jamajskiej Partii Pracy).
Historia.
Pierwsza w historii Jamajka partia o socjaldemokratycznym profilu. Została założona w 1938 roku przez Normana Manleya. W 1969 roku po śmierci Normana Manleya władze w partii objął Michael Manley. W 1972 roku ugrupowanie odniosło wyborcze zwycięstwo a Manley został desygnowany na premiera. Jego rząd realizował radykalną politykę socjalizmu demokratycznego. W 1980 roku utracił władzę. Na urząd powrócił w 1989 roku. Drugi etap rządów Manleya charakteryzował się prowadzeniem polityki wolnorynkowej. W 1992 roku tekę premiera i przewodniczącego partii objął Percival James Patterson. Polityk pozostawał premierem i przewodniczącym do 2006 roku kiedy to zastąpiła go na tych stanowiskach Portia Simpson-Miller. Socjaldemokracja utraciła władzę w 2007 roku i powróciła do niej w 2012 roku. Urząd premiera kolejnego gabinetu partii ponownie objęła Simpson-Miller (sprawowała go do 2016 roku). 
Partia jest obserwatorem Międzynarodówki Socjalistycznej.

</doc>
<doc id="1079360" url="https://pl.wikipedia.org/wiki?curid=1079360" title="Kaoru Yosano">
Kaoru Yosano

 – japoński polityk, wielokrotny minister: w latach 1994–1995 edukacji, w latach 1998–1999 handlu zagranicznego i przemysłu, w 2009 finansów.
Życiorys.
Kaoru Yosano był członkiem Partii Liberalno-Demokratycznej oraz członkiem japońskiej Izby Reprezentantów.
W 1963 roku Yosano ukończył prawo na Uniwersytecie Tokijskim. W 1972 roku bez powodzenia ubiegał się o mandat parlamentarny w Izbie Reprezentantów. W 1976 roku wziął ponownie udział w wyborach i po raz pierwszy wszedł w skład parlamentu.
W latach 1994–1995 Yosano zajmował stanowisko ministra edukacji, a od 1998 do 1999 roku był ministrem handlu międzynarodowego i przemysłu. W latach 2005–2006 pełnił funkcję ministra polityki gospodarczej i fiskalnej.
27 sierpnia 2007 roku został mianowany szefem gabinetu i rzecznikiem prasowym rządu premiera Shinzō Abe. Po rezygnacji premiera Abe z urzędu 12 września 2007 wymieniany był jako jeden z jego możliwych sukcesorów. Ostatecznie nie wziął jednak udziału w wyborach nowego lidera partii. Funkcję szefa gabinetu i rzecznika szefa rządu pełnił do 27 września 2007 roku.
2 sierpnia 2008 został mianowany ministrem stanu ds. polityki gospodarczej i fiskalnej w gabinecie premiera Yasuo Fukudy. Stanowisko zachował również w kolejnym rządzie premiera Tarō Asō i zajmował do 18 lutego 2009.
8 września] 2008 roku, po rezygnacji ze stanowiska premiera przez Fukudę, Yosano ogłosił zamiar ubiegania się o przywództwo w partii. W wyborach nowego lidera w dniu 22 września 2008 roku zajął drugie miejsce zdobywając tylko 66 głosów, przy przytłaczającym zwycięstwie Tarō Asō (351 głosów).
Od 18 lutego 2009 do 16 września 2009 roku zajmował stanowisko ministra finansów w rządzie premiera Tarō Asō.

</doc>
<doc id="1079365" url="https://pl.wikipedia.org/wiki?curid=1079365" title="Akszapada Gautama">
Akszapada Gautama



</doc>
<doc id="1079366" url="https://pl.wikipedia.org/wiki?curid=1079366" title="Siarhiej Kalakin">
Siarhiej Kalakin

Siarhiej Iwanawicz Kalakin (; , "Siergiej Iwanowicz Kalakin"; ur. 16 czerwca 1952 w Mińsku) – białoruski polityk komunistyczny i opozycyjny, deputowany do Rady Najwyższej Republiki Białorusi XIII kadencji, I sekretarz Komitetu Centralnego Partii Komunistów Białoruskiej oraz ugrupowania Białoruska Partia Lewicy „Sprawiedliwy Świat”.
Życiorys.
W 1977 ukończył Miński Instytut Radiotechniczny ze specjalnością radioinżyniera. W 1992 uzyskał dyplom politologa na Białoruskim Uniwersytecie Państwowym. Członkiem KPB (KPZR) był od 1977. W 1991 wstąpił do nowo powstałej Partii Komunistów Białoruskiej (PKB). W 1995 roku był I sekretarzem KPB i przewodniczącym Sawieckiej Rejonowej Rady Deputowanych miasta Mińska.
W drugiej turze uzupełniających wyborów parlamentarnych 10 grudnia 1995 roku został wybrany na deputowanego do Rady Najwyższej Republiki Białorusi XIII kadencji ze skaryninskiego okręgu wyborczego nr 250 miasta Mińska. 19 grudnia 1995 roku został zarejestrowany przez centralną komisję wyborczą, a 9 stycznia 1996 roku zaprzysiężony na deputowanego. Od 23 stycznia pełnił w Radzie Najwyższej funkcję członka Stałej Komisji ds. Praw Człowieka, Kwestii Narodowościowych, Środków Masowego Przekazu, Kontaktu ze Zjednoczeniami Społecznymi i Organizacjami Religijnymi. Był członkiem Prezydium Rady Najwyższej. Należał do frakcji komunistów. 4 marca został członkiem stałej delegacji Rady do Zgromadzenia Parlamentarnego Rady Europy. Od 21 czerwca był członkiem delegacji Rady do Zgromadzenia Parlamentarnego Stowarzyszenia Białorusi i Rosji. 27 listopada 1996 roku, po dokonanej przez prezydenta Alaksandra Łukaszenkę kontrowersyjnej i częściowo nieuznanej międzynarodowo zmianie konstytucji, nie wszedł w skład utworzonej przez niego Izby Reprezentantów Zgromadzenia Narodowego Republiki Białorusi I kadencji. Zgodnie z Konstytucją Białorusi z 1994 roku jego mandat deputowanego do Rady Najwyższej zakończył się 9 stycznia 2001 roku; kolejne wybory do tego organu jednak nigdy się nie odbyły.
Był kandydatem na prezydenta Białorusi w 2001 oraz jednym z potencjalnych kandydatów na urząd głowy państwa w 2006. Po przegranej w prawyborach został szefem sztabu wyborczego Alaksandra Milinkiewicza. Kontynuuje działalność opozycyjną. W 2009 został wybrany przewodniczącym ugrupowania Białoruska Partia Lewicy „Sprawiedliwy świat”. Był kandydatem na prezydenta Białorusi w 2015, lecz wycofał się z udziału w wyborach, ponieważ nie uzyskał wystarczającej liczby podpisów niezbędnych, aby móc kandydować na wyborach.

</doc>
<doc id="1079367" url="https://pl.wikipedia.org/wiki?curid=1079367" title="Izgrzyca">
Izgrzyca

Izgrzyca ("Danthonia" DC.) – rodzaj roślin należący do rodziny wiechlinowatych. Obejmuje około 20 gatunków występujących w Eurazji oraz na obu kontynentach amerykańskich. W Polsce rośnie tylko izgrzyca przyziemna ("Danthonia decumbens").
Systematyka.
"Merathrepta" Rafinesque
Rodzaj należący do rodziny wiechlinowatych ("Poaceae"), rzędu wiechlinowców ("Poales"). W obrębie rodziny należy do podrodziny "Danthonioideae", plemienia "Danthonieae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Juncanae" Takht., rząd wiechlinowce ("Poales" Small), rodzina wiechlinowate ("Poaceae" (R. Br.) Barnh.), podplemię "Danthoniinae" Fr., rodzaj izgrzyca ("Danthonia" DC.).

</doc>
<doc id="1079368" url="https://pl.wikipedia.org/wiki?curid=1079368" title="Piotr Żuchowski">
Piotr Żuchowski

Piotr Żuchowski (ur. 4 maja 1964 w Iławie) – polski historyk sztuki, polityk i samorządowiec. W latach 2003–2007 wicemarszałek województwa warmińsko-mazurskiego, w latach 2007–2008 podsekretarz stanu i następnie do 2015 sekretarz stanu w Ministerstwie Kultury i Dziedzictwa Narodowego, w latach 2010–2015 generalny konserwator zabytków, od 2017 dyrektor Muzeum Warmii i Mazur w Olsztynie.
Życiorys.
W 1988 ukończył studia w Instytucie Historii Sztuki Uniwersytetu im. Adama Mickiewicza w Poznaniu. Pracował jako nauczyciel i dyrektor szkół w Szymbarku i Iławie. Został członkiem Polskiego Stronnictwa Ludowego, powoływany w skład władz krajowych tej partii.
W 1998 i 2002 uzyskiwał mandat radnego powiatu iławskiego. Pełnił funkcję członka zarządu i wicestarosty. W 2003 powołano go na funkcję wicemarszałka województwa. Utrzymał to stanowisko po wyborach samorządowych w 2006, w których został wybrany na radnego sejmiku warmińsko-mazurskiego. Mandat radnego złożył w 2007. Od 29 grudnia 2007 do 18 lutego 2008 był podsekretarzem stanu w Ministerstwie Kultury i Dziedzictwa Narodowego. 19 lutego 2008 objął stanowisko sekretarza stanu w tym resorcie. 28 kwietnia 2010 objął urząd generalnego konserwatora zabytków. W 2015 nagrodzony przez Stowarzyszenie Konserwatorów Zabytków prestiżową Statuetką „Memoria-Spiritus-Materia”.
W 2010 ponownie wybrany do rady powiatu iławskiego. W 2014 uzyskał ponownie mandat radnego województwa, został następnie przewodniczącym sejmiku V kadencji. W listopadzie 2015 odwołany ze stanowisk rządowych. W 2016 został powołany na doradcę prezydenta Elbląga ds. oświaty, spraw społecznych oraz kultury. W czerwcu 2017 został dyrektorem Muzeum Warmii i Mazur w Olsztynie, w związku z czym złożył mandat radnego sejmiku.
W 2005, 2007, 2015 i 2019 bez powodzenia kandydował do Sejmu, a w 2011 do Senatu.

</doc>
<doc id="1079369" url="https://pl.wikipedia.org/wiki?curid=1079369" title="Danthonia">
Danthonia



</doc>
<doc id="1079370" url="https://pl.wikipedia.org/wiki?curid=1079370" title="Malrotacja jelita">
Malrotacja jelita



</doc>
<doc id="1079377" url="https://pl.wikipedia.org/wiki?curid=1079377" title="Nefroblastomatoza">
Nefroblastomatoza

Nefroblastomatoza (łac. "nephroblastomatosis", ang. nephroblastomatosis) – rozlane lub mnogie ogniska pozostałości nefrogennych spotykane pod torebką nerki lub w jej korze i rdzeniu. Ze względu na częste występowanie u dzieci z guzem Wilmsa, także związanego z zespołami wad wrodzonych i prawie we wszystkich przypadkach synchronicznych lub metachronicznych obustronnych guzów Wilmsa uważane są za zmiany przednowotworowe, prekursorowe dla nephroblastoma; szczególnie ogniska podtorebkowe (DHPLN, ang. diffuse hyperplastic perilobar nephroblastomatosis). Mogą one pozostawać w niezmienionej postaci przez wiele lat, ulec hiperplazji, transformacji nowotworowej i (najczęściej) dojrzewaniu, zmianom szklistym i zanikowi. 

</doc>
<doc id="1079380" url="https://pl.wikipedia.org/wiki?curid=1079380" title="Paweł Bączkowski">
Paweł Bączkowski

Paweł Bączkowski (ur. 25 czerwca 1963 w Szamotułach) – polski wokalista country'owy, rock&amp;rollowy, jazzowy, były artysta teatru muzycznego Studio Buffo.

</doc>
<doc id="1079383" url="https://pl.wikipedia.org/wiki?curid=1079383" title="Nephroblastomatosis">
Nephroblastomatosis



</doc>
<doc id="1079386" url="https://pl.wikipedia.org/wiki?curid=1079386" title="Kościół św. Jana Na Praniu w Pradze">
Kościół św. Jana Na Praniu w Pradze

Kościół Świętego Jana Na Praniu (czes. "Kostel sv. Jana Na Pràdle") – zabytkowy kościół w Pradze, w dzielnicy Malá Strana.
Wzniesiony w XIII wieku na miejscu jeszcze starszego kościoła. Wielokrotnie przebudowywany. W XVIII wieku miała miejsce kasacja kościoła i założonego w jego sąsiedztwie w XVII w. szpitala. W budynku urządzono pralnie, skąd pochodzi obecna nazwa kościoła. Przed kościołem w roku 1715 wzniesiono posąg św. Jana Nepomucena autorstwa Jana Brokoffa.

</doc>
<doc id="1079392" url="https://pl.wikipedia.org/wiki?curid=1079392" title="Augustyn Michał Stefan Radziejowski">
Augustyn Michał Stefan Radziejowski



</doc>
<doc id="1079397" url="https://pl.wikipedia.org/wiki?curid=1079397" title="Cerkiew Świętych Apostołów Piotra i Pawła w Wołominie">
Cerkiew Świętych Apostołów Piotra i Pawła w Wołominie

Cerkiew pod wezwaniem Świętych Apostołów Piotra i Pawła – prawosławna cerkiew parafialna w Wołominie. Należy do dekanatu Warszawa diecezji warszawsko-bielskiej Polskiego Autokefalicznego Kościoła Prawosławnego.
Świątynia znajduje się w centrum miasta, przy ulicy Augusta Emila Fieldorfa 12.
Obiekt został wybudowany w latach 1935–1938 na planie krzyża greckiego; poświęcenie miało miejsce 29 czerwca 1938. Budynek dwukondygnacyjny – na parterze mieści się kaplica, piętro jest użytkowane jako dom parafialny. W czasie II wojny światowej cerkiew uległa poważnym zniszczeniom. Po 1945 odrestaurowana; w latach późniejszych stopniowo remontowana i modernizowana. Wewnątrz znajduje się współczesny ikonostas. W wyposażeniu m.in. ikona św. Mikołaja. Nabożeństwa odprawiane są w każdą niedzielę.
Od 2003 cerkiew w Wołominie jest miejscem wymarszu corocznej Warszawskiej Pieszej Pielgrzymki na Świętą Górę Grabarkę.

</doc>
<doc id="1079398" url="https://pl.wikipedia.org/wiki?curid=1079398" title="Fukushirō Nukaga">
Fukushirō Nukaga

 – japoński polityk, minister obrony w 1998 oraz w latach 2005–2006. Minister finansów od sierpnia 2007 do sierpnia 2008.
Życiorys.
Fukushirō Nukaga urodził się w 1944 w prefekturze Ibaraki. Ukończył nauki polityczne i ekonomię na Uniwersytecie Waseda. 
W 1983 wszedł po raz pierwszy w skład Izby Reprezentantów z ramienia Partii Liberalno-Demokratycznej (PLD), reprezentując prefekturę Ibaraki.
Od lipca 1998 do listopada 1998 zajmował urząd szefa Japońskiej Agencji Obrony (ówczesny odpowiednik ministerstwa obrony). 5 grudnia 2000 został mianowany ministrem stanu ds. polityki gospodarczej i walutowej w drugim gabinecie premiera Yoshirō Mori. Zrezygnował jednak z urzędu 23 stycznia 2001 po skandalu związanym z wydaniem 15 mln jenów z państwowej kasy. 
31 października 2005 Nukaga ponownie objął funkcję szefa Japońskiej Agencji Obrony w gabinecie premiera Jun’ichirō Koizumi i zajmował ją do 26 września 2006. 
27 sierpnia 2007 w wyniku zmian w gabinecie premiera Shinzō Abe, objął stanowisko ministra finansów. Po rezygnacji premiera Abe z funkcji szefa rządu 12 września 2007, Nukaga jako pierwszy zgłosił zamiar ubiegania się o przewodnictwo w Partii Liberalno-Demokratycznej. Jednak 14 września 2007, po spotkaniu z Yasuo Fukudą, wycofał swoją kandydaturę i udzielił mu wsparcia.
Nukaga zachował stanowisko ministra finansów w rządzie premiera Yasuo Fukudy, utworzonym 26 września 2007. Zajmował je do 2 sierpnia 2008

</doc>
<doc id="1079403" url="https://pl.wikipedia.org/wiki?curid=1079403" title="George Eugene Uhlenbeck">
George Eugene Uhlenbeck

George Eugene Uhlenbeck (ur. 6 grudnia 1900 w ówczesnej Batavii, późniejszej Dżakarcie w Indonezji; zm. 31 października 1988 w Boulder, stan Kolorado w USA) – holenderski fizyk-teoretyk, specjalizujący się w mechanice statystycznej i fizyce jądrowej. Odkrywca spinu elektronu (razem z Samuelem Goudsmitem).
Życiorys.
Jego ojciec służył w armii holenderskiej w Indiach Wschodnich. Razem z rodzicami i rodzeństwem powrócił do Holandii w 1907. Jesienią 1918 rozpoczął studia na Uniwersytecie Technicznym w Delfcie, w styczniu 1919 przeniósł się na Uniwersytet w Lejdzie, gdzie został jednym z uczniów Paula Ehrenfesta. Od 1922 mieszkał przez trzy lata w Rzymie, gdzie pracował jako prywatny nauczyciel ambasadora Holandii. Kontynuował jednak studia fizyczne przyjeżdżając w każde wakacje do Holandii. W 1925 wspólnie z innym uczniem Ehrenfesta, Samuelem Goudsmitem odkrył, że elektronowi można przypisać dodatkową cechę (poza masą i energią), tj. tzw. spin.
W 1927 obronił pracę doktorską poświęconą krytyce wyjaśnienia Alberta Einsteina dotyczącego tzw. kondensatu Bosego-Einsteina. W tym samym roku przyjął razem z Goudsmitem propozycję pracy na Uniwersytecie w Michigan. Zajmował się tam przede wszystkim mechaniką statystyczną. W 1930 opublikował razem z Leonardem Ornsteinem pracę, w której przedstawił model ruchu Browna nazwany później procesem Ornsteina-Uhlenbecka, w 1932 razem z Davidem Dennisonem zaproponował rozwiązanie tzw. double minimum problem w mechanice kwantowej, przy użyciu metody WKB.
W 1935 rozpoczął pracę jako profesor Uniwersytetu w Utrechcie, gdzie zastąpił Hendrika Kramersa, prowadził tam m.in. badania nad procesami kondensacji. W 1939 powrócił na Uniwersytet w Michigan, w latach 1943–1945 pracował w Radiation Laboratory (tzw. Rad Lab), wchodzącym w skład Massachusetts Institute of Technology (m.in. razem z Markiem Kacem i Julianem Schwingerem). Po zakończeniu wojny powrócił na Uniwersytet w Michigan, gdzie pracował do 1960, w latach 1960–1974 był profesorem Rockefeller Institute for Medical Research, następnie przeszedł na emeryturę.
Od 1951 był członkiem korespondentem Królewskiej Holenderskiej Akademii Nauki i Sztuki, od 1955 należał do National Academy of Sciences, w 1959 był prezesem American Physical Society.
Jego młodszym bratem był językoznawca Eugenius Uhlenbeck (1913-2003).

</doc>
<doc id="1079405" url="https://pl.wikipedia.org/wiki?curid=1079405" title="FAZ">
FAZ



</doc>
<doc id="1079406" url="https://pl.wikipedia.org/wiki?curid=1079406" title="Komparacja łat na optycznym komparatorze poziomo-pionowym">
Komparacja łat na optycznym komparatorze poziomo-pionowym

Komparacja łat – wyznaczenie wartości średniej długości metrowego odcinka łaty niwelacyjnej. Wymagana dokładność komparacji to +/- 5 μm dla łat przeznaczonych do niwelacji precyzyjnej.
Komparator poziomo-pionowy.
Podstawową zaletą tego komparatora w stosunku do komparatora poziomego jest możliwość badania łaty w pozycji roboczej. Badania potwierdziły istnienie systematycznej różnicy między długością w poziomie a długością w pionie. Dwumetrowy odcinek na łacie poziomej był zawsze dłuższy od tego samego odcinka na łacie ustawionej w pionie.
Komparator poziomy.
Komparator poziomy wyposażono w 5 mikroskopów ze śrubami mikrometrycznymi, z których cztery osadzono w sposób trwały w odległości 1 metra. Piąty ma możliwość ruchu w zakresie 1 metra. Tor poziomy komparatora zbudowany jest z belki stalowej, wspartej na pięciu betonowych słupach posadowionych w betonowej podłodze. Po belce poruszają się dwa trójkołowe wózki, na których wsparta jest czterometrowa duraluminiowa szyna o przekroju litery H. Wózki wyposażone są w śruby umożliwiające regulacje ułożenia szyny w kierunku pionowym i poprzecznym osi komparatora.
Komparator pionowy.
Komparator pionowy stanowią dwa mikroskopy, zamocowane w ścianie w płaszczyźnie pionowej w odległości 2 metrów. Na ścianie tej umieszczono również uchwyty łaty, umożliwiające ustawienie jej w pozycji pionowej. Znajduje się tam też uchwyt, który pozwala na ustawienie dwumetrowego przymiaru kreskowego wykonanego z drewna dębowego. Odległość między osiami mikroskopów można wyznaczyć przy pomocy roboczego wzorca dwumetrowego. Przymiar wykonany jest z drewna dębowego. Mocowany jest on w połowie swojej długości, co zapewnia mu długość równą długości swobodnej. Aby za pomocą tego przymiaru można było przenieść długość z komparatora poziomego na pionowy, podpiera się go w położeniu poziomym w dwóch symetrycznych punktach. Problemem jest ustalenie długości swobodnej, bądź wyznaczenie takich dwóch punktów, dla których obserwowana długość przymiaru byłaby równa długości swobodnej.
Sposób dokonania komparacji.
Przymiar podpierany jest w tzw. punktach quasi-Airy’ego (punkty swobodnej długości). Przy takim podparciu długość przymiaru jest równa jego długości swobodnej. Podczas komparacji łaty podparte są w punktach Bessela, które zapewniają minimum różnicy między łukiem a cięciwą. Średni metr łaty wyznaczyć można jako średnią arytmetyczną ze wszystkich dwumetrowych odcinków mierzonych co 10 cm w kierunku tam i powrót, dla podziału młodszego i starszego.
Na komparatorze pionowym wyznacza się tylko jeden odcinek dwumetrowy na łacie. Konieczne jest naklejenie na łatę dodatkowych znaczków pomiarowych na wysokości 0.5 metra i 2.5 metra, ponieważ krawędź kresek podziałowych łaty widziana pod mikroskopem są bardzo nierówne i nie gwarantują wysokiej dokładności. 
Kolejność wykonywania czynności.
Przy wyznaczaniu średniego metra łaty na komparatorze poziomo-pionowym należy wykonać następujące czynności:
Oznaczenia:
Wymagane dokładności.
Po tych czynnościach można określić, czy łaty nadają się do niwelacji precyzyjnej.
Jeżeli średni 1 metr łaty wynosi:

</doc>
<doc id="1079408" url="https://pl.wikipedia.org/wiki?curid=1079408" title="Artrogrypoza">
Artrogrypoza

Artrogrypoza (łac. "arthrogryposis multiplex congenita") – grupa objawów o różnej etiologii, polegająca na występowaniu wrodzonych, wielostawowych przykurczy. Zwana też jest wrodzoną sztywnością stawów.
Występowanie przykurczy może mieć różny charakter od pierwotnych chorób mięśni – miopatii na różnym tle, po zaburzenia rozwojowe mięśni. Ważnymi przyczynami są też rozlane uszkodzenia obwodowego układu nerwowego i występujące rzadziej uszkodzenia ośrodkowego układu nerwowego, a także wrodzone choroby zwyrodnieniowe w obrębie samych stawów. Artrogrypoza jest też składnikiem wielu zespołów chorobowych, chociażby takich jak zespół Sotosa. Jej wystąpienie było opisywane również u dzieci matek chorych na miastenię.
Stosuje się leczenie objawowe, które jest uzależnione od przyczyny wywołującej. Najważniejszą jednak jego częścią jest rehabilitacja.

</doc>
<doc id="1079409" url="https://pl.wikipedia.org/wiki?curid=1079409" title="Albion Rovers F.C.">
Albion Rovers F.C.

Albion Rovers – szkocki klub piłkarski z siedzibą w Coatbridge, uczestniczący obecnie w rozgrywkach Scottish League Two. Klub powstał w 1882 roku z połączenia dwóch szkockich klubów Rovers FC i Albion FC. Początkowo grano oddzielnie (kluby łączyła tzw. umowa partnerska) i dopiero w 1919 kiedy otworzono stadion Cliftonhill stały się jednym klubem – Albion Rovers. Na otwarcie nowego stadionu rozegrano mecz towarzyski z drużyną St. Mirren F.C., spotkanie zakończyło się porażką zespołu 0-2. W pierwszym sezonie uczestnictwa w Scottish Football League w sezonie 1919/1920 zespół zajął ostatnie dwudzieste drugie miejsce. W tym samym sezonie jednak klub osiągnął największy sukces w historii awansując do finału Pucharu Szkocji w którym przegrała z Kilmarnock F.C. 2-3.

</doc>
<doc id="1079412" url="https://pl.wikipedia.org/wiki?curid=1079412" title="Raccoon City">
Raccoon City



</doc>
<doc id="1079420" url="https://pl.wikipedia.org/wiki?curid=1079420" title="Hendrik Kramers">
Hendrik Kramers



</doc>
<doc id="1079423" url="https://pl.wikipedia.org/wiki?curid=1079423" title="Wynicowanie pęcherza moczowego">
Wynicowanie pęcherza moczowego

Wynicowanie pęcherza moczowego (kompleks wynicowanie-wierzchniactwo, łac. "extrophia vesicae urinariae", ang. bladder exstrophy, exstrophy-epispadias complex) – rzadki kompleks wad wrodzonych, często skojarzony z wierzchniactwem ("epispadiasis"). Wada jest wynikiem defektu zamknięcia dolnej części ściany brzucha w embriogenezie, około 5. tygodnia ciąży. Niedostateczna migracja komórek mezenchymalnych w powłoki brzucha sprawia, że ektoderma powierzchniowa znajduje się bezpośrednio w sąsiedztwie wyściółki zatoki moczowo-płciowej. Pęknięcie tych błon powoduje otwarcie zatoki moczowo-płciowej do jamy owodni. Po urodzeniu wada ma postać czerwonawej, ziarnistej masy widocznej nad spojeniem łonowym.

</doc>
<doc id="1079430" url="https://pl.wikipedia.org/wiki?curid=1079430" title="Gazol">
Gazol



</doc>
<doc id="1079433" url="https://pl.wikipedia.org/wiki?curid=1079433" title="Białoruska Partia Kobiet Nadzieja">
Białoruska Partia Kobiet Nadzieja

Białoruska Partia Kobiet "Nadzieja" (biał. "Беларуская партыя жанчын «Надзея»") — istniejąca w latach 1994-2007 feministyczna partia polityczna na Białorusi, związana z opozycją demokratyczną i zlikwidowana przez władze z przyczyn politycznych. Jej założycielką i przewodniczącą była Alena Jaśkowa, a organem kierowniczym - Rada.
Deklarowanym celem partii było przeprowadzenie na Białorusi reform zmierzających do podwyższenia poziomu życia obywateli, budowa demokratycznego, socjalnego, praworządnego państwa, gwarantującego równouprawnienie kobiet w społeczeństwie, pełne wykorzenienie ich dyskryminacji, prawną ochronę interesów matki i dziecka, kształtowanie wysokich moralnych podstaw rodziny.
Historia.
Założona 28 kwietnia 1994, zarejestrowana przez władze 3 czerwca 1994. Pomyślnie przeszła proces obowiązkowej powtórnej rejestracji 21 czerwca 1999.
9 października 2007 rozpoczął się proces sądowy dot. wniosku o likwidację Partii "Nadzieja". Wniosek o likwidację złożyło Ministerstwo Sprawiedliwości Białorusi, powołując się na to, iż "w czasie swojej działalności BPK "Nadzieja" rzekomo niejednokrotnie naruszała prawo Białorusi i własny statut, nie miała też prawnego adresu". W grudniu 2006 BPK "Nadzieja", jako współzałożyciel Związku Partii Politycznych "Związek Partii Lewicowych", była jednym w organizatorów przeprowadzonej poza granicami Białorusi konferencji założycielskiej, czym, zdaniem Ministerstwa Sprawiedliwości, naruszyła obowiązujące prawo i swój statut.
Ministerstwo Sprawiedliwości na procesie reprezentował Alaksandr Charyton, sędzią był Ihar Milto.
11 października 2007 decyzją Sądu Najwyższego Republiki Białorusi Białoruska Partia Kobiet "Nadzieja" została zlikwidowana. Przewodnicząca "Nadziei", Alena Jaśkowa nazwała wyrok niesprawiedliwym:
"Sprawa miała wyraźnie polityczne zabarwienie. Państwo jak zawsze wystąpiło w typowej dla siebie roli. Uważam, że likwidacja partii jest całkowicie bezpodstawna. Nam po prostu nie dawali możliwości działać zgodnie z prawem. Nawet w ciągu ostatniego roku niejednokrotnie stykaliśmy się z odmowami, gdy chcieliśmy przedstawić mieszkania jako adresy prawne. Zresztą, oczekiwać innego wyroku po prostu nie wypadało".
Na ogłoszenie wyroku, oprócz dziennikarzy, nie przyszedł żaden polityk ani społeczny aktywista.
Komitet organizacyjny partii był współzałożycielem utworzonej 9 stycznia 2011 roku Narodowej Koordynacyjnej Rady Opozycji, której zadaniem jest domagać się "uwolnienia ludzi aresztowanych z przyczyn politycznych, informować obywateli Białorusi i wspólnotę międzynarodową, domagać się powrotu Białorusi na drogę prawa i demokracji, a także tworzyć warunki do przeprowadzenia w kraju wolnych i demokratycznych wyborów".

</doc>
<doc id="1079436" url="https://pl.wikipedia.org/wiki?curid=1079436" title="Melozzo da Forlì">
Melozzo da Forlì

Melozzo da Forlì (ur. ok. 1438, zm. 8 listopada 1494) – włoski malarz renesansowy.
Życiorys.
Urodził się w Forlì, nie są jednak znane szczegóły dotyczące jego młodości, podobnie jak wykształcenie i wczesne prace. Być może uczył się u Piera della Francesca. Na początku lat 80. XV wieku wykonał dla papieża Sykstusa IV freski w Bibliotece Watykańskiej, z których zachował się tylko jeden, przedstawiający Sykstusa IV z bratankami i bibliotekarzem Platiną. Na tle poprawnie pod względem perspektywicznym wykreślonej architektury znajduje się grupa sześciu mężczyzn. Wśród nepotów, otaczających tron papieski, jest Julian della Rovere, późniejszy papież Juliusz II. Klęczący przed Sykstusem człowiek to bibliotekarz Platina. Twarze postaci zostały ukazane portretowo; całość cechuje monumentalizm i brak ruchu. Pierwotnie fresk ten znajdował się naprzeciw wejścia do Biblioteki Łacińskiej. Obecnie, po przeniesieniu na płótno, znajduje się w Pinakotece Watykańskiej. 
Kolejnym dziełem Melozza da Forlì jest fresk w absydzie rzymskiej bazylice św. Apostołów, przedstawiający Wniebowstąpienie Chrystusa, wykonany na zlecenie Juliana della Rovere. Zachował się częściowo, w 16 przeniesionych na płótno fragmentach. Wstępującemu do nieba Chrystusowi towarzyszą muzykujące anioły. W dziele tym malarz zastosował silne skróty perspektywiczne (postacie ukazane są od dołu), uzyskując wrażenie iluzjonizmu. Da Forli odegrał ważną rolę w rozwoju rzymskiego malarstwa iluzjonistycznego.

</doc>
<doc id="1079439" url="https://pl.wikipedia.org/wiki?curid=1079439" title="George Uhlenbeck">
George Uhlenbeck



</doc>
<doc id="1079444" url="https://pl.wikipedia.org/wiki?curid=1079444" title="Kościół św. Marcina w Murze w Pradze">
Kościół św. Marcina w Murze w Pradze

Kościół Świętego Marcina w Murze (czes. "kostel sv. Martina ve zdi") – zabytkowy kościół w Pradze w dzielnicy Stare Miasto.
Wzniesiony w I połowie XII wieku w stylu romańskim, na przełomie XIV i XV wieku przebudowany w stylu gotyckim. Zrekonstruowany w roku 1905 (wcześniej, za panowania cesarza Józefa II kościół przekształcono w warsztat). Tablica na ścianie kościoła upamiętnia rodzinę Brokoffów, słynnych czeskich rzeźbiarzy, której członkowie zostali pochowani na ówczesnym przykościelnym cmentarzu.

</doc>
<doc id="1079449" url="https://pl.wikipedia.org/wiki?curid=1079449" title="Krater Śiwa">
Krater Śiwa

Krater Śiwa (Shiva) – struktura dna oceanicznego na Morzu Arabskim, na zachód od wybrzeża Indii. Przypuszczalnie jest to krater uderzeniowy, największy spośród kraterów powstałych podczas wymierania kredowego, na przełomie kredy i paleogenu, i jeden z największych na Ziemi (obok - również niepotwierdzonego - krateru na Ziemi Wilkesa).
Struktura krateru.
Krater, znajdujący się na dnie oceanicznym, został rozerwany przez liczne uskoki. Odtworzona struktura jest owalna, wydłużona i ma rozmiary około 400×600 km. Sugeruje to, iż bolid który pozostawił ten krater, miał około 40 km średnicy. Uderzenie w Ziemię ciała o takiej wielkości uwolniłoby 1,45 dżuli energii kinetycznej i doprowadziło do kilku anomalii geodynamicznych. Wydłużony kształt krateru sugeruje, że do uderzenia musiało dojść pod niewielkim kątem.
Według rekonstrukcji dryfu kontynentów w czasie impaktu Indie stanowiły dużą wyspę, po odłączeniu się Madagaskaru, znajdującą się mniej więcej w połowie drogi pomiędzy Afryką a Azją.
Z kolizją tą związać można okres wyjątkowo silnej aktywności wulkanicznej w Indiach, w wyniku którego utworzyły się trapy Dekanu. Pokłady lawy z tego okresu zajmują 500 000 km² i sięgają grubości 2 km. Badania wykazały, że niektóre pojedyncze erupcje trwały 30 000 lat, emitując do atmosfery ponad 1,5 biliona ton siarki i tworząc pokłady lawy grube na 600 m.
Kontrowersje.
Część środowiska naukowego nie zgadza się z hipotezą pozaziemskiego pochodzenia tej struktury, sugerując że kwarc szokowy może pochodzić z impaktu na Jukatanie i zwracając uwagę na rzadko spotykany wydłużony kształt domniemanego krateru. Badania krateru Śiwa są bardzo utrudnione, gdyż obszar na którym się on znajduje jest pod kontrolą kompanii naftowych i rządu Indii, które ograniczają wstęp geologom.
Teoria wielu uderzeń.
Znanych jest już kilka kraterów uderzeniowych z granicy kredy i paleogenu. Jeżeli meteorytowe pochodzenie krateru Śiwa zostanie potwierdzone, to okaże się, że za wymieranie kredowe odpowiadają dwa główne impakty:
i cała seria mniejszych:
na co nałożyły się erupcje wulkaniczne na płaskowyżu Dekan. Uderzenia te prawdopodobnie następowały na przestrzeni kilkuset tysięcy lat, kratery w Brazylii i Kanadzie są datowane na początek paleocenu, podczas gdy dwa największe związać można bezpośrednio z granicą er. Oprócz natychmiastowych skutków zderzenia (pożary w skali kontynentu, opad pyłów i stopionych fragmentów skał praktycznie na całej planecie, fale tsunami dziesiątki razy większe od związanych z trzęsieniami ziemi), doprowadziło to do długotrwałych zmian klimatycznych. Zjawisko typu zimy nuklearnej trwające przez wiele miesięcy spowodowało znaczące ochłodzenie i zanik wegetacji roślin, co doprowadziło do wyginięcia ogromnej liczby gatunków, między innymi wszystkich dinozaurów (poza ptakami), amonitów, belemnitów i większości gatunków otwornic.

</doc>
<doc id="1079460" url="https://pl.wikipedia.org/wiki?curid=1079460" title="Maryla Freiwald">
Maryla Freiwald

Maryla Freiwald (ur. 8 stycznia 1911 w Krakowie, zm. w lipcu 1962 w Rio de Janeiro) – polska lekkoatletka - płotkarka, skoczkini w dal i sprinterka.
Kariera.
Zawodniczka Żydowskiego Klubu Makabi Kraków. Podczas Światowych Igrzysk Kobiet w Pradze w 1930 zajęła 4. miejsce w biegu na 80 metrów przez płotki z wynikiem 12.8 sek. oraz zdobyła brązowy medal w sztafecie 4 x 100 m (50.8 sek.), biegnąc na trzeciej zmianie. Partnerkami M. Freiwald w sztafecie były: Alina Hulanicka, Felicja Schabińska i Stanisława Walasiewicz. Na kolejnych Światowych Igrzyskach Kobiet, w Londynie (1934) nie odniosła już sukcesów.
Ośmiokrotna mistrzyni Polski w biegu na 80 m przez płotki (1928-1929, 1934-1936), sztafecie 4 x 200 m (1936), skoku w dal (1927) i skoku w dal z miejsca. Rekordzistka Polski w biegu na 80 m pł (13.1 w 1929). Rekordy życiowe: 80 m przez płotki - 12.4 (1934, z wiatrem 12.2 w 1935), 100 m - 12.6 (1934), skok w dal - 5.11 (1934).

</doc>
<doc id="1079470" url="https://pl.wikipedia.org/wiki?curid=1079470" title="Łabskie Piaskowce">
Łabskie Piaskowce

Łabskie Piaskowce (czes. "Labské pískovce") – kraina geograficzna w Czechach.
Kraina położona jest w północnych Czechach, na Wyżynie Dieczyńskiej. Rozciąga się między miejscowościami Petrovice na zachodzie i Chřibská na wschodzie oraz Děčín na południu, gdzie graniczy z Czeskim Średniogórzem, aż po granicę z Niemcami na północy, gdzie graniczy ze Szwajcarią Saksońską. Obejmuje swym zasięgiem Park Narodowy Czeska Szwajcaria.
Na obszarze występują liczne skupiska form skalnych jak: pionowe ściany, baszty, iglice, wąwozy,szczeliny i wąskie tarasy skalne, położone na rozległej płycie o średniej wysokości 400 m n.p.m., zbudowanej ze skał osadowych, piaskowców i margli, w której sieć dolin rzecznych tworzy system odrębnych masywów o charakterystycznym krajobrazie dla gór płytowych. Obszar Łabskich Piaskowców z geograficznego punktu widzenia nie stanowi pasma górskiego.
Jest to region powstały około 100 mln lat temu. W morzu, którego wody w mezozoiku, w okresie kredy pokrywały ten teren, osadziły się osady piasku o grubości kilkuset metrów. Po ustąpieniu morza, w wyniku procesów metamorficznych nagromadzone osady, przekształciły się w skały osadowe: piaskowce oraz margle (skały ilasto-wapienne). Kilkadziesiąt milionów lat później, wskutek działalności wulkanicznej na sąsiednim Czeskim Średniogórzu, warstwy piaskowca zostały zaburzone układem załamań i spękań. Nastąpiło w wielu miejscach przełamanie pierwotnie zwartej płyty piaskowcowej na kry, a następnie wzmocnienie piaskowców w wyniku wypływu lawy. Przez następne miliony lat forma krajobrazu była kształtowana przez najróżniejsze siły erozyjne. W płycie piaskowca powstawały pęknięcia, które stopniowo w wyniku procesów erozyjnych coraz bardziej poszerzały się w rozległe szczeliny i wyrwy tworząc samotnie stojące wieże i skały oraz przeróżne formy skalne.
Na obszarze Łabskich Piaskowców utworzono park krajobrazowy stanowiący Obszar Chronionego Krajobrazu Łabskie Piaskowce, w celu ochrony form skalnych i rozległych obszarów o charakterystycznej krawędziowej rzeźbie terenu i naturalnych ekosystemach.

</doc>
<doc id="1079471" url="https://pl.wikipedia.org/wiki?curid=1079471" title="Grzebienica">
Grzebienica

Grzebienica ("Cynosurus" L.) – rodzaj roślin należący do rodziny wiechlinowatych. Należy do niego 8–11 gatunków występujących w północnej Afryce, Europie i południowo-zachodniej Azji. W Polsce występuje grzebienica pospolita ("Cynosurus cristatus"), przejściowo dziczeje także grzebienica najeżona ("Cynosurus echinatus").
Systematyka.
"Falona" Adans., "Phalona" Dumort., orth. var.
Rodzaj należący do rodziny wiechlinowatych ("Poaceae"), rzędu wiechlinowców ("Poales"). W obrębie rodziny należy do podrodziny wiechlinowych ("Pooideae"), plemienia "Poeae", podplemienia "Cynosurinae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Juncanae" Takht., rząd wiechlinowce ("Poales" Small), rodzina wiechlinowate ("Poaceae" (R. Br.) Barnh.), podrodzina "Cynosuroideae" Link, plemię "Cynosureae" Dumort., podplemię "Cynosurinae" Fr., rodzaj grzebienica ("Cynosurus" L.).

</doc>
<doc id="1079472" url="https://pl.wikipedia.org/wiki?curid=1079472" title="Cynosurus">
Cynosurus



</doc>
<doc id="1079474" url="https://pl.wikipedia.org/wiki?curid=1079474" title="Farba typograficzna">
Farba typograficzna

Farba typograficzna – rodzaj farby drukowej stosowanej w poligraficznych maszynach drukujących w technice typograficznej. Zasadniczym nośnikiem barwy tych farb są pigmenty i laki, natomiast spoiwo stanowią żywice i modyfikowane oleje mineralne lub roślinne. Czasem w farbie znajdują się wypełniacze.

</doc>
<doc id="1079475" url="https://pl.wikipedia.org/wiki?curid=1079475" title="Dntel">
Dntel

 
James Scott Tamborello, bardziej znany jako Dntel, jest artystą grającym muzykę elektroniczną. Bierze także udział w innych projektach muzycznych: grającym electropop zespołem Figurine, Strictly Ballroom, Headset i The Postal Service.
Pseudonim.
Dntel wymawia się din-tell. Tamborello oświadczył, iż ta nazwa nie ma nic oznaczać.
Historia.
Tamborello zaczął tworzyć muzykę w 1989, kiedy był w gimnazjum w Santa Barbara, Kalifornia. Jego ojciec — jazzowy saksofonista i flecista — kupił mu automat perkusyjny, sekwencer, Keyboard i magnetofon. Tamborello został kluczowym twórcą piosenek dla takich zespołów jak: Skillet, Chia Band, i Monkeydogg (z Davidem Figurine, Laelem "Scraps" Waqeneck'iem i Markiem Hawthornem z zespołu Onion A/V Club). Nagrał album pod pseudonimem Antihouse w 1993 i wydał go w 1994. Zaczął pracę nad pierwszą EPką Dntela w 1994, która została wydana dużo później.
W 1994, Jimmy Tamborello był także basistą zespołu Strictly Ballroom. Zespół był często opisywany jako "Enocore," przez styl, w którym łączyli hardcore punk z dźwiękami Briana Eno. Strictly Ballroom wydało jedną płtę pod, zatytułowaną "Hide Here Forever", która została wydana w 1997 przez wytwórnię Waxploitation.
Kolekcja wczesnych demówek Dntela została wydana jako "Early Works for Me If It Works for You" w 1999 przez wydawcę Phthalo. EPka z 1994 została wydana w 2000 jako "Something Always Goes Wrong", także przez "Phthalo".
Jako pionier współczesnych gatunków, takich jak glitch i electronica, Dntel został postacią kultową.
Dntel wydał swój pierwszy album w 2001 roku pod tytułem "Life Is Full of Possibilities]" pod szyldem wytwórni Plug Research. Na albumie pojawiło się wielu gości: Ben Gibbard z zespołu Death Cab for Cutie, Mia Doi Todd, Meredith Figurine z Figurine, Chris Gunst z Beachwood Sparks, Brian McMahan z Slint i The For Carnation oraz Rachel Haden z That Dog. Razem z Benem Gibbardem, Tamborello założył formację The Postal Service. Wziął także udział w nagraniu piosenki "Take It Easy (Love Nothing)" dla zespołu Bright Eyes.
W kwietniu 2007 Dntel nagrał swój trzeci album "Dumb Luck" dla wytwórni Sub Pop.

</doc>
<doc id="1079476" url="https://pl.wikipedia.org/wiki?curid=1079476" title="Bougainvillea">
Bougainvillea



</doc>
<doc id="1079477" url="https://pl.wikipedia.org/wiki?curid=1079477" title="Jerzy I Rakoczy">
Jerzy I Rakoczy

Jerzy I Rakoczy (, ur. 8 czerwca 1593 w Szerencs, zm. 11 października 1648 w Gyulafehérvár) – książę Siedmiogrodu 1630–1648.
Życiorys.
Urodzony 8 czerwca 1593 r. w miejscowości Szerencs. Syn księcia Siedmiogrodu Zygmunta Rakoczego i Anny córki Janosa Gerendi.
Ojciec Jerzego pochodził z węgierskiej rodziny szlacheckiej, której majątki rodowe leżały na terenie Górnych Węgier, czyli obecnej Słowacji. Zygmunt Rakoczy walczył po stronie Stefana Bocskaya, który stanął na czele powstania antyhabsburskiego i przy poparciu Turcji został księciem Siedmiogrodu (książęta Siedmiogrodu byli wybierani w drodze elekcji przez Sejm). Zygmunt został jednym z najbliższych współpracowników Stefana Bocskaya i po jego śmierci został wybrany nowym władcą Siedmiogrodu (1607). Jednak już rok później ojciec Jerzego zmarł.
Po śmierci ojca Jerzy Rakoczy przeszedł na służbę kolejnego siedmiogrodzkiego władcy, Gabora (Gabriela) Bethlena. Podczas wyprawy Bethlena na Wiedeń w 1619 roku, w czasie wojny trzydziestoletniej, Jerzy Rakoczy został dowódcą wojsk, które pozostały w kraju, mając za zadanie odeprzeć najazd lisowczyków. Jerzy nie wywiązał się ze swoich obowiązków, gdyż w bitwie pod Humiennem poniósł klęskę (23 listopada 1619) i nie udało mu się uratować kraju przed zniszczeniami. W owych czasach Księstwo Siedmiogrodu było krajem zależnym od swoich potężnych sąsiadów: Turcji osmańskiej, która po podbiciu w XVI w. prawie całych Węgier niezmiennie uważała Siedmiogród za swe lenno oraz Austrii Habsburgów, którzy dzierżąc tytuł króla Węgier uważali Siedmiogród za swe utracone dziedzictwo. Mimo to kolejni władcy Siedmiogrodu balansując pomiędzy Austrią i Turcją próbowali prowadzić politykę pozwalającą im zachować mniejszą lub większą niezależność.
Po śmierci popieranego przez Turcję Gabora Bethlena (zm. 15 listopada 1629) władzę w Siedmiogrodzie objęła wdowa po nim, Katarzyna Brandenburska. W następnym roku doszło zebrania sejmu elekcyjnego, na którym 29 listopada 1630 księciem Siedmiogrodu wybrano Jerzego Rakoczego. Nowy władca musiał się borykać z opozycją skupioną wokół Stefana Bethlena, brata Gabora, którego sułtan turecki początkowo desygnował na księcia. Mimo poparcia Turcji dla Stefana Bethlena, Jerzy Rakoczy pokonał rywala, następnie poszedł w ślady swego poprzednika i uzyskał przychylność oraz poparcie sułtana. Mając zapewniony spokój ze strony Turcji, Jerzy Rakoczy skierował swe wysiłki na podporządkowanie Wołoszczyzny i Mołdawii. Wpierw Jerzy Rakoczy w 1633 r. zmusił hospodara wołoskiego Mateusza Basaraba do płacenia trybutu, a kilka lat później również hospodar mołdawski Bazyli I Lupu płacił Jerzemu Rakoczemu trybut. W 1642 Jerzy I Rakoczy chcąc zabezpieczyć kwestię następstwa tronu, przeprowadził na sejmie elekcję swojego syna, również Jerzego.
Wzrost znaczenia Siedmiogrodu zaniepokoił Habsburgów, którzy postanowili odebrać Rakoczemu siedem komitatów, które wcześniej zostały przekazane G. Bethlenowi w dożywotnie władanie. Korzystając, iż Austria była nadal uwikłana w wojnę trzydziestoletnią, Jerzy Rakoczy zawiązał sojusz z Francją oraz Szwecją, przeciwnikami Austrii, i zimą 1644 najechał ziemie Habsburgów. Austria, której wojska zmagały się z wojskami francuskimi i szwedzkimi, nie miała dość sił by skutecznie odeprzeć atak Rakoczego. Wynikiem tego była klęska wojsk habsburskich w maju 1644 r., ale dalsze postępy Rakoczego zostały powstrzymane przez Turcję, która nie chciała zaogniać swoich stosunków z Austrią i wymusiła na Rakoczym wycofanie się z wojny. Podpisując pokój z Austrią (16 grudnia 1645) książę Siedmiogrodu uzyskał potwierdzenie swoich praw do owych 7 komitatów, przy czym pięć z nich zostało przyznane księciu dożywotnio, pozostałe dwa mogli dziedziczyć jego potomkowie.
W kolejnych latach Jerzy I Rakoczy poczuł się na tyle mocno, że po śmierci króla Polski Władysława IV Wazy (20 maja 1648) zgłosił kandydaturę swego syna Zygmunta do tronu polskiego, licząc jako kalwin na poparcie polskich innowierców. Jerzy I Rakoczy nie doczekał jednak końca elekcji, gdyż zmarł 11 października 1648 roku, w miejscowości Gyulafehérvár (obecnie Alba Iulia). Po jego śmierci władzę w Siedmiogrodzie przejął syn Jerzy II Rakoczy.
Jerzy I Rakoczy był gorliwym kalwinistą, wychowankiem kolegium protestanckiego w Sárospatak, podczas swego panowania popierał rozwój kalwinizmu w Siedmiogrodzie, sprowadzając do kraju wielu protestanckich uczonych, próbował nakłonić do przyjazdu również sławnego Jana Amosa Komenskiego, co jednak nastąpiło dopiero po śmierci księcia.
Rodzina.
Jerzy I Rakoczy w 1616 r. poślubił Zuzannę Lórántfy (zm. 1660). Dziećmi tej pary byli wspomniani wcześniej:
Siostrą Zuzanny Lórántfy była Maria, która poślubiła brata Jerzego I Rakoczego, Zygmunta (zm. 1620).

</doc>
<doc id="1079480" url="https://pl.wikipedia.org/wiki?curid=1079480" title="Pompiliu Stoica">
Pompiliu Stoica

Pompiliu Sorin Stoica (ur. 10 września 1976 w Buzău) – rumuński piłkarz grający na pozycji lewego obrońcy lub pomocnika.
Kariera klubowa.
Pochodzi z miasta Buzău. Jest wychowankiem tamtejszego klubu Gloria Buzău. W 1993 roku został włączony do kadry pierwszej drużyny, ale w drugiej lidze zadebiutował w sezonie 1994/1995. W drużynie Glorii Stoica występował przez cztery sezony, ale nie zdołał wywalczyć z nim awansu do pierwszej ligi. W zimie 1998 przeszedł do Astry Ploeszti i zajął z nią pierwsze miejsce w drugiej lidze. W sezonie 1998/1999 występował już w rumuńskiej ekstraklasie, a swój debiut w niej zaliczył 1 sierpnia w zremisowanym 1:1 meczu z FCM Bacău. Był podstawowym zawodnikiem Astry i zarówno w 1999, jak i 2000 roku zajął z nią 10. miejsce w lidze.
Latem 2000 przeniósł się do Steauy Bukareszt. W stołecznym zespole występował w wyjściowej jedenastce. W swoim pierwszym sezonie wywalczył mistrzostwo Rumunii. Potem jednak osiągnął mniej sukcesów, a największe to dwa wicemistrzostwa kraju w latach 2003 i 2004. Dla Steauy zagrał łącznie 108 razy i zdobył 3 gole.
Latem 2004 przeszedł do rosyjskiego FK Moskwa. Tam wywalczył sobie pewne miejsce na lewej obronie. W 2004 roku zajął z FK 9. pozycję, w 2005 roku doprowadził moskiewski klub do 5. miejsca, a w 2006 roku do 6. W FK Moskwa grał do połowy 2008 roku, a następnie przeszedł do innego rosyjskiego klubu, Tomu Tomsk. W sezonie 2008/2009 grał w cypryjskim Alki Larnaka, a latem 2009 wrócił do Rumunii i został piłkarzem Petrolulu Ploeszti.
Kariera reprezentacyjna.
W reprezentacji Rumunii Stoica zadebiutował 2 lutego 2000 roku w wygranym 2:0 meczu z Łotwą. W tym samym roku, w swoim trzecim występie w drużynie narodowej zdobył gola, a Rumunia pokonała 2:0 reprezentację Cypru.

</doc>
<doc id="1079484" url="https://pl.wikipedia.org/wiki?curid=1079484" title="Felicja Schabińska">
Felicja Schabińska

Felicja Schabińska-Friedrich (ur. 20 listopada 1909 w Warszawie, zm. 5 czerwca 1996 w Krakowie) – polska lekkoatletka - płotkarka i sprinterka.
Życiorys.
Zawodniczka klubów: Grażyna Warszawa (1925–1926), Legia Warszawa (1927–1931) i AZS (1932–1933). Olimpijka z Los Angeles (1932). Medalistka III Światowych Igrzysk Kobiecych w Pradze (1930): zajęła 3. miejsce w sztafecie 4 x 100 m wraz z Aliną Hulanicką, Marylą Freiwaldówną i Stanisławą Walasiewiczówną (50.8 sek.). Największe sukcesy odnosiła w biegu na 80 m przez płotki. W 1927 była 6-7 w tabelach światowych tej konkurencji.
9-krotna rekordzistka kraju w biegu na 80 m pł i w sztafetach. 6-krotna mistrzyni kraju: w biegu na 80 m pł (1927, 1930–1933) i na 100 m (1930). Rekordy życiowe: 80 m pł - 12.4 (1932), skok wzwyż - 1.40 (1928), 100 m - 12.8 (1930), 200 m - 27.7 (1929). W 1936 wyszła za mąż za wybitnego szermierza, medalistę olimpijskiego Tadeusza Friedricha, urodziła dwie córki. W czasie okupacji przebywała w Warszawie. W listopadzie 1944 wyjechała wraz z mężem do Krakowa, gdzie mieszkała aż do śmierci. Jest pochowana na Cmentarzu Rakowickim razem z Tadeuszem Schabińskim (kwatera: XVIII-7-40).

</doc>
<doc id="1079485" url="https://pl.wikipedia.org/wiki?curid=1079485" title="Rajgras">
Rajgras

Rajgras ("Arrhenatherum" P.Beauv.) – rodzaj roślin należący do rodziny wiechlinowatych. Należy do niego 7 gatunków. Zasięg obejmuje obszar śródziemnomorski, Azję południowo-zachodnią oraz Europę. W Polsce rośnie jeden gatunek – rajgras wyniosły "A. elatius".
Mianem rajgrasu określane były też niektóre gatunki z rodzaju "Lolium" (życica) m.in.: życica trwała ("rajgras angielski") czy życica wielokwiatowa ("rajgras włoski").
Systematyka.
Rodzaj należący do rodziny wiechlinowatych ("Poaceae"). W obrębie rodziny należy do podrodziny wiechlinowych ("Pooideae"), plemienia "Poeae", podplemienia "Aveninae". W niektórych ujęciach rodzaj włączany bywa do szeroko ujmowanego rodzaju owsica "Helictotrichon". Rozwiązanie to uzasadniane jest zagnieżdżeniem "Arrhenatherum longifolium" w obrębie "Helictotrichon". Alternatywnie proponowane jest wyłączenie tego gatunku (i blisko z nim spokrewnionego "Arrhenatherum pallens") w osobny rodzaj "Pseudarrhenatherum" . W obrębie podplemienia sytuowany jest w pozycji siostrzanej względem rodzaju owies "Avena", podczas gdy pozycję bazalną dla tej pary zajmuje rodzaj owsica "Helictotrichon".

</doc>
<doc id="1079486" url="https://pl.wikipedia.org/wiki?curid=1079486" title="Arrhenatherum">
Arrhenatherum



</doc>
<doc id="1079487" url="https://pl.wikipedia.org/wiki?curid=1079487" title="Drapieżniki">
Drapieżniki



</doc>
<doc id="1079491" url="https://pl.wikipedia.org/wiki?curid=1079491" title="Herman z Reichenau">
Herman z Reichenau

Herman z Reichenau lub Herman Kaleka, zwany również "Hermanem Chromym", "Hermanem Kulawym", "Hermannusem Contractusem" lub "Herimannusem Augiensisem" (ur. 18 lipca 1013 w Altshausen, w Szwabii, zm. 24 września 1054 w Reichenau) – duchowny katolicki oraz intelektualista: benedyktyński mnich związany z klasztorem Reichenau, astronom, matematyk, kompozytor, kronikarz i poeta, błogosławiony Kościoła katolickiego.
Życie.
Herman był synem hrabiego Wolfrada II z Althausen-Veringen. Niepełnosprawny prawdopodobnie od urodzenia, nie poruszał się samodzielnie, czytał i pisał z trudem
. Obdarzony wybitnym intelektem, w wieku siedmiu lat, został posłany na naukę do Berna, opata klasztoru Reichenau. W wieku 30 lat złożył śluby zakonne.
Herman interesował się historią, muzyką, matematyką oraz astronomią. Napisał kronikę historii świata od narodzin Jezusa Chrystusa do 1054, która jest jednym z głównych źródeł informacji na temat XI wieku.
Niektórzy przypisują mu wprowadzenie podziału godziny na minuty. Był jednym z wiodących badaczy zaangażowanych w upowszechnienie dzieł z zakresu matematyki i astronomii dostępnych wówczas jedynie w języku arabskim. Wprowadził do powszechnego użycia arabski termin almukantarat oznaczający równoległe do horyzontu koło małe na sferze niebieskiej.
Jest autorem wielu tekstów poetyckich oraz kompozycji muzycznych. Zmarł w 1054 i spoczął w rodzinnym grobowcu w Altshausen. 
Kult.
Kult Hermana Kaleki, jako błogosławionego, zaaprobowano w 1836 roku.
Jego wspomnienie liturgiczne w Kościele katolickim obchodzone jest w dies natalis (24 września), niegdyś 25 września.

</doc>
<doc id="1079492" url="https://pl.wikipedia.org/wiki?curid=1079492" title="Typografia (druk)">
Typografia (druk)

Typografia – jedna z technik druku wypukłego za pomocą farb typograficznych, które należą do kategorii farb mazistych. Farba naniesiona na wypukłą formę drukową jest bezpośrednio przenoszona na podłoże drukowe. Gdy z typograficznej formy drukowej farba jest przenoszona na gumę offsetową i dopiero z gumy na podłoże drukowe, wówczas mamy do czynienia z typooffsetem zwanym czasem suchym offsetem. Typografia jest jedną z najstarszych technik druku: przed wprowadzeniem ruchomych czcionek Gutenberga wykonywano drzeworyt i za jego pomocą wykonywano druk.
W wyniku rozwoju innych technik druku użycie typografii zostało zmarginalizowane.

</doc>
<doc id="1079495" url="https://pl.wikipedia.org/wiki?curid=1079495" title="Śnieg (powieść)">
Śnieg (powieść)

Śnieg (tur. "Kar") – powieść tureckiego pisarza Orhana Pamuka wydana w 2002 roku. W Polsce, w tłumaczeniu Anny Polat, wydało ją Wydawnictwo Literackie (2006).
"Śnieg" to opowieść o zderzeniu dwóch kultur: europejskiej i islamskiej, wiernie wpisana w realia współczesnego świata. Stała się międzynarodowym bestsellerem, a jej popularność jeszcze wzrosła po uhonorowaniu jej autora literacką Nagrodą Nobla w 2006. W 2004 "New York Times" umieścił ją na liście dziesięciu najlepszych książek roku. W 2021 Bartosz Szydłowski wyreżyserował w Teatrze Łaźnia Nowa w Krakowie spektakl "Śnieg", będący adaptacją powieści.
Opis fabuły.
Po kilkuletniej emigracji we Frankfurcie do Turcji powraca poeta Ka. Za namową swojego przyjaciela wyrusza ze Stambułu do swojego rodzinnego miasteczka Kars w celu zbadania serii samobójstw dokonywanych przez młode muzułmanki. Ka dostrzega konflikt między laickim systemem rządów a tradycją religijną Turków. Zaczyna w nim kiełkować dawno zapomniana wiara, spotyka również swoją młodzieńczą miłość. Tytułowy śnieg nawiązuje do zimowej scenerii powieści oraz do tytułu tomiku wierszy bohatera.

</doc>
<doc id="1079496" url="https://pl.wikipedia.org/wiki?curid=1079496" title="Dywizjon artylerii konnej (II RP)">
Dywizjon artylerii konnej (II RP)

Dywizjon artylerii konnej (dak) – pododdział artylerii konnej Wojska Polskiego II RP.
W latach 1921–1924 w Wojsku Polskim funkcjonowało dziesięć brygad jazdy. W każdej brygadzie był jeden dywizjon artylerii konnej. Dywizjony oznaczone były kolejnymi numerami rzymskimi, od I do X. Numeracja dywizjonów odpowiadała numeracji poszczególnych brygad jazdy. Po reformie kawalerii, którą przeprowadzili generalny inspektor kawalerii gen. Tadeusz Rozwadowski, gen. Władysław Sikorski i gen. Stanisław Haller w 1924 r. i powstaniu dywizji kawalerii zmieniono także organizację artylerii konnej. Przy każdej dywizji utworzono dowództwo artylerii, któremu podlegały po dwa dywizjony artylerii konnej.Dowództwa kawalerii konnej przy dywizjach objęli: przy 1 DKaw – płk Witold Majewski, przy 2 DKaw płk Leon Dunin-Wolski, przy 3 DKaw – płk Konstanty Adamowski, przy 4 DKaw płk Antoni Heinrich.
Po reorganizacji w 1929 roku dywizjony artylerii konnej przeszły pod bezpośrednie rozkazy dowódców brygad kawalerii.
Natomiast liczba baterii w dywizjonach została dostosowana do liczby pułków w brygadach kawalerii.
Dywizjony artylerii konnej: 1,9,11 i 13 składały się z czterech baterii każdy, a pozostałe tj.: 2,3,4,5,6,7,10 i 14 z trzech baterii. Wszystkie baterie posiadały cztery armaty kalibru 75 mm wzór 02/06.
Żołnierze na czapkach nosili czarne otoki
Organizacja dak na stopie wojennej.
Trzybateryjny dywizjon według etatów wojennych liczył:
Dywizjon czterobateryjny według etatów wojennych liczył:
Odznaka pamiątkowa artylerii konnej.
Od 20 maja 1922 dla wszystkich dywizjonów wprowadzona została odznaka pamiątkowa artylerii konnej. Zatwierdzona została Dziennikiem Rozkazów MSWojsk. z 20 maja 1922 była wspólna dla wszystkich dywizjonów.
Opracował ją por. Witold Grabowski, choć do autorstwa przyznawał się także kpt. Kazimierz Pacewicz.
Odznaka symbolizuje trzy okresy istnienia artylerii konnej: Księstwa Warszawskiego, Królestwa Polskiego i Polski odrodzonej.
Przyjęto formę krzyża maltańskiego – odznaczenia które posiadał Włodzimierz Potocki – dowódca pierwszej baterii artylerii konnej Księstwa Warszawskiego. Centralny element odznaki, orzełek, wsparty na dwóch skrzyżowanych lufach armatnich nawiązywał do orła z czapek artylerzystów Królestwa Polskiego, a Polskę niepodległą symbolizował czarno-amarantowy, później czarno-czerwony proporczyk.
Całość uzupełniono datami 1809, 1918.

</doc>
<doc id="1079497" url="https://pl.wikipedia.org/wiki?curid=1079497" title="Agha Mohammad Chan Kadżar">
Agha Mohammad Chan Kadżar

Agha Mohammad Chan Kadżar (farsiمحمد خان قاجار) (ur. 1742, zm. 1797) był szachem Persji, pierwszym z dynastii Kadżarów.
Życiorys.
Urodził się jako syn przywódcy jednego z plemion turkmeńskich, Kadżarów. W wieku siedmiu lat został wykastrowany na polecenie Adila Szaha, ówczesnego władcy Iranu. Nie przeszkodziło mu to w zostaniu przywódcą swego plemienia w 1758. W 1762 został schwytany przez wrogie mu plemię i wysłany do Szirazu jako zakładnik na dworze szacha Karim Chana. Przebywał tam do 1779, kiedy uciekł. W tym samym roku Karim Chan zmarł, co sprawiło, że kraj popadł w chaos. Przez kolejne dziesięć lat pięciu różnych władców z dynastii Zandów rządziło krajem.
Agha Mohammad Chan, wykorzystując powstałe zamieszanie, wszczął rebelię, która zakończyła się jego zwycięstwem w 1794. Przejęcie władzy przez Mohammada Chana przyniosło pokój i stabilizację, której Iran nie znał od upadku dynastii Zandów. Ogłosił się "Królem królów" w 1796. Na jego panowanie jednak rzuca cień wyjątkowe okrucieństwo, z jakim sprawował władzę.
W 1794 pokonał swego poprzednika Lotf Alego Chana i zdobył miasto Kerman. Mieszkańcy miasta zdecydowanie popierali pokonanego władcę. Rozwścieczony tym brakiem szacunku, Mohammad Chan rozkazał ukaranie jego mieszkańców. Mężczyźni zostali zabici lub oślepieni, a kobiety i dzieci sprzedane w niewolę. Kerman był następnie niszczony przez następne dziewięćdziesiąt dni. Sam Loft Ali Chan został po krótkim czasie schwytany, oślepiony własnoręcznie przez szacha a później zamordowany podczas tortur.
W 1795 najechał na Gruzję po tym, jak ta odmówiła uznania jego zwierzchnictwa. Wojska perskie zrównały Tbilisi z ziemią, a jego mieszkańców zmasakrowano. Katarzyna II wysłała karną ekspedycję w 1796 r., ale jej efekty były raczej mizerne, ponieważ jej syn i następca, car Paweł I, kazał wstrzymać kampanię i wycofać wojska.
W tym samym roku zdobył region Chorasan. Jego władca Szahruch Szah, wnuk słynnego Nadir Szaha został poddany torturom, w wyniku których zmarł, albowiem Mohammad Chan sądził, iż wie, gdzie są ukryte legendarne skarby jego dziadka.
W 1797, rok po swojej koronacji został zamordowany w mieście Szusza, w dzisiejszym Azerbejdżanie. Według jednej legendy, w noc swej śmierci Mohammad Chan kazał sobie przynieść melon pocięty na kawałki. Zjadł jedną połowę, drugą każąc sobie odłożyć. Ostrzegł swoich służących, że jeśli choć jeden kawałek zostanie zjedzony, to zostaną oni ścięci osobiście przez szacha. Jeden ze służących zapomniał się i zjadł kawałek owocu. Słudzy następnie zabili władcę, obawiając się pewnej śmierci.

</doc>
<doc id="1079498" url="https://pl.wikipedia.org/wiki?curid=1079498" title="Śnieg (ujednoznacznienie)">
Śnieg (ujednoznacznienie)



</doc>
<doc id="1079511" url="https://pl.wikipedia.org/wiki?curid=1079511" title="Świętokrzyskie Namiestnictwo Harcerzy ZHR">
Świętokrzyskie Namiestnictwo Harcerzy ZHR

Świętokrzyskie Namiestnictwo Harcerzy ZHR – istniejąca w okresie od listopada 1999 do 20 kwietnia 2012 jednostka terytorialna Organizacji Harcerzy ZHR. Namiestnictwo zrzeszało hufce i związki drużyn działające na terenie województwa świętokrzyskiego.
Niezależni harcerze z Ziemi Świętokrzyskiej zorganizowali się w ZHR podczas obozu wędrownego po Bieszczadach latem 1989 roku, którego komendantem i pomysłodawcą był druh Ryszard Sadza. On też doprowadził w początkach września tegoż roku do formalnego zawiązania Świętokrzyskiego Hufca Harcerek i Harcerzy, w skład którego weszły drużyny harcerzy ze Skarżyska-Kamiennej i Starachowic. Druh Ryszard został też pierwszym hufcowym. Następnym krokiem był podział hufca na hufiec harcerzy i dwa związki drużyn harcerek: skarżyski i starachowicki. Kolejnym etapem ewolucji było podzielenie Świętokrzyskiego Hufca Harcerzy na związki drużyn: kielecki, skarżyski i starachowicki.
Harcerze od Gór Świętokrzyskich odbyli też swoistą pielgrzymkę po chorągwiach. Najpierw była to, jeszcze w tzw. średnim ZHRze, chorągiew małopolska, po zjednoczeniu ZHR z ZHP-1918 małopolsko-świętokrzyska, a następnie rzeszowska, by na dłużej zagościć w chorągwi lubelskiej, obejmującej środowiska: lubelskie z Lublinem i Zamościem, świętokrzyskie i tarnobrzeskie. Przejawem patriotyzmu lokalnego, ale i powrotu do tradycji historycznych była zmiana nazwy okręgu z lubelskiego na sandomierski, a co za tym idzie i chorągwi, co w zamyśle pomysłodawców miało nawiązywać do tradycji księstwa sandomierskiego. Jednak to nazwa nie utrzymała się zbyty długo i nastąpiła zmiana nazwy chorągwi na środkowo-wschodnią.
Po kilku latach harcerki, znalazły się w Małopolskiej Chorągwi Harcerek. Spowodowało to podział okręgu i chorągwi harcerzy. Podjęto decyzję o stworzeniu namiestnictwa w Okręgu Małopolskim. W ostatnim okresie działalności Świętokrzyskie Namiestnictwo Harcerzy tworzyły: Skarżyski Hufiec Harcerzy "Gniazdo", Starachowicki Związek Drużyn Harcerzy "Skała" i 1 Próbna Jędrzejowska Drużyna Wędrowników.
Elementem więzi środowiskowej jest noszona przez instruktorów krajka bodzentyńska. Niestety w ostatnich czasach występują problemy z jej wyrobem. Symbolem jest jelonek świętokrzyski z krzyżem między rogami, który jak głosi legenda ukazał się w Puszczy Świętokrzyskiej węgierskiemu księciu Emerykowi. Harcerze noszą ten symbol umieszczony na czarnej lilijce na rękawach mundurów.
Namiestnictwo miało zawsze ugruntowane podejście do sprawy wychowania religijnego. Rzeczą normalną było uczestniczenie w pielgrzymkach pieszych na Jasną Górę, organizowanie rekolekcji harcerskich oraz stała i systematyczna praca z kapelanami harcerskimi.
Z namiestnictwa wywodzą się hm. Henryk Grzywka i hm. Marek Różycki. Pierwszym namiestnikiem był phm Rafał Obarzanek HR.
Na wniosek Instruktorów Namiestnictwa Świętokrzyskiego na czele z namiestnikiem phm. Krzysztofem Radzimowskim, Rozkazem Specjalnym L 4/12 z dnia 20.04.2012 r. Naczelnik Harcerzy rozwiązał Świętokrzyskie Namiestnictwo Harcerzy. Jednostki i instruktorów dotychczas tworzących to środowisko przekazał pod komendę Komendanta Małopolskiej Chorągwi Harcerzy im. Andrzeja Małkowskiego. 1 kwietnia 2016 jednostki z obszaru województwa świętokrzyskiego utworzyły Staropolską Chorągiew Harcerzy.

</doc>
<doc id="1079521" url="https://pl.wikipedia.org/wiki?curid=1079521" title="Deseń">
Deseń



</doc>
<doc id="1079523" url="https://pl.wikipedia.org/wiki?curid=1079523" title="Bertold z Reichenau">
Bertold z Reichenau

Bertold z Reichenau (ur. ok. 1030; zm. 11 marca 1088) – mnich benedyktyński, kronikarz, uczeń Hermana z Reichenau.
Znaczenie.
Bertold przejął prowadzenie kroniki świata po śmierci swojego nauczyciela Hermana z Reichenau (1054). Pierwszy zapis Bertolda pojawił się późno (1066) i był w dużej mierze oparty na tekście kroniki Bernolda, również zakonnika z Reichenau. Przyjmuje się, że Bertold kontynuował prace kronikarskie do 1080, na którym kronika nagle się kończy, przerwana w połowie zdania. Oryginalny tekst Bertolda nie zachował się. Wszystkie kopie w obiegu powstały na podstawie kompilacji tekstów z manuskryptów przechowywanych w klasztorach benedyktyńskich.

</doc>
<doc id="1079524" url="https://pl.wikipedia.org/wiki?curid=1079524" title="Dolnośląska Chorągiew Harcerzy ZHR">
Dolnośląska Chorągiew Harcerzy ZHR

Dolnośląska Chorągiew Harcerzy ZHR – jednostka terytorialna Organizacji Harcerzy ZHR. Zrzesza hufce działające na terenie województwa dolnośląskiego a także w części województwa wielkopolskiego (powiaty: kępiński, ostrzeszowski, ostrowski, kaliski)

</doc>
<doc id="1079525" url="https://pl.wikipedia.org/wiki?curid=1079525" title="Świekr">
Świekr



</doc>
<doc id="1079526" url="https://pl.wikipedia.org/wiki?curid=1079526" title="Jurij Żewnow">
Jurij Żewnow



</doc>
<doc id="1079527" url="https://pl.wikipedia.org/wiki?curid=1079527" title="Ferro">
Ferro



</doc>
<doc id="1079528" url="https://pl.wikipedia.org/wiki?curid=1079528" title="Władimir Gajew">
Władimir Gajew



</doc>
<doc id="1079531" url="https://pl.wikipedia.org/wiki?curid=1079531" title="Chorągiew Harcerzy Ziemi Opolskiej ZHR">
Chorągiew Harcerzy Ziemi Opolskiej ZHR

 Chorągiew Harcerzy Ziemi Opolskiej ZHR – jednostka terytorialna Organizacji Harcerzy ZHR powstała 22 maja 2003 roku. Zrzesza hufce i związek drużyn działające na terenie Opola i województwa opolskiego.
Historia.
22 maja 2003 roku z Górnośląskiej Chorągwi Harcerzy wydzieliła się Chorągiew Harcerzy Ziemi Opolskiej, która obejmowała jednostki: Kluczborski Hufiec Harcerzy „Płomień”, Opolski Hufiec Harcerzy im. Szarych Szeregów, Opolski Związek Drużyn Harcerzy oraz Wołczyński Związek Drużyn Harcerzy „Omega”. Jej pierwszym komendantem został hm. Robert Betcher.
27 września 2009 roku Chorągiew Harcerzy Ziemi Opolskiej otrzymała imię rtm. Witolda Pileckiego.

</doc>
<doc id="1079533" url="https://pl.wikipedia.org/wiki?curid=1079533" title="David Buckner">
David Buckner



</doc>
<doc id="1079536" url="https://pl.wikipedia.org/wiki?curid=1079536" title="Generalizacja kartograficzna">
Generalizacja kartograficzna



</doc>
<doc id="1079538" url="https://pl.wikipedia.org/wiki?curid=1079538" title="Ernesto de Martino">
Ernesto de Martino

Ernesto de Martino (ur. 1 grudnia 1908 w Neapolu, zm. 9 maja 1965 w Rzymie) – włoski etnolog i religioznawca, działacz polityczny (w latach 1945 - 1950 działał w Włoskiej Partii Socjalistycznej Jedności Proletariackiej w Bari, w 1949 roku w Włoskiej Partii Socjalistycznej w Lecce, w 1950 był członkiem Włoskiej Partii Komunistycznej).
Życiorys.
W 1932 ukończył studia na uniwersytecie w Neapolu, pod kierunkiem Adolfa Omodea. Doktorat otrzymał za pracę poświęconą misteriom eleuzyńskim. Habilitował się w zakresie etnologii (1951) i historii religii (1954). 1 grudnia 1959 roku został mainowany profesorem historii religii na uniwersytecie w Cagliari (Sardynia).
Ernesto de Martino zajmował się problemami tzw. apokaliptyki kulturowej, antycznymi oraz ludowymi formami religijności południowych Włoch. Jego prace dotyczą ogólnie reformy kultury, konfliktu kulturowego tzn. "konfliktu kultury ludowej z kulturą klas panujących", który uwidacznia się w walce kultury chrześcijańskiej z pogańską na terenach południowych Włoch, a nade wszystko podejmują problematykę historyzmu w naukach o kulturze.
Publikacje Ernesto de Martino to m.in.: 
W Polsce na temat Ernesto de Martino pisali:

</doc>
<doc id="1079544" url="https://pl.wikipedia.org/wiki?curid=1079544" title="Michał Klepfisz">
Michał Klepfisz

Michał Klepfisz (jid. מיכאל קלעפפיש; ur. 17 kwietnia 1913, zm. 20 kwietnia 1943 w Warszawie) – inżynier chemik, działacz Bundu i sportowej organizacji żydowskiej Morgenstern, członek Żydowskiej Organizacji Bojowej, uczestnik powstania w getcie warszawskim.
Życiorys.
Urodził się w rodzinie nauczycielskiej. Przed wybuchem II wojny światowej studiował na Politechnice Warszawskiej, gdzie uzyskał absolutorium. W czasie powstania w getcie warszawskim kierował produkcją materiałów wybuchowych. Za jego pośrednictwem Armia Krajowa przekazywała broń dla getta. Zginął w drugim dniu powstania na terenie tzw. szopu szczotkarzy, zasłaniając własnym ciałem karabin maszynowy i tym samym ratując swoich współtowarzyszy.
Żonaty z Rosą, z którą miał córkę Irenę. Obie przeżyły wojnę. Rosa Perczykow-Klepfisz zmarła 23 marca 2016 w wieku 101 lat.
Jego symboliczny grób znajduje się w alei głównej cmentarza żydowskiego przy ulicy Okopowej w Warszawie (kwatera 12, rząd 4).
Został pośmiertnie odznaczony przez wodza naczelnego gen. Kazimierza Sosnkowskiego Krzyżem Srebrnym Orderu Virtuti Militari nr 9622.
Upamiętnienie.
Został upamiętniony na jednym z kamiennych bloków warszawskiego Traktu Pamięci Męczeństwa i Walki Żydów znajdującym się przy ulicy Zamenhofa.

</doc>
<doc id="1079546" url="https://pl.wikipedia.org/wiki?curid=1079546" title="Wombat tasmański">
Wombat tasmański

Wombat tasmański ("Vombatus ursinus") – średniej wielkości gatunek ssaka z rodziny wombatowatych (Vombatidae) przypominający wyglądem borsuka, o jednolitej, szarej sierści. Występuje na obszarze Australii od granic Queensland i Nowej Południowej Walii wzdłuż pustyń Wiktorii aż do południowo-wschodniego krańca Australii oraz na Tasmanii. Jest jedynym przedstawicielem rodzaju wombat ("Vombatus").
Zasięg występowania.
Wombat tasmański występuje w zależności od podgatunku:
Morfologia.
Długość ciała 90–115 cm; masa ciała 22–40 kg.
Występowanie i środowisko.
Pagórkowate tereny pustynne i wzdłuż lasów. Mieszkają w norach, które służą również jako kryjówka w przypadku niebezpieczeństwa. Jeden wombat może posiadać nawet 10 nor. Wombat wygrzebuje nory przednimi łapami zaopatrzonymi w długie i ostre pazury. W pobliżu wejścia do nory często wygrzebuje płytki dołek, w którym wygrzewa się w porannym słońcu. Aktywny głównie nocą.
Odżywianie.
Wombaty żywią się głównie trawami, jadają również owoce, korzonki, korę oraz liście drzew i krzewów. Wombat gryzie pożywienie za pomocą szybkich ruchów szczęki dolnej, jego zęby różnią się od innych torbaczy, przypominają zęby gryzoni. Przez całe życie zęby zwierzęcia nieustannie rosną, gdyż są na bieżąco ścierane.
Rozmnażanie.
Pora godowa trwa od kwietnia do czerwca i jest to jedyny okres kiedy wombaty rezygnują z samotnego życia. Po około 20 dniach ciąży samica rodzi jedno młode w fazie embrionalnej (około 22 mm długości i waga ok. 2 gramów). Dzięki wczesnemu wykształceniu się dobrze rozwiniętych, przednich łap, młode dociera do torby lęgowej otwierającej się ku tyłowi, inaczej niż u innych torbaczy. Dzięki temu, do wnętrza torby nie dostaje się ziemia i piach podczas kopania nory lub szukania pożywienia przez matkę. Przez kolejne sześć miesięcy młode przysysa się do jednego z sutków, który obficie zaopatruje je w odżywcze mleko.
Ochrona.
Gatunek nie jest zagrożony wyginięciem, poza regionem Wiktorii. Mimo to postanowiono ograniczyć polowania.

</doc>
<doc id="1079548" url="https://pl.wikipedia.org/wiki?curid=1079548" title="Prawo budżetowe">
Prawo budżetowe

Prawo budżetowe - dziedzina prawa finansowego, zawierająca normy prawne regulujące finansowanie sektora finansów publicznych. Sektor ten dzieli się na trzy podsektory:

</doc>
<doc id="1079549" url="https://pl.wikipedia.org/wiki?curid=1079549" title="Służba Polsce">
Służba Polsce



</doc>
<doc id="1079551" url="https://pl.wikipedia.org/wiki?curid=1079551" title="Pietro Serantoni">
Pietro Serantoni

Pietro Serantoni (ur. 12 grudnia 1906 w Wenecji, zm. 6 października 1964 w Rzymie), włoski piłkarz, pomocnik. Mistrz świata z roku 1938.
Grał w najsłynniejszych włoskich klubach: Interze (1928–1934), Juventusie (1934–1936) oraz Romie (1936–1940). Dwukrotnie wywalczył scudetto - w 1930 oraz 1935. W reprezentacji Włoch rozegrał 17 spotkań. Debiutował w 1933 w meczu z Belgią, jednak nie znalazł się w składzie na rozgrywane rok później w jego ojczyźnie mistrzostwa świata. Cztery lata później był graczem podstawowej jedenastki i zagrał we wszystkich spotkaniach Italii. Ostatni raz w reprezentacyjnej koszulce wybiegł na boisko w 1939.

</doc>
<doc id="1079557" url="https://pl.wikipedia.org/wiki?curid=1079557" title="Obszar Chronionego Krajobrazu Łabskie Piaskowce">
Obszar Chronionego Krajobrazu Łabskie Piaskowce

Obszar Chronionego Krajobrazu Łabskie Piaskowce (czes. "Chráněná krajinná oblast (CHKO) Labské pískovce") – park krajobrazowy w Czechach stanowiący obszar chronionego krajobrazu.
Położenie.
Park krajobrazowy Łabskie Piaskowce położony jest w północnych Czechach na Wyżynie Dieczyńskiej. Rozciąga się między miejscowościami Petrovice na zachodzie i Chřibská na wschodzie, na południu graniczy z Czeskim Średniogórzem a na północy z Parkiem Narodowym Czeska Szwajcaria i Niemcami, oraz ze Szwajcarią Saksońską.
Charakterystyka.
Obszar Chronionego krajobrazu Łabskie Piaskowce o powierzchni 32 302 ha utworzono 27 czerwca 1972 roku, w celu ochrony form skalnych i rozległych obszarów o charakterystycznej krawędziowej rzeźbie terenu i naturalnych ekosystemach. Obszar chronionego krajobrazu obejmuje swym zasięgiem całą Wyżynę Dieczyńską. Tworzy go pagórkowaty teren, wraz ze znajdującymi się w ich obrębie licznymi formami skalnymi, wzniesieniami, utworami geologicznymi i skalnymi, korytarzami ekologicznymi oraz wartościowymi krajobrazowo terenami, o różnych ekosystemach. Z północnej części Łabskich Piaskowców 1 stycznia 2000 roku wydzielono obszar, na którym utworzono Park Narodowy Czeska Szwajcaria. Powierzchnia obszaru Łabskie Piaskowce wynosi obecnie 24 300 ha.
Łabskie Piaskowce tworzą oddzielne człony, które ciągną się od wschodnich obrzeży Petrovic, aż po Chřibská na wschodzie. Obszar w wielu miejscach poprzecinany jest dolinami rzek, tworząc system odrębnych masywów o charakterystycznym krajobrazie dla gór płytowych. Specyficzne piętno nadają krajobrazowi formy skalne, przełomy rzek, stożkowe wzniesienia oraz architektura.
Na terenie obszaru występują pomniki przyrody, ożywionej i nieożywionej oraz ich skupiska, chronione ze względu na szczególne wartości naukowe, architektoniczne kulturowe, historyczno-pamiątkowe i krajobrazowe. Odznaczające się indywidualnymi cechami, które wyróżniane są wśród innych utworów, w szczególności są to drzewa i krzewy, roślinność, skałki, jary, głazy, doliny i przełomy rzeczne, oraz urwiska i formy skalne.
Na obszarze występuje kilka typów siedlisk, szczególnie cenne są urwiska skalne, doliny i przełomy rzeczne oraz obszary leśne, łąki i zarośla.
Obszar chronionego krajobrazu stanowi częściową naturalną otulinę Parku Narodowego Czeska Szwajcaria.

</doc>
<doc id="1079559" url="https://pl.wikipedia.org/wiki?curid=1079559" title="Mauritshuis">
Mauritshuis

Mauritshuis, Koninklijk Kabinet van Schilderijen (pol. "Dom Maurycego", "Królewska Galeria Malarstwa") – holenderskie muzeum narodowe znajdujące się w Hadze, mieszczące się przy Korte Vijverberg 8, w pałacu z lat 1633-1644 zbudowanym w stylu niderlandzkiego palladianizmu. 
Pałac został zaprojektowany przez Jacoba van Campena, a zbudowany przez Pietera Posta. Po zakończeniu budowy służył jako rezydencja hrabiego Jana Maurycego van Nassau-Siegen. W 1685 został przemianowany na "Hotel van staat", w którym zatrzymywali się goście przybywający do Stanów Generalnych. W 1704 uległ zniszczeniu na skutek pożaru, a renowacja trwała do roku 1720.
Muzeum.
W 1822 w pałacu zostało otwarte muzeum, w którym można podziwiać dzieła najwybitniejszych niderlandzkich i flamandzkich malarzy, m.in.:

</doc>
<doc id="1079560" url="https://pl.wikipedia.org/wiki?curid=1079560" title="Kaiserliche und Königliche Kriegsmarine">
Kaiserliche und Königliche Kriegsmarine

Cesarska i królewska Marynarka Wojenna lub Austro-Węgierska Marynarka Wojenna (niem. "Kaiserliche und Königliche Kriegsmarine", węg. "Császári és Királyi Haditengerészet", w skrócie KuKK lub CKH) – morskie siły zbrojne Austro-Węgier, istniejące od powstania „podwójnej monarchii” w 1867 aż do zakończenia I wojny światowej w 1918 roku. W roku 1915 flota ta liczyła 33 735 oficerów i marynarzy personelu. W związku z ograniczonym dostępem Austro-Węgier do morza, w czasie wojny operowała ona na niewielkim obszarze, sprowadzającym się do akwenu Adriatyku. W wyniku traktatu z Saint-Germain-en-Laye (1919) zadecydowano o utworzeniu niepodległej Austrii, okrojonej zewnętrznie do obszaru istniejącego obecnie, bez dostępu do morza.
Historia do wybuchu Wielkiej Wojny.
Austro-Węgierska Marynarka Wojenna wywodziła się bezpośrednio z Austriackiej Marynarki Wojennej (niem. "Österreichische Marine") istniejącej od XVII wieku w postaci floty rzecznej na Dunaju, a od wieku XVIII obecnej w basenie Morza Śródziemnego, co wynikało z ekspansji terytorialnej zarówno na Bałkanach, jak i w północnych Włoszech.
Habsburgowie zainteresowali się sprawami morskimi stosunkowo późno, jeśli nie liczyć okresu panowania w Hiszpanii i Niderlandach. Zręby Österreichische Marine stworzył dopiero cesarz Józef II w 1786 roku. Liczyła wówczas 160 ludzi. Do roku 1805 rozrosła się do 600 oficerów i marynarzy i dopiero po 1815, gdy do cesarstwa włączono Wenecję, stan jej powiększył się do około 3000. Węgry w tamtym okresie, tj. do „kompromisu” (niem. "Ausgleich", węg. "Kiegyezés") z lutego 1867 roku, w ogóle nie były zobowiązane do łożenia na cele wojenno-morskie.
W latach 1854-1860 zwierzchnikiem floty cesarskiej ("Marinekommandant") był arcyksiążę Maksymilian, w latach 1861-1865 - admirał Ludwig von Fautz. W roku 1862 marynarka wojenna przestała podlegać Ministerstwu Wojny. Wraz z marynarką handlową podporządkowana została nowo powstałemu Ministerstwu Marynarki, „dziecku” arcyksięcia Maksymiliana, ale tylko na okres dwóch lat. Po wyjeździe Maksymiliana do Meksyku ministerstwo uległo likwidacji, a marynarka wojenna wróciła do Ministerstwa Wojny jako Departament Morski. W 1865 dowódcą floty został mianowany admirał Wilhelm von Tegetthoff, który pełnił tę funkcję dalej również od powstania w 1867 Monarchii Austro-Węgier, do roku 1871. 
Kaiserliche Kriegsmarine ukształtowała się w wyniku dwóch ważnych dla niej bitew: pod Helgolandem i pod Lissą. Admirał Wilhelm von Tegetthoff, bohater spod Helgolandu i zwycięzca spod Lissy, wielki autorytet w sprawach wojenno-morskich, przedstawił w parlamencie projekt rozbudowy floty z następującym uzasadnieniem: 
Mimo to w latach następnych nakłady na budowę okrętów stale pomniejszano, bowiem − paradoksalnie − zwycięstwo pod Lissą wzmogło poczucie bezpieczeństwa.
Plany Tegetthoffa były ambitne: flota miała być silniejsza niż marynarka wojenna potencjalnego rywala, czyli Włoch, i składać się z 15 pancerników, 8 fregat, 16 korwet i kanonierek oraz 11 jednostek pomocniczych. Koszt budowy floty miał zamknąć się w kwocie 50 milionów koron. Po śmierci admirała w roku 1871 cały plan przestał być realizowany, ale gdy w połowie lat siedemdziesiątych pojawił się nowy typ okrętu − torpedowiec − KK znalazła się wśród jego pierwszych użytkowników. Przyczyną było wynalezienie w Fiume samopędnej broni podwodnej: torpedy. Do połowy lat osiemdziesiątych Austro-Węgry kupiły i zbudowały 10 takich okrętów.
W czasach pokojowych austriackie okręty często operowały u wybrzeży Azji, północnej i południowej Ameryki, a także na obszarze Pacyfiku. W czasie walk Maksymiliana o utrzymanie się na tronie Meksyku wspierały go okręty floty austro-węgierskiej.
Jednostki austro-węgierskie brały również udział w eksploracji Arktyki, odkrywając Ziemię Franciszka Józefa. Ekspedycja naukowa Juliusa von Payera i Karla Weyprechta na pokładzie szkunera „Tegetthoff” opuściła port w Tromsø w lipcu 1872 roku. Pod koniec sierpnia statek został uwięziony w polu lodowym na północ od Nowej Ziemi i dryfował wraz z nim na północ, ku niezbadanym do tej pory obszarom Oceanu Lodowatego Północnego. W tym czasie podróżnicy odkryli spory archipelag, który nazwali od imienia cesarza Franciszka Józefa. W maju 1874 roku dowódca ekspedycji zdecydował się porzucić uwięziony w lodach statek i spróbować dotrzeć do lądu na saniach i ciągnionych przez ludzi łodziach. 14 sierpnia wędrowcy dotarli do wolnego od lodu morza i ostatecznie 3 września dotarli do brzegów Rosji.
Pod koniec 1896 roku wybuchło powstanie antytureckie na Krecie, a 21 stycznia 1897 na wyspie wylądowały oddziały greckie z zamiarem wsparcia walczących o wyzwolenie spod panowania osmańskiego Kreteńczyków i zjednoczenia ich wyspy z Grecją. Mocarstwa europejskie, w tym także Austro-Węgry, interweniowały, obejmując Kretę międzynarodowym protektoratem. Austro-węgierskie okręty patrolowały wody Morza Egejskiego dla zapobieżenia interwencji floty osmańskiej. Kreta pozostawała w tym stanie aż do roku 1913, kiedy ostatecznie została przyłączona do Grecji.
Wojska i marynarka Austro-Węgier wchodziły w skład sił interwencyjnych podczas powstania bokserów w Chinach (1899-1901). Austria wysłała w kwietniu 1900 roku na wody chińskie okręty szkolne i krążowniki: „Kaiserin und Königin Maria Theresia”, „Kaiserin Elisabeth”, „Aspern”, i „Zenta” oraz kompanię piechoty morskiej, do bazy w rosyjskiej twierdzy Port Artur. W czerwcu siły te pomogły odeprzeć natarcie bokserów na Tianjin. Okręty ostrzeliwały dżonki powstańców na rzece Hai He w pobliżu Tongzhou, a piechota morska brała udział w ataku na forty Dagu, skąd prowadzone były natarcia na Tianjin; pod dowództwem kapitana Rogera Keyesa dokonano abordażu i zajęcia czterech chińskich niszczycieli, przy czym siły c.k. marynarki uniknęły większych strat.
Po zdławieniu powstania jeden z krążowników i pododdział piechoty morskiej pozostały w Chinach podporządkowane ambasadzie w Pekinie.
Podczas I wojny bałkańskiej Austro-Węgry wsparły Niemcy, Francję, Zjednoczone Królestwo i Włochy, uczestnicząc w blokadzie portowego miasta Antivari (Bar) w Czarnogórze.
Wśród wielu czynników, które doprowadziły do wybuchu I wojny światowej, był niepohamowany wyścig zbrojeń, także na morzu. Głównymi konkurentami były tu Wielka Brytania i Cesarstwo Niemieckie, a obok nich Francja, Rosja oraz Austro-Węgry i Królestwo Włoch, dążące do uzyskania przewagi na Adriatyku.
Poza krótkim okresem, poprzedzającym bitwę pod Lissą, opanowane przez dowódców wojsk lądowych austro-węgierskie ministerstwo wojny bacznie obserwowało wydatki na rozbudowę floty. W tej sytuacji marynarka wojenna była zawsze na drugim miejscu. Innym problemem, jaki nękał całe cesarsko-królewskie siły zbrojne – a marynarkę w szczególności – była wieloetniczność Imperium. Oficerowie musieli umieć porozumiewać się w co najmniej czterech językach, a wśród członków załóg wytworzył się swoisty podział: maszynownie obsługiwali marynarze niemieckojęzyczni (w tym Czesi), artylerię Węgrzy, podczas gdy na pokładach i w kotłowniach najwięcej było Chorwatów i Włochów.
Niezależnie od problemów natury komunikacyjnej, marynarka borykała się z finansami, w związku z czym projektowane i budowane w Austro-Węgrzech okręty były nieco mniejsze i słabsze w porównaniu z okrętami wiodących flot europejskich mocarstw.
Dopiero w roku 1883 skończył się zastój w budownictwie okrętowym. Nowy dowódca marynarki, wiceadmirał Max von Sterneck, postawił na unowocześnienie floty i doskonalenie min, torped oraz budowę szybkich, zwinnych, małych okrętów, jak torpedowce i kanonierki torpedowe, przy czym nie zapomniano o budowie pancerników. W zatwierdzonym w roku 1884 przez cesarza Franciszka Józefa planie rozwoju floty przewidziano budowę 15 takich jednostek. W rezultacie – mimo oporu w parlamencie – zbudowano dwa pierwsze pancerniki barbetowe: „Kronprinz Erzherzog Rudolf” i „Kronprinzessin Erzherzogin Stephanie” uzbrojone – po raz pierwszy w dziejach c.k. Marynarki Wojennej – w działa kalibru 305 mm. Po serii trzech małych pancerników obrony wybrzeża typu "Monarch", w pierwszej dekadzie XX wieku Austro-Węgry zbudowały dziewięć przeddrednotów, po trzy należące do typów "Habsburg", "Erzherzog Karl" i "Radetzky". Były one nieco mniejsze i słabsze, niż okręty mocarstw europejskich, ale były wystarczające jak na warunki Adriatyku i nie ustępowały flocie włoskiej.
Epoka drednotów.
W roku 1906 Wielka Brytania, wodując pancernik HMS „Dreadnought”, wyszła na prowadzenie w wyścigu zbrojeń na morzu, ale tuż za nią były Francja i Niemcy. Austriaccy konstruktorzy zdawali sobie sprawę z przewagi wielkokalibrowych dział nowego typu pancerników, ale państwo nie posiadało infrastruktury koniecznej do budowy podobnych jednostek. Mściła się fatalna polityka imperialna w odniesieniu do marynarki wojennej.
Jednak nie tylko Austro-Węgry miały tego typu problemy. Wyłącznie w Cesarstwie Niemieckim podjęto działania na rzecz rozbudowy infrastruktury, budując nowe suche doki i znacznie poszerzając Kanał Kiloński. Gdzie indziej – nawet w Wielkiej Brytanii – zabrakło perspektywicznego myślenia, w związku z czym projektowanie nowych okrętów było uzależnione od zastanych możliwości przemysłu stoczniowego, wysokości mostów, głębokości i szerokości basenów portowych i kanałów.
W rezultacie Austro-Węgry zbudowały, do chwili wybuchu I wojny światowej, tylko cztery pancerniki nowej generacji drednotów: „Viribus Unitis” (1911), „Tegetthoff” (1912), „Prinz Eugen” (1912) i „Szent István” (1914). Ten ostatni – jako jedyny – został zbudowany w stoczni w węgierskim Fiume i do chwili wybuchu wojny pozostawał w basenie wyposażeniowym stoczni.
Na plus tych okrętów należy dodać, że jako pierwsze na świecie wyposażone zostały w trzydziałowe wieże artyleryjskie, zgrupowane na dziobie i rufie w tzw. „superpozycji”, umożliwiającej oddanie pełnej salwy burtowej oraz ostrzału sektorów dziobowego i rufowego przez co najmniej 6 dział w dwóch wieżach.
W przeddzień wybuchu wojny siły morskie marynarki austro-węgierskiej składały się ponadto z: 9 przeddrednotów, 4 pancerników obrony wybrzeża, 3 krążowników pancernych, 6 szybkich krążowników lekkich, 30 niszczycieli, 36 nowoczesnych torpedowców i 6 okrętów podwodnych, traktowanych przez Dowództwo Floty jako broń eksperymentalna. Podobnie traktowano lotnictwo morskie, ale to, tuż przed wybuchem wojny światowej, rozwijało się wyjątkowo prężnie.
6 sierpnia 1913 roku Dowództwo Floty zostało przeniesione z Wiednia do Poli. Była to główna baza marynarki, zaś innymi ważnymi strategicznie portami były Cattaro (dzisiejszy Kotor w Czarnogórze) i Lötzing/Lussin (dzisiejszy Lošinj w Chorwacji). Porty te były jednocześnie twierdzami morskimi.
Austro-węgierska doktryna na wypadek konfliktu zakładała głównie operacje o charakterze defensywnym, a flota była odpowiednio przygotowana do wojny minowej i podwodnej będąc w posiadaniu 11 pancerników, 1 krążownika pancernego, 4 krążowników szybkich, 19 kontrtorpedowców, 50 torpedowców, 7 okrętów podwodnych i ponad 20 innych jednostek.
I wojna światowa.
Flota austro-węgierska nie wykazywała większej aktywności w czasie tego światowego konfliktu, spędzając większość czasu w swych bazach w Poli, Sebenico i Cattaro, jednak samą swoją obecnością wiązała znaczne siły brytyjskie, francuskie i włoskie przez cały czas trwania wojny.
C.k. Marynarka Wojenna rozpoczęła mobilizację 4 sierpnia, a po jej zakończeniu liczyła 33 736 oficerów i marynarzy, z czego na operacyjnych jednostkach pływających służyło 19 405 ludzi, na jednostkach obrony wybrzeża 8529, zaś w sztabach, jednostkach tyłowych i portowych 4276. Rezerwę stanowiło 1526 ludzi, a w listopadzie powołano dodatkowo 240 oficerów marynarki.
Pierwsze strzały w I wojnie światowej oddały monitory Flotylli Dunajskiej, otwierając 29 lipca o godz. 2.20 w nocy ogień w kierunku stolicy Serbii, Belgradu. Atak ten rozwiązał ręce Włochom, będącym w układzie sojuszniczym („trójprzymierze”) z Cesarstwem Niemieckim i Austro-Węgrami. 1 sierpnia ambasador Francji w Rzymie otrzymał zapewnienie rządu włoskiego, iż wobec tego, że Austro-Węgry wystąpiły zaczepnie, Włochy nie staną się stroną w wojnie, bowiem klauzula wzajemności trójprzymierza nabiera mocy wyłącznie przy konieczności odpierania agresji.
Przed przystąpieniem Włoch do wojny po stronie Ententy (23 maja 1915 roku) – głównym zadaniem Floty Adriatyckiej było przełamanie blokady Cieśniny Otranto, utrzymywanej przez siły francusko-brytyjskie. Blokada ta nie była jednak zbyt szczelna z powodu znacznego oddalenia cieśniny od najbliższej bazy floty sprzymierzonych na Malcie (ponad 300 mil morskich). Było to przyczyną łatwego przenikania na Morze Śródziemne austriackich (a później także niemieckich) okrętów podwodnych, które spowodowały zatopienie francuskiego krążownika pancernego „Léon Gambetta” i poważne uszkodzenie nowego okrętu liniowego „Jean Bart”.
Sytuację na tym obszarze Adriatyku skomplikowało wypowiedzenie Austro-Węgrom wojny przez Czarnogórę, skutkiem czego trzeba było częściowo ewakuować najdalej na południe wysuniętą bazę Floty w Cattaro.
Swobodne działanie c.k. okrętów podwodnych przyczyniło się do zmiany taktyki blokadowej. Z Anglii sprowadzono kilkadziesiąt kutrów rybackich, które przemierzały cieśninę ciągnąc za sobą po 1000 metrów sieci z podwieszonymi do nich minami. Rezultaty były mizerne, bowiem sieci nie opadały głębiej niż na 20 metrów, a wody cieśniny są głębokie i występują w nich silne prądy.
Po przystąpieniu do wojny Włoch flota austro-węgierska zaczęła wychodzić z portów celem bombardowania wybrzeża włoskiego na południe od Wenecji. Głównymi celami ostrzału były miasta Ancona, Rimini, Vieste, Manfredonia, Barletta oraz mosty i linie kolejowe wzdłuż wybrzeża. Na tym jednak – aż do grudnia 1915 roku – ta aktywność sił nawodnych się kończyła, rosła natomiast aktywna obecność okrętów podwodnych, które we wrześniu zatopiły statki przeciwnika o łącznym tonażu 30 000 ton, w listopadzie 135 000, a w kwietniu 1917 roku, kiedy Państwa Centralne ogłosiły nieograniczoną wojnę podwodną, ponad 210 000 ton. 18 lipca 1915 roku okręt podwodny „U-4” zaatakował włoski krążownik „Giuseppe Garibaldi”, który trafiony dwiema torpedami zatonął w ciągu 3 minut.
Bitwy pod Durazzo i w Cieśninie Otranto.
28 grudnia 1915 roku krążownik austro-węgierski „Hegoland” (dowódca kmdr Heinrich Seitz) wraz z kontrtorpedowcami „Csepel”, „Lika”, „Tátra”, „Triglav” i „Balaton” dokonał rajdu na miasto portowe Durazzo celem przechwycenia znajdujących się tam okrętów włoskich. Po drodze, na wysokości przylądka Menders, „Helgoland” staranował i zatopił francuski okręt podwodny „Monge”, po czym przystąpił o godz. 5.00 do bombardowania baterii nadbrzeżnych, a w tym czasie kontrtorpedowce wdarły się do portu. Nie zastały okrętów włoskich, więc po zatopieniu zacumowanego tam transportowca i żaglowca wyszły w morze wpadając na nieoznakowane pole minowe. „Lika” zatonął natychmiast ze stratą 50 ludzi, a „Triglav” (mina wybuchła pod kotłownią zabijając 10 marynarzy) został o 9.30 wzięty na hol. W czasie operacji podawania holu uszkodzeniu uległa śruba „Csepela”.
Odwrót do Cattaro z „Triglavem” na holu odbywał się w bardzo wolnym tempie, więc dowódca „Helgolanda” o 10.30 poprosił o wsparcie dowództwo 5. Dywizjonu Pancerników. W Cattaro zaczęto rozpalać kotły na okrętach, a tymczasem już o 7.30 wiadomość o ataku dotarła do bazy floty Ententy w Brindisi. Przebywające w morzu krążowniki „Darmouth” i „Quatro” otrzymały rozkaz przecięcia drogi odwrotu grupy „Helgolanda”, a wkrótce wyszły w morze krążowniki „Weymouth” i „Nino Bixio” w eskorcie dziewięciu francuskich i włoskich kontrtorpedowców.
Pościg odbywał się w dwóch grupach, przy czym „Darmouth” i „Quatro” wyprzedziły austro-węgierską flotyllę i, nie mogąc jej znaleźć, zawróciły na południe. Płynące z naprzeciwka włoskie niszczyciele dotarły do Antivari, ale tu dopadły je łodzie latające L-61 i L67, które zbombardowały i uszkodziły niszczyciel „Ippolito Nievo”. Włosi zawrócili więc na południe.
Kmdr Seitz dostał informację drogą radiową o nadciągających z północy krążownikach o 11.45, a o 13.55 padły pierwsze strzały. Celny pocisk z „Darmoutha” uszkodził kotłownię „Helgolanda”, a „Quatro” przeszedł w tym czasie za rufą austro-węgierskiego krążownika i skierował ogień w kierunku „Csepela”. Teraz okręty szły równolegle do siebie w odległości 8-10 tys. metrów. W czasie kolejnej wymiany ognia o 15.02 „Helgoland” został trafiony ponownie. Pocisk zniszczył maszynkę sterową, trzeba więc było przejść na sterowanie ręczne.
O 15.30 pojawiły się krążowniki „Weymouth” i „Nino Bixio” oraz kontrtorpedowce, które otworzyły ogień do „Csepela”. „Helgoland” otrzymał kolejne trafienia, ale o 18.15 – w zupełnych już ciemnościach – wykonał ostry zwrot, w wyniku którego znalazł się w dogodnej pozycji (stanowił kreskę nad T) i uzyskał bezpośrednie trafienie. Spowodowało ono na „Nino Bixio” poważne uszkodzenia i znaczne straty w ludziach, po czym oba austro-węgierskie okręty („Triglav” poszedł na dno jeszcze przed bitwą) oderwały się od grupy pościgowej i już bezpiecznie dotarły do Cattaro.
Dowództwo marynarki naciskało na podjęcie próby przełamania blokady w cieśninie Otranto i dwie takie próby miały miejsce. Pierwsza z nich doprowadziła do największej bitwy Austro-Węgierskiej Marynarki Wojennej w jej dziejach. 14 maja 1917 roku w morze wyszły trzy szybkie krążowniki „Saida”, „Helgoland” i flagowy „Novara” i osobno kierowały się ku cieśninie. W pewnym oddaleniu posuwały się kontrtorpedowce „Csepel” i „Balaton”, a w pobliżu znajdowały się okręty podwodne „U-4” i „U-27”. Niemiecki U-boot „U-89” postawił pole minowe pod Brindisi i obserwował wyjście z portu. Wsparcia udzielało także lotnictwo austro-węgierskie z Cattaro.
Pierwszy natknął się na kutry pilnujące sieci blokadowej „Saida” i o 4.20 rano 15 maja otworzył ogień, szybko zatapiając dwa i ciężko uszkadzając jeden trawler. „Helgoland” w drodze do wyznaczonego rejonu minął całe zgrupowanie kutrów, ale nie podejmował walki, dążąc nierozpoznany na południe, gdzie jednak nie zastał żadnych okrętów nieprzyjaciela. Zawrócił więc i o 4.33 otworzył ogień szybko posyłając na dno cztery trawlery, a tuż po 5 rano kolejne cztery. Podobnie „Novara” – gdy nie znalazł niczego w wyznaczonym sektorze zawrócił, natknął się na flotyllę 12 kutrów i dokonał masakry. W sumie krążowniki zatopiły 14 trawlerów i wzięły do niewoli 72 brytyjskich marynarzy. W tym czasie kontrtorpedowce natknęły się na konwój trzech transportowców osłaniany przez włoski kontrtorpedowiec „Borea”. Po krótkiej wymianie ognia „Borea” stanął w płomieniach, dwa transportowce zatopiono, a trzeci ciężko uszkodzono. „Csepel” i „Balaton” skierowały się teraz na miejsce wyznaczonego spotkania z krążownikami, a w ślad za nimi szedł zespół brytyjskich krążowników „Bristol” i „Dartmouth” i pięciu włoskich kontrtorpedowców. Włoskie okręty – jako najszybsze – zostawiły w tyle krążowniki i dochodziły austro-węgierski zespół. Podczas wymiany ognia „Csepel” poważnie uszkodził czołowy kontrtorpedowiec przeciwnika, który wycofał się z walki, a jednostki austro-węgierskie znalazły schronienie pod czarnogórską wioską Giavatičići.
Tymczasem doszło to starcia krążowników. Brytyjczycy (dołączył krążownik „Marsala”) chcieli rozstrzygnąć walkę na dystans, Austro-Węgrzy dążyli do zbliżenia tak, by ich 100-milimetrowe działa mogły dosięgnąć przeciwnika (brytyjskie krążowniki miały działa kalibru 152 mm). W czasie przedłużającej się walki zarówno „Saida”, jak i „Helgoland” zostały trafione. Najtrudniejsza jednak była sytuacja „Novary”, gdzie jeden pocisk eksplodował na pomoście ciężko raniąc dowódcę zespołu kmdr. Horthyego (dowództwo przejął Polak, kpt. Witkowski), a drugi zniszczył kondensator pary. Krążownik stanął. Około godz. 11 „Saida” wzięła „Novarę” na hol, a „Helgoland” ubezpieczał zespół, atakowany niemal bez przerwy. O 12.25 nadszedł z pomocą krążownik pancerny „Sankt Georg”. Brytyjczycy zobaczyli duży okręt kwadrans wcześniej i – woląc nie ryzykować starcia z działami kalibru 240 mm – zawrócili do Brindisi, gdzie – niemal przed awanportem – „Dartmouth” został storpedowany przez wciąż czającego się tam „U-89” i został bardzo poważnie uszkodzony, a francuski kontrtorpedowiec wszedł na minę (również dzieło niemieckiego U-boota) i zatonął.
Bilans bitwy był następujący: po stronie Ententy stracono 2 kontrtorpedowce, 2 statki transportowe i 14 trawlerów, 1 krążownik został uszkodzony, poległo 83 ludzi, a 72 trafiło do niewoli. Po stronie austro-węgierskiej odnotowano uszkodzenia na „Helgolandzie” i „Novarze”, poległo 15 marynarzy. Zwycięstwo nie zostało jednak wykorzystane. Flota austro-węgierska zawróciła do portów, co pozwoliło flotom państw Ententy odbudować ponownie blokadę.
Zakończenie wojny.
W lutym 1918 roku w bazie c.k. marynarki wojennej w Cattaro wybuchł bunt marynarzy około czterdziestu jednostek, domagających się lepszego traktowania i zakończenia działań wojennych. Rewolta jednak – wbrew nadziejom jej przywódców – nie wyszła poza bazę w Kotorze. W trzy dni później zjawiły się okręty lojalne wobec władz i – wspólnie z bateriami dział obrony wybrzeża – gotowały się do rozpoczęcia ostrzału zbuntowanych jednostek. Wkrótce marynarze − zdając sobie sprawę z beznadziejnego położenia − skapitulowali. Około 800 spośród nich zostało uwięzionych, kilkunastu stanęło przed sądem doraźnym, a czterech (w tym inicjator buntu, czeski socjaldemokrata František Raš) skazanych na śmierć i rozstrzelanych.
W czerwcu 1918 miała miejsce druga próba przerwania blokady Cieśniny Otranto. Planowano niespodziewany i silny atak, ale nim do niego doszło, siły sprzymierzonych wyśledziły, zaatakowały i zatopiły drednota SMS "Szent István", co uprzedziło atak znienacka i zmusiło flotę austro-węgierską do zawrócenia.
Pod koniec wojny, dla uniknięcia oddania okrętów zwycięzcom, cesarz Karol I podarował dekretem z 30 października 1918 roku całą Austro-Węgierską Marynarkę Wojenną wraz z portami, bazami zaopatrzenia i umocnieniami nowo powstającemu Państwu Słoweńców, Chorwatów i Serbów (w skrócie SHS). 1 listopada rano na okrętach opuszczono austro-węgierskie bandery. Nowe państwo natychmiast powiadomiło rządy Francji, Wielkiej Brytanii, Stanów Zjednoczonych i Włoch, że nie jest w stanie wojny z żadną ze stron i że przejmuje w całości flotę austro-węgierską. Mimo to tego samego dnia listopada włoscy płetwonurkowie na „żywej torpedzie” „Mignatta” zatopili w bazie w Puli flagowy pancernik „Viribus Unitis”. Dekret o przekazaniu floty Państwu Słoweńców, Chorwatów i Serbów nie został uznany przez zwycięskie państwa; 5 listopada Włosi wysadzili desant w Puli i obsadzili bazę oraz okręty.
Po upadku Austro-Węgier i powstaniu Republiki Austriackiej, kraj ten został pozbawiony dostępu do morza, flota zaanektowana przez państwa zwycięskiej Ententy, a oficerowie i marynarze zasilili w większości marynarki wojenne nowo powstałych państw w Europie Środkowej i Południowej (m.in. komandor Bogumił Nowotny został organizatorem i pierwszym dowódcą polskiej Marynarki Wojennej). Większość okrętów austro-węgierskich podzielono między Wielką Brytanię, Francję i Włochy, a inne państwa, jak Jugosławia (będąca następcą SHS i częściowo Austro-Węgier), Rumunia, Grecja i Portugalia otrzymały jedynie nieliczne małe jednostki. W dużej mierze było to spowodowane stanowiskiem Wielkiej Brytanii, niechętnej wzmacnianiu marynarki jakichkolwiek małych państw, przy czym sama od razu złomowała wszystkie przyznane jej okręty, a Francja i Włochy złomowały większość z nich. O okręty austro-węgierskie starała się również Polska, lecz nie przyznano jej żadnego.

</doc>
<doc id="1079561" url="https://pl.wikipedia.org/wiki?curid=1079561" title="Mapa kropkowa">
Mapa kropkowa

Mapa kropkowa – mapa wykonana metodą kropkową, która jest ilościową metodą prezentacji kartograficznej. Mapa ta jest w pewnym sensie modyfikacją mapy wykonanej metodą sygnaturową punktową. Na mapie sygnaturowej sygnatura punktowa określa jeden obiekt (miasto, wieś, drogę), zaś na mapie kropkowej jeden znak odpowiada pewnej liczbie obiektów lub określonej wartości zjawiska, np. 50 domów, 100 osób, 200 ha upraw. Mapa kropkowa przedstawia charakterystyki ilościowe kartowanego zjawiska – można nią przedstawiać jedynie dane bezwzględne. Nazwa metody i wykonanej nią mapy nawiązuje do tego, że przeważnie stosuje się w niej znaki w postaci kropek (małych kółek). Jednak kropka jako znak graficznym jest tu pojęciem umownym i można stosować także znaki o innych kształtach.
Wartość statystyczną symbolizowaną przez jedną kropkę nazywa się wagą kropki. Na mapie kropkowej można stosować dla wybranego zjawiska kropki jednej wagi (np. 200 osób), jak również kropki o różnej wadze (np. 200 osób, 1000 osób, 5000 osób). W tym drugim przypadku należy stosować odpowiednie zróżnicowanie wielkość kropek (im większa waga, tym większa kropka). Istnieje również możliwość przedstawiania na jednej mapie więcej niż jednego zjawiska. Tak przedstawione zjawiska powinny być logicznie ze sobą powiązane. W takim przypadku kropki przedstawiające poszczególne zjawiska należy zróżnicować kształtem lub barwą (albo oboma tymi zmiennymi graficznymi jednocześnie). Przedstawianie więcej niż jednego zjawiska metodą kropkową zmniejsza jednak możliwość poprawnego odczytania zróżnicowania natężenia tych zjawisk. W związku z tym, nie zaleca się stosowania takiej prezentacji dla zjawisk wzajemnie równomiernie rozłożonych na prezentowanym obszarze, ograniczając tę możliwość prezentacji jedynie do zjawisk, których rozmieszczenie pozwala na wydzielenie charakterystycznych regionów z przewagą poszczególnego z tych zjawisk.
W zależności od prezentowanego zjawiska i skali opracowywanej mapy kropki mogą być umieszczone w miejscu występowania kartowanego zjawiska (wskazywać w miarę precyzyjnie jego lokalizację), jak również mogą być tylko symbolem występowania zjawiska na danym obszarze, a nie wskazaniem ścisłej jego lokalizacji.
W metodzie tej ważne jest odpowiednie nadanie wagi kropce. Zbyt mała waga powoduje, że na mapie jest tak dużo kropek, że może stać się ona nieczytelna (kropki powinny być tak umieszczone, żeby była zachowana możliwość ich rozróżnienia i zliczenia). Z kolei nadanie kropce zbyt dużej wagi może skutkować tym, że na mapie będzie zbyt mała liczba kropek, aby można było poprawnie oddać rozmieszczenie zjawiska. Istotne tu jest takie umiejscowienie kropek, aby pokazywały zmienność natężenia lub rozproszenia przedstawianego zjawiska na kartowanym obszarze, a także by oddawały jego geograficzne rozmieszczenie. Należy także pamiętać, że w metodzie kropkowej to nie poszczególne kropki przedstawiają wielkość i rozmieszczenie zjawiska, tylko zbiór wszystkich kropek umieszczonych na danym obszarze.
Modyfikacją metody kropkowej, w której kropki są rozmieszczane w miarę możliwości topograficznie jest kartogramiczny sposób rozmieszczania kropek. Polega on na równomiernym rozmieszczeniu w granicach danej jednostki terytorialnej kropek, których liczba odpowiada wielkości zjawiska w danej jednostce. Istotne jest tu równomierne rozmieszczenie kropek w ramach danej jednostki terytorialnej – spotykane w niektórych programach GIS losowe rozmieszczenie kropek na obszarze jednostki jest rozwiązaniem metodycznie błędnym.

</doc>
<doc id="1079563" url="https://pl.wikipedia.org/wiki?curid=1079563" title="Puchar Zdobywców Pucharów (1975/1976)">
Puchar Zdobywców Pucharów (1975/1976)

XVI Puchar Europy Zdobywców Pucharów 1975/1976

</doc>
<doc id="1079564" url="https://pl.wikipedia.org/wiki?curid=1079564" title="Streptococcus lactis">
Streptococcus lactis



</doc>
<doc id="1079571" url="https://pl.wikipedia.org/wiki?curid=1079571" title="Buddyzm – kalendarium">
Buddyzm – kalendarium

Buddyzm − kalendarium

</doc>
<doc id="1079577" url="https://pl.wikipedia.org/wiki?curid=1079577" title="Jan Sobczak (historyk)">
Jan Sobczak (historyk)

Jan Sobczak (ur. 3 czerwca 1932, zm. 8 sierpnia 2013) – polski profesor, dr hab. (emerytowany profesor UWM), nauki historyczne, nauki o polityce, specjalność: dzieje myśli politycznej, najnowsza historia powszechna i Polski.
Życiorys.
Urodzony 3 czerwca 1932 r. we wsi Gorczyn pod Łaskiem w woj. łódzkim w rodzinie chłopskiej, następnie zamieszkały w pobliskiej wsi Mauryca. W czasie okupacji hitlerowskiej wysiedlony wraz z rodzicami do wsi Kraczewice w pow. puławskim w tzw. Generalnym Protektoracie. W 1950 ukończył z wyróżnieniem Państwowe Gimnazjum i Liceum im. Tadeusza Kościuszki w Łasku, a następnie absolwent Wyższej Szkoły Ekonomicznej w Łodzi (1953) i Uniwersytetu Warszawskiego (1955). Przez ostatnie lata życia związany z Olsztynem, wcześniej związany był z ośrodkami akademickimi w Łodzi, Poznaniu i Warszawie, krócej także Łowicza, Iławy i Elbląga. Doktorat uzyskał w 1975 w Instytucie Historii UAM w Poznaniu na podstawie rozprawy "Współpraca SDKPiL z SDPRR w latach 1893–1907 (Geneza zjednoczenia SDKPiL i jej stanowisko wobec podstawowych problemów walki wewnątrzpartyjnej w SDPRR)"” (promotor: prof. Jerzy Ochmański). Habilitował się również w IH UAM w 1979 r. na podstawie rozprawy "Lenin a Polacy i sprawa polska. (Studium z zakresu polskich kontaktów Lenina oraz percepcji idei leninowskich w polskim ruchu robotniczym 1887–1924)". Od 2000 r. profesor nauk humanistycznych. Od 2003 na emeryturze. Kilka lat spędził w Moskwie, na aspiranturze w Państwowym Uniwersytecie Moskiewskim im. M. Łomonosowa i na kontrakcie naukowym w Instytucie Słowianoznawstwa i Bałkanistyki Rosyjskiej Akademii Nauk, gdzie w archiwach gromadził materiały do badań na temat historii Rosji (wiek XIX).
W latach 1962–1976 był członkiem redakcji kwartalnika KC PZPR "Z Pola Walki". Autor haseł w "Słowniku biograficznym działaczy polskiego ruchu robotniczego". W październiku 1981 powołany przez Plenum Komitetu Centralnego PZPR w skład Zespołu dla przygotowania naukowej syntezy dziejów polskiego ruchu robotniczego.
Pełnił funkcję prorektora Wyższej Szkoły Nauk Społecznych w Warszawie, dyrektora najpierw Instytutu Ruchu Robotniczego WSNS, a potem od 2000 do 2002 dyrektora Instytutu Historii i Stosunków Międzynarodowych Uniwersytetu Warmińsko-Mazurskiego w Olsztynie, członka Senatu akademickiego Wyższej Szkoły Pedagogicznej a następnie UWM, przewodniczącego Kolegium Redakcyjnego Wydawnictw WSP, redaktora naczelnego i przewodniczącego Komitetu Redakcyjnego rocznika UWM Echa Przeszłości. Ponadto liczne rady naukowe i kolegia redakcyjne oraz komisje naukowe, także Polskiej Akademii Nauk. Był członkiem Komitetu Redakcyjnego rocznika UWM Echa Przeszłości i czasopisma tegoż Uniwersytetu Przegląd Wschodnioeuropejski, członkiem Rady Naukowej Centrum Badań Europy Wschodniej UWM. W Akademii Humanistycznej od 2004 r. praca na etacie prof. zwycz. członek Komitetu Redakcyjnego „Rocznika Nauk Politycznych”. Poza tym był członkiem rzeczywistym Związku Autorów i Kompozytorów Zaiks, Polskiego Towarzystwa Historycznego i Towarzystwa Naukowego im. W. Kętrzyńskiego w Olsztynie. Stały współpracownik ilustrowanego miesięcznika Warmii, Mazur i Powiśla Nowe Życie Olsztyna.
Zajęcia dydaktyczne dotyczyły:
Wyróżniony odznaczeniami państwowymi, w tym Krzyżem Oficerskim orderu Polonia Restituta (1984), Złota odznaka Za Zasługi dla Warszawy (1983), Medal Komisji Edukacji Narodowej (2002), Honorowa Odznaka UWM (2003), medalami X-lecia Wydziału Humanistycznego UWM (2010) i Wydziału Prawa i Administracji UWM (2011).
Zainteresowania i osiągnięcia naukowo-badawcze: najnowsza historia powszechna i Polski oraz biografistyka, a w tych ramach badawczo w szczególności dzieje schyłkowego okresu caratu w Rosji, w tym biografia cesarza Mikołaja II, historia myśli społeczno-politycznej oraz historia administracji publicznej, zwłaszcza samorządowej. Autor łącznie z artykułami monograficznymi w księgach zbiorowych i czasopismach naukowych oraz publikacjami pomniejszymi 610 prac, w tym 19 książek. Promotor 4 obronionych prac doktorskich i ok. 500 licencjackich i magisterskich. Uczestniczył z referatami na licznych konferencjach naukowych – krajowych i zagranicznych (w tym m.in. w Hawanie, Ułan Bator, Moskwie, Leningradzie, Tbilisi, Belgradzie, Berlinie, Budapeszcie i Pradze).
Żona Irena Marianna (ur. 1934 r. w Ossowie); córka Wanda Milana (ur. 1960 r. w Moskwie), urzędniczka w administracji państwowej; wnuczka Katarzyna Fortuna (ur. 9 maja 1993 r. w Warszawie). Hobby: prowadzenie dziennika (od 1955 r.), numizmatyka, bieżące życie polityczne.

</doc>
<doc id="1079580" url="https://pl.wikipedia.org/wiki?curid=1079580" title="Actio praescriptis verbis">
Actio praescriptis verbis

Actio praescriptis verbis – w prawie rzymskim powództwo chroniące uprawnionego z kontraktu nienazwanego – o wykonanie świadczenia wzajemnego.
Charakterystyka powództwa.
"Actio praescriptis verbis" przyznawano stronie kontraktu, która wykonała już swoje świadczenie. Np. strona kontraktu zamiany ("permutatio") mogła skarżyć kontrahenta, o wykonanie świadczenia wzajemnego, dopiero z chwilą przeniesienia na niego oznaczonej w umowie rzeczy; darczyńca, który dokonał darowizny z poleceniem ("donatio sub modo"), mógł pozywać obdarowanego celem przymuszenia go do wykonania polecenia ("modus"). Powództwo należało do "actiones bonae fidei".
Rozwój historyczny.
Początkowo kontrahent, który wykonując kontrakt nienazwany spełnił świadczenie, chroniony był skargą o zwrot świadczenia. Jeżeli spełnione świadczenie polegało na "dare", wówczas przyznawano stronie powództwo z tytułu bezpodstawnego wzbogacenia ("condictio ob rem dati"). Jeżeli spełnione świadczenie polegało na "facere", wówczas stronie przyznawano "actio doli". Następnie zaczęto przyznawać actio in factum, w celu wyrównania szkody powstałej przez niewykonanie świadczenia wzajemnego, co chroniło negatywny interes umowny kontrahenta.
Pierwszym kontraktem, z tytułu którego zaczęto przyznawać "actio prescriptis verbis" prawdopodobnie już w okresie klasycznym, był kontrakt estymatoryjny ("aestimatum") będący historycznym poprzednikiem umowy komisu. Szersze zastosowanie powództwo to znalazło jednak dopiero w prawie justyniańskim, m.in. w kontraktach zamiany ("permutatio"), ugody ("transactio") czy "precarium".

</doc>
<doc id="1079582" url="https://pl.wikipedia.org/wiki?curid=1079582" title="Octan ołowiu">
Octan ołowiu



</doc>
<doc id="1079584" url="https://pl.wikipedia.org/wiki?curid=1079584" title="Actio pro socio">
Actio pro socio

Actio pro socio – w prawie rzymskim, powództwo służące dochodzeniu wzajemnych roszczeń wynikających ze stosunków pomiędzy wspólnikami w spółce ("societas").
Charakterystyka powództwa.
Powództwo "pro socio" przysługiwało byłym wspólnikom rozwiązanej spółki ("societas"), jeżeli nie mogli dojść do porozumienia odnośnie do likwidacji wzajemnych stosunków własnościowych (podziału współwłasności) oraz zobowiązaniowych.
Powództwo należało do "actiones famosae" – powodowało infamię osoby zasądzonej. Jednakże zasądzonemu wspólnikowi przysługiwało "beneficium competentiae", tzn. że sędzia ustalając sumę wyroku musiał mu pozostawić minimum środków niezbędnych do utrzymania, oraz że wspólnik nie podlegał egzekucji osobistej.

</doc>
<doc id="1079585" url="https://pl.wikipedia.org/wiki?curid=1079585" title="Teodor Płowaś">
Teodor Płowaś

Teodor Płowaś, ps. "Leszczyna", syn Pawła i Franciszki z domu Gryglickiej (ur. 5 grudnia 1912 w Stanisławowie Małym w powiecie lubartowskim, zm. 4 listopada 2006 w Lublinie) – polski nauczyciel, zawodowy podoficer Wojska Polskiego II RP, członek Armii Krajowej. Odznaczony Krzyżem Walecznych, Krzyżem Kawalerskim Orderu Odrodzenia Polski oraz Krzyżem Armii Krajowej.
Życiorys.
W wieku 18 lat wstąpił do Wojska Polskiego. Po ukończeniu służby zasadniczej został żołnierzem zawodowym w 44 pułku Strzelców Legii Amerykańskiej stacjonującym w Równem i wchodzącym w skład 13 Kresowej Dywizji Piechoty. Podczas służby ukończył wieczorową szkołę średnią i zdał tzw. dużą maturę. W ciągu kilku lat awansował uzyskując stopień sierżanta. Jako podoficer – instruktor zajmował się szkoleniem żołnierzy w zakresie obsługi ciężkich karabinów maszynowych. Następnie został skierowany do Szkoły Podchorążych Piechoty w miejscowości Ostrów Mazowiecka jednakże na przeszkodzie podjęciu tam nauki i dalszej kariery wojskowej stanął wybuch II wojny światowej. Brał udział w kampanii wrześniowej, a następnie podjął próbę przedarcia się do Rumunii. Dwukrotnie trafiał wówczas do niewoli niemieckiej, z której zdołał jednak zbiec. Przedzierając się przez ziemie kresów wschodnich, dzięki swojej znajomości języka ukraińskiego, uniknął śmierci z rąk członków radykalnych ugrupowań ukraińskich.
Po powrocie w rodzinne strony powiatu lubartowskiego założył organizację podziemną mającą na celu walkę z okupantem, która weszła w struktury Związku Walki Zbrojnej, a następnie Armii Krajowej. Dowodząc swoim plutonem pod pseudonimem „Leszczyna” prowadził działania partyzanckie. Jego oddział wchodził w skład 35 pułku piechoty Armii Krajowej (9 Dywizja Piechoty Armii Krajowej). W dniu 19 czerwca 1941 roku zawarł związek małżeński z Janiną Leszczyńską.
W 1944 roku, po nieudanej próbie przedostania się do walczącej Warszawy, ujawnił się i został wcielony do Ludowego Wojska Polskiego. Służył w II batalionie 8 Bydgoskiego pułku piechoty 3 Pomorskiej Dywizji Piechoty im. Romualda Traugutta. Z LWP przeszedł szlak bojowy do Berlina. Brał udział w walkach o Łódź, Wał Pomorski oraz Berlin, za co został odznaczony Krzyżem Walecznych.
Po wojnie został nauczycielem. Od 15 września 1946 roku do 31 sierpnia 1947 roku uczył w szkole podstawowej w Brzeźnicy Bychawskiej, a od 1 września 1948 roku do 1950 roku pracował w szkole powszechnej w Ciotczy. Przez krótki okres zamieszkiwał z rodziną we Wrocławiu, gdzie również był nauczycielem. Od 1 lutego 1954 roku podjął pracę w szkole podstawowej w Dębowej Kłodzie, gdzie osiadł na ziemi będącej od pokoleń własnością rodziny jego żony. We wszystkich placówkach, z wyjątkiem Wrocławia, pełnił funkcję kierownika szkoły. Od 1956 roku tworzył zręby organizacji niepodległościowej na terenie gminy Dębowa Kłoda.
Został aresztowany 6 lutego 1958]roku. Podczas dziewięciomiesięcznego śledztwa nie wydał nikogo. Wyrokiem Sądu Wojewódzkiego w Lublinie IV Wydział Karny z dnia 30 września 1958 roku w sprawie IV K 221/58 został uznany za winnego tego, że „od czasu bliżej nieustalonego 1956 roku do dnia 6 lutego 1958 roku na terenie wsi Dębowa Kłoda pow. parczewskiego był członkiem związku, którego istnienie, ustrój i cel, miały pozostać tajemnicą wobec władzy państwowej” tj. czynu wypełniającego znamiona przestępstwa z art. 36 Dekretu z dnia 13 czerwca 1946 roku o przestępstwach szczególnie niebezpiecznych w okresie odbudowy państwa "//" i za to skazany został na karę roku i 6 miesięcy pozbawienia wolności, której wykonanie warunkowo zawieszono na okres lat 4. Na poczet kary zaliczono okres tymczasowego aresztowania od dnia 6 lutego 1958 roku do dnia 30 września 1958 roku.
Po powrocie do domu kontynuował pracę w szkole, jednakże na fali represji Decyzją Okręgowej Komisji Dyscyplinarnej przy Kuratorium Oświaty w Lublinie z dnia 19 września 1959 roku został dyscyplinarnie przeniesiony do placówki w Kodeńcu. Od 1 kwietnia 1960 roku uczył w szkole podstawowej w Uhninie, by dopiero we wrześniu 1967 roku uzyskać pozwolenie na podjęcie zatrudnienia w szkole w Dębowej Kłodzie. Podnosił w tym czasie swoje kwalifikacje – studiował eksternistycznie na Uniwersytecie im. Marii Curie Skłodowskiej w Lublinie na kierunku pedagogika. Napisał pracę magisterską pt. „Środki wychowawcze stosowane przez rodzinę wiejską” i w dniu 5 kwietnia 1968]roku, jako jeden z pierwszych w powiecie parczewskim otrzymał tytuł magistra. W 1973 roku przeszedł na emeryturę. Przez wiele lat był przewodniczącym Gminnego Koła Pszczelarskiego w Dębowej Kłodzie.
Uchwałą Rady Państwa z dnia 10 lipca 1976 roku został odznaczony Krzyżem Kawalerskim Orderu Odrodzenia Polski. Postanowieniem Prezydenta Rzeczypospolitej Polskiej Aleksandra Kwaśniewskiego z dnia 12 grudnia 1996 roku odznaczony został Krzyżem Armii Krajowej. Uzyskał także nominację na stopień oficerski (podporucznika).
Pomimo chorób i niedomagań związanych z zaawansowanym wiekiem, a także ciężkich przeżyć, pozostawał do ostatnich dni swojego życia osobą pogodną, uczynną i ciekawą świata.

</doc>
<doc id="1079587" url="https://pl.wikipedia.org/wiki?curid=1079587" title="Actio quanti minoris">
Actio quanti minoris

Actio quanti minoris – w prawie rzymskim, powództwo kupującego przeciw sprzedawcy o obniżenie ceny z powodu wad fizycznych rzeczy kupionej.
Charakterystyka powództwa.
Na mocy edyktu edylów kurulnych sprzedawcy odpowiadali za wady sprzedawanych zwierząt i niewolników skatalogowane w edykcie, a o których nie powiadomili kupującego. Przyjmowano, że osoba trudniąca się handlem zna swój towar i zna jego wady.
Powództwo "quanti minoris" przyznawano, jeżeli wady rzeczy były na tyle mało istotne, że kupujący chciał towar zatrzymać oraz nie chciał rozwiązywania umowy kupna-sprzedaży. Domagając się stosownego obniżenia ceny, mógł skorzystać z tej skargi w ciągu roku (12 miesięcy) od zawarcia kontraktu. Po upływie tego terminu kupujący mógł się domagać wynagrodzenia powstałej szkody za pomocą "actio empti".
W prawie justyniańskim rozszerzono zastosowanie tego powództwa na kupno jakichkolwiek rzeczy (nie tylko niewolników i zwierząt). Najprawdopodobniej dopiero wówczas rozszerzono również odpowiedzialność sprzedawcy na wady ukryte (o których istnieniu nie wiedział).

</doc>
<doc id="1079588" url="https://pl.wikipedia.org/wiki?curid=1079588" title="Dolina Kamienic">
Dolina Kamienic

Dolina Kamienic – dolina na Wyżynie Krakowsko-Częstochowskiej wśród pól uprawnych, na granicy wsi Miękinia i Filipowic. Nazwa doliny pochodzi od Kamienic – malowniczych skał wapiennych górujących nad zachodnim zboczem doliny. Skałki te zbudowane są z karbońskiego wapienia. Dolina leży w południowej strefie uskokowej krawędzi Wyżyny Krakowsko-Częstochowskiej. Skały wapienne poniżej wylotu doliny pochodzą już z dużo późniejszego okresu jury.
Górna część doliny, wraz z Kamienicami wchodzi w skład Parku Krajobrazowego Dolinki Krakowskie. Dolina jest częściowo zalesiona, jej dnem płynie potok Kamienice, który bierze swój początek z obfitych źródeł w górnej części doliny. W ich pobliżu, we wschodnim zboczu doliny znajduje się uznana za pomnik przyrody Pipkowa Skała.

</doc>
<doc id="1079589" url="https://pl.wikipedia.org/wiki?curid=1079589" title="Actio quod iussu">
Actio quod iussu

Actio quod iussu – w prawie rzymskim powództwo służące przeciwko zwierzchnikowi familijnemu ze zobowiązań podległej mu osoby (niewolnika bądź osoby "alieni iuris"), powstałych w oparciu o udzielone upoważnienie (na polecenie zwierzchnika).
Charakterystyka powództwa.
Skarga ta należała do tzw. powództw o charakterze dodatkowym ("actiones adiecticiae qualitatis"). Za zobowiązania zaciągnięte przez osobę podległą na polecenie zwierzchnika familijnego, "pater familias" odpowiadał w pełnej wysokości.

</doc>
<doc id="1079590" url="https://pl.wikipedia.org/wiki?curid=1079590" title="Sportowy Sąd Arbitrażowy">
Sportowy Sąd Arbitrażowy

Sportowy Sąd Arbitrażowy, zwany także Trybunałem Arbitrażowym do spraw Sportu, w skrócie CAS lub TAS (ang. "CAS", "Court of Arbitration for Sport", franc. "TAS", "Tribunal Arbitral du Sport") – międzynarodowy sąd arbitrażowy, powołany 30 czerwca 1984, jako najwyższa instancja rozstrzygania sporów w dziedzinie sportu. Jego główna siedziba znajduje się w Lozannie (Szwajcaria), a oddziały w Nowym Jorku i Sydney. Okazjonalnie CAS zbiera się w miastach organizujących igrzyska olimpijskie, jeśli zachodzi taka potrzeba.
Stworzony przez przewodniczącego Międzynarodowego Komitetu Olimpijskiego (MKOl) – Juana Antoniego Samarancha, jako agencja rozjemcza dla sporów powstałych na igrzyskach olimpijskich. Zaczął funkcjonować 30 czerwca 1984, a do 1994 r. stanowił część MKOl-u.
W 1994 r. sprawa rozstrzygnięta przez CAS została zgłoszona do Federalnego Sądu Najwyższego Szwajcarii, podważając bezstronność CAS-u. Szwajcarski sąd uznał CAS za prawdziwy sąd arbitrażowy, ale wskazał na istnienie wielu niekorzystnych powiązań pomiędzy CAS-em i MKOl-em. W reakcji, CAS podjął się wprowadzenia zmian, aby uniezależnić się od MKOl-u, zarówno organizacyjnie i finansowo. Największą było stworzenie Międzynarodowej Rady Arbitrażowej do spraw Sportu (ICAS) w celu zarządzania i finansowania CAS-u, tymże zastępując obie role dotychczas spełniane przez MKOl.
Spór może zostać przedstawiony CAS-owi tylko w przypadkach wcześniejszego istnienia porozumienia arbitrażowego pomiędzy stronami, wyznaczającego CAS jako instancję rozstrzygającą. Obecnie, wszystkie międzynarodowe federacje sportowe - oprócz jednej - jak i wiele narodowych komitetów olimpijskich, uznają jurysdykcję CAS-u, zawierając w tym celu w swoich statutach odwołanie do arbitrażu przeprowadzanego przez CAS.
Wszyscy arbitrzy CAS-u to wybitni juryści, a sam CAS cieszy się wielkim prestiżem w międzynarodowej społeczności sportowej. Arbitrzy wywodzą się z 55 państw świata i jest ich ponad 300.
Większość niedawnych spraw rozważanych przez Sportowy Sąd Arbitrażowy dotyczyła opłat transferowych w zawodowej piłce nożnej lub dopingu wydolnościowego.

</doc>
<doc id="1079591" url="https://pl.wikipedia.org/wiki?curid=1079591" title="Harvey Cohen">
Harvey Cohen



</doc>
<doc id="1079592" url="https://pl.wikipedia.org/wiki?curid=1079592" title="Actio quod metus causa">
Actio quod metus causa

Actio quod metus causa – w prawie rzymskim powództwo penalne poszkodowanego przeciwko sprawcy wymuszenia, tj. osoby stosującej przymus psychiczny ("vis compulsiva").
Charakterystyka powództwa.
W prawie rzymskim, czynność prawna dokonana pod wpływem obawy ("metus") wywołanej bezprawną groźbą innej osoby była ważna. Jednak poszkodowany mógł się uchylić od skutków tej czynności przy pomocy odpowiedniego środka udzielanego przez pretora, którym była – obok "exceptio quod metus causa" oraz "restitutio in integrum propter metum" – właśnie "actio quod metus causa". Jako pierwszy udzielił jej ok. roku 80 p.n.e. pretor Oktawiusz.
Powództwo to skierowane było na ukaranie sprawcy – powód mógł domagać się grzywny w poczwórnej wartości ("quadruplum") interesu, jaki miał on w niedokonywaniu czynności prawnej, podjętej pod wpływem groźby. Nie stosowano poczwórnej kondemnacji, jeżeli sprawca na wezwanie sędziego ("actio arbitraria") naprawił skutki groźby. Powództwo przedawniało się z upływem roku od dokonania czynności, jednak po tym czasie pretor udzielał "actio in factum" opiewające na pojedynczą kwotę szkody.
Skarga ta w prawie justyniańskim należała do "actiones in rem scriptae" – można ją było kierować również przeciwko osobie, która uzyskała korzyść w wyniku groźby, samemu nie będąc jej sprawcą.

</doc>
<doc id="1079595" url="https://pl.wikipedia.org/wiki?curid=1079595" title="Actio rationibus distrahendis">
Actio rationibus distrahendis

Actio rationibus distrahendis – w prawie rzymskim powództwo o charakterze karnym przysługująca pupilowi ("pupillus") przeciwko opiekunowi ("tutor").
Charakterystyka powództwa.
Po zakończeniu opieki ("tutela") osoba, która jej dotychczas podlegała, mogła wystąpić ze skargą "actio rationibus distrahendis" przeciwko tutorowi, w wypadku sprzeniewierzenia przez niego całości lub części majątku pupila. Przed zakończeniem opieki pupil, nie mając zdolności procesowej, nie mógł z niej korzystać. Ochronie jego interesów służyła jednak skarga obywatelska ("actio popularis") – "accusatio suspecti tutoris".

</doc>
<doc id="1079596" url="https://pl.wikipedia.org/wiki?curid=1079596" title="Actio recepticia">
Actio recepticia

Actio recepticia – w prawie rzymskim powództwo przysługujące przeciwko bankierowi ("argentarius") z tytułu umowy zwanej "receptum argentarii", w której zobowiązywał się do pokrycia cudzego długu (p. pacta praetoria).

</doc>
<doc id="1079597" url="https://pl.wikipedia.org/wiki?curid=1079597" title="Actio redhibitoria">
Actio redhibitoria

Actio redhibitoria – w prawie rzymskim powództwo kupującego przeciwko sprzedawcy o zwrot wzajemnych świadczeń z powodu wad fizycznych rzeczy kupionej.
Charakterystyka powództwa.
Na mocy edyktu edylów kurulnych sprzedawcy odpowiadali za wady sprzedawanych zwierząt i niewolników skatalogowane w edykcie, a o których nie powiadomili kupującego. Przyjmowano, że osoba trudniąca się handlem zna swój towar i zna jego wady.
Powództwo przyznawano, jeżeli ujawniono wady rzeczy, w celu rozwiązania przez kupującego kontraktu kupna-sprzedaży i zwrotu ceny za zwrotem towaru. "Actio redhibitoria" należała do skarg arbitralnych. W wypadku niespełnienia polecenia sędziego sprzedawca zasądzany był na dwukrotność ceny. Domagając się rozwiązania umowy, kupujący mógł skorzystać z tej skargi w ciągu 6 miesięcy od zawarcia kontraktu. Po upływie tego terminu kupujący mógł się domagać obniżenia ceny, stosownie do wpływu wady na wartość towaru, za pomocą "actio quanti minoris" (w ciągu roku), a następnie wynagrodzenia powstałej szkody za pomocą "actio empti".
W prawie justyniańskim rozszerzono zastosowanie tego powództwa na kupno jakichkolwiek rzeczy (nie tylko niewolników i zwierząt). Najprawdopodobniej dopiero wówczas rozszerzono również odpowiedzialność sprzedawcy na wady ukryte (o których istnieniu nie wiedział).

</doc>
<doc id="1079598" url="https://pl.wikipedia.org/wiki?curid=1079598" title="Actio rei uxoriae">
Actio rei uxoriae

Actio rei uxoriae – w prawie rzymskim powództwo o zwrot posagu ("dos") przysługujące żonie ("uxor") po rozwiązaniu małżeństwa. Powództwo należało do "actiones bonae fidei". Mężowi przysługiwało prawo retencji, tj. zatrzymania ("retentio") części posagu (nie więcej niż połowę) jeżeli małżeństwo rozpadło się z winy żony, albo jeżeli pod władzą męża pozostają dzieci z tego małżeństwa.

</doc>
<doc id="1079599" url="https://pl.wikipedia.org/wiki?curid=1079599" title="Actio restitutoria">
Actio restitutoria

Actio restitutoria – w prawie rzymskim powództwo służące przeciwko dłużnikowi uwolnionemu w drodze intercesji uwalniającej.

</doc>
<doc id="1079600" url="https://pl.wikipedia.org/wiki?curid=1079600" title="Gabriel Cramer">
Gabriel Cramer

Gabriel Cramer (ur. 31 lipca 1704 w Genewie, zm. 4 stycznia 1752 w Bagnols-sur-Cèze) – szwajcarski matematyk i fizyk, uczeń Johanna Bernoulliego (opublikował jego dzieła), profesor uniwersytetu w Genewie.
Autor prac z zakresu teorii wyznaczników (wzory Cramera), analizy matematycznej, teorii krzywych algebraicznych
(m.in. badał własności tzw. diabelskiej krzywej) oraz historii matematyki. W 1728 podał propozycję rozwiązania paradoksu petersburskiego. W 1750 r. podał wzory (wcześniej odkryte przez Colina Maclaurina już w 1729 r.) wyrażające rozwiązanie układu równań za pomocą wyznaczników.

</doc>
<doc id="1079601" url="https://pl.wikipedia.org/wiki?curid=1079601" title="Actio Serviana">
Actio Serviana



</doc>
<doc id="1079602" url="https://pl.wikipedia.org/wiki?curid=1079602" title="Actio Serviana in rem">
Actio Serviana in rem

Actio Serviana in rem (krócej actio Serviana lub skarga Serwiańska) – w prawie rzymskim powództwo służące wydzierżawiającemu o wydanie inwentarza gospodarczego ("invecta et illata") będącego przedmiotem zastawu umownego zabezpieczającego czynsz z wydzierżawionych gruntów.
Charakterystyka powództwa.
Zastaw na inwentarzu gospodarczym był rozwiązaniem korzystniejszym dla drobnych dzierżawców gruntów formą zabezpieczenia czynszu niż wcześniejsze formy zastawu ("pignus" – w którym zastawca tracił posiadanie rzeczy, "fiducia cum creditore contracta" – w którym zastawca tracił własność i posiadanie rzeczy). Polegał bowiem na zastawieniu inwentarza (a więc rzeczy ruchomych) u wydzierżawiającego przy jednoczesnym pozostawieniu go we własności i posiadaniu dzierżawcy, co umożliwiało mu dalsze korzystanie i czerpanie pożytków z rzeczy obciążonej.
Zastaw na "invecta et illata" do początków pryncypatu chroniony był wyłącznie specjalnym interdyktem salwiańskim, skutecznym jedynie wobec dłużnika. Z czasem pretor zaczął przyznawać skargę Serwiańską skuteczną nie tylko wobec dzierżawcy ale również wobec każdej osoby trzeciej u której znalazł się inwentarz obciążony zastawem ("actio in rem").
Od czasów kodyfikacji edyktu pretorskiego, zastosowanie "actio Serviana" rozszerzono na inne niż wynikające z dzierżawy przypadki zastawu umownego, w tym zastawu na nieruchomościach ("actio quasi-Serviana").

</doc>
<doc id="1079603" url="https://pl.wikipedia.org/wiki?curid=1079603" title="Actio tributoria">
Actio tributoria

Actio tributoria – w prawie rzymskim powództwo służące przeciwko zwierzchnikowi familijnemu ze zobowiązań zaciągniętych przez podległego jego władzy (niewolnika lub inną osobę "alieni iuris") w ramach prowadzenia "peculium" obróconego na cele handlowe.
Charakterystyka powództwa.
W wypadku "peculium" o charakterze przedsiębiorstwa handlowego jego właściciel miał obowiązek podzielić je z tytułu długów między wierzycieli proporcjonalnie do ich wierzytelności. Uwzględniał on przy tym swoje wierzytelności, jednak nie przysługiwało mu prawo dedukcji jak w "actio de peculio".

</doc>
<doc id="1079604" url="https://pl.wikipedia.org/wiki?curid=1079604" title="Actio tutelae">
Actio tutelae

Actio tutelae

</doc>
<doc id="1079605" url="https://pl.wikipedia.org/wiki?curid=1079605" title="Actio tutelae contraria">
Actio tutelae contraria

Actio tutelae contraria – w prawie rzymskim powództwo opiekuna przeciwko pupilowi o zwrot nakładów z tytułu administrowania majątkiem pupila.
Charakterystyka powództwa.
Powództwo należało do "actiones bonae fidei". Opiekun miał obowiązek, po ustaniu opieki, przedstawić sprawozdanie ze swej działalności wraz z rozliczeniem finansowym. Nakładów jakie poczynił w trakcie trwania opieki mógł dochodzić w drodze "actio tutelae contraria".

</doc>
<doc id="1079606" url="https://pl.wikipedia.org/wiki?curid=1079606" title="Actio tutelae directa">
Actio tutelae directa

Actio tutelae directa – w prawie rzymskim powództwo pupila przeciwko opiekunowi o rozliczenie ze sprawowania opieki.
Charakterystyka powództwa.
Po ustaniu opieki opiekun miał obowiązek przedstawić sprawozdanie ze swej działalności wraz z rozliczeniem finansowym.
Opiekun odpowiadał za zarządzany majątek do granic "culpa in concreto".
Powództwo należało do "actiones bonae fidei".

</doc>
<doc id="1079607" url="https://pl.wikipedia.org/wiki?curid=1079607" title="Wydział Inżynierii Lądowej Politechniki Warszawskiej">
Wydział Inżynierii Lądowej Politechniki Warszawskiej

Wydział Inżynierii Lądowej – jeden z trzech najstarszych (został utworzony w 1915 roku) wydziałów Politechniki Warszawskiej. 
Opis.
Siedzibą wydziału jest jego własny budynek przy al. Armii Ludowej 16. Wydział kształci studentów na kierunku "Budownictwo". Wydział Inżynierii Lądowej wraz z École Nationale des Ponts et Chaussées ParisTech oferuje też program podwójnego dyplomu na studiach II stopnia na kierunku "Budownictwo." Od roku akademickiego 2019/2020 na WIL wspólnie z Wydziałem Transportu PW został uruchomiony nowy kierunek studiów stacjonarnych II stopnia "Budowa i Eksploatacja Infrastruktury Transportu Szynowego" dla absolwentów studiów inżynierskich kierunków Budownictwo oraz Transport. 
Wydział przyjmuje rocznie około 370 studentów na studia polskojęzyczne i 90 osób na studia angielskojęzyczne na studiach dziennych oraz około 250 osób na studia zaoczne. Ogólna liczba studentów na początku roku akademickiego wynosiła około 1600. Wydział zatrudnia ponad 160 pracowników na etatach badawczo-dydaktycznych i dydaktycznych w tym 34 pracowników ze stopniem doktora habilitowanego lub z tytułem naukowym profesora, adiunktów ze stopniem doktora habilitowanego oraz adiunktów ze stopniem doktora. Kadrę Wydziału tworzy ponadto grupa ponad 70 osób personelu techniczno-administracyjnego.
Wydział współpracuje z wieloma uczelniami zagranicznymi, w tym z Uniwersytetem Michigan w Stanach Zjednoczonych, Politechniką Gedymina w Wilnie, Moskiewską Akademią Budownictwa oraz Akademią Budownictwa i Architektury w Dnipropietrowsku, Uniwersytetem w Liège, Uniwersytetem Technicznym (RWTH) w Akwizgranie, Katolickim Uniwersytetem w Leuven, Instytutem Badawczym (IRMA) w Lublianie oraz Instytutem Technologii i Norm (NIST) w Gaithersburgu.
Specjalności na kierunku Budownictwo.
Wydział Inżynierii Lądowej oferuje studentom następujące specjalności i specjalizacje:
W ramach specjalizacji dodatkowo oferowane są następujące kursy dyplomowe: Technologia Budowy Dróg, Planowanie i Inżynieria Ruchu, Projektowanie i Eksploatacja Dróg.

</doc>
<doc id="1079615" url="https://pl.wikipedia.org/wiki?curid=1079615" title="Rejonowe zarządy infrastruktury">
Rejonowe zarządy infrastruktury

Rejonowe zarządy infrastruktury (RZI) – jednostki organizacyjne Ministerstwa Obrony Narodowej podlegające pod Inspektorat Wsparcia Sił Zbrojnych. Obecnie w Polsce funkcjonuje 10 rejonowych zarządów infrastruktury, które swoim działaniem obejmują poszczególne województwa w zasięgu których zostały ulokowane.
Zadania.
Rejonowe zarządy infrastruktury realizują zadania w zakresie infrastruktury ogólnowojskowej, szkoleniowej i specjalnej w obrębie:
Do zakresu działań RZI należy m.in.:
Historia.
Na mocy rozkazów poszczególnych dowódców okręgów wojskowych w 1952 roku powołano w całej Polsce wojskowe zarządy kwaterunkowe (m.in. w lutym w Zielonej Górze, w marcu w Szczecinie i Lublinie, w maju we Wrocławiu).
W wyniku decyzji o rozszerzeniu działania wojskowych zarządów kwaterunkowych w roku 1956 nastąpiła zmiana nazwy na wojskowe rejonowe zarządy kwaterunkowe (WRZK).
Powierzenie nowych zadań dotyczących budownictwa wojskowego w zakresie rozbudowy jednostek wojskowych oraz budownictwa mieszkaniowego na potrzeby kadry zawodowej spowodowało w latach 1958-1959 zmianę nazwy na wojskowe rejonowe zarządy kwaterunkowo-budowlane (WRZKB). Powstały też wydziały i sekcje.
1 lipca 1998 w wyniku kolejnej restrukturyzacji związanej z reorganizacją służby zakwaterowania i budownictwa WRZKB zostały podporządkowane bezpośrednio dyrektorowi Departamentu Infrastruktury MON i przemianowane na rejonowe zarządy infrastruktury.
1 stycznia 2008 rejonowe zarządy infrastruktury zostały podporządkowane szefowi Inspektoratu Wsparcia Sił Zbrojnych.
Organizacja.
Obecnie w Polsce funkcjonuje dziesięć rejonowych zarządów infrastruktury:
Niektóre rejonowe zarządy infrastruktury posiadają gospodarstwa pomocnicze – wojskowe zakłady remontowo-budowlane (ZRB).
1 stycznia 2006 roku rejonowym zarządom infrastruktury zostały podporządkowane wojskowe administracje koszar (WAK). W 2011 wojskowe administracje koszar zostały zlikwidowane, a ich zadania i kompetancje przejęły wojskowe oddziały gospodarcze (WOG).

</doc>
<doc id="1079618" url="https://pl.wikipedia.org/wiki?curid=1079618" title="Bodolyabér">
Bodolyabér

Bodolyabér – wieś i gmina w południowo-zachodniej części Węgier, w pobliżu miasta Komló.
Miejscowość leży na obszarze niewysokiego pasma górskiego Mecsek. Administracyjnie należy do powiatu Komló (jest jedną z 19 jego gmin), wchodzącego w skład komitatu Baranya.
Gmina Bodolyabér składa się z samej wsi Bodolyabér i pewnej liczby nienazwanych, wchodzących w jej skład przysiółków oraz pojedynczych domów. Gmina zajmuje powierzchnię 9,09 km², a zamieszkuje ją 251 osób (2009).

</doc>
<doc id="1079619" url="https://pl.wikipedia.org/wiki?curid=1079619" title="Egyházaskozár">
Egyházaskozár

Egyházaskozár – wieś i gmina w południowo-zachodniej części Węgier, w pobliżu miasta Komló.
Miejscowość leży na obszarze niewysokiego pasma górskiego Mecsek. Administracyjnie należy do powiatu Komló (jest jedną z 19 jego gmin), wchodzącego w skład komitatu Baranya.
Gmina Egyházaskozár składa się z samej wsi Egyházaskozár i pewnej liczby nienazwanych, wchodzących w jej skład przysiółków oraz pojedynczych domów. Gmina zajmuje powierzchnię 24,31 km², a zamieszkuje ją 801 osób (2009).

</doc>
<doc id="1079620" url="https://pl.wikipedia.org/wiki?curid=1079620" title="Mark Courtney (sędzia piłkarski)">
Mark Courtney (sędzia piłkarski)

Mark Courtney (ur. 26 kwietnia 1972 w Londynie) – sędzia piłkarski z Irlandii Północnej. Sędziuje mecze międzynarodowe i ligowe. W eliminacjach Euro 2008 16 sierpnia 2006 roku sędziował spotkanie Belgia - Kazachstan, które zakończyło się wynikiem 0:0.

</doc>
<doc id="1079621" url="https://pl.wikipedia.org/wiki?curid=1079621" title="James Beckford">
James Beckford

James Beckford (ur. 9 stycznia 1975 w Saint Mary) – jamajski lekkoatleta, skoczek w dal, wicemistrz olimpijski, 2-krotny wicemistrz świata.
Sukcesy.
Beckford biegł na pierwszej zmianie jamajskiej sztafety 4 x 100 metrów, która podczas Mistrzostwa Świata w Göteborgu (1995) zajęła 4. miejsce w biegu finałowym przegrywając walkę o medal o 0,03 z włoską sztafetą. Trzykrotnie został wybrany Sportowcem Roku na Jamajce (1995, 1996 oraz 2003). Beckford uzyskał najlepsze wyniki na świecie w skoku w dal w 1998 oraz w 2001.

</doc>
<doc id="1079622" url="https://pl.wikipedia.org/wiki?curid=1079622" title="Hegyhátmaróc">
Hegyhátmaróc

Hegyhátmaróc – wieś i gmina w południowo-zachodniej części Węgier, w pobliżu miasta Komló.
Miejscowość leży na obszarze niewysokiego pasma górskiego Mecsek. Administracyjnie należy do powiatu Komló (jest jedną z 19 jego gmin), wchodzącego w skład komitatu Baranya.
Gmina Hegyhátmaróc składa się z samej wsi Hegyhátmaróc i pewnej liczby nienazwanych, wchodzących w jej skład przysiółków oraz pojedynczych domów. Gmina zajmuje powierzchnię 7,59 km², a zamieszkują ją 154 osoby (2009).

</doc>
<doc id="1079623" url="https://pl.wikipedia.org/wiki?curid=1079623" title="Hosszúhetény">
Hosszúhetény

Hosszúhetény – wieś i gmina w południowo-zachodniej części Węgier, w pobliżu miasta Komló.
Położenie.
Miejscowość leży na obszarze niewysokiego pasma górskiego Mecsek. Administracyjnie należy do powiatu Komló (jest jedną z 19 jego gmin), wchodzącego w skład komitatu Baranya.
Gmina Hosszúhetény składa się z samej wsi Hosszúhetény i pewnej liczby nienazwanych, wchodzących w jej skład przysiółków oraz pojedynczych domów. Gmina zajmuje powierzchnię 45,27 km², a zamieszkuje ją 3387 osób (styczeń 2011).

</doc>
<doc id="1079624" url="https://pl.wikipedia.org/wiki?curid=1079624" title="Kárász">
Kárász

Kárász – wieś i gmina w południowo-zachodniej części Węgier, w pobliżu miasta Komló.
Miejscowość leży na obszarze niewysokiego pasma górskiego Mecsek. Administracyjnie należy do powiatu Komló (jest jedną z 19 jego gmin), wchodzącego w skład komitatu Baranya.
Gmina Kárász składa się z samej wsi Kárász i pewnej liczby nienazwanych, wchodzących w jej skład przysiółków oraz pojedynczych domów. Gmina zajmuje powierzchnię 8,02 km², a zamieszkuje ją 336 osób (2009).

</doc>
<doc id="1079625" url="https://pl.wikipedia.org/wiki?curid=1079625" title="Köblény">
Köblény

Köblény – wieś i gmina w południowo-zachodniej części Węgier, w pobliżu miasta Komló.
Miejscowość leży na obszarze niewysokiego pasma górskiego Mecsek. Administracyjnie należy do powiatu Komló (jest jedną z 19 jego gmin), wchodzącego w skład komitatu Baranya.
Gmina Köblény składa się z samej wsi Köblény i pewnej liczby nienazwanych, wchodzących w jej skład przysiółków oraz pojedynczych domów. Gmina zajmuje powierzchnię 8,04 km², a zamieszkuje ją 249 osób (2009).

</doc>
<doc id="1079627" url="https://pl.wikipedia.org/wiki?curid=1079627" title="Meziměstská vrchovina">
Meziměstská vrchovina

Meziměstská vrchovina – według czeskich geomorfologów jednostka geomorfologiczna (mikroregion) w północnych Czechach, przy granicy z Polską w okolicy miasta Broumov. Jest północno-wschodnią częścią Broumovskiej vrchoviny.
Jej powierzchnia wynosi 168 km². Dzieli się na dwie mniejsze jednostki: Góry Suche (czes. "Javoří hory") i Kotlinę Broumovską.
Od południowego zachodu graniczy z Policką vrchoviną. Z pozostałych stron otacza ją granica polsko-czeska.
Według regionalizacji Jerzego Kondrackiego obejmuje ona fragmenty dwóch różnych jednostek: Gór Kamiennych oraz Obniżenia Ścinawki, czyli jest to twór sztuczny.
Pod względem budowy geologicznej region obejmuje środkową część niecki śródsudeckiej i zbudowany jest ze skał osadowych i wulkanicznych powstałych w okresie od permu do triasu. Są to przede wszystkim piaskowce, zlepieńce, mułowce, łupki ilaste, wapienie, margle, a ze skał wulkanicznych: porfiry, melafiry i ich tufy.

</doc>
<doc id="1079628" url="https://pl.wikipedia.org/wiki?curid=1079628" title="Octan ołowiu(IV)">
Octan ołowiu(IV)

Octan ołowiu(IV), – organiczny związek chemiczny, sól kwasu octowego i ołowiu na stopniu utlenienia IV. Można go otrzymać w reakcji minii ołowiowej z kwasem octowym.
Reagent w chemii organicznej.
Octan ołowiu(IV) wykorzystywany jest w chemii organicznej w trzech kierunkach: jako silny utleniacz, jako czynnik acetylujący oraz jako reagent wprowadzający ołów do związków ołowioorganicznych. 
Przykłady zastosowań:

</doc>
<doc id="1079631" url="https://pl.wikipedia.org/wiki?curid=1079631" title="Wojskowy Zarząd Infrastruktury w Poznaniu">
Wojskowy Zarząd Infrastruktury w Poznaniu

Wojskowy Zarząd Infrastruktury w Poznaniu – jednostka organizacyjna Ministerstwa Obrony Narodowej ulokowana w Poznaniu. Powstała w 2003 roku z połączenia 20. Terenowego Oddziału Lotniskowego i Rejonowego Zarządu Infrastruktury w Poznaniu. Pierwszym szefem Wojskowego Zarządu Infrastruktury był płk Wiesław Mstowski. Aktualnie Wojskowym Zarządem Infrastruktury kieruje płk Tomasz Janusz. 
Wojskowy Zarząd Infrastruktury pełni funkcje analogiczne do Rejonowych Zarządów Infrastruktury. Dodatkowo zajmuje się zaopatrywaniem w ruchome składniki majątkowe niezbędne do wyposażania i technicznego utrzymania lotnisk.

</doc>
<doc id="1079640" url="https://pl.wikipedia.org/wiki?curid=1079640" title="Władysław Makarski">
Władysław Makarski

Władysław Makarski (ur. 13 lutego 1941 w Jaworniku Polskim) – polski językoznawca, emerytowany profesor Katolickiego Uniwersytetu Lubelskiego.
Życiorys.
Władysław Makarski urodził się 13 lutego 1941 r. w Jaworniku Polskim. W 1958 r. ukończył liceum ogólnokształcące w Jarosławiu. W l. 1959-1964 studiował filologię polską na Katolickim Uniwersytecie Lubelskim. W 1964 r. uzyskał tytuł zawodowy magistra na podstawie rozprawy "Gwara wsi Jawornik Polski", napisanej pod kierunkiem prof. Tadeusza Brajerskiego. Doktoryzował się na Uniwersytecie Jagiellońskim w 1986 r. na podstawie rozprawy "Nazwy miejscowości dawnej ziemi sanockiej" (promotor prof. Tadeusz Brajerski). W 1996 r. na podstawie rozprawy "Pogranicze polsko-ruskie do połowy XIV wieku. Studium językowo-etniczne" uzyskał stopień naukowy doktora habilitowanego w zakresie językoznawstwa polskiego. Profesor zwyczajny od 2001 r.
Przez cały okres pracy zawodowej związany z Katedrą Języka Polskiego w Instytucie Filologii Polskiej KUL – kolejno jako asystent (1964-1966), starszy asystent (1966-1972), adiunkt (1977-1986, 1996-2000), starszy wykładowca (1986-1996), prof. nadzwyczajny (od 2000). Od 1998 r. kierownik katedry. Ponadto pracował jako nauczyciel języka polskiego i koordynator do spraw naukowo-dydaktycznych w Studium Języka Polskiego i Kultury Polskiej dla Cudzoziemców KUL (1976-1978, 1987-2000), wykładowca języka polskiego w Zespole Kolegiów Nauczycielskich (sekcja Filologii Polskiej) w Zamościu, wykładowca języka polskiego i kierownik Zakładu Języka Polskiego w Wyższej Szkole Zawodowej w Zamościu. Redaktor naczelny zeszytu 6. (Językoznawstawo) "Roczników Humanistycznych".
Prof. Makarski jest członkiem Stowarzyszenia „Bristol" Krajowych i Zagranicznych Nauczycieli Kultury Polskiej i Języka Polskiego jako Obcego, Towarzystwa Naukowego KUL, Lubelskiego Towarzystwa Naukowego, Komisji Polsko-Ukraińskich Związków Kulturowych Oddziału PAN w Lublinie, Państwowej Komisji Poświadczania Znajomości Języka Polskiego jako Obcego.
Zainteresowania naukowe.
Zainteresowania naukowe prof. Makarskiego koncentrują się wokół następujących zagadnień: glottodydaktyka, dialektologia, składnia, stosunki językowe polsko-ruskie, onomastyka z różnymi jej działami: toponimią, hydronimią, antroponimią, patrocinią, onomastyką literacką, ze szczególnym uwzględnieniem metodologii badań nazewniczych, interferencji polsko-ukraińskich, nazw zagadkowych.

</doc>
<doc id="1079641" url="https://pl.wikipedia.org/wiki?curid=1079641" title="RZI">
RZI



</doc>
<doc id="1079642" url="https://pl.wikipedia.org/wiki?curid=1079642" title="WZI">
WZI



</doc>
<doc id="1079645" url="https://pl.wikipedia.org/wiki?curid=1079645" title="Wrocław Górnośląski">
Wrocław Górnośląski

Wrocław Górnośląski – nieczynny dworzec i stacja Kolei Górnośląskiej, mieszczący się przy ulicy Stanisława Małachowskiego 13 na osiedlu Przedmieście Świdnickie we Wrocławiu.
Historia.
Budynek dworca zaprojektował królewski radca budowlany, inż. August Rosenbaum, od tego czasu budynek kilkukrotnie przebudowywano. Kamień węgielny pod budowę dworca położono 2 maja 1841 roku, a 1 maja 1842 roku przeprowadzono pierwszą jazdę próbną. Oficjalne otwarcie dworca oraz linii Oława – Wrocław nastąpiło 21 maja 1842 roku. Właścicielem dworca (i linii) było Towarzystwo Kolei Górnośląskiej. Dworzec jest najstarszym budynkiem dworcowym na ziemiach polskich, zarówno współczesnych, jak i historycznych.
W budynku znajdowały się kasa biletowa, poczekalnie dla pasażerów pierwszej, drugiej i trzeciej klasy, restauracja, punkt przyjmowania bagaży oraz portiernia. Za głównym budynkiem zbudowano dwukondygnacyjny budynek urzędów kolejowych i budynek dyrekcji kolei, ten ostatni w stylu włoskiej willi. Oba budynki zostały zburzone podczas budowy torów prowadzących na obecny Dworzec Główny. Peron przylegał do głównego budynku dworca od strony obecnej ulicy Suchej i był przykryty dachem wspartym na żeliwnych kolumnach.
Gdy Towarzystwo Kolei Górnośląskiej dostało koncesję na budowę linii kolejowej Wrocław – Poznań, zdecydowano o budowie nowego, większego budynku stacyjnego. Na potrzeby nowej linii wzniesiono obecny Dworzec Główny, który został otwarty w 1857 roku. Po uruchomieniu nowego dworca Dworzec Górnośląski był wykorzystywany jako biurowiec, budynek mieszkalny oraz warsztaty.
Po wojnie mieściły się w nim gabinety kolejowej służby zdrowia. Budynek w 1989 roku wpisany został do rejestru zabytków. Na początku XXI wieku PKP S.A. sprzedała najstarszą część dworca prywatnemu właścicielowi, a na 2012 rok planowane było opuszczenie przez przedsiębiorstwa kolejowe ostatnich pomieszczeń w budynku. Budynek dawnego dworca jest zaniedbany. Wstęp do większości pomieszczeń został wyłączony, jedynie w dobudowanej później części budynku zlokalizowana jest noclegownia im. Brata Alberta.
15 czerwca 2017 r. miał miejsce pożar prawego skrzydła budowli.
Uruchomienie pierwszej na ziemiach polskich linii kolejowej upamiętnia tablica umieszczona przy wejściu do budynku.

</doc>
<doc id="1079648" url="https://pl.wikipedia.org/wiki?curid=1079648" title="Błąd przepełnienia sterty">
Błąd przepełnienia sterty



</doc>
<doc id="1079653" url="https://pl.wikipedia.org/wiki?curid=1079653" title="Najstarsza Synagoga w Bambergu">
Najstarsza Synagoga w Bambergu

Najstarsza Synagoga w Bambergu – pierwsza synagoga znajdująca się w Bambergu, w Niemczech na rogu Judenstrasse i Unterer Kaulberg.
Dokładna data powstania synagogi nie jest znana, ale przypuszcza się, że powstała przed XIV wiekiem. Wejście do synagogi znajdowało się na placu Pfahlplätzchen, który wcześniej nazywał się Judenplatz i zapewne stanowił centrum dawnej dzielnicy żydowskiej. 
W 1422 roku biskup Fryderyk III skonfiskował synagogę i zamienił na kościół Matki Boskiej. Dziś mieści się w niej gmina Wolnego Kościoła.

</doc>
<doc id="1079657" url="https://pl.wikipedia.org/wiki?curid=1079657" title="Synagoga w Bambergu (Hellerstraße)">
Synagoga w Bambergu (Hellerstraße)

Synagoga w Bambergu – druga z kolei synagoga znajdująca się w Bambergu, w Niemczech w ogrodzie Hintergarten przy Hellerstraße.
Synagoga powstała w 1430 roku w małym budynku w ogrodzie Hintergarten, zaraz po ponownym osiedlaniu się Żydów w mieście. Była używana w latach 1430-1478 i zapewne 1520-1660. Przerwa była spowodowana ponownym wypędzeniem Żydów z Bambergu.

</doc>
<doc id="1079665" url="https://pl.wikipedia.org/wiki?curid=1079665" title="Synagoga w Bambergu (Generalsgasse 15)">
Synagoga w Bambergu (Generalsgasse 15)

Synagoga w Bambergu – trzecia z kolei synagoga znajdująca się w Bambergu, w Niemczech przy Generalsgassse 15.
Około 1660 roku gmina żydowska wynajęła od miasta kompleks budynków, który zaadaptowano na synagogę i centrum gminy. Dziesięć lat później budynki wyremontowano i powiększono, a w 1694 roku udało się je zakupić. Synagoga była użytkowana do 1853 roku gdy okazała się zbyt mała.

</doc>
<doc id="1079667" url="https://pl.wikipedia.org/wiki?curid=1079667" title="Synagoga w Bambergu">
Synagoga w Bambergu

Synagoga w Bambergu – piąta z kolei synagoga znajdująca się w Bambergu, w Niemczech przy Herzog-Max-Straße.
Synagoga została zbudowana w latach 1908-1910. Miała wieżę o wysokości 37 metrów. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. Jej ruiny zostały wkrótce rozebrane. Po zakończeniu II wojny światowej synagoga nie została odbudowana.

</doc>
<doc id="1079668" url="https://pl.wikipedia.org/wiki?curid=1079668" title="Bogdan Wnętrzewski">
Bogdan Wnętrzewski

Bogdan Wnętrzewski (ur. 2 grudnia 1919 w Kielcach, zm. 11 września 2007) – polski architekt, jeden z pierwszych więźniów niemieckiego obozu koncentracyjnego Auschwitz (nr obozowy 40).
Życiorys.
Był absolwentem gimnazjum klasycznego w Przemyślu i Państwowej Szkoły Budownictwa w Jarosławiu, którą ukończył w 1938 r., dostając się następnie na studia na Politechnice Lwowskiej, których nie rozpoczął z powodu wybuchu wojny we wrześniu 1939 r.
Aresztowany 7 maja 1940 r. w Radymnie k. Jarosławia przez Gestapo i Ukraińców, początkowo przetrzymywany był w tarnowskim więzieniu, a 14 czerwca tego samego roku został deportowany z pierwszym transportem więźniów do obozu Auschwitz-Birkenau. W obozie otrzymał nr 40. Pracował w obozowej kuchni SS. W grudniu 1944 r. przetransportowany do obozu koncentracyjnego KL Dachau, gdzie otrzymał nr obozowy 134428. Pracownik obozowej rzeźni. Po wyzwoleniu obozu przez Amerykanów powrócił do Polski.
Absolwent Wydziału Architektury Politechniki Warszawskiej z 1950 r., w tym samym roku został członkiem SARP. Pracował między innymi w Biurze Odbudowy Stolicy, oraz Mostostalu. W latach 1962–1976 pracował jako inżynier w Ghanie. Twórca i współtwórca wielu obiektów przemysłowych, a także adaptacji, rozbudowy i przebudowy już istniejących. Wstawił się za wcześniejszym zwolnieniem przez Sowietów z więzienia esesmana Adolfa Prema, który służył w obozie w Oświęcimiu jako komendant Brotmagazin (magazyn żywności dla SS) i według Wnętrzewskiego był przyzwoitym człowiekiem.
Pochowany 18 września 2007 r. na cmentarzu ewangelicko-augsburskim w Warszawie (aleja 38, miejsce 1).

</doc>
<doc id="1079669" url="https://pl.wikipedia.org/wiki?curid=1079669" title="Skała Pipkowa">
Skała Pipkowa

Skała Pipkowa – skała w górnej części Doliny Kamienic na Wyżynie Krakowsko-Częstochowskiej. Znajduje się na wschodnim zboczu doliny, a u jej podnóża wypływa źródło dające początek potokowi Kamienice spływającemu z doliny do Rowu Krzeszowickiego. Określenie "Pipek" znane było już w 1799 r., był to przydomek niejakiego Jana, dawnego mieszkańca tych terenów urodzonego w 1738. Skała nazywana była również "Kubową Skałą" od dawnego właściciela – ur. w 1869 Jakuba Łagana, syna Jana i Agnieszki Święszek.
Pipkowa Skała ma pionową ścianę o długości ok. 120 m i wysokości ok. 20 m. U jej podnóża znajduje się głęboka szczelina, jednak za wąska, by udało się do niej wejść. Zbudowana jest z dolnokarbońskiego wapienia i jest rzadkim w Polsce przykładem olistolitu. Pochodzi z terenu położonego kilka kilometrów dalej na północny wschód. W dolnym permie oderwała się od podłoża i ześlizgnęła, osadzając się na znajdujących się tutaj dużo młodszych skałach zlepieńca myślachowickiego z dolnego permu.
Skałę już przed wojną zwiedzali i podziwiali turyści. Obecnie jest pomnikiem przyrody i znajduje się na posiadającym duże walory krajobrazowe, geologiczne i przyrodnicze obszarze Parku Krajobrazowego Dolinki Krakowskie.

</doc>
<doc id="1079670" url="https://pl.wikipedia.org/wiki?curid=1079670" title="Stara Synagoga w Bambergu">
Stara Synagoga w Bambergu

Stara Synagoga w Bambergu – czwarta z kolei synagoga znajdująca się w Bambergu, w Niemczech przy Generalsgassse 15.
Synagoga została zbudowana w 1853 roku, zaraz obok poprzedniej synagogi. Po upływie pół wieku budynek okazał się zbyt mały. W 1910 roku po otwarciu nowej, synagoga została zamknięta.
Synagoga, jak i pobliskie zabudowania zostały zburzone w latach 80. XX wieku.

</doc>
<doc id="1079671" url="https://pl.wikipedia.org/wiki?curid=1079671" title="Kato Zakro">
Kato Zakro



</doc>
<doc id="1079672" url="https://pl.wikipedia.org/wiki?curid=1079672" title="Nowa Synagoga w Bambergu">
Nowa Synagoga w Bambergu

Nowa Synagoga w Bambergu – szósta z kolei synagoga znajdująca się w Bambergu, w Niemczech.
Synagoga została zbudowana w 2005 roku na dawnych terenach fabrycznych. Utworzono tam także centrum gminy żydowskiej. Obecnie jest jedyną czynną synagogą w mieście.

</doc>
<doc id="1079673" url="https://pl.wikipedia.org/wiki?curid=1079673" title="Matt Heath">
Matt Heath

Matt Heath (ur. 1 listopada 1981 roku w Leicesterze) – angielski piłkarz występujący na pozycji obrońcy. Obecnie gra w Colchesterze United.
Kariera klubowa.
Matt Heath zawodową karierę rozpoczynał w 2002 roku w Leicester City. W debiutanckim sezonie pełnił tam rolę rezerwowego, jednak z roku na rok coraz częściej dostawał szanse gry. W trakcie rozgrywek 2003/2004 został wypożyczony do Stockport County. Rok później powrócił do Leicester City, w barwach którego w sezonie 2004/2005 rozegrał osiemnaście ligowych spotkań. W wygranym 3:0 pojedynku przeciwko Coventry City Heath zdobył jedną z bramek, a jego gra bardzo spodobała się ówczesnemu szkoleniowcowi popularnych "The Sky Blues" – Peterowi Reidowi, który latem 2005 roku zdecydował się kupić angielskiego zawodnika. W Coventry Heath spisywał się całkiem przyzwoicie i wywalczył sobie miejsce w podstawowej jedenastce.
9 listopada 2006 roku Anglik został wypożyczony do Leeds United, w barwach którego zadebiutował dwa dni później podczas wygranego 3:0 spotkania przeciwko Colchester United. W barwach "Pawi" Heath grał na środku obrony i rywalizował o miejsce w wyjściowym składzie z Ugo Ehiogu i Matthew Kilgallonem. 1 stycznia 2007 roku angielski defensor powrócił do Coventry, jednak następnego dnia przeszedł do Leeds na zasadzie wolnego transferu. Z ekipą "The Whites" podpisał kontrakt obowiązujący do końca sezonu, ale po jego wygaśnięciu Anglik przedłużył swoją umowę.
W marcu 2008 roku nowy trener Leeds – Gary McAllister poinformował Heatha, że ten może sobie szukać nowego klubu. Angielski zawodnik został wypożyczony do drużyny Colchester United, a 13 maja dołączył do niej już na stałe. 2 marca 2009 roku piłkarz został wypożyczony na miesiąc do Brighton &amp; Hove Albion i w swoim debiucie z Leyton Orient strzelił gola. 30 lipca Heath również na miesiąc został wypożyczony do Southend United.

</doc>
<doc id="1079676" url="https://pl.wikipedia.org/wiki?curid=1079676" title="Thomas Erpynham">
Thomas Erpynham

Thomas Erpynham lub Erpinham, (ur. 1357, zm. 1428) – angielski żołnierzy upamiętniony przez Williama Shakespeare’a w "Henryku V". Brał udział w walkach we Francji (wojna stuletnia), Hiszpanii, Szkocji i Prusach.
Jego pierwszą kampanią wojenną był udział w wyprawie Czarnego Księcia na Akwitanię w 1368 r. W 1380 r. był giermkiem księcia Lancaster podczas jego wyprawy na Półwysep Iberyjski. Został tam przez księcia pasowany na rycerza. W 1385 r. brał udział w wyprawie króla Ryszarda II na Szkocję oraz w walkach z księciem Bretanii Janem V. W 1386 r. ponownie walczył w Hiszpanii. W 1391 r. razem z synem Lancastera, Henrykiem, hrabią Derby, brał udział w wyprawie do Prus. Później udał się z pielgrzymką do Ziemi Świętej.
Kiedy Henryk stracił łaski króla i udał się w 1398 r. na wygnanie Erpynham mu towarzyszył. Jego włości zostały z tego powodu skonfiskowane przez Ryszarda. Henryk i Erpynham powrócili w lipcu 1399 r., pojmali króla Ryszarda i doprowadzili do usunięcia go z tronu. Nowy król, Henryk IV, nadał Erpynhamowi urzędy konstabla zamku Dover i lorda strażnika Pięciu Portów. W 1400 r. Erpynham wziął udział w wyprawie na Szkotów. W 1401 r. został kawalerem Orderu Podwiązki i członkiem Tajnej Rady.
Erpynham służył wiernie Henrykowi IV, a później jego synowi Henrykowi V. Brał udział w wyprawie Henryka V na Francję w 1415 r. W bitwie pod Azincourt dowodził oddziałem łuczników i walnie przyczynił się do końcowego zwycięstwa Anglików.
Był żonaty z Joan Clopton, ale nie doczekał się potomstwa. Zmarł w 1428 r. i został pochowany w prezbiterium katedry w Norwich w hrabstwie Norfolk. W mieście tym Erpynham ufundował bramę do katedry w 1420 r. nazwaną jego imieniem.
Postać Thomasa Erpynhama pojawia się w sztuce Shakespeare’a "Henryk V" oraz w jej filmowych adaptacjach. W wersji z 1944 r. w reżyserii Laurence’a Oliviera w postać Erpynhama wcielił się Morland Graham. W wersji z 1989 r. w reżyserii Kennetha Branagha w postać Erpynhama wcielił się Edward Jewesbury.

</doc>
<doc id="1079677" url="https://pl.wikipedia.org/wiki?curid=1079677" title="Mnożnik kreacji pieniądza">
Mnożnik kreacji pieniądza

Mnożnik kreacji pieniądza – pozwala odpowiedzieć na pytanie, jaką wielkość zasobu pieniądza (mierzonego agregatem M1) jest w stanie wykreować system bankowy z pojawiającego się w gospodarce nowego pieniądza wielkiej mocy (mierzonego agregatem M0, nazywanego niekiedy bazą monetarną).
Potocznie możemy powiedzieć, że zasób pieniądza to ilość pieniądza, jaka może służyć w danym kraju (w społeczeństwie) do dokonywania transakcji. Ze względu na pojawiające się w ostatnich dekadach różnego rodzaju ‘innowacje finansowe’, coraz częściej miarą zasobu pieniądza stają się agregaty M2 i M3.
Zatem mnożnik kreacji pieniądza to:
Zdefiniujmy dwa parametry formula_2 i formula_3
gdzie formula_8 – gotówka obowiązkowo przechowywana przez banki komercyjne w banku centralnym.
Z definicji formula_9 oraz formula_10 Z definicji parametrów formula_2 i formula_12 możemy wyliczyć formula_13 oraz formula_14
Zatem możemy napisać, że
Wstawiając te wartości do definicji mnożnika i robiąc elementarne przekształcania, otrzymujemy:
Zatem przy stałej wartości formula_18 czym mniejsza wartość stopy rezerw, tym więcej pieniądza mogą wykreować banki komercyjne. Zauważmy, że niezależnie od tego, jakie jest formula_18 dla formula_20 (czyli dla stuprocentowej rezerwy) mnożnik kreacji pieniądza jest równy 1, czyli nie ma kreacji pieniądza.
Wartości mnożnika mogą być bardzo duże, np. kiedy formula_21 to formula_22 natomiast dla formula_23 i formula_24 formula_25
W ostatnich dekadach konsumenci mają coraz mniej gotówki w swoich portfelach, a zapłaty dokonywane są w sposób bezgotówkowy, odpowiada to sytuacji stale malejącego formula_26 Dla granicznej wartości, kiedy formula_27 mnożnik kreacji pieniądza przyjmuje postać prostego wzoru (bardzo często używanego, ale warto mieć świadomość, że jest to przybliżenie sytuacji w obecnym systemie bankowym, kiedy nadal posługujemy się gotówką trzymaną w naszych portfelach):

</doc>
<doc id="1079680" url="https://pl.wikipedia.org/wiki?curid=1079680" title="Polska Czerwona Księga">
Polska Czerwona Księga



</doc>
<doc id="1079681" url="https://pl.wikipedia.org/wiki?curid=1079681" title="Han Dinxing">
Han Dinxing



</doc>
<doc id="1079684" url="https://pl.wikipedia.org/wiki?curid=1079684" title="Browar Połczyn-Zdrój">
Browar Połczyn-Zdrój

Browar Połczyn-Zdrój Sp z.o.o – browar przemysłowy w Połczynie-Zdroju.
Historia.
Browar w Połczynie-Zdroju został założony w 1825 przez Hermana Fuhrmanna. W latach 1865–1945 działał pod spółką Brauerei C. Fuhrmann Inh. Karl Fuhrmann. Był jednym z największych zakładów piwowarskich na Pomorzu Zachodnim.
Po II wojnie światowej zakład upaństwowiono i przemianowano na Państwowy Browar Połczyn. W 1989 włączono go do Koszalińskich Zakładów Piwowarskich i stworzono z niego filię browaru w Koszalinie. W latach 90. XX wieku w połczyńskim zakładzie piwowarskim produkowano piwa pod markami Brok. W latach 2002–2005 browar w Połczynie-Zdroju należał do grupy piwowarskiej Browary Polskie Brok-Strzelec S.A. W 2003 w związku z kłopotami finansowymi spółki zaprzestano w browarze produkcji piwa. W latach 2003–2007 przedsiębiorstwo Sagittarius-Strzelec S.A. prowadziło w nim produkcję napojów bezalkoholowych i wody mineralnej. Powołano wówczas w miejsce browaru Wytwórnię Wody Źródlanej Połczyn-Zdrój.
W 2007 zakład wydzierżawiła spółka Brewer Polska Sp. z o.o. należąca do czeskiego przedsiębiorstwa Brewer s.r.o. Browar wznowił produkcję piwa w 2007 pod nazwą Browar Połczyn-Zdrój. W 2008 spółka Brewer Polska Sp. z o.o. wykupiła większościowy pakiet udziałów w spółce Wytwórnia Wody Źródlanej Połczyn Zdrój S.A. i zmieniła nazwę na Fuhrmann Sp. z o.o. W tym czasie znaczną część produkcji stanowiły piwa dla sieci handlowych, innych zleceniodawców i na eksport. W latach 2008–2009 poczyniono znaczne nakłady inwestycyjne, między innymi otwarto linię do produkcji piwa butelkowanego. W tym czasie starano się również rozszerzać asortyment produktów wprowadzając na rynek piwo pszeniczne oraz napoje energetyczne. Poczynione inwestycje w okresie światowego kryzysu finansowego, nie przyniosły oczekiwanych rezultatów i browar po raz kolejny zaczął być niewypłacalny. Od początku 2010 roku nastąpiły trudności z regulowaniem bieżących zobowiązań podatkowych oraz pracowniczych.
W sierpniu 2010 spółka Fuhrmann Sp. z o.o. ogłosiła upadłość układową, jednak nie zaprzestano produkcji. W grudniu 2010, browar został przejęty przez fundusz inwestycyjny, który do tego czasu był głównym pożyczkodawcą przedsiębiorstwa. Zdecydowano się następnie na restrukturyzację produkcji i postawiono na marki kojarzące browar z uzdrowiskiem Połczyn-Zdrój, działania te częściowo odniosły zamierzony skutek i w latach 2011–2014 produkcja piwa w browarze rosła w tempie około 25% rocznie. Sukces browaru w tych latach można wiązać z rosnącą popularnością w kraju piw regionalnych. W 2015 roku firma osiągnęła obroty w wysokości 67 mln zł netto, głównie dzięki sprzedaży ekonomicznych piw dla wielkich sieci handlowych. Taka strategia nie gwarantowała jednak wysokich marż, dlatego w dalszym ciągu podejmowano działaniu mające na celu promocję produktów regionalnych głównie pod szyldem kilku odmian piwa Połczyn.
Od 2016 roku firma poszukiwała inwestora, powodem problemów finansowych pomimo wysokich obrotów, były wciąż niespłacone długi z lat upadłości oraz konieczność dostosowania infrastruktury zakładu do nowoczesnych standardów. Przedłużające się negocjacje z potencjalnymi inwestorami doprowadziły na początku 2017 roku do ponownego wstrzymania produkcji. Następnie pomiędzy styczniem 2017 roku, a kwietniem 2018 roku zakład zaprzestał regulowania zobowiązań wobec pracowników oraz organów państwa.
W kwietniu 2018 roku po podpisaniu umowy z nowym inwestorem ogłoszono wznowienie produkcji, a właścicielem zakładu został, dysponujący słowackim kapitałem Semper Brewery A.S.
Charakterystyka.
W 2007 browar zatrudniał 50 osób i produkował 40 tysięcy hektolitrów piwa miesięcznie. W 2009 browar zatrudniał 120 osób. Obecnie moce produkcyjne zakładu wynoszą około 350 tysięcy hektolitrów piwa rocznie, jednak produkcja z powodu regulacji akcyzowych nie przekracza 200 tysięcy hl.

</doc>
<doc id="1079686" url="https://pl.wikipedia.org/wiki?curid=1079686" title="Vogel Burda Communications">
Vogel Burda Communications



</doc>
<doc id="1079689" url="https://pl.wikipedia.org/wiki?curid=1079689" title="Heretic (gra komputerowa)">
Heretic (gra komputerowa)

Heretic – gra komputerowa z gatunku first-person shooter stworzona przez firmę Raven Software i wydana przez id Software w 1994 roku.
Gracz wciela się w postać Corvusa – elfa, który musi bronić swego świata przed jednym z trzech Wężowych Jeźdżców – D'Sparilem. Bohater posługuje się różnoraką bronią: magicznymi wyrzutniami, różdżkami i kuszą. Heretic był pierwszą grą FPS, w której gracz mógł w dogodnej chwili używać zebranych przez siebie przedmiotów (m.in. skrzydeł gniewu, mikstur leczniczych, magicznych ksiąg, zwiększających siłę rażenia broni bohatera czy bomb, zmieniających przeciwników w kurczaki).
"Heretic" bazuje na zmodyfikowanym silniku pierwszego "Dooma".
W 1998 roku wydano kontynuację gry – "Heretic II".
Porty.
W 1999 r. firma Raven Software udostępniła kod źródłowy gry. Dzięki temu grę portowano na inne systemy operacyjne i zmodyfikowano silnik tak, by obsługiwał przyspieszanie sprzętowe 3D.

</doc>
<doc id="1079693" url="https://pl.wikipedia.org/wiki?curid=1079693" title="Jerzy Siciarek">
Jerzy Siciarek

Jerzy Siciarek ps. „Lech” (ur. 4 stycznia 1913, zm. 7 września 2007) – polski żołnierz podziemia, porucznik WP, drukarz prasy podziemnej.
Po wybuchu II wojny światowej uczestniczył w polskiej wojnie obronnej 1939 r., a następnie był współorganizatorem tajnych drukarni Wojskowych Zakładów Wydawniczych Komendy Głównej ZWZ-AK. Uczestnik powstania warszawskiego, więzień Stalagu X B w Sandbostel.

</doc>
<doc id="1079696" url="https://pl.wikipedia.org/wiki?curid=1079696" title="SK Sparta Krč">
SK Sparta Krč



</doc>
<doc id="1079697" url="https://pl.wikipedia.org/wiki?curid=1079697" title="Thomas FitzAlan">
Thomas FitzAlan

Thomas FitzAlan KG (ur. 13 października 1381, zm. 13 października 1415 w Arundel) – angielski arystokrata, syn Richarda FitzAlana, 11. hrabiego Arundel, i Elizabeth de Bohun, córki 1. hrabiego Northampton.
Kiedy Thomas miał 16 lat jego ojciec został ścięty na rozkaz króla Ryszarda II. Dobra i tytuły FitzAlanów zostały skonfiskowane i w większej części przekazane przyrodniemu bratu króla, księciu Exeter. Książę otrzymał też pieczę nad młodym Thomasem. Nie był to szczęśliwy okres w życiu FitzAlana, gdyż opiekun znęcał się nad młodym arystokratą. W końcu Thomasowi udało się uciec i dotrzeć do przebywającego na wygnaniu stryja, Thomasa Arundela, byłego arcybiskupa Canterbury. Razem przyłączyli się do głównego oponenta Ryszarda, księcia Lancaster.
W lipcu 1399 r. towarzyszył Lancasterowi w jego inwazji na Anglię i brał udział w wydarzeniach, które doprowadziły do usunięcia z tronu Ryszarda II i koronacja Lancastera jako króla Henryka IV. Podczas koronacji Henryka IV pełnił funkcję cześnika. Niedługo później nowy król przywrócił Thomasowi skonfiskowane w 1397 r. dobra i tytuły.
Rok później doszło do buntu grupy baronów związanych z królem Ryszardem II. Wśród nich znalazł się dawny opiekun nowego hrabiego Arundel, książę Exeter. Rebelia została szybko stłumiona. Exeter znalazł się w rękach stryjny Arundela, Joan, hrabiny Hereford. Na rozkaz Arundela został on ścięty. W latach 1401-1405 Arundel prowadził działania wojenne na pograniczu walijskich przeciwko buntownikom pod wodzą Owena Glendowera. W 1405 r. stał na czele królewskich komisarzy, którzy wydali wyrok śmierci na arcybiskupa Yorku Richarda le Scrope'a za jego niedawny bunt. Egzekucja duchownego wywołała konflikt między Arundelem a jego stryjem, arcybiskupem Thomasem, który sprzeciwiał się ścięciu prałata.
Kiedy siostra Henryka IV, Filipa Lancaster, poślubiła króla Portugalii Jana Dobrego, dla umocnienia angielsko-portugalskiego sojuszu doszło do małżeństwa Arundela z Beatriz (ok. 1386 – 25 października 1447), nieślubną córką Jana Dobrego i Inês Pires, córki przechrzczonego Żyda. Ślub odbył się 26 listopada 1405 w Londynie w obecności króla Henryka. Małżonkowie nie mieli razem dzieci.
Politycznie hrabia Arundel związał się z przyrodnimi braćmi króla, Beaufortami. Kiedy Thomas Beaufort, 1. książę Exeter, został w 1410 r. Lordem Kanclerzem, Arundel stał się jedną z najważniejszych postaci w radzie królewskiej. Mniej więcej w tym czasie został kawalerem Orderu Podwiązki i lordem strażnikiem Pięciu Portów. W 1412 r. musiał tymczasowo opuścić dwór na skutek konfliktu Henryka IV z Beaufortami, ale po śmierci króla i intronizacji jego następcy, Henryka V, Arundel wrócił na dwór i otrzymał urząd Lorda Wielkiego Skarbnika.
Arundel brał udział w wyprawie Henryka V do Francji w 1415 r. Brał udział w oblężeniu Harfleur. Podczas oblężenia ciężko zachorował i powrócił do Anglii. Nigdy nie wyzdrowiał i zmarł 13 października 1415 r. Nie pozostawił po sobie dziedzica. Jego tytuły przejął jego kuzyn John FitzAlan. Otrzymał on również zamek Arundel. Pozostałe włości hrabiego podzielono między jego siostry.

</doc>
<doc id="1079698" url="https://pl.wikipedia.org/wiki?curid=1079698" title="Hexen II">
Hexen II

Hexen II — gra komputerowa z gatunku strzelanek pierwszoosobowych, wyprodukowana przez Raven Software i wydana w 1997 roku. Jest kontynuacją gry "Hexen". Podobnie jak w poprzedniku, "Hexen II" wymaga od gracza rozwiązywania zagadek i korzystania z przedmiotów.

</doc>
<doc id="1079702" url="https://pl.wikipedia.org/wiki?curid=1079702" title="Jane Tomlinson">
Jane Tomlinson

Jane Emily Tomlinson (ur. 21 lutego 1964 w Wakefield, zm. 3 września 2007 w Leeds) – brytyjska lekkoatletka i działaczka charytatywna
Przez wiele lat zaangażowana była w zbiórkę pieniędzy dla osób chorych na nowotwór, samemu zmagając się z tą chorobą. Startowała w biegach maratońskich, oraz różnego rodzaju zawodach rowerowych pokonując między innymi w 2006 r., odległość 6780 km z San Francisco do Nowego Jorku, w 2004 r., trasę z Rzymu do Leeds, a w 2003 r., objechała Wyspy Brytyjskie.
W czasie swojej działalności charytatywnej Jane Tomlinson zebrała niebagatelną sumę 1,75 mln funtów szterlingów. Zmarła w szpitalu w Leeds, przyczyną śmierci był rak piersi.

</doc>
<doc id="1079703" url="https://pl.wikipedia.org/wiki?curid=1079703" title="Parafia Narodzenia Najświętszej Maryi Panny w Płokach">
Parafia Narodzenia Najświętszej Maryi Panny w Płokach

Parafia Narodzenia Najświętszej Maryi Panny w Płokach – parafia należąca do dekanatu Trzebinia archidiecezji krakowskiej.
Do parafii nalaży około 1600 wiernych.
Historia.
Parafia w Płokach została założona przez Jakuba Ligęzę 8 października 1314 roku. Początkowo, stał tam kościół drewniany. W latach 1325 - 1327 wspomniano parafię w rachunku świętopietrza. Za Jana Długosza stoi już murowany kościół. W czasie reformacji parafia w Płokach nie uległa nowemu ruchowi. W 1748 roku wizytował parafię biskup Michał Ignacy Kunicki. Wiadomo z niej, że do kościoła prowadzą schody o 70 stopniach oraz że mieściło się w nim do 300 parafian. Obok kościoła stała dzwonnica z trzema dzwonami. 9 czerwca 1793 roku w pożarze spłonęły kościół i plebania, a wraz z nimi księgi parafialne. W latach 1811 -1813 zbudowano trzeci kościół. W środku znajdowały się trzy ołtarze. Kościół i plebanie rozbudowywano i remontowano przez cały XIX wiek. W 1854 roku w czasie pożaru ucierpiała stajnia i spichlerz plebana. W 1856 roku zamontowano w kościele dziesięciogłosowe organy. . Obecny kościół wybudowano w latach 1949 – 1951, nawiązuje on wyglądem do poprzednich świątyń. Budowla jest otoczona murem, jego fragmenty pochodzą z XVI, XVII, XVIII i XIX wieku. Brama pochodzi z końca XIX wieku. W sanktuarium znajduje się "cudowny" obraz Matki Boskiej zwanej Płocką. Obraz powstał w XV wieku w oparciu o bizantyjski typ ikonograficzny Hodigłtrii. Namalowano go na desce pokrytej płótnem, autor nie jest znany. Obraz jest jednym ze starszych obrazów Matki Boskiej w Polsce. Dzięki cudownemu obrazowi Płoki stały się miejscem pielgrzymek. Masowy ruch pielgrzymkowy notuje się od początku XIX wieku.

</doc>
<doc id="1079704" url="https://pl.wikipedia.org/wiki?curid=1079704" title="Aleksander Woyde">
Aleksander Woyde

Aleksander Woyde (ur. 23 lipca 1860 w Zabłudowie, zm. 21 września 1925 w Warszawie) – historyk, archiwista, bibliotekarz.
Życiorys.
Aleksander Woyde był synem Maurycego (1820–1896), administratora radziwiłłowskich dóbr Zabłudów, i Aleksandry ze Spleszyńskich (zm. 1913), najstarszym wnukiem profesora UW Maurycego Woyde. Dziadkiem ze strony matki był ks. superintendent Józef Spleszyński - obie rodziny były wyznania ewangelicko-reformowanego. Ukończył Instytut Technologiczny w Petersburgu, lecz nie wykonywał zawodu inżyniera i zajął się archiwistyką i bibliotekarstwem. Od roku 1893 do śmierci kierował biblioteką parafii ewangelicko-reformowanej na ul. Leszno w Warszawie, od 1902 był także kierownikiem archiwum parafialnego. Uporządkował zasoby biblioteki (w 1917 posiadała około 17 tysięcy woluminów), opracował katalog alfabetyczny i rzeczowy („rozumowy”), prowadził staranną politykę gromadzenia zbiorów. Współpracował także w charakterze wolontariusza z Biblioteką Publiczną w Warszawie, późniejszą Biblioteką Publiczną m.st. Warszawy, pomagając przy katalogowaniu i inwentaryzowaniu rękopisów. Był członkiem Towarzystwa Biblioteki Publicznej w Warszawie.
W roku 1919 Woyde objął stanowisko docenta historii Reformacji na Wolnej Wszechnicy Polskiej w Warszawie. W ostatnich latach przed śmiercią wydał dwa nieznane rękopisy dotyczące historii Reformacji w Polsce (1922). Wcześniej wydał "Trzy modlitwy synodalne synodów prowincjonalnych wielkopolskich reformowanych 1789, 1743 r." (1904) oraz był członkiem Komitetu Redakcyjnego serii "Monumenta Reformationis Polonicae et Lithuanicae", wydawanej od 1908 pod kierunkiem Henryka Merczynga. Opublikował bibliografię dzieł Mikołaja Reja (w: "Tarcza wiary", 1905).
Bogata kolekcja archiwaliów i rękopisów, którą zgromadził Woyde prywatnie, pierwotnie przekazana do archiwum parafii ewangelicko-reformowanej w stolicy, znajduje się obecnie w Dziale Rękopisów Biblioteki Uniwersyteckiej w Warszawie.
Aleksander Woyde był żonaty dwukrotnie: po raz pierwszy ze swoją kuzynką Stefanią Spleszyńską (1867-1914), a po raz drugi z Zofią z Dawidów Świdową (od 1919). Pozostawił jedną córkę Stefanię (1890-1978) zamężną Zdrodowską. Popełnił samobójstwo z powodów finansowych. Został pochowany obok rodziców i stryja, generała Karola Augusta na cmentarzu kalwińskim w Warszawie (K,2,7).

</doc>
<doc id="1079705" url="https://pl.wikipedia.org/wiki?curid=1079705" title="Supian Abdullayew">
Supian Abdullayew



</doc>
<doc id="1079706" url="https://pl.wikipedia.org/wiki?curid=1079706" title="Książę i Tchórz">
Książę i Tchórz

Książę i Tchórz – polska gra przygodowa typu point &amp; click, stworzona przez studio Metropolis Software, wydana w 1998 roku. Fabułę stworzyli wspólnie Jacek Piekara i Adrian Chmielarz (twórca m.in. "Painkillera").
Fabuła.
Gra opowiada historię pewnego młodzieńca, marzącego o życiu pełnym przygód, którego umysł i dusza wskutek demonicznej magii zostają przeniesione w ciało odważnego księcia Galadora z zamku Garrahan. Zamiana odbywa się jednak w niezwykle niefortunnym momencie – w trakcie pojedynku pomiędzy księciem a Czarnym Rycerzem. Przerażony chłopak ucieka, hańbiąc tym samym dobre imię Galadora. Od tej chwili główny bohater usiłuje powrócić do własnego ciała. Pomocną dłoń w tej trudnej sytuacji podaje mu Arivald – mag, który tysiąc lat wcześniej zmarł w niewyjaśnionych okolicznościach.
Rozgrywka i odbiór.
"Książę i Tchórz" jest klasyczną grą typu „wskaż i kliknij” z dwuwymiarową grafiką. Muzykę do niej stworzyli Karim Martusewicz i Juliusz „Van Jussey” Gyula Gruber. Produkcja przede wszystkim zwraca uwagę swoim pełnym gagów i żartów scenariuszem. Pojawiają się w niej również liczne nawiązania do cyklu Jacka Piekary o "Arivaldzie z Wybrzeża" oraz innych fantastów, między innymi do Andrzeja Sapkowskiego i jego "Cyklu wiedźmińskiego". W 2009 roku serwis Benchmark.pl umieścił ją na liście 100 najlepszych gier XX wieku.

</doc>
<doc id="1079712" url="https://pl.wikipedia.org/wiki?curid=1079712" title="Anadenanthera colubrina">
Anadenanthera colubrina

Anadenanthera colubrina – gatunek drzewa z rodziny bobowatych znane też jako "Vilca", "Huilco", "Wilco", "Cebil", i "Angico". Gatunek blisko spokrewniony z "Anadenanthera peregrina". Występuje w Ameryce Południowej i na Karaibach. Jest enteogenem używanym w ceremoniach i rytuałach uzdrawiania.
Właściwości fizyko-chemiczne.
Zawiera znaczne ilości alkaloidów, pochodnych β-karboliny i tryptamin, między innymi bufoteninę (w największym stężeniu), DMT i 5-MeO-DMT.

</doc>
<doc id="1079713" url="https://pl.wikipedia.org/wiki?curid=1079713" title="Parafia św. Jana Chrzciciela w Chrzanowie">
Parafia św. Jana Chrzciciela w Chrzanowie

Parafia św. Jana Chrzciciela – rzymskokatolicka parafia znajdująca się w Chrzanowie, na osiedlu Kościelec. Parafia należy do archidiecezji krakowskiej i dekanatu Chrzanów.
W skład parafii wchodzą oprócz Kościelca: Źrebce.
Historia.
Być może wzmiankowane w latach 1374-5 w spisie nowozałożona parafia dekanatu nowogórskiego "Vessola Góra" – Wesoła Góra to pierwsza wzmianka parafii w Kościelcu. Pierwsza pewna wzmianka parafii (i miejscowości) "Kosczol" pochodzi z 1404 roku.
W opisie diecezji krakowskiej Jana Długosza (1470-1480) leżała w dekanacie sławkowsko-bytomskim. Pierwsza świątynia była zapewne drewniana, a murowany kościół stał już w 1598 r. i posiadał cztery ołtarze i chrzcielnicę. W 1644 r. kościół w Kościelcu był w bardzo złym stanie, przeciekał dach, a ściany nasiąknięte wodą pękały. W 1728 r. budowli dalej się pogarszał, woda z dachu niszczyła organy, a dzwonu na wieży nie używano, na mszę dzwoniono natomiast dzwonem zawieszonym pomiędzy drzewami. Obecny kościół zbudowano w 1843 r., konsekrowano go natomiast w 1864 roku, przebudowywany był w latach 2000–2005. Dookoła kościoła istniał cmentarz parafialny zamknięty po utworzeniu obecnego cmentarza parafialnego w I poł. XIX w.
Zabytki.
W kościele znajduje się klasycystyczne i gotyckie wyposażenie, najcenniejszym zabytkiem jest jednak dzwon z 1484 r. ze znakiem górniczym w postaci skrzyżowanych kilofów. Do remontu kościoła prowadzonego w końcu XX w. w świątyni znajdowało się 6 marmurowych zabytkowych epitafiów dawnych właścicieli Kościelca, hrabiów Szembeków i Wodzickich, oraz proboszcza parafii kościeleckiej, ks. Adama Federowicza, a także Florentego Jakubowskiego, urzędnika Wolnego Miasta Krakowa. Najstarsze, hr. Florentyny z Szembeków Rembowskiej, pochodziło z 1837 r. Po remoncie kościoła pozostało tylko jedno, hr. Aleksandra i Karoliny Szembeków z 1850 r.

</doc>
<doc id="1079714" url="https://pl.wikipedia.org/wiki?curid=1079714" title="Vilca">
Vilca



</doc>
<doc id="1079720" url="https://pl.wikipedia.org/wiki?curid=1079720" title="Atelectasis">
Atelectasis



</doc>
<doc id="1079721" url="https://pl.wikipedia.org/wiki?curid=1079721" title="Koło tętnicze Willisa">
Koło tętnicze Willisa



</doc>
<doc id="1079723" url="https://pl.wikipedia.org/wiki?curid=1079723" title="Hrabia Arundel">
Hrabia Arundel

Hrabiowie z Arundel 1. kreacji (parostwo Anglii)
Hrabiowie z Arundel 2. kreacji (parostwo Anglii)

</doc>
<doc id="1079724" url="https://pl.wikipedia.org/wiki?curid=1079724" title="Parafia św. Mikołaja w Chrzanowie">
Parafia św. Mikołaja w Chrzanowie

Parafia św. Mikołaja – rzymskokatolicka parafia znajdująca się w Chrzanowie, na osiedlu Śródmieście. Parafia należy do archidiecezji krakowskiej i dekanatu Chrzanów.
Parafia liczy 9600 wiernych. Przy parafii działa świetlica środowiskowa dla dzieci im. bł. Edmunda Bojanowskiego. W obiektach parafialnych przy ul. Sokoła 8 i ul. Kościuszki 9 działają dwie placówki Fundacji im. Brata Alberta dla osób niepełnosprawnych - Warsztaty Terapii Zajęciowej i Świetlica Terapeutyczna .
Historia parafii.
Parafia św. Mikołaja została wymieniona po raz pierwszy w wykazie dziesięciny papieskiej z lat 1325-1327. Jednak jej powstanie trzeba przesunąć do XIII w., kiedy z kapelanii tworzono parafie. Pierwszym proboszczem znanym z imienia jest Bartłomiej, z którym współpracowali księża Janisław oraz Idzi. Trudno cokolwiek powiedzieć o tym, w jakim kościele prowadzili duszpasterstwo w XII i XIII w. Parafia początkowo należała do dekanatu oświęcimskiego, od 1340 r. do dekanatu nowogórskiego, a od końca XV w. do sławkowsko-bytomskiego. Pierwszy kościół był prawdopodobnie drewniany. Murowany, wzmiankowany przez Jana Długosza wzniesiono najpewniej w pierwszej połowie XV w.
Do parafii należało miasto Chrzanów, w XVI w. dołączono Góry Luszowskie i młynarzy z Sierszy, a w XVIII w. wieś Kąty.
Kościół św. Mikołaja.
Pierwsze wzmianki o kościele w Chrzanowie spotykamy w okresie jagiellońskim. Jan Długosz w księdze uposażeń kościelnych napisał, że „Chrzanów miasto ma kościół murowany". Nie przekazał jednak wiadomości, kiedy i przez kogo kościół ten został wzniesiony. Z innych dokumentów wynika, że w 1429 r. Mikołaj Rot murarz krakowski odbiera zapłatę 48 grzywien i 1 wiardunek za budowę kościoła parafialnego pod wezwaniem św. Mikołaja. Wysokość otrzymanego wynagrodzenia wskazuje na rozległy zakres prowadzonych robót. W 1446 r. kościół, do którego przylegał zapewne cmentarz, został otoczony murem. Plebanem w Chrzanowie był wówczas Jan, którego wymienia dokument z 1443 r. Istnienie murowanego kościoła parafialnego pod wezwaniem św. Mikołaja w Chrzanowie potwierdzają też dane z lat następnych. Wiele więc wskazuje na to, że prezbiterium tego kościoła jest najstarszą zachowaną budowlą w Chrzanowie.
W połowie XVI w. do gotyckiego prezbiterium i nawy dobudowano południową kaplicę. W 1598 r. kościół posiadał cztery ołtarze (św. Mikołaja, Matki Bożej, św. Anny i Bożego Ciała), chrzcielnicę, tabernakulum oraz chorągiew i latarnie, które noszono przed kapłanem udającym się do chorego. W murze znajdowały się cztery furtki, w zachodniej części dziedzińca kościelnego znajdowała się kaplica św. Rocha oraz drewniana dzwonnica z trzema dzwonami. Przy kościele znajdował się cmentarz, szpital i szkoła parafialna. W połowie XVII w. od strony północnej postawiono kaplicę św. Stanisława (fundatorem był kasztelan biecki Andrzej Samuel Dembiński). Pod kościołem znajdowały się cztery podziemia, w których chowano wybitnych mieszczan m.in. Jana Wartałę Wartalskiego i Franciszka Wolnego. Kościół palił się trzykrotnie: w 1646, 1726 i 1748 r.
Miasto się rozwijało i na początku XX w. postanowiono o poszerzeniu kościoła. Projekt rozbudowy opracował Stanisław Oszacki. Rozbudowę przeprowadzono w latach 1912–1914, gdy proboszczem był ks. Jakub Kamieński. Świątynię konsekrował książę biskup Adam Stefan Sapieha 24 czerwca 1921 r. Z dawnego kościoła pozostało prezbiterium i kaplica św. Stanisława. W 2000 r. rozpoczęto prace przy renowacji świątyni.
W prezbiterium znajduje się ołtarz główny z 1882 r., dedykowany patronowi kościoła, według projektu inż. Franciszka Urbańczyka. Ołtarz został zbudowany na zlecenie ks. Władysława Głębockiego (proboszcza w Chrzanowie w latach 1881-1907). W ołtarzu umieszczono barokowe figury pochodzące z kościoła Mariackiego w Krakowie: św. Joachima, św. Anny, króla Dawida i czterech aniołów. Obraz św. Mikołaja w głównym ołtarzu, jak również św. Stanisława w kaplicy bocznej, malował Michał Stachowicz (1768 -1825). Obraz św. Stanisława został umieszczony prawdopodobnie w 1824 r., kiedy z Czernej sprowadzono ołtarz z czarnego marmuru. Badania wskazują, że wyrzeźbiono go dla kościoła w Czernej około 1600 r.
Ze starych i cennych przedmiotów w kościele św. Mikołaja można wymienić wczesnorenesansowy świecznik spiżowy, wykonany w 1534 r. przez Hansa Fischera w Norymberdze i barokową chrzcielnicę z 1648 r. Na bocznym filarze umieszczona jest mała mozaika przedstawiająca Matkę Bożą z Dzieciątkiem. Jest to dar Henryka Loewenfelda, który otrzymał ją od papieża Leona XIII.
Kościół św. Krzyża.
Oprócz kościoła parafialnego w mieście znajdowała się druga świątynia pod wezwaniem św. Krzyża. Powstała ona prawdopodobnie w XVI w. i znajdowała się na ul. Świętokrzyskiej. W 1748 r. w czasie wizytacji dziekana nakazano remont kościółka. Nie posiadał on wówczas ani wyposażenia ani własnego księdza. Kościółek poprawiono w 1754 r. dzięki hojności parafian. Chowano przy nim zmarłych do około 1800 r. W 1827 r. budowla jeszcze stała, jednak wkrótce zburzono ją, a plac sprzedano. Kiedy nowy właściciel zaczął na nim budować, wykopywano kości. Pleban nakazał pogrzebać je na cmentarzu.
Zabytki.
Święty Mikołaj, patron parafii, jest także patronem miasta Chrzanowa i do XIX w. znajdował się w herbie miasta, obecnie zaś umieszczony jest w herbie powiatu chrzanowskiego.
Grupy parafialne.
Działające grupy parafialne to: ministranci i lektorzy, schola dziecięca i młodzieżowa, Rada Duszpasterska, Straż Honorowa Najświętszego Serca Pana Jezusa, Żywy Różaniec, Klub Inteligencji Katolickiej, Ruch Światło-Życie, Oaza Rodzin, Grupa Anonimowych Alkoholików, Ruch Wiara i Światło, chór parafialny „Canzona”, stowarzyszenie „NICOLAUS”.

</doc>
<doc id="1079740" url="https://pl.wikipedia.org/wiki?curid=1079740" title="Andrzej Szajewski">
Andrzej Szajewski

Andrzej Szajewski (ur. 10 listopada 1937 w Warszawie - zm. 6 lipca 1999, tamże) – polski aktor i piosenkarz. Jego żoną była Aleksandra Górska, z którą miał dwóch synów.
Życiorys.
Studiował w Konserwatorium Muzycznym w klasie śpiewu prof. Halfterowej. Zadebiutował 13 czerwca 1960 roku. Jego pierwszą rolą filmową był udział w 1961 roku w filmie "Tarpany". W tym samym roku ukończył studia na PWST w Warszawie. Później występował w Teatrze Wyspiańskiego w Katowicach (1961-64), gdzie poznał swoją przyszłą żonę Aleksandrę Górską. Z Katowic trafił do Teatru Słowackiego w Krakowie (1964-71). Po powrocie do Warszawy dostał angaż w Teatrze Polskim w (1971-78). Często występował w telewizji i na estradzie, zdobywał nagrody na festiwalach piosenki. W latach 80. współpracował ze Stołeczną Estradą, jeździł z koncertami po Polsce, wyjeżdżał też za granicę, śpiewał piosenki z lat dwudziestych oraz francuskie przeboje.
Pochowany na cmentarzu Bródnowskim w Warszawie (kwatera 18A-1-9).

</doc>
<doc id="1079742" url="https://pl.wikipedia.org/wiki?curid=1079742" title="Dan Gillmor">
Dan Gillmor

Dan Gillmor - amerykański pisarz i publicysta, były felietonista San Jose Mercury News.
Zajmuje się głównie nowymi technologiami. Był jednym z głównych kronikarzy bumu "dot com". Jest autorem popularnego bloga opisującego nowinki i sektor technologiczny biznesu Płn. Kalifornii, w którym krytykuje sztywne narzucanie praw autorskich i komentuje politykę, często prezentując lewicowe poglądy. Pracuje nad projektem Centrum na rzecz Mediów Obywatelskich (Center for Citizen Media) prowadzonym przez uniwersytety Harvard i Berkeley.
Zanim w 1994 przeniósł się do San Jose Mercury News, Gillmor pracował w Detroit Free Press i Kansas City Times. Mercury News opuścił w styczniu 2005 i zaangażował się w projekt Bayosphere promujący tzw. dziennikarstwo obywatelskie (zwane też dziennikarstwem oddolnym lub uczestniczącym), który obecnie już nie istnieje.
Jest autorem książki We the Media opublikowanej w sierpniu 2004, opisującej jak internet pomaga niezależnym dziennikarzom walczyć z tradycyjnymi mediami. Swoją książkę opublikował na licencji Creative Commons (BY-NC-SA 2.0).

</doc>
<doc id="1079744" url="https://pl.wikipedia.org/wiki?curid=1079744" title="Rezerwat przyrody Dębowo">
Rezerwat przyrody Dębowo

Rezerwat przyrody Dębowo – leśny rezerwat przyrody położony na terenie gminy Biskupiec, w powiecie olsztyńskim, w województwie warmińsko-mazurskim. Powierzchnia 25,83 ha (akt powołujący podawał 24,72 ha). Utworzony został w 1954 roku w celu zachowania różnowiekowego lasu bukowego na wschodniej granicy zasięgu występowania. Wiek tutejszych drzewostanów wynosi 80–100 lat, ale grupowo występują również egzemplarze 200-letnie. W poszyciu ok. 80 gatunków roślin zielnych m.in. czosnek niedźwiedzi, wawrzynek wilczełyko, lilia złotogłów.

</doc>
<doc id="1079745" url="https://pl.wikipedia.org/wiki?curid=1079745" title="Chirsova">
Chirsova

Chirsova (; , "Kirsowo") – wieś w południowej części Mołdawii, w Gagauzji, ok. 8 km na południe od Komratu. W 2014 roku liczyła 6298 mieszkańców, w tym 3020 Bułgarów i 2882 Gagauzów.
Została założona w roku 1811 przez kolonistów przybyłych z obszaru Bułgarii (Gagauzi oraz Bułgarzy). Powstała wówczas wieś, która praktycznie składała się z dwóch osad: gagauskiej oraz bułgarskiej. Obie te społeczności żyły obok siebie przez długi czas w izolacji. Nie było małżeństw mieszanych. We wsi funkcjonowały nawet dwa cmentarze (gagauski oraz bułgarski), a w miejscowej cerkwi każda z tych grup miała stałe miejsce w świątyni. Obecny budynek cerkwi Zaśnięcia N.M.P. pochodzi z roku 1886. Posiada on historyczne znaczenie dla historii i etnologii miejscowej dwuetnicznej społeczności bułgarsko gagauskiej. W czasach radzieckich istniały dwa kołchozy (gagauski oraz bułgarski), które dopiero później zjednoczono w jedno przedsiębiorstwo. Sytuacja zaczęła się radykalnie zmieniać z początkiem lat 60. XX wieku. Obecnie Gagauzi wraz z Bułgarami mieszają się, a stare podziały straciły sens. Nadal istnieją dwa cmentarze, ale przestały one mieć etniczny charakter.

</doc>
<doc id="1079750" url="https://pl.wikipedia.org/wiki?curid=1079750" title="Wielotorbielowatość nerek">
Wielotorbielowatość nerek

Wielotorbielowatość nerek, wielotorbielowate zwyrodnienie nerek (), PKD (od ) – uwarunkowane genetycznie występowanie torbieli kory i rdzenia nerki. Dwa główne typy wielotorbielowatości nerek są klasyfikowane według ich wzorów dziedziczenia. Wyróżnia się wielotorbielowatość nerek dziedziczoną autosomalnie dominująco (ang. autosomal dominant polycystic kidney disease, ADPKD) i postać autosomalną recesywną (ang. autosomal recessive polycystic kidney disease, ARPKD). Występuje u ludzi i innych organizmów. Wielotorbielowatość nerek charakteryzuje się obecnością licznych torbieli w obu nerkach. Choroba zajmuje również wątrobę, trzustkę, rzadko serce i mózg.
Etiologia.
ADPKD powodowana jest przez mutacje przynajmniej w 2 genach: "PKD1" i "PKD2", kodujących, odpowiednio, białka policystynę-1 i policystynę-2. Gen "PKD1" znajduje się w "locus" 16p13.3, "locus" genu "PKD2" to 4q13-23. ARPKD jest spowodowana mutacją genu "PKHD1" kodującego fibrocystynę. Za 85% przypadków choroby odpowiedzialnych jest ponad 100 różnych mutacji w genie "PKD1", a pozostałe 15% to ponad 80 różnych mutacji w genie "PKD2". Wiek rozpoznania wielotorbielowatości, ciężkość jej przebiegu i obecność powikłań pozanerkowych zależy od rodzaju mutacji.
Epidemiologia.
ADPKD jest najczęstszą uwarunkowaną genetycznie chorobą nerek, odpowiadającą za 8–15% przypadków wymagającej leczenia nerkozastępczego schyłkowej niewydolności nerek. Częstość tej choroby szacuje się na 1:400–1:1000 urodzeń. ARPKD jest znacznie rzadsza, występuje z częstością około 1:20 000 urodzeń. Choroba ujawnia się w niemowlęctwie, możliwe jest jej wykrycie prenatalne.
Objawy i przebieg.
ADPKD.
Często przebieg kliniczny jest bezobjawowy dopóki nie rozwiną się objawy związane z niewydolnością nerek. Niekiedy stwierdza się ból brzucha związany z uciskiem narządów jamy brzusznej przez powiększone nerki lub rozciąganiem światła torbieli, krwiomocz, objawy kolki nerkowej i nadciśnienie tętnicze.
Obok zmian w nerkach, u chorych z ADPKD stwierdza się:
Najczęstszymi powikłaniami prowadzącymi do zgonu pacjenta są nadciśnienie tętnicze i jego następstwa, udar mózgu spowodowany pęknięciem tętniaka i zakażenia dróg moczowych.
ARPKD.
Ta postać wielotorbielowatego zwyrodnienia nerek ujawnia się już w okresie okołoporodowym i noworodkowym i wiąże się z dużą śmiertelnością. Poza upośledzoną funkcją nerek na obraz kliniczny ARPKD składają się:
Rozpoznanie.
PKD rozpoznawana jest na podstawie wyników badań obrazowych, przede wszystkim USG jamy brzusznej. Testy genetyczne nie są stosowane rutynowo. Opracowano kryteria rozpoznania ADPKD (tabelka).
Leczenie.
Nie ma możliwości przyczynowego leczenia PKD. Stosuje się leczenie objawowe i wspomagające, podobnie jak w przewlekłej niewydolności nerek (dializa, przeszczepienie nerki). Obecnie w celu zmniejszenia torbieli oraz polepszenia wskaźnika filtracji kłębuszkowej stosuje się "Jinarc" ("Tolvaptan"). 
Rokowanie.
Autosomalnie dominująca wielotorbielowatość nerek (ADPKD) jest chorobą o łagodnym początku, charakteryzującą się postępującym rozwojem torbieli oraz obustronnym przerostem nerek z licznymi torbielami. Objawy ze strony nerek to: zaburzenie funkcji nerek, nadciśnienie tętnicze, ból i niewydolność nerek. W przybliżeniu u 50% pacjentów z ADPKD rozwija się końcowe stadium niewydolności nerek (ESRD) przed 60 rokiem życia. ADPKD jest układową chorobą, w której torbiele pojawiają się w innych organach takich jak: wątroba (może rozwinąć się marskość wątroby), pęcherzyki nasienne, trzustka i pajęczynówka oraz zmiany nietorbielowate takie jak: tętniaki wewnątrzczaszkowe, rozszerzenie i wydłużenie pnia aorty, rozwarstwienie aorty piersiowej, wypadanie płatka zastawki mitralnej i przepukliny ściany jamy brzusznej. Początkowe objawy zarówno u ludzi, jak i u małp to: nadciśnienie tętnicze, osłabienie, łagodny lub zaostrzony ból pleców oraz infekcje dróg moczowych. Choroba często prowadzi do niewydolności nerek, której konsekwencją może być całkowita utrata funkcji nerek zwana końcowym stadium niewydolności nerek (ESRD), która wymaga jednej z form terapii nerkozastępczej (np. dializy).
Autosomalnie recesywna wielotorbielowatość nerek (ARPKD) jest rzadsza od ADPKD i często śmiertelna w życiu płodowym lub podczas pierwszego miesiąca życia. Objawy zwykle są widoczne przy urodzeniu lub we wczesnym niemowlęctwie.

</doc>
<doc id="1079751" url="https://pl.wikipedia.org/wiki?curid=1079751" title="Zwyrodnienie torbielowate nerek">
Zwyrodnienie torbielowate nerek



</doc>
<doc id="1079752" url="https://pl.wikipedia.org/wiki?curid=1079752" title="Yanoconodon">
Yanoconodon



</doc>
<doc id="1079753" url="https://pl.wikipedia.org/wiki?curid=1079753" title="Teofila Koronkiewicz">
Teofila Koronkiewicz

Teofila Koronkiewicz (ur. 20 grudnia 1901 w Lepelu, zm. 23 września 1985 w Otwocku) – polska aktorka.
W latach 1918–1920 studiowała aktorstwo w szkole dramatycznej w Penzie. Zadebiutowała w 1925. Przed II wojną światową występowała w teatrach poznańskich i wileńskich. Po wojnie grała w teatrach dramatycznych w Warszawie (1945–1949), w Teatrze Powszechnym (1949–1968) oraz Teatrze Narodowym (1969–1975).
Filmografia.
Źródło: Filmpolski.pl.

</doc>
<doc id="1079754" url="https://pl.wikipedia.org/wiki?curid=1079754" title="Foton M-3">
Foton M-3

Foton M-3 – satelita naukowy, wspólne przedsięwzięcie Rosyjskiej i Europejskiej Agencji Kosmicznej. Po 12 dniach orbitowania, na Ziemię powróciła kapsuła powrotna z eksperymentami, które zostały poddane ewaluacji. Pod koniec misji, z kapsuły Fotona został odczepiony zbudowany przez studentów satelita YES2 z małą kapsułą, „Fotino”.
Misję nadzorował rosyjski ośrodek TsUP w Korolowie pod Moskwą. Eksperymenty przygotowane przez ESA były sterowane z ośrodka ESRANGE pod Kiruną w Szwecji, wspomagane przez dwie stacje naziemne w Kanadzie.
Konstrukcja.
Satelitę stanowił zaadaptowany statek Wostok, serii Foton. Kapsuła powrotna o średnicy 2,2 m ważyła 2,5 tony.
Zasilanie.
Podczas powrotu do atmosfery, kapsułę powrotną zasilało 27 ogniw Li-SCh (litowo-siarkowo-chlorowych). Mogły one zapewnić zasilanie przez przynajmniej 12 godzin. Napięcie znamionowe wynosiło 35 V, a pojemność jednego modułu 30 Ah.

</doc>
<doc id="1079755" url="https://pl.wikipedia.org/wiki?curid=1079755" title="Ferdynand Kostrzyński">
Ferdynand Kostrzyński

Ferdynand Kostrzyński pseudonim "Fred" (ur. 20 września 1925 w Janowie, zm. 1 września 2007 w Warszawie) – polski żołnierz podziemia, członek organizacji „Polska Niepodległa”, działacz społeczny, założyciel Stowarzyszenia Stolarzy Polskich.
Życiorys.
W czasie okupacji niemieckiej brał udział kolportażu prasy podziemnej oraz akcjach małego sabotażu. Uczestnik powstania warszawskiego jako żołnierz plutonu „Konrada”, walczył na Pradze w rejonie Bródna i Pelcowizny, brał udział w nieudanym ataku na koszary w Golędzinowie. W sierpniu 1944 roku wywieziony z ludnością cywilną do Pruszkowa, a następnie do obozu w Niemczech. Do kraju powrócił w maju 1945 roku i został powołany do służby wojskowej w Marynarce Wojennej w Gdańsku. Zagrożony aresztowaniem i procesem za przynależność do AK po czterech miesiącach służby, uciekł z aresztu i pod przybranym nazwiskiem „Antoni Szymczak” ukrywał się w Szczecinie. Ujawnił się po amnestii 1947 roku. 
W Warszawie zdał małą maturę, uzyskał świadectwo dojrzałości, a następnie uzyskał absolutorium na Wydziale Budownictwa Lądowego WSI przy Politechnice Warszawskiej. Był między innymi szefem działu inwestycyjnego Przedsiębiorstwa Usług Administracyjno-Mieszkaniowych dla placówek Dyplomatycznych w Warszawie. Od roku 1963 prowadził prywatny zakład modelarski. Przez 16 lat pracował w Zarządzie Cechu Rzemiosł Drzewnych m.st. Warszawy w tym czasie przez 8 lat piastując funkcję podstarszego cechu. W 1983 roku był założycielem Stowarzyszenia Stolarzy Polskich.
Był dziadkiem polonijnej śpiewaczki, Anny Kostrzyńskiej.
Pochowany na cmentarzu Bródnowskim w Warszawie (kw. 9A-4-8).

</doc>
<doc id="1079756" url="https://pl.wikipedia.org/wiki?curid=1079756" title="Michael Swanwick">
Michael Swanwick

Michael Jurgen Swanwick (ur. 18 listopada 1950 w Schenectady, Nowy Jork) – amerykański pisarz fantasy i science fiction oraz krytyk fantastyki. Jeden z najczęściej nagradzanych twórców s-f ostatnich lat. Zajmuje się także teorią fantastyki. Mieszka w Filadelfii.

</doc>
<doc id="1079757" url="https://pl.wikipedia.org/wiki?curid=1079757" title="Arx Fatalis">
Arx Fatalis

Arx Fatalis – komputerowa gra fabularna wyprodukowana przez Arkane Studios i wydana 12 listopada 2002 roku przez JoWooD Entertainment. 14 stycznia 2011 udostępniono łatę 1.21 i kod źródłowy gry na licencji GNU.
Redakcja serwisu Gry-Online w 2014 roku przyznała "Arx Fatalis" 56. miejsce na liście najlepszych gier cRPG wszech czasów.
Fabuła.
Gracz przenosi się do świata na planecie Arx, w którym zgasło słońce i wszystkie rasy zmuszone zostały do zejścia do podziemia. Postać zaczyna przygodę budząc się w celi więzienia goblinów. Celem gracza jest powstrzymanie kultystów boga chaosu Akbaa oraz uzyskanie informacji na temat własnej przeszłości, ponieważ główny bohater gry w wyniku działania mocy ciemności traci pamięć.
Rozgrywka.
Gracz steruje postacią z perspektywy pierwszej osoby, która porusza się po fikcyjnej planecie Arx. Po rozpoczęciu gry postać rozdaje punkty umiejętności i odbywa samouczek wkomponowany w fabułę. W grze obecny jest system magii, który polega na uaktywnieniu dostępnych run w odpowiedniej kolejności za pomocą ruchów myszki. Podczas rozgrywki możliwe jest wytwarzanie nowych przedmiotów np. wykuwanie broni, pieczenie chleba czy warzenie eliksirów. Przedmioty można sprzedawać u kupców.

</doc>
<doc id="1079758" url="https://pl.wikipedia.org/wiki?curid=1079758" title="Ulica Tadeusza Kościuszki w Iławie">
Ulica Tadeusza Kościuszki w Iławie

Ulica Tadeusza Kościuszki w Iławie to jedna z głównych ulic Centrum. Stanowi ona część drogi krajowej nr 16. W czasach przedwojennych ulica nosiła nazwę Hindenburgstraße.
Komunikacja.
Ulicą Kościuszki biegną trasy 3 linii komunikacyjnych. Są to linie numer:

</doc>
<doc id="1079761" url="https://pl.wikipedia.org/wiki?curid=1079761" title="Ulica Niepodległości w Iławie">
Ulica Niepodległości w Iławie

Ulica Niepodległości w Iławie – jedna z głównych ulic Centrum i Starego Miasta. Odcinek od skrzyżowania z ul. Jagiellończyka, Kościuszki i Królowej Jadwigi do skrzyżowania z ul. Dąbrowskiego stanowi część drogi krajowej nr 16. Pozostały odcinek jest o znaczeniu lokalnym i stanowi dojazd do bloków mieszkalnych na Starym Mieście. W czasach przedwojennych ulica nosiła nazwę Kaiserstraße.
Komunikacja.
Ulicą Niepodległości biegną trasy 6 linii komunikacyjnych. Są to linie numer:

</doc>
<doc id="1079763" url="https://pl.wikipedia.org/wiki?curid=1079763" title="NOTAR">
NOTAR

NOTAR (skrót od ang. nazwy "NO TAil Rotor" – "bez wirnika ogonowego") – system równoważenia momentu reakcyjnego (oporowego) pochodzącego od wirnika nośnego śmigłowców, opracowany przez McDonnell Douglas Helicopter Systems.
Celem systemu jest zastąpienie wirnika ogonowego śmigłowców, co znacząco wpływa na zmniejszenie hałasu i bezpieczeństwo użytkowania tych statków powietrznych.
Historia rozwoju.
Prace nad śmigłowcem z alternatywnym do wirnika ogonowego systemem NOTAR rozpoczęto w 1975 roku w wytwórni Hughes Helicopters. W grudniu 1981 roku oblatano pierwszy śmigłowiec wyposażony w system NOTAR OH-6A Cayuse. Maszyna ta została zamówiona w wytwórni Hughes przez Armię Stanów Zjednoczonych dla celów rozwoju technologii NOTAR. Drugi śmigłowiec, znacznie bardziej zmodyfikowany, oblatano w marcu 1986 roku, już po przejęciu wytwórni Hughes przez McDonnell Douglas. Ostatni lot wykonano na nim w czerwcu 1986; maszyna znajduje się w Army Aviation Museum w Fort Rucker w Alabamie.
Pierwszym seryjnym śmigłowcem typu NOTAR był MD 520N oblatany 1 maja 1990. 27 września 1994 uległ on katastrofie po kolizji ze śmigłowcem Boeing AH-64 Apache podczas ćwiczeń, w których pełnił rolę maszyny ściganej przez śmigłowiec szturmowy.
Zasada działania systemu NOTAR.
Idea systemu NOTAR opartego na efekcie Coandy wymagała czasu do opracowania, lecz zasada działania opiera się na tych samych założeniach, co konstrukcja skrzydeł, również wytwarzających siłę nośną. Wewnątrz belki ogonowej (o znacznie większym przekroju, niż wykorzystywana z klasycznym wirnikiem ogonowym) jest zainstalowany wentylator o zmiennej geometrii łopatek, napędzany poprzez przekładnię tym samym silnikiem, co wirnik główny. Zadaniem wentylatora jest wytworzenie w belce ogonowej ciśnienia powietrza i wypchnięcie go przez znajdujące się po prawej stronie tejże belki dwie szczeliny oraz przez dyszę na jej końcu. Wypływające przez szczeliny sprężone powietrze warstwy przyściennej (efekt Coandy) powoduje uporządkowanie strumienia z wirnika głównego opływającego belkę i wytworzenie skierowanej w prawą stronę siły nośnej, równoważącej około 60% momentu reakcyjnego wirnika głównego. Całkowita stabilizacja śmigłowca jest realizowana przez zainstalowane na górnej powierzchni belki stateczniki pionowe oraz przez znajdującą się na jej końcu obracaną dyszę kierunkową, której ciąg umożliwia również sterowanie maszyną w osi pionowej (obroty). Podczas lotu poziomego dodatkową stabilizację zapewniają stateczniki pionowe.
Śmigłowce z systemem NOTAR.
Obecnie (2007) w produkcji są trzy typy śmigłowców systemu NOTAR i wszystkie pochodzą z wytwórni MD Helicopters:

</doc>
<doc id="1079764" url="https://pl.wikipedia.org/wiki?curid=1079764" title="Ulica Jarosława Dąbrowskiego w Iławie">
Ulica Jarosława Dąbrowskiego w Iławie

Ulica Jarosława Dąbrowskiego w Iławie to jedna z głównych arterii komunikacyjnych miasta. Umożliwia ona mieszkańcom północnych osiedli – Osiedla Dąbrowskiego i Lipowego Dworu – dojazd do Centrum i Starego Miasta. Odcinek od skrzyżowania z ul. Niepodległości do skrzyżowania z ul. Konstytucji 3 Maja i Narutowicza stanowi część drogi krajowej nr 16. Pozostały odcinek to droga powiatowa i stanowi trasę wylotową na Zalewo. W czasach przedwojennych ulica nosiła nazwę Saalfelderstraße. Po remoncie mostu nad rzeką Iławką zamknięto wjazd do ul. Barlickiego.
Komunikacja.
Ulicą Dąbrowskiego biegną trasy 6 linii komunikacyjnych. Są to linie numer:
Przystanki na ul. Dąbrowskiego mają linie nr 2, 4 i 7.

</doc>
<doc id="1079769" url="https://pl.wikipedia.org/wiki?curid=1079769" title="Ulica Henryka Sienkiewicza w Iławie">
Ulica Henryka Sienkiewicza w Iławie

Ulica Henryka Sienkiewicza w Iławie to główna ulica Osiedla Sienkiewicza. Stanowi ona trasę wylotową na Grudziądz (droga krajowa nr 16) oraz na Kwidzyn (droga wojewódzka nr 521). W czasach przedwojennych ulica nosiła nazwę Parkstraße.
Komunikacja.
Ulicą Sienkiewicza biegnie trasa 1 linii komunikacyjnej. Jest to linia numer:

</doc>
<doc id="1079770" url="https://pl.wikipedia.org/wiki?curid=1079770" title="Rezerwat przyrody Dęby Napiwodzkie">
Rezerwat przyrody Dęby Napiwodzkie

Dęby Napiwodzkie – rezerwat przyrody położony w województwie warmińsko-mazurskim na terenie gminy Jedwabno, leśnictwo Nowy Las. Powierzchnia 36,95 ha (akt powołujący podawał 37,11 ha). Utworzony został w 1989 roku dla ochrony zbiorowisk naturalnych – grądu, łęgu olchowego oraz boru mieszanego.
Na terenie rezerwatu występują m.in.: grąd gwiazdnicowy, dęby (300–350 lat), sosna (około 200 lat), lilia złotogłów, marzanka wodna, konwalia majowa, kruszyna pospolita.

</doc>
<doc id="1079773" url="https://pl.wikipedia.org/wiki?curid=1079773" title="Ramón Mercader">
Ramón Mercader

Jaume Ramon Mercader del Rio Hernández, ps. "Jacques Mornard", "Frank Jackson" (ur. 7 lutego 1913 lub 7 lutego 1914 w Barcelonie, zm. 18 października 1978 w Hawanie) – hiszpański komunista, morderca Lwa Trockiego.
Życiorys.
Większość młodości spędził we Francji, wychowywany samotnie przez matkę Eustacię Maríę Caridad del Río Hernández (ojciec Don Pablo Mercader Marina). Już jako młody człowiek zainteresował się komunizmem, działał w hiszpańskich organizacjach lewicowych już w połowie lat 30. Aresztowany za swoją działalność w 1935 i zwolniony w 1936, po dojściu do władzy Frontu Ludowego. Pod koniec hiszpańskiej wojny domowej wyjechał do Paryża, gdzie został zwerbowany przez oficera INO NKWD, Leonida Eitingtona.
W 1938 w Paryżu został przez agenta NKWD Marka Zborowskiego poznany z Silvią Ageloff – późniejszą sekretarką Lwa Trockiego. Na polecenie NKWD wyjechał do Nowego Jorku, a następnie do Meksyku, gdzie miał zabić Trockiego. Mercader posługiwał się otrzymanym od NKWD fałszywym paszportem obywatela Kanady, Franka Jacksona. Został przedstawiony Trockiemu przez Ageloff jako jego kanadyjski zwolennik, po czym spotykał się z nim wielokrotnie, zdobywając jego zaufanie.
20 sierpnia 1940 ciężko zranił w głowę Trockiego czekanem przemyconym do willi w Coyoacán pod płaszczem. Jego ofiara zmarła 26 godzin później w szpitalu. Zatrzymany przez ochronę Trockiego, został przekazany policji meksykańskiej, osądzony i skazany na 20 lat pozbawienia wolności. Pomimo starań o przedterminowe zwolnienie, odsiedział niemal cały wyrok. Opuścił więzienie 6 maja 1960 i wyjechał na Kubę.
W 1961 wyjechał do ZSRR, gdzie został powitany z honorami i odznaczony najwyższym odznaczeniem radzieckim – Orderem Lenina i tytułem Bohatera Związku Radzieckiego. Po śmierci pochowano go na moskiewskim Cmentarzu Kuncewskim, pod nazwiskiem Ramon Iwanowicz Lopez.

</doc>
<doc id="1079774" url="https://pl.wikipedia.org/wiki?curid=1079774" title="Aleja Jana Pawła II w Iławie">
Aleja Jana Pawła II w Iławie

Aleja Jana Pawła II w Iławie jest wschodnią obwodnicą miasta. Powstała w wyniku połączenia ulic Piaskowej i Składowej. Została oddana do użytku we wrześniu 2006 roku. Dzięki jej powstaniu zostały odciążone z ruchu tranzytowego ulice w centrum miasta, głównie ul. Grunwaldzka i ul. Wyszyńskiego. Aleja umożliwia również szybszy dojazd z osiedli Lipowy Dwór, Dąbrowskiego i Ostródzkiego do Dzielnicy Przemysłowej i Osiedla Lubawskiego. Poza tym zostały otwarte nowe możliwości rozwoju miasta poprzez budowę nowych osiedli (planuje się utworzyć Osiedle Piastowskie i Osiedle Słoneczne).
Komunikacja.
Aleją Jana Pawła II biegną trasy 2 linii komunikacyjnych. Są to linie numer:

</doc>
<doc id="1079778" url="https://pl.wikipedia.org/wiki?curid=1079778" title="Dipsacus">
Dipsacus



</doc>
<doc id="1079782" url="https://pl.wikipedia.org/wiki?curid=1079782" title="Dominikanki ze Zgromadzenia Sióstr świętego Dominika">
Dominikanki ze Zgromadzenia Sióstr świętego Dominika

Dominikanki, Zgromadzenie Sióstr świętego Dominika (łac. "Sorores Ordinis Sancti Dominici in Polonia") – rzymskokatolickie żeńskie zgromadzenie zakonne dominikanek czynnych, założone przez Różę Kolumbę Białecką w 1861 roku. Wchodzi w skład Rodziny Dominikańskiej.
Informacje ogólne.
W 1861 roku zgromadzenie zostało założone w – usytuowanej obecnie na terenie diecezji sandomierskiej – parafii wielowiejskiej. Założycielką została matka Kolumba Białecka z niemałą pomocą tamtejszego proboszcza Juliana Leszczyńskiego.
Zgromadzenie należy do rodziny zakonów dominikańskich, wywodzących się od św. Dominika. Jego zadaniem jest pomoc najbiedniejszym poprzez ewangelizację oraz organizowanie nauczania. Realizują te zadania zarówno w krajach katolickich jak i na misjach, w Afryce, Białorusi, Ukrainie, Włoszech, Rosji. W Polsce wydają miesięcznik duszpasterstwa powołań „Okruszyna”, prowadzą 2 domy opieki społecznej, specjalny ośrodek wychowawczy i 4 przedszkola, pracują również jako zakrystianki i organistki. Zgromadzenie ma także osobę wyniesioną na ołtarze – błogosławioną 13 czerwca 1999 roku Julię Rodzińską (w trakcie jest także proces beatyfikacyjny założycielki zakonu).
Patronami zakonu są Matka Boża i św. Józef. 
Matką Generalną od 21 czerwca 2016 r. jest Aleksandra Zaręba. Kadencja trwa 6 lat.
Klasztory w Polsce i na świecie.
W Polsce mieści się 37 domów zakonnych Sióstr św. Dominika. W pozostałych krajach jest ich 18.
Domy zakonne w Polsce.
"(miejscowość, rok założenia, informacje dodatkowe)"

</doc>
<doc id="1079784" url="https://pl.wikipedia.org/wiki?curid=1079784" title="Kontyngent">
Kontyngent

Kontyngent – obowiązkowe dostawy na rzecz państwa, np. kontyngenty wojskowe, kontyngenty żywności. Jest to ustalony przez władze publiczne ilościowy limit dotyczący korzystania z pewnego prawa lub zakresu partycypacji w pewnych nakładach. Stosowanie systemu kontyngentów, który pozwala określić "a priori" maksymalne rozmiary pewnych operacji (lub przeciwnie - wysokość oczekiwanych od płatników podatków) jest praktyką dosyć powszechną. W dziedzinie podatków: w systemach o charakterze "repartycyjnym" (obecnie występują dosyć rzadko) podatek wnoszony przez każdą społeczność, proporcjonalny do całości planowanych przychodów potrzebnych na sfinansowanie określonych wydatków. Ustalanie ilościowych limitów importowych: w praktyce stosowanych instrumentów protekcjonizmu. Wprowadzanie kontyngentów na import wynika nie tylko z obawy przed przekroczeniem możliwości płatniczych, ale powodowane jest również troską o zapewnienie bardziej skutecznej ochrony niektórych sektorów. Kwoty Międzynarodowego Funduszu Walutowego: MFW, który tak jak inne organizacje międzynarodowe, potrzebuje odpowiednich środków kapitałowych, musi stosować zasadę obowiązkowych składek członkowskich. Oryginalność przyjętego przez MFW systemu polega na tym, że istnieje bezpośredni związek pomiędzy wysokością wniesionych składek i kontyngentami, które ograniczają dany kraj w sytuacji, gdy stara się o pomoc ze środków Funduszu. W prawie podatkowym Unii Europejskiej istnieje zakaz ustanawiania kontyngentów zgodnie z art. 34 Traktatu o funkcjonowaniu UE.

</doc>
<doc id="1079790" url="https://pl.wikipedia.org/wiki?curid=1079790" title="Maria Cedro-Biskupowa">
Maria Cedro-Biskupowa

Maria Cedro-Biskupowa (ur. 21 października 1912 w Wilkowie, zm. 15 stycznia 2013 tamże) – polska poetka ludowa, pisarka. 
Życiorys.
Tworzyła od najmłodszych lat. Jest autorką setek wierszy, na temat Gór Świętokrzyskich, ludowych zwyczajów i mieszkańców Doliny Wilkowskiej. Należała do Stowarzyszenia Twórców Ludowych. Jej wiersze, drukowane m.in. w czasopismach "Rolnik Polski" i "Gromada", weszły także w skład tomów "Wsi Tworzącej" oraz "Antologii współczesnej poezji ludowej" Jana Szczawieja. Jest również współautorką świętokrzyskiej szopki "Idzie Polska Nowina" wystawianej przez Wojewódzki Dom Kultury w Kielcach oraz na scenach teatrów amatorskich. W 1984 ukazał się tomik jej poezji wydany nakładem WDK w Kielcach.
Maria Cedro-Biskupowa uczyła się początkowo w trzyklasowej szkole powszechnej w Wilkowie, a następnie w przyklasztornej szkole dla dziewcząt w Świętej Katarzynie, gdzie opanowała posługiwanie się językiem literackim. Pierwsze, okolicznościowe wiersze zaczęła pisać już w szkole powszechnej. W 1956 jej twórczość została odkryta przez pracowników Polskiej Akademii Nauk, prowadzących badania nad gwarą.
W inicjatywy kustoszki Działu Etnograficznego Muzeum Świętokrzyskiego Aleksandry Dobrowolskiej, zaczęły się spotkania autorskie z Cedro-Biskupową. Łącznie odbyło się ich kilkaset. Jej twórczość była tematem artykułów w prasie codziennej, audycji radiowych i telewizyjnych.
Maria Cedro-Biskupowa wraz z bratem Janem Cedro, Katarzyną Zaborowską oraz Rozalią i Wojciechem Grzegorczykami zaliczana jest do patronów Szkoły im. Poetów Doliny Wilkowskiej w Świętej Katarzynie. Otrzymywała wielokrotnie nagrody w dowód uznania dorobku literackiego i zasług dla kultury regionu. Została m.in. odznaczona nagrodą świętokrzyskiego samorządu w dziedzinie kultury z rok 2007. Wręczenie nagrody miało miejsce w szkole w Świętej Katarzynie.
Była wdową, z czworga dzieci pozostał jej tylko najmłodszy syn Stanisław i jego dzieci: Leszek, Renata, Grażyna, Janusz, Tomasz i Anna. Maria Cedro-Biskup w chwili śmierci była jedną z najstarszych mieszkanek Wilkowa (woj. świętokrzyskie).

</doc>
<doc id="1079791" url="https://pl.wikipedia.org/wiki?curid=1079791" title="Hipohydrotyczna dysplazja ektodermalna">
Hipohydrotyczna dysplazja ektodermalna

Hipohydrotyczna dysplazja ektodermalna (ang. hypohidrotic ectodermal dysplasia, HED) – grupa zaburzeń rozwojowych uwarunkowanych genetycznie, objawiających się nieprawidłowo wykształconymi strukturami pochodzenia ektodermalnego: zębami, włosami, paznokciami i gruczołami skórnymi. Na fenotyp tych chorób mogą składać się hipodoncja lub anodoncja, "hyportichosis" lub alopecja, "hypohidrosis" lub anhydroza. Stożkowate zęby są bardzo charakterystyczne dla pacjentów z HED, ale nie patognomoniczne. Objawy mogą być zmienne nawet w obrębie jednej rodziny. Zmniejszona lub zniesiona zdolność regulacji temperatury ciała przez pocenie się może prowadzić do zagrażającej życiu hipertermii, zwłaszcza u małych dzieci z nierozpoznaną chorobą.
Najczęstszym typem HED jest postać sprzężona z płcią (ED1, OMIM#305100), ale opisano także rzadkie, dziedziczone autosomalnie dominująco (ED3, OMIM#129490) i autosomalnie recesywne (OMIM#224900) postaci.
Najbardziej znaną osobą cierpiącą na HED jest amerykański aktor Michael Berryman.

</doc>
<doc id="1079792" url="https://pl.wikipedia.org/wiki?curid=1079792" title="Neapoli">
Neapoli

Neapoli (gr. "Νεάπολη") − miasto w Grecji, w regionie Macedonia Środkowa, w jednostce regionalnej Saloniki, w gminie Neapoli-Sikies. W 2011 roku liczyło 27 084 mieszkańców.

</doc>
<doc id="1079793" url="https://pl.wikipedia.org/wiki?curid=1079793" title="Synagoga w Brunszwiku">
Synagoga w Brunszwiku

Synagogi w Brunszwiku (niem. "Synagoge in Braunschweig") – synagoga znajdująca się w Brunszwiku, w Niemczech, przy Alte Knochenhauerstraße 1.
W średniowieczu synagoga znajdowała się przy Jöddenstraße. Na początku XVIII wieku urządzono salę modlitw w miejskiej mennicy na rogu Kohlmarkt i Schützenstraße. W latach 1767-1779 synagoga znajdowała się w oficynie budynku po zachodniej stronie Kohmarkt (nr 290).
W 1873 roku rozpoczęto budowę nowej synagogi przylegającej do budynku gminy. Jej projekt przygotował Constantin Uhde w stylu mauretańskim z elementami neoromańskimi. Jej uroczyste otwarcie nastąpiło 23 września 1875 roku. Wnętrze było zdobione arabeskami, a w oknach znajdowały się witraże.
W czasie nocy kryształowej z 9 na 10 listopada 1938 roku, synagoga została zdewastowana. Nie podpalono jej, ponieważ stała w zwartej zabudowie i obawiano się przeniesienia ognia. Jej wyposażenie przeniesiono na pobliski plac An der Martinikirche i tam spalono. Synagogę zburzono w grudniu 1940 roku. Ocalał sąsiedni budynek gminy żydowskiej, który wrócił do niej w 1983 roku. Na miejscu synagogi postawiono istniejący do dziś schron dla 813 osób. W 1975 roku umieszczono na nim tablicę z okazji 100-lecia poświęcenia synagogi.

</doc>
<doc id="1079794" url="https://pl.wikipedia.org/wiki?curid=1079794" title="Nguyễn Ngọc Trường Sơn">
Nguyễn Ngọc Trường Sơn

Nguyễn Ngọc Trường Sơn (ur. 23 lutego 1990 w Rạch Giá) – wietnamski szachista, arcymistrz od 2005 roku.
Kariera szachowa.
Jest jednym z najbardziej uzdolnionych wietnamskich szachistów, zasady gry poznał w wieku 3 lat, natomiast arcymistrzem został mając lat 14 (stając się najmłodszym Wietnamczykiem, któremu Międzynarodowa Federacja Szachowa przyznała ten tytuł).
Na swoim koncie posiada wiele sukcesów, m.in.:
Wielokrotnie reprezentował Wietnam w turniejach drużynowych, m.in.:
Najwyższy ranking w dotychczasowej karierze osiągnął 1 listopada 2011 r., z wynikiem 2662 punktów zajmował wówczas 83. miejsce na światowej liście FIDE, jednocześnie zajmując 2. miejsce (za Lê Quang Liêmem) wśród wietnamskich szachistów.

</doc>
<doc id="1079795" url="https://pl.wikipedia.org/wiki?curid=1079795" title="Metamorfosi">
Metamorfosi

Metamorfosi (gr. "Μεταμόρφωση") – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Północny. Siedziba i jedyna miejscowość gminy Metamorfosi. W 2011 roku liczyło 29 891 mieszkańców. Położone w granicach Wielkich Aten.

</doc>
<doc id="1079798" url="https://pl.wikipedia.org/wiki?curid=1079798" title="Lord wielki skarbnik">
Lord wielki skarbnik

Lord wielki skarbnik (ang. "Lord High Treasurer") – dawny angielski tak zwany wielki urzędnik państwowy, trzeci w hierarchii. Stał on na czele skarbu monarszego. Od 1714 zarząd nad skarbem sprawowany jest komisarycznie przez lordów komisarzy skarbu (ang. "Lords Commissioners of the Treasury"). Pierwszym z nich jest zwykle premier Wielkiej Brytanii jako pierwszy lord skarbu (ang. "First Lord of the Treasury"). Drugim lordem skarbu (ang. "Second Lord of the Treasury") jest zwykle kanclerz skarbu. Pozostali lordowie komisarze są zwykle rządowymi whipami w Izbie Gmin.
Angielski skarb powstał około 1126 podczas panowania Henryka I. Skarb był początkowo urzędem dworskim odpowiedzialnym za prywatną szkatułę monarchy. W 1216 skarbnik został powołany do kontrolowania skarbu w Winchesterze. Lord wielki skarbnik wszedł w skład wielkich urzędów państwowych w okresie Tudorów.

</doc>
<doc id="1079800" url="https://pl.wikipedia.org/wiki?curid=1079800" title="Ano Liosia">
Ano Liosia

Ano Liosia (gr. Άνω Λιόσια) - miasto w Grecji, w administracji zdecentralizowanej Attyka, w regionie Attyka, w jednostce regionalnej Attyka Zachodnia. Siedziba gminy Fili. W 2011 roku liczyło 33 565 mieszkańców.

</doc>
<doc id="1079804" url="https://pl.wikipedia.org/wiki?curid=1079804" title="Kamatero">
Kamatero

Kamatero (gr. "Καματερό") – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Zachodni, w gminie Aji Anarjiri-Kamatero. W 2011 roku liczyło 28 361 mieszkańców. Położone w granicach Wielkich Aten.

</doc>
<doc id="1079805" url="https://pl.wikipedia.org/wiki?curid=1079805" title="Elefterio-Kordelio">
Elefterio-Kordelio

Elefterio-Kordelio (gr. Ελευθέριο-Κορδελιό) – miasto w Grecji, w administracji zdecentralizowanej Macedonia-Tracja, w regionie Macedonia Środkowa, w jednostce regionalnej Saloniki, w gminie Kordelio-Ewosmos. W 2011 roku liczyło 27 067 mieszkańców.

</doc>
<doc id="1079806" url="https://pl.wikipedia.org/wiki?curid=1079806" title="Melisja">
Melisja



</doc>
<doc id="1079807" url="https://pl.wikipedia.org/wiki?curid=1079807" title="Polická vrchovina">
Polická vrchovina

Polická vrchovina – jednostka geomorfologiczna (mikroregion) w północnych Czechach, przy granicy z Polską w okolicy miasta Police nad Metują. Jest centralną częścią Broumovskiej vrchoviny. Jej powierzchnia wynosi 218 km². Dzieli się na trzy mniejsze jednostki:
Na północnym zachodzie przez granicę państwową łączy się z Zaworami ("Závora"), a na wschodzie z polskimi Górami Stołowymi. Obie te granice są więc sztuczne. Na północnym wschodzie styka się z Meziměstską vrchoviną (Kotlina Broumovska), a na zachodzie, południowym zachodzie i południu z Žacléřską vrchoviną.
Cała Polická vrchovina utworzona jest z płyty piaskowca górnokredowgo o grubości ponad 500 m, leżącej na utworach triasu, permu i karbonu. Jest to najmłodsza część niecki śródsudeckiej. Ma ona kształt owalnej niecki (brachysynkliny) o przebiegu północny zachód – południowy wschód. Starsze utwory leżą symetrycznie na jej obrzeżu, a młodsze w centrum, przy jej osi. W przekroju pionowym odporniejsze skały (piaskowce, mułowce spongiolitowe – margle) leżą na przemian z mało odpornymi na erozję iłowcami i marglami. Odporne skały tworzą stopnie (kuesty), typowe dla gór płytowych.
Płyta poprzecinana jest uskokami, z których najważniejsze są: "polický zlom" i "bělský zlom" o przebiegu północny zachód – południowy wschód oraz "skalský zlom" o przebiegu północny wschód – południowy zachód.
Najwyższymi wierzchołkami regionu są Čáp (786 m) w Skałach Adrszpasko-Cieplickich oraz Skalniak (Błędne Skały) o wysokości 827 m.

</doc>
<doc id="1079808" url="https://pl.wikipedia.org/wiki?curid=1079808" title="Przegląd Kolski">
Przegląd Kolski

Przegląd Kolski – tygodnik lokalny ukazujący się na terenie powiatu kolskiego od 1998 r. Redaktorem naczelnym jest Anna Kułakowska.
Informacje ogólne.
Tygodnik wydawany jest na terenie powiatu kolskiego. Opisuje najważniejsze wydarzenia z życia mieszkańców: ich problemy, zażalenia oraz najistotniejsze wydarzenia kulturalne, nowinki w dziedzinie sportu, samorządowe i gospodarcze. Znajdują się tam także informacje o służbach: policji, straży pożarnej czy straży miejskiej a także służby zdrowia. W Przeglądzie znajduje się również rubryka z nowo narodzonymi dziećmi w kolskim szpitalu.
Pismo ukazuje się nieprzerwanie od 1998 roku. Przegląd Kolski wydaje wydawnictwo Przegląd Koniński. 
Gazeta drukowana jest w nakładzie 4500 egz. oraz objętości 16 stron. Siedziba Przeglądu Kolskiego znajduje się w Kole przy ul. Wojciechowskiego 30a.

</doc>
<doc id="1079809" url="https://pl.wikipedia.org/wiki?curid=1079809" title="Nowa Synagoga w Brunszwiku">
Nowa Synagoga w Brunszwiku

Nowa Synagoga w Brunszwiku (niem. "Neue Synagoge in Braunschweig") – synagoga znajdująca się w Brunszwiku w Niemczech, przy Alte Knochenhauerstraße 1.
Dnia 26 kwietnia 2006 roku tyłach budynku gminy żydowskiej wmurowano na kamień węgielny pod budowę nowej synagogi, którą uroczyście poświęcono 6 grudnia 2006 roku. Budowla jest wzorowana na Wzgórzu Świątynnym w Jerozolimie. Wewnątrz znajduje się około 200 miejsc siedzących. Koszty budowy wyniosły około 600 000 euro.

</doc>
<doc id="1079813" url="https://pl.wikipedia.org/wiki?curid=1079813" title="Dafni">
Dafni



</doc>
<doc id="1079819" url="https://pl.wikipedia.org/wiki?curid=1079819" title="Nea Filadelfia">
Nea Filadelfia

Nea Filadelfia (gr. "Νέα Φιλαδέλφεια", czyli "Nowa Filadelfia") – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Centralny. Siedziba gminy Filadelfia-Chalkidona. W 2011 roku liczyło 25 734 mieszkańców. Położona w granicach Wielkich Aten.

</doc>
<doc id="1079820" url="https://pl.wikipedia.org/wiki?curid=1079820" title="Shorinji Kempo">
Shorinji Kempo



</doc>
<doc id="1079821" url="https://pl.wikipedia.org/wiki?curid=1079821" title="Synagogi w Brunszwiku">
Synagogi w Brunszwiku



</doc>
<doc id="1079824" url="https://pl.wikipedia.org/wiki?curid=1079824" title="Dafni (Attyka)">
Dafni (Attyka)

Dafni (gr. "Δάφνη") – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Centralny. Siedziba gminy Dafni-Imitos. W 2011 roku liczyło 22 913 mieszkańców. Położone w granicach Wielkich Aten.

</doc>
<doc id="1079827" url="https://pl.wikipedia.org/wiki?curid=1079827" title="Gustav Krupp von Bohlen und Halbach">
Gustav Krupp von Bohlen und Halbach

Gustav Krupp von Bohlen und Halbach, ps. „Taffi”, (ur. 7 sierpnia 1870 jako Gustav von Bohlen w Hadze, zm. 16 stycznia 1950 w zamku Blühnbach) – niemiecki przemysłowiec.
Życiorys.
Nie pochodził z rodziny Kruppów, chociaż już wcześniej prowadził ich przedsiębiorstwa. W 1906 ożenił się z Berthą Krupp (1886–1957), która przejęła po nagłej i prawdopodobnie samobójczej śmierci ojca – Friedricha Alfreda Kruppa (zm. 22 listopada 1902 po kampanii zarzutów o stosunki homoseksualne z młodymi Włochami, jaką rozpętało socjalistyczne czasopismo) – rodzinne imperium przemysłowe. Gustav przyjął nazwisko Krupp von Bohlen und Halbach. Na ich ślubie był obecny niemiecki cesarz Wilhelm II Hohenzollern, który zezwolił mu na zmianę nazwiska i nie wierzył w oskarżenia o homoseksualizm Friedricha Alfreda. W latach 1909–1941 kierował niemieckim koncernem przemysłu ciężkiego Friedrich Krupp AG. Posiadał w ten sposób wyłączność na produkowanie stali dla floty niemieckiej oraz na wyposażenie Niemiec i ich sprzymierzeńców w artylerię podczas I wojny światowej. 
Początkowo z nastaniem okresu pokoju zaczął produkować traktory, jednak w 1933 Adolf Hitler doszedł do władzy, a Gustav Krupp uruchomił na nowo produkcję wojenną. Jego koncern zarówno finansował partię Hitlera – NSDAP, jak i czerpał wymierne korzyści z uczestnictwa w programie zbrojeniowym III Rzeszy. W trakcie rządów nazistów koncernem kierował "de facto" jego syn Alfried (ur. 1907).
Po upadku hitleryzmu typowany jako jeden z oskarżonych głównego procesu zbrodniarzy wojennych przed Międzynarodowym Trybunałem Wojskowym w Norymberdze – procesie norymberskim. Ostatecznie z oskarżenia zrezygnowano wobec złego stanu zdrowia i upośledzenia poczytalności - w tym czasie Gustav Krupp był w stanie wegetatywnym.

</doc>
<doc id="1079833" url="https://pl.wikipedia.org/wiki?curid=1079833" title="Mitch Albom">
Mitch Albom

Mitch Albom, właśc. Mitchell David Albom (ur. 23 maja 1958 w Passaic w stanie New Jersey w USA) – amerykański pisarz, dziennikarz sportowy, komentator radiowy i telewizyjny. Absolwent Akiba Hebrew Academy, Brandeis University i Columbia University.
Dziennikarz sportowy.
Pierwszym miejscem pracy w jego dziennikarskiej karierze był nowojorski tygodnik „Queens Tribune”. Praca ta pozwoliła mu na rozpoczęcie nauki na Columbia University Graduate School of Journalism. Po ukończeniu studiów współpracował z m.in. „Sports Illustrated”, „GEO”, „The Philadelphia Inquirer” czy „The Fort Lauderdale News and Sun Sentinel”.
W 1985 Mitch Albom zdobył nagrodę Associated Press Sports Editor. Po tym sukcesie dołączył, jako felietonista sportowy, do redakcji „Detroit Free Press”. Pracując w Detroit, został jednym z najczęściej nagradzanych amerykańskich dziennikarzy sportowych.
Autor.
Popularność przyniosła mu książka "Wtorki z Morriem" ("Tuesdays With Morrie") z 1997, która stała się światowym bestsellerem po wizycie autora w amerykańskim talk show "Oprah Winfrey's show". Adaptacja filmowa książki z 1999 zdobyła cztery nagrody Emmy.
Jego następna książka "Pięć osób, które spotykamy w niebie "("The Five People You Meet In Heaven") (2003) również zdobyła uznanie czytelników, stając się kolejnym bestsellerem i doczekując się filmowej adaptacji w 2003 roku.
Najlepiej sprzedającą się książką Alboma okazała się "Jeszcze jeden dzień" ("For One More Day") z 2006, przedstawiająca historię mężczyzny, który – pragnąc śmierci – "spędził" dzień ze swoją zmarłą przed ośmioma laty matką.
Jego książki sprzedały się na całym świecie w łącznym nakładzie przekraczającym 35 mln egzemplarzy.
Dotychczas zekranizowano jego cztery książki.

</doc>
<doc id="1079836" url="https://pl.wikipedia.org/wiki?curid=1079836" title="Zespół Hallermanna-Streiffa">
Zespół Hallermanna-Streiffa

Zespół Hallermanna i Streiffa (ang. Hallermann-Streiff syndrome, HSS) – rzadki zespół wad wrodzonych, na którego obraz kliniczny składają się krótkogłowie z uwypukleniem okolicy czołowej i skroniowej, mikroftalmia, zaćma wrodzona, mikrostomia, dziobiasty nos ("ściśnięty") i hipoplazja żuchwy. Występują liczne zęby nadliczbowe. Pacjenci z zespołem Hallermanna-Streiffa są niscy i wykazują nieprawidłowo skąpe owłosienie ciała (hypotrichosis). Zespół opisali niezależnie od siebie niemiecki okulista Wilhelm Hallermann w 1948 roku i dwa lata później szwajcarski okulista Enrico Bernardo Streiff. Jules François w pracy przeglądowej z 1958 roku przedstawił 22 przypadki zespołu i w 1982 roku ponad 150, stąd spotyka się też określenie zespołu Hallermanna-Streiffa-François.

</doc>
<doc id="1079844" url="https://pl.wikipedia.org/wiki?curid=1079844" title="Moschato">
Moschato

Moschato (gr. "Μοσχάτο") – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Południowy. Siedziba gminy Moschato-Tawros. W 2011 roku liczyło 25 441 mieszkańców. Położone w granicach Wielkich Aten. Ośrodek sadownictwa i ogrodnictwa.

</doc>
<doc id="1079846" url="https://pl.wikipedia.org/wiki?curid=1079846" title="Ornowski Travel Rumia">
Ornowski Travel Rumia

Ornowski Travel Sp. z o.o. - przedsiębiorstwo zajmujące się usługami związanymi z rozkładowym transportem pasażerskim i transportem w komunikacji miejskiej. Działalność z dziedziny komunikacji miejskiej uruchomiono w 2001 r. przejmując od PA Gryf obsługę linii 05/805. Do tych linii przeznaczone było fabrycznie nowe Volvo 7011. Wkrótce przedsiębiorstwo wygrało przetarg na obsługę linii 181. To zmusiło właściciela do zakupu kolejnego niskopodłogowego pojazdu. Do roku 2010 przedsiębiorstwo obsługiwało na zlecenie ZKM Gdynia linie: S, 181, 191, K, X i 159.

</doc>
<doc id="1079847" url="https://pl.wikipedia.org/wiki?curid=1079847" title="MAN NL 202">
MAN NL 202



</doc>
<doc id="1079848" url="https://pl.wikipedia.org/wiki?curid=1079848" title="Amaliada">
Amaliada

Amaliada (gr. Αμαλιάδα) – miasto w Grecji, w zachodniej części półwyspu Peloponez, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Elida. Siedziba gminy Elida. W 2011 roku liczyło 16 763 mieszkańców. Jest to ośrodek turystyczny.

</doc>
<doc id="1079849" url="https://pl.wikipedia.org/wiki?curid=1079849" title="Ep">
Ep



</doc>
<doc id="1079851" url="https://pl.wikipedia.org/wiki?curid=1079851" title="Sławomir Dębski">
Sławomir Dębski

Sławomir Jan Dębski (ur. 23 maja 1971 w Krakowie) – polski historyk, politolog, analityk, doktor nauk humanistycznych. W latach 2007–2010 oraz od 2016 dyrektor Polskiego Instytutu Spraw Międzynarodowych, w latach 2011–2016 dyrektor Centrum Polsko-Rosyjskiego Dialogu i Porozumienia.
Życiorys.
W 1996 ukończył studia na Wydziale Historycznym Uniwersytetu Jagiellońskiego. Studiował również na Wydziale Historii Central European University w Budapeszcie, gdzie w 1994 uzyskał dyplom magistra w zakresie historii Europy Środkowej. W 2002 uzyskał na Wydziale Historycznym UJ stopień naukowy doktora nauk humanistycznych w zakresie historii na podstawie pracy pt. "Między Berlinem a Moskwą. Studium polityczno-wojskowych aspektów stosunków niemiecko-sowieckich 23 sierpnia 1939 – 22 czerwca 1941" (promotorem pracy był prof. Michał Pułaski).
W latach 1994–2000 pracował w Akademii Górniczo-Hutniczej w Krakowie jako sekretarz i starszy specjalista w Pracowni Akustyki Strukturalnej i Materiałów Inteligentnych. W latach 2007–2010 adiunkt na Wydziale Prawa i Administracji UKSW, a w latach 2010–2014 w Zakładzie Historii XX wieku Instytutu Historycznego UW.
Pracownik Polskiego Instytutu Spraw Międzynarodowych w latach 2000–2010 (analityk, koordynator projektu, kierownik Biura Analiz od 2002, zastępca dyrektora). Dyrektor Polskiego Instytutu Spraw Międzynarodowych w okresie od 6 września 2007 do 12 kwietnia 2010 oraz ponownie od 25 lutego 2016. W latach 2001–2002 był zastępcą redaktora naczelnego, a od 2003 redaktorem naczelnym rosyjskojęzycznego kwartalnika „Jewropa”.
W pracy naukowej zajmuje się m.in. problematyką polskiej polityki zagranicznej, stosunków polsko-niemieckich i polsko-rosyjskich, historią dyplomacji, historią Polski i powszechną XX wieku.
Od 2008 zasiadał w Polsko-Rosyjskiej Grupie do Spraw Trudnych.

</doc>
<doc id="1079852" url="https://pl.wikipedia.org/wiki?curid=1079852" title="Jamie Behar">
Jamie Behar

Jamie Behar, właśc. James Behar (ur. 27 czerwca 1976) – amerykański muzyk pochodzący z Nowego Jorku. Obecnie jest wokalistą i gitarzystą zespołu screamo Off Minor, a także gra na basie w zespole Olde Ghost. W latach 1997–1999 grał w Saetii. Studiuje medycynę.
Jamie założył Saetię w 1997 wraz z wokalistą Billym Wernerem, perkusistą Gregiem Drudym i basistą Alexem Madarą. Razem wydali dwa minialbumy i jedną płytę. Saetia rozpadła się w październiku 1999. Jeszcze w tym samym miesiącu Jamie założył Off Minor wspólnie z Mattem Smithem i Stevenem Roche. Do tej pory zespół wydał dwie płyty i cztery splity. Behar inspiruje się jazzem, co można usłyszeć na nagraniach zarówno Saetii jak i Off Minor.

</doc>
<doc id="1079854" url="https://pl.wikipedia.org/wiki?curid=1079854" title="Pilea (miasto)">
Pilea (miasto)

Pilea (gr. "Πυλαία") − miasto w Grecji, w administracji zdecentralizowanej Macedonia-Tracja, w regionie Macedonia Środkowa, w jednostce regionalnej Saloniki, w gminie Pilea-Chortiatis. W 2011 roku liczyło 34 625 mieszkańców.

</doc>
<doc id="1079862" url="https://pl.wikipedia.org/wiki?curid=1079862" title="Ejo">
Ejo

Ejo (staroż. "Aigeion", "Aigion"; gr. "Αίγιο") – miasto w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Achaja. Siedziba gminy Ejalia. W 2011 roku liczyło 20 422 mieszkańców. Ośrodek turystyczny. Jedno z najstarszych miast w Grecji. Założone w czasach Homera.

</doc>
<doc id="1079864" url="https://pl.wikipedia.org/wiki?curid=1079864" title="Onufry Lancaster">
Onufry Lancaster

Onufry Lancaster, 1. książę Gloucester, właśc. Humphrey Lancaster KG (ur. 3 października 1390, zm. 23 lutego 1447 w Bury St. Edmunds) – angielski książę z dynastii Plantagenetów, młodszy syn króla Henryka IV Lancastera i Marii Bohun, córki 7. hrabiego Hereford. Młodszy brat króla Henryka V.
Ok. 1400 r. został kawalerem Orderu Podwiązki. 16 maja 1414 r. otrzymał tytuły księcia Gloucester i hrabiego Pembroke. Król Henryk V, umierając w 1422 r. wyznaczył Humphreya regentem Anglii w imieniu swojego małego synka, Henryka VI. Ambitny i popędliwy książę musiał walczyć o władzę nad Anglią z członkiem Rady Regencyjnej, kardynałem Henrykiem Beaufortem. Uzbrojeni zwolennicy księcia i kardynała toczyli ze sobą regularne walki. Z biegiem czasu przewagę w tych zmaganiach zaczął uzyskiwać kardynał Beaufort, który zdobył sobie wielki wpływ na chorego na umyśle króla Henryka.
Na początku swojej regencji Humphrey uwikłał się walki w Niderlandach, poślubiając w 1422 r. Jakobinę Wittelsbach (25 lipca 1401 – 8 października 1436), dziedziczkę hrabstw Hainaut, Holandii i Zelandii, córkę Wilhelma II, księcia Bawarii-Straubing, i Małgorzaty de Valois, córki Filipa II Śmiałego, księcia Burgundii. Podczas tego małżeństwa Jakobina raz zaszła w ciążę, ale poroniła w 1424 r.
Małżeństwo to nie było udane, a ponadto uwikłało księcia walki o dziedzictwo żony w Niderlandach, na które chęć miał także książę Burgundii Filip III Dobry. Humphrey ostatecznie zrezygnował z walki o trzy wspomniane hrabstwa i rozpoczął starania na dworze papieskim o unieważnienie małżeństwa. 9 lipca 1428 r. otrzymał upragniony rozwód, gdyż kuria papieska uznała za ważne poprzednie małżeństwo Jakobiny z Janem IV Brabanckim.
Niedługo po rozwodzie Humphrey poślubił swoją wieloletnią kochankę Eleanor Cobham (ok. 1400 – ok. 1452), córkę Reynalda Cobhama, 3. barona Cobham, Eleanor Culpeper, córki sir Thomasa Culpepera. Humphrey i Eleanor mieli razem syna i córkę:
W 1441 r. stracono sekretarza Eleanor, Rogera Bolingbroke'a, jej kapelana, Johna Hunne'a, oraz Thomasa Southwella pod zarzutem uprawiania czarów w celu zabicia króla. Eleanor była sądzona pod tymi samymi zarzutami. Skazano ją na publiczną karę w Londynie, rozwiedziono z Humphreyem i zesłano na resztę życia na wyspę Man.
Skandal związany z Eleanor zrujnował pozycję Humphreya na angielskiej scenie politycznej. Wkrótce został uwięziony pod zarzutem spiskowania przeciwko królowi. Zmarł w więzieniu w niewyjaśnionych okolicznościach w 1447 r.
Po odziedziczeniu majątku Greenwich Humphrey utworzył tam Greenwich Park, a w 1428 r. rozpoczął nad brzegiem Tamizy budowę pałacu Bella Court, nazwanego później pałacem Placentia. Obecny budynek Królewskiego Obserwatorium Astronomicznego w Greenwich znajduje się w miejscu, gdzie wcześniej stała tzw. „wieża księcia Humphreya”. „Biblioteką księcia Humfreya” nazwana jest część Bodleian Library w Oksfordzie, gdyż większość jej księgozbioru pochodzi z darowizn księcia. Humphrey był również mecenesem literatów, m.in. poety Johna Lydgate’a.

</doc>
<doc id="1079865" url="https://pl.wikipedia.org/wiki?curid=1079865" title="Aristonikos">
Aristonikos

Aristonikos (łac. "Aristonicus", gr. "Ἀριστόνικος" z "ariston" 'najlepszy' i 
"nike" 'zwycięstwo', ? – 128 p.n.e.) – przywódca powstania antyrzymskiego (tzw. powstanie Aristonikosa) w Azji Mniejszej, uzurpator na tronie władcy Pergamonu pod imieniem Eumenesa III.
Życiorys.
Pochodzenie.
Był synem z nieprawego łoża króla Pergamonu Eumenesa II i przyrodnim bratem Attalosa III Filometora, który, umierając w 133 p.n.e., przekazał w testamencie swe państwo Rzymowi.
Wódz.
Aristonikos sięgnął po władzę królewską, nie mając żadnych praw do dziedziczenia tronu. Nie został uznany ani przez Rzym, ani przez warstwy rządzące Pergamonu, nie uzyskał również poparcia greckich polis (w tym samej stolicy państwa, miasta Pergamon), obawiających się utraty wolności przyznanej im przez Attalosa III. Aristonikos: "„...skierował się wówczas ku wnętrzu kraju i zebrał pośpiesznie mnóstwo ludzi biednych i niewolników przyciągniętych obietnicą wolności, nazwał ich heliopolitami"" (Strabon "„Hypomnemata historika”" – "Zapiski historyczne", fragmenty). Na wezwanie Aristonikosa odpowiedzieli wszyscy, którzy mieli nadzieję na odmianę swego losu – biedni rzemieślnicy, uboga ludność wiejska, niewolnicy, a także liczący na łatwe łupy zwykli rabusie i awanturnicy z Pergamonu i innych terenów Azji Mniejszej. Powstańcy Aristonikosa chcieli wywalczyć sobie Heliopolis (gr. państwo Heliosa) – państwo sprawiedliwości, braterstwa i równości.
Upadek.
Początkowo Aristonikos odnosił duże sukcesy, opanował wiele miast w zachodniej części Azji Mniejszej, zdobył część Myzji i Lidii, zdobył także Kolofon i obległ Smyrnę. Nie zdołał zdobyć jednak samego Pergamonu, który obronił władca Pontu Mitrydates V Euergetes. Aristonikos zdołał opanować większość państwa w momencie przybycia komisji senackiej, mającej realizować postanowienia testamentu Attalosa III. Nowy władca Pergamonu zawładnął również flotą pergamońską i miał zdecydowaną przewagę na morzu. Jakkolwiek Rzymianie wezwali na pomoc sojuszników, królów Bitynii, Paflagonii i Kapadocji, nie zdołali oni jednak pokonać sił Aristonikosa, a walczący z nim władca Kapadocji Ariarates V został rozbity i poległ na polu bitwy. W 131 p.n.e. przybyła do Pergamonu regularna armia rzymski, którą dowodził konsul Publiusz Licyniusz Krassus. Wódz rzymski poniósł ciężką klęskę w bitwie między Myriną a Elają, dostał się do niewoli i zginął. Dopiero udzielona Rzymianom pomoc ze strony floty Efezu zmusiła Aristonikosa do cofnięcia się w głąb lądu. Wówczas Rzymianie przysłali następną, silną armię dowodzoną przez nowego konsula Marka Perpernę, która rozbiła oddziały rebeliantów w bitwie pod Stratonikają w 130 p.n.e.
Kres życia.
Aristonikosa, który schronił się w dobrze umocnionej Stratonikei, wzięto do niewoli po długotrwałym oblężeniu i wywieziony do Rzymu, gdzie został zabity (uduszony) w więzieniu.

</doc>
<doc id="1079868" url="https://pl.wikipedia.org/wiki?curid=1079868" title="Kos (Grecja)">
Kos (Grecja)

Kos (gr. Κως) – miasto w Grecji, na wyspie Kos, w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Kos. Siedziba gminy Kos. W 2011 roku liczyło 19 432 mieszkańców.
Kos należało do heksapolis, związku sześciu miast doryckich razem z Lindos, Kamejros i Ialissos leżącymi na wyspie Rodos oraz Halikarnas i Knidos. W mieście odkryto resztki budowli antycznych, m.in. akropolu, stadionu, teatru, portyków kolumnowych, świątyni Afrodyty (II w. p.n.e.), rzymskiego odeonu i łaźni, kilku bazylik starochrześcijańskich (IV-V wiek); muzeum, gorące źródła mineralne.

</doc>
<doc id="1079870" url="https://pl.wikipedia.org/wiki?curid=1079870" title="Anatolij Lejn">
Anatolij Lejn

Anatolij Lejn ros. Анатолий Яковлевич Лейн (ur. 28 marca 1931 w Leningradzie, zm. 1 marca 2018 w Beachwood) – amerykański szachista pochodzenia rosyjskiego, arcymistrz od 1968 roku.
Kariera szachowa.
Od pierwszych lat 60. znajdował się w szerokiej czołówce szachistów radzieckich. Pomiędzy 1961 a 1972 rokiem siedmiokrotnie wystąpił w finałach mistrzostw ZSRR, najlepszy wynik osiągając na przełomie 1966 i 1967 roku w Tbilisi, gdzie zajął VI miejsce. W roku 1963 triumfował w mistrzostwach RFSRR, rozegranych w Czelabińsku, w 1965 zajął III lokatę w Zinnowitz (za Władimirem Simaginem i Wolfgangiem Uhlmannem) oraz wystąpił w zespole ZSRR na drużynowych mistrzostwach Europy w Hamburgu, gdzie zdobył dwa złote medale (wraz z drużyną oraz za najlepszy indywidualny wynik na XI szachownicy). W 1968 zwyciężył w Sarajewie (turniej "Bosna", wraz z Dragoljubem Ciriciem), w 1972 w memoriale Jose Raula Capablanki w Cienfuegos, a w 1973 w Nowym Sadzie.
W 1976 wyemigrował do Stanów Zjednoczonych i przyjął obywatelstwo tego kraju. W 1978 wystąpił w reprezentacji USA na szachowej olimpiadzie w Buenos Aires, zdobywając wraz z drużyną brązowy medal olimpijski. W kolejnych latach sukcesy odniósł m.in. w Brisbane (1979, I m.), Hastings (1980/81, III m. za Ulfem Anderssonem i Eugenio Torre), Nowym Jorku (1981, II m. za Jehudą Gruenfeldem) i Vestmannaeyjar (1985, I m.).
Wielokrotnie brał udział w mistrzostwach świata „weteranów” (zawodników powyżej 60. roku życia), zdobywając 4 medale: 2 srebrne (1992, 1996) oraz 2 brązowe (1997, 1999).
Najwyższy ranking w karierze osiągnął 1 lipca 1973, z wynikiem 2545 punktów dzielił wówczas 38–40. miejsce na światowej liście FIDE, jednocześnie dzieląc 19–21. miejsce wśród radzieckich szachistów.

</doc>
<doc id="1079876" url="https://pl.wikipedia.org/wiki?curid=1079876" title="Jednosłowo">
Jednosłowo

jednosłowo – debiutancki album zespołu Tabu wydany w 2006 roku.
Twórcy.
Gościnnie:

</doc>
<doc id="1079879" url="https://pl.wikipedia.org/wiki?curid=1079879" title="Rūdolfs Muižzemnieks">
Rūdolfs Muižzemnieks

Rūdolfs Muižzemnieks (ur. 15 maja 1895 r. w miejscowości Salgale na Łotwie w granicach Rosji, zm. 26 marca 1980 r. w Bostonie) – łotewski wojskowy (podpułkownik), dowódca 1 batalionu 1 Łotewskiego Policyjnego Pułku Granicznego SS, a następnie 2 batalionu szkolnego pod koniec II wojny światowej
9 grudnia 1918 r. wstąpił do nowo formowanej armii łotewskiej, dostając stopień porucznika. Służył w 1 Ochotniczej Kompanii w Jełgawie, a następnie 2 Batalionie w Kiesiu. W czerwcu 1919 r. został przeniesiony do 4 Samodzielnego Batalionu, a w sierpniu tego roku do 2 Pułku Piechoty w Windawie. W maju 1920 r. awansował na kapitana. Od kwietnia 1921 r. był zastępcą komendanta dystryktu wojskowego Lipawa, a od maja 1923 r. – komendantem dystryktu wojskowego Valmiera. W 1924 r. objął funkcję komendanta wojskowego miasta Lipawa. W 1926 r. został przeniesiony do 3 Pułku Piechoty w Jełgawie. Od 1938 r. służył w 12 Pułku Piechoty w Bauska jako dowódca batalionu i intendent w stopniu podpułkownika. W lutym 1940 r. odszedł na własną prośbę ze służby wojskowej. Po zajęciu obszaru Łotwy przez wojska niemieckie w 1941 r., podjął współpracę z okupantami. W lutym 1944 r. objął dowództwo 1 batalionu 1 Łotewskiego Policyjnego Pułku Granicznego SS w stopniu Waffen-Obersturmbannführera der SS. W sierpniu tego roku został dowódcą 2 batalionu szkolnego. Dostał się do niewoli wojsk alianckich, po czym udał się na emigrację. Zmarł w USA 26 marca 1980 r.
Był odznaczony m.in. rosyjskim Orderem Św. Stanisława 3 klasy z mieczami, Orderem Św. Anny 4 klasy, łotewskim Orderem Trzech Gwiazd 5 klasy.

</doc>
<doc id="1079880" url="https://pl.wikipedia.org/wiki?curid=1079880" title="Łowy na węże morskie">
Łowy na węże morskie

Łowy na węże morskie (ang. "Serpent catch") – to powieść fantastyczna autorstwa Dave'a Welvertona napisana w 1991. Jej kontynuacją z 1993 jest Ścieżka bohatera (ang. "Path of the hero").
Polskie tłumaczenia "Łowów na węże morskie" (przygotowane przez Ewę Witecką - ISBN 83-7169-736-8) i "ścieżki bohatera" (przygotowane przez Józefa R. Kowalskiego - ISBN 83-7169-932-8) zostały wydane nakładem wydawnictwa Amber w 1998.
Treść.
Półneandertalczyk Tull wyrusza wraz z ostatnim Gwiezdnym Żeglarzem Phylomonem, swoją ludzką żoną Wisterią, karczmarzem Scandalem i synami neandertalczyka Obcującego z Duchami, Chaa: Małym Chaa i Ayuvahem do Kraalu, kraju Właścicieli Niewolników aby schwytać węże morskie, które wyginęły w rejonie jego rodzinnego Smilodon Bay. W niebezpiecznej wyprawie giną Mały Chaa, Wisteria i Ayuvah, ale odnosi ona skutek. Okazuje się jednak, że stwórcy zamierzają wyniszczyć ludzkość.
W "Ścieżce Bohatera" Tull poślubia córkę Chaa, Favę, i zaczyna się uczyć, by zostać Obcującym z Duchami. Na Smilodon Bay napadają łowcy niewolników. Hukmowie wyruszają przeciw Wielmożom-Piratom. Ostatecznie udaje się pokonać stwórców i Właścicieli Niewolników.
Świat przedstawiony.
W 2866 Gwiezdni Żeglarze zaczęli odtwarzać ziemskie ekosystemy jury, miocenu i pliocenu na trzech kontynentach Anee, księżyca gazowego giganta Thora. Posługiwali się zaawansowaną techniką, a symbionty zastępujące skórę zapewniały im długowieczność. Smoki i węże morskie miały pełnić na Anee rolę ekozapór i chronić przed migracją zwierząt między kontynentami.
Kiedy obca rasa Erydian zmusiła Gwiezdnych Żeglarzy do opuszczenia przestrzeni kosmicznej, część z nich uczyniła innych ludzi i neandertalczyków niewolnikami oraz próbowali walczyć z Erydianami. Ponieśli klęskę, ale utworzyli niewolnicze kraje Kraal (w "Ścieżce bohatera" Craal) i Bashevgo.
Inni Gwiezdni Żeglarze zbudowali stwórców (kreatory), aby kontynuowali odtwarzanie środowiska i chronili równowagę. Kiedy jeden ze stwórców zginął, pozostali stworzyli zamiast niego driady, które miały bronić lasów. Na Anee poza ludźmi, neandertalczykami i driadami żyły fikcyjne wielkie hominidy: dzicy drapieżni Ludzie-Mastodonty (mastodontowce, "Homo rex") i roślinożerni hukmowie ("Homo gigantis"), tworzący własną kulturę.

</doc>
<doc id="1079881" url="https://pl.wikipedia.org/wiki?curid=1079881" title="Ścieżka bohatera">
Ścieżka bohatera



</doc>
<doc id="1079884" url="https://pl.wikipedia.org/wiki?curid=1079884" title="Maria Adelajda Austriacka">
Maria Adelajda Austriacka



</doc>
<doc id="1079885" url="https://pl.wikipedia.org/wiki?curid=1079885" title="Pyzówka (przystanek kolejowy)">
Pyzówka (przystanek kolejowy)

Pyzówka – przystanek kolejowy w Lasku, w województwie małopolskim, w Polsce. Położony jest w sztucznym wykopie zlokalizowanym dokładnie na Przełęczy Sieniawskiej (711 m n.p.m.), stanowiącej dział wodny pomiędzy Rabą a Dunajcem, około 2,3 km od centrum wsi.
Budynek przystanku w stylu góralskim wybudowano w 1954 roku. W 2017 roku przystanek obsługiwał 0–9 pasażerów na dobę.

</doc>
<doc id="1079888" url="https://pl.wikipedia.org/wiki?curid=1079888" title="John Irvin">
John Irvin

John Irvin (ur. 7 maja 1940 w Newcastle) – angielski reżyser filmowy i telewizyjny. Pracuje w ojczyźnie oraz w Stanach Zjednoczonych.
Życiorys.
Uznanie przyniosły mu ekranizacje powieści szpiegowskich: "Druciarza, krawca, żołnierza, szpiega" (1979, miniserial telewizyjny) Johna le Carré oraz "Psów wojny" Fredericka Forsytha (1981). Później zrealizował m.in. sensacyjne "Rekiny podziemia" z Arnoldem Schwarzeneggerem, rozgrywający się w Wietnamie wojenny obraz "Hamburger Hill" (1987) oraz kryminał "Prawo krwi" (1989). W latach 90. reżyserował głównie filmy telewizyjne. W 1991 powstał "Robin Hood", w 1996 "Szalony Koń" (biografia indiańskiego wodza), a w 1999 biblijna "Arka Noego". W tym czasie (1998) swym nazwiskiem firmował także dzieło ukazujące absurd oraz szaleństwo wojny – "Gdy milkną fanfary". Najciekawsze filmy kinowe z tego okresu to nakręcone w Wielkiej Brytanii "Wdowy" (1994) i "Przeklęte ulice" (1997) z Harveyem Keitelem w roli mszczącego się gangstera.

</doc>
<doc id="1079895" url="https://pl.wikipedia.org/wiki?curid=1079895" title="Edesa">
Edesa

Edesa (gr. Έδεσσα, "Édessa") – miasto w północnej Grecji, w regionie Macedonia Środkowa, w jednostce regionalnej Pella. Siedziba gminy Edesa. W 2011 roku liczyło 18229 mieszkańców. Przemysł włókienniczy, spożywczy (głównie tytoniowy, winiarstwo). Ośrodek turystyczny. Zabytkowe świątynie bizantyjskie z freskami i mozaikami.
Stąd pochodzili rodzice piosenkarki Eleni
Nazwa miasta jest prawdopodobnie pochodzenia iliryjskiego. Do odkryć archeologicznych z 1977 identyfikowana z pierwszą stolicą starożytnej Macedonii Ajgaj – obecnie Ajgaj utożsamia się z Werginą.

</doc>
<doc id="1079898" url="https://pl.wikipedia.org/wiki?curid=1079898" title="Kevin Nealon">
Kevin Nealon

Kevin Nealon (ur. 18 listopada 1953 w Bridgeport) – amerykański komik i aktor pochodzenia irlandzkiego, znany z występów w "Saturday Night Live" (od 1986 do 1995) oraz roli w serialu "Trawka".
Życiorys.
Wczesne lata.
Urodził się w Bridgeport w Connecticut w rodzinie rzymskokatolickiej jako syn Kathleen M. (z domu Kimball) i Emmett F. Nealon, dyrektor wykonawczy lotniska. Kilka miesięcy po jego urodzeniu rodzina przeniosła się do Bridgeport w stanie Connecticut. W 1971 ukończył St. Joseph High School w Trumbull w Connecticut. Nealon ukończył studia licencjackie z marketingu na Sacred Heart University i pracował na różnych stanowiskach w niepełnym wymiarze czasu podczas występów stand-up. Następnie Nealon odbył kilka kursów wieczorowych na Fairfield University, gdzie w szkolnej drużyny piłkarskiej był na pozycji quarterback.
Początki kariery.
Nealon ukończył Notre Dame Fairfield w 1971, a następnie uniwersytet Sacred Heart na kierunku marketing. Pracował jako komik występując solo. Zadebiutował w telewizji wykonując występ w "The Tonight Show with Johnny Carson" w 1984. 
W 1986 "Saturday Night Live" zatrudniło jego przyjaciela Dana Carveya, który zarekomendował Nealona. Oboje dołączyli do zespołu w tym samym roku, a Nealon został pełnoetatowym wykonawcą w sezonie 1987/1988, a także dzwięciu następnych.
Nealon był także członkiem Connecticut Yankees RFC w Norwalk.
Role filmowe i telewizyjne.
Wśród postaci zagranych w Saturday Night Live można wymienić Mr. Suliminal, "Franz" razem z Danem Carveyem, Mr. No Depth Perception a także inne. Nealon grając te role starał się być śmiertelnie poważny.
W 1991, wystąpił w świątecznym filmie "All I Want for Christmas". Grał także w "Farciarz Gilmore", "Dwóch gniewnych ludzi", "Mały Nicky", "Małolaty u taty", "Dobry piesek", "Babcisynek" oraz "Dorwać Smarta".
Obecnie na stałe występuje w komediowym serialu "Trawka", a także jest gospodarzem programu "Poker Royale: The WPPA Championship".
Jesienią 2005 wystąpił w odcinku "Pohamuj entuzjazm" ("Curb Your Enthusiasm"), gdzie zagrał samego siebie (5 sezon, 4 odcinek).
Pojawił się także w pierwszym sezonie serialu "Monk", jako pacjent w szpitalu psychiatrycznym.
Nealon został zauważony w czasie składania gratulacji Timowi Helleranowi, który wygrał 166,875$, w odcinku "Sale of the Century" w 1985.
Podsłuch.
22 lutego 2006 Nealon napisał artykuł w „New York Times” o byciu podsłuchiwanym przez prywatnego detektywa z Hollywood Anthony'ego Pellicano.
W osobnej sprawie sądowej 27 lutego 2006 ujawniono, że detektywi pracujący dla Ringling Brothers and Barnum &amp; Bailey Circus mogli także podsłuchiwać Nealona.
Życie osobiste.
Żoną Nealon jest aktorka Susan Yeagley. 29 stycznia 2007 urodziła syna Gable Nessa Nealona w Santa Monica. Nealon i jego była żona byli aktywni w ruchu obrony praw zwierząt, wspierali akcje organizowane przez Amanda Foundation, Washington Wildlife Protection Association, The Ark Trust's Genesis Awards oraz Meat Out.

</doc>
<doc id="1079899" url="https://pl.wikipedia.org/wiki?curid=1079899" title="Port lotniczy Lourdes">
Port lotniczy Lourdes

Port lotniczy Lourdes – międzynarodowy port lotniczy położony 10 km na północ od Lourdes i 10 km na południowy zachód od Tarbes, w południowej Francji. W 2006 obsłużył 450 tys. pasażerów.

</doc>
<doc id="1079900" url="https://pl.wikipedia.org/wiki?curid=1079900" title="Dysplazja śmiertelna">
Dysplazja śmiertelna

Dysplazja śmiertelna (dysplazja tanatoforyczna, ang. thanatophoric dysplasia, thanatophoric dwarfism, TD, z gr. = „śmiercionośny”) – ciężki zespół wad wrodzonych spowodowany mutacją w genie "FGFR3" w "locus" 4p16.3 kodującym receptor czynnika wzrostu fibroblastów-3.
Historia.
Chorobę opisał francuski pediatra Pierre Maroteaux i wsp. w 1967 roku. W przeglądzie piśmiennictwa podał on przypuszczalnie wcześniejsze doniesienia o przypadkach schorzenia, z których najstarsze autorstwa Maygriera pochodzi z roku 1898.
Etiologia.
Dysplazja śmiertelna spowodowana jest przez mutacje w genie "FGFR3" w "locus" 4p16.3 kodującym receptor czynnika wzrostu fibroblastów-3. W typie 1 dysplazji śmiertelnej najczęstszymi mutacjami genu są:
W typie 2 najczęstszą mutacją jest 1948A→G (Lys650Glu).
Objawy.
Zespół często jest rozpoznawany w okresie prenatalnym w badaniu USG. Stwierdza się wówczas nieproporcjonalnie dużą głowę i krótkie kończyny, często stwierdza się wielowodzie. Fenotyp noworodka jest charakterystyczny dzięki bardzo krótkim kończynom, wąskiej i długiej klatce piersiowej, dużej głowie z hipoplastyczną środkową częścią twarzy i pogłębioną nasadą nosa. Niekiedy (przede wszystkim w typie II TD) stwierdza się czaszkę kształtu trójlistnej koniczyny ("trifoliocephalia", niem. Kleeblattschadel) spowodowaną przedwczesnym zamknięciem wszystkich szwów czaszkowych.
Rozpoznanie.
Rozpoznanie stawiane jest na podstawie obrazu klinicznego, objawów radiologicznych, ewentualnie badania histopatologicznego, a także badań genetycznych.
Rokowanie.
Rokowanie w dysplazji śmiertelnej jest bardzo złe: większość dzieci umiera w pierwszych godzinach lub dniach życia, przede wszystkim z powodu niewydolności oddechowej.

</doc>
<doc id="1079902" url="https://pl.wikipedia.org/wiki?curid=1079902" title="Tagaq">
Tagaq



</doc>
<doc id="1079904" url="https://pl.wikipedia.org/wiki?curid=1079904" title="Ellinikon">
Ellinikon



</doc>
<doc id="1079908" url="https://pl.wikipedia.org/wiki?curid=1079908" title="Karina Kunkiewicz">
Karina Kunkiewicz

Karina Kunkiewicz (ur. 25 kwietnia 1974 w Warszawie) – polska aktorka i prezenterka telewizyjna.
Działalność.
W 1997 ukończyła studia na Akademii Teatralnej w Warszawie (dyplom 1998).
W latach 2002–2005 występowała w Teatrze Stara Prochownia w Warszawie. Była dziennikarką TVP. Od września do grudnia 2007, w TV4, razem z Jakubem Klawiterem prowadziła reality show Big Brother 4.1.
Jej mężem jest Piotr Narożnik.

</doc>
<doc id="1079911" url="https://pl.wikipedia.org/wiki?curid=1079911" title="Jordanelka">
Jordanelka

Jordanelka, jordanelka florydzka ("Jordanella floridae") – gatunek ryby z rodziny karpieńcowatych (Cyprinodontidae), jedyny przedstawiciel monotypowego rodzaju "Jordanella". Po raz pierwszy pojawiła się w Europie w 1914 roku. Hodowana w akwarium, 
Charakterystyka.
 Rodzinę Karpieńcowatych charakteryzują dwa rodzaje kształtu ciała - krępy lub wydłużony. Jordanelka ma krępą budowę. Pokryta jest ona dużymi łuskami cykloidalnymi, jest bocznie spłaszczona i ma stosunkowo duże wygrzbiecenie jak na swoją rodzinę. Charakteryzują ją dobrze rozwinięte płetwy- grzbietowa i odbytowa oraz płetwy piersiowe. W odróżnieniu, płetwy brzuszne są małych rozmiarów. 
Rozmiar ciała Jordanelki różnią się w zależności od płci – samiec jest większy i mierzy od 5 do 6 cm, samica zaś jest mniejsza i mierzy od 4 do 5 cm. W ubarwieniu także będzie nieznacznie zaznaczony dymorfizm, chociaż ogólnie kolor łusek będzie srebrzysty, dzięki obecności w nich guaniny. Grzbiet przybiera odcień oliwkowozielony, a u samca pojawią się także czerwone pasy. Na środku tułowia znajduje się pojedyncza czarna kropka. U samic, czarna kropka pojawia się dodatkowo jeszcze na zakończeniu płetwy grzbietowej. Młode osobniki nie zależnie od płci będą miały 2 czarne plamki, jednak u samców dojdzie do zaniku plamki na płetwie między 1,5 a 2 miesiącem życia. Swoją amerykańską nazwę – American Flagfish, Jordanelka zawdzięcza właśnie ubarwieniu przypominającemu flagę USA . 
Występowanie.
Ryby z rodziny Cyprinodontidae zasiedlają zbiorniki słodkowodne oraz wody brachiczne Stanów Zjednoczonych, Ameryki Środkowej aż do Wenezueli, Zachodnich Indii oraz Śródziemnomorskiej część Azji Mniejszej. Występowanie Jordanelki ograniczało się oryginalnie do obszaru Ameryki Północnej - rzek St. Johns i Ochlocknee na półwyspie Floryda oraz Jukatan. Jordanella jest rybą, która nie migruje. Po raz pierwszy została sprowadzona do Europy w 1914. Były także introdukowana w Australii i na Filipinach.
Jordanelka prowadzi przydenny (bentosowy) lub pelagialny tryb życia.
Warunki hodowlane.
Jordanelka florydzka jest rybą spokojną i towarzyską. W swoim menu niewybredna, głównym składnikiem powinien być pokarm roślinny.
Rozród.
Do tarła wystarczy mały zbiornik o poziomie wody 15–20 cm. Składanie ikry odbywa się w okresie kilku dni w plesze wgłębki wodnej lub z wykorzystaniem innej rośliny, np. mchu jawajskiego, niekiedy niedbale pomiędzy korzeniami roślin. Opieka nad ikrą mało aktywna, bardziej widoczna ze strony samca w postaci wachlowania płetwami dla dostarczenia tlenu. Wylęg narybku następuje po ok. 6 dniach. Pierwszy pokarm - pierwotniaki, następnie drobny plankton.
Młode swym wyglądem upodobniają się do samic mając tak jak ona plamkę na ogonie grzbietowej. Po upływie ok. 2 miesięcy plamka ta u samców zanika a rozwija się dojrzałość płciowa.

</doc>
<doc id="1079913" url="https://pl.wikipedia.org/wiki?curid=1079913" title="Dysplazja tanatoforyczna">
Dysplazja tanatoforyczna



</doc>
<doc id="1079917" url="https://pl.wikipedia.org/wiki?curid=1079917" title="Strajk ostrzegawczy">
Strajk ostrzegawczy

Strajk ostrzegawczy – forma strajku polegająca na krótkotrwałym powstrzymaniu się pracowników od wykonywania pracy. 
W polskim systemie prawnym strajk ostrzegawczy może być zorganizowany jednorazowo i na czas nie dłuższy niż dwie godziny, jeśli organizacja wszczynająca spór zakłada, że podjęte mediacje nie rozwiążą sporu w określonym prawie terminie.

</doc>
<doc id="1079930" url="https://pl.wikipedia.org/wiki?curid=1079930" title="Žacléřská vrchovina">
Žacléřská vrchovina

Žacléřská vrchovina – według czeskich geomorfologów jest to jednostka geomorfologiczna (mikroregion) w północnych Czechach, przy granicy z Polską. Jest południowo-zachodnią częścią "Broumovské vrchoviny". Od północnego zachodu ucina ją granica polsko-czeska, od północnego wschodu graniczy z "Meziměstską vrchoviną", od południowego wschodu z Pogórzem Orlickim (czes. "Orlické podhůří"), od południowego zachodu z Podgórzem Karkonoskim (cz. "Krkonošské podhůří") i od zachodu z Karkonoszami (cz. "Krkonoše").
Jej powierzchnia (na obszarze Czech) wynosi 149 km².
Budowa geologiczna.
Žacléřská vrchovina obejmuje południowo-zachodnią i zachodnią część niecki śródsudeckiej. Zbudowana jest ze skał osadowych – zlepieńców, piaskowców, mułowców, łupków ilastych z pokładami węgla kamiennego i wulkanicznych – porfirów i melafirów oraz ich tufów górnego karbonu i dolnego permu.

</doc>
<doc id="1079935" url="https://pl.wikipedia.org/wiki?curid=1079935" title="Roman Adamow">
Roman Adamow

Roman Stanisławowicz Adamow (ros. Роман Станиславович Адамов, ur. 21 czerwca 1982 w Biełoj Kalitwie) – rosyjski piłkarz grający na pozycji napastnika.
Życiorys.
Adamow jest wychowankiem klubu Olimpia Wołgograd. W 2000 roku zadebiutował w jego barwach w Drugiej Dywizji (odpowiednik III ligi). Po pół roku przeniósł się do ukraińskiego Szachtara Donieck. Tam jednak nie zdołał przebić się do pierwszego składu i nie rozegrał żadnego meczu. W 2001 roku powrócił do ojczyzny i w barwach Rostselmaszu Rostów zadebiutował w Premier Lidze, a w 3. kolejce zdobył pierwszego gola w przegranym 1:2 spotkaniu z Sokołem Saratów. W 2002 roku stracił dużą część sezonu z powodu kontuzji i do pierwszego składu Rostowa wrócił w 2003 roku i zdobył wówczas 7 goli w lidze. W 2004 roku jego dorobek wyniósł 3 gole, ale jeszcze w trakcie sezonu roku Adamow zmienił barwy klubowe i przeszedł do Tereka Grozny, z którym wywalczył awans z Pierwszej Dywizji do Premier Ligi. W 2005 roku był czołowym strzelcem zespołu, strzelił 10 bramek, jednak Terek nie zdołał utrzymać się w lidze. Na początku 2006 za 500 tysięcy euro Roman trafił do FK Moskwa. Tam jako partner Dmitrija Kiriczenki zdobył 8 goli w lidze, będąc drugim najlepszym strzelcem szóstej drużyny ligi. Od początku 2007 wykazywał wysoką skuteczność i stał się jednym z najbardziej skutecznych zawodników Premier Ligi zdobywając w niej 14 goli.
W połowie 2008 roku Adamow został piłkarzem Rubinu Kazań. W jego barwach zadebiutował 16 lipca w zremisowanym 0:0 domowym spotkaniu z Saturnem Ramienskoje. Na koniec roku został mistrzem Rosji z Rubinem. Nowy sezon w barwach mistrza Rosji nie był już jednak tak udany dla Adamowa który przegrywał walkę o miejsce w pierwszym składzie z Aleksandrem Bucharowem i Alejandro Domínguezem i w połowie sezonu został wypożyczony do Krylji Sowietow Samara. W nowym zespole zadebiutował 2 sierpnia 2009 roku w wyjazdowym spotkaniu przeciwko Amkarowi Perm. Ogólnie sezon 2009 zakończył z dorobkiem 7 goli w 27 meczach. W 2009 roku Rubin został mistrzem kraju. W 2010 roku Adamow został wypożyczony do FK Rostów. W trakcie sezonu 2012/2013 odszedł do Viktorii Pilzno, z którą wywalczył mistrzostwo Czech. W latach 2013-2015 grał w Sibirze Nowosybirsk.
Kariera reprezentacyjna.
W reprezentacji Rosji Adamow zadebiutował 26 marca 2008 roku w przegranym 0:3 towarzyskim meczu z Rumunią. W tym samym roku został powołany przez selekcjonera Guusa Hiddinka do kadry na Euro 2008. Tam rozegrał jedno spotkanie, przegrane 1:4 z Hiszpanią, a z Rosją zdobył brązowy medal.

</doc>
<doc id="1079938" url="https://pl.wikipedia.org/wiki?curid=1079938" title="Hong Kong Airlines">
Hong Kong Airlines

Hong Kong Airlines () – linie lotnicze z siedzibą i główną bazą na lotnisku w Hongkongu. Obsługują planowe loty pasażerskie i cargo do 10 miast w Chinach i Wietnamie (włącznie z połączeniami codeshare siostrzanych linii Hong Kong Express Airways).
Założycielem Hong Kong Airlines w 2001 roku był Robert Yip. Początkowo pod nazwą CR Airways linie obsługiwały czarterowe loty pasażerskie przy pomocy helikoptera Sikorsky S-76 Spirit. Są pierwszymi liniami lotniczymi, które otrzymały certyfikat przewoźnika lotniczego ("AOC – Air Operator’s Certificate") od momentu ustanowienia Specjalnego Regionu Administracyjnego Hongkong. Chińskie Hainan Airlines i Mung Kin Keung wykupili w 2006 roku 45% i 55% akcji linii, tym samym stając się ich właścicielami. Tego samego roku zmieniono nazwę na Hong Kong Airlines Limited oraz wprowadzono logo przedstawiające kwiat bauhinia blakeana, będący symbolem Hongkongu.
Historia.
Założycielem Hong Kong Airlines był Robert Yip, prezes zarządu China Rich Holdings. Początkowo prowadziły działalność pod nazwą CR Airways i otrzymały certyfikat przewoźnika lotniczego na początku 2002 roku. Były to trzecie hongkońskie linie lotnicze obsługujące transport pasażerski przy pomocy helikoptera i pierwsze, które otrzymały certyfikat AOC od powstania Specjalnego Regionu Administracyjnego Hongkong.
5 lipca 2003 roku CR Airways rozpoczęły czarterowe loty pasażerskie do Laoag na Filipinach samolotem Bombardier CRJ200 wziętym w leasing od GE Capital Aviation Services.
W sierpniu 2003 roku CR Airways aplikowały o zezwolenie na ustanowienie planowych lotów pasażerskich do Laoag oraz chińskich Jinan, Naning, Meixian i Wenzhou. Dodatkowo Robert Yip sprzedał 40% udziałów w liniach o wartości 180 milionów dolarów hongkońskich (około 23 milionów dolarów amerykańskich) swojej spółce China Rich Holdings. W marcu 2004 do siatki połączeń czarterowych dodano Siem Reap w Kambodży.
W kwietniu 2005 roku linie otrzymały pięcioletnie zezwolenie na wykonywanie lotów pasażerskich, cargo i pocztowych do Chin, co dało możliwość wystąpienia o prawo lotów do 10 chińskich miast. 3 lipca 2005 roku przedstawiciele linii wydali oświadczenie o zakupie dwóch samolotów typu Bombardier CRJ700 od duńskich Maersk Air. Dodatkowo podpisali porozumienie z wytwórnią Boeing, dotyczące zakupu 10 samolotów Boeing 787 Dreamliner i 30 Boeing 737-800 za kwotę 3,28 miliardów dolarów amerykańskich.
27 czerwca 2006 Hainan Airlines nabyły 45% udziałów, które następnie przetransferowały do Grand China Air, chińskich linii lotniczych będących w posiadaniu Heinan Airlines. Dwa miesiące później Mung Kin Keung wykupił pakiet kontrolny w postaci 55% udziałów. 22 września 2006 roku CR Airways Limited oficjalnie zmieniły nazwę na Hong Kong Airlines Limited, a uroczysta ceremonia odbyła się 28 listopada. Linie wprowadziły również nowe logo, przedstawiające kwiat bauhinia blakeana, będący symbolem Hongkongu. 27 czerwca 2007 roku linie złożyły największe w swojej krótkiej historii zamówienie na 51 samolotów wąsko- i szerokokadłubowych od europejskiego producenta Airbus. 27 maja 2007 IATA zmieniło kod linii z N8 na HX.
22 października 2010 roku Hong Kong Airlines oficjalnie przystąpiły do IATA.
9 listopada 2011 linie ogłosiły włączenie do siatki połączeń trasy Hongkong-Londyn od 7 marca 2012 roku.
Flota.
Poniższa tabela przedstawia stan floty Hong Kong Airlines (listopad 2011):
Porozumienia codeshare.
Hong Kong Airlines podpisały porozumienia codeshare z następującymi liniami:

</doc>
<doc id="1079939" url="https://pl.wikipedia.org/wiki?curid=1079939" title="Cerkiew św. Aleksandra Newskiego w Sokółce">
Cerkiew św. Aleksandra Newskiego w Sokółce

Cerkiew pod wezwaniem św. Aleksandra Newskiego – prawosławna cerkiew parafialna w Sokółce. Należy do dekanatu Sokółka diecezji białostocko-gdańskiej Polskiego Autokefalicznego Kościoła Prawosławnego. Świątynia mieści się przy placu Tadeusza Kościuszki.
Historia.
Pierwsza parafia prawosławna w Sokółce powstała najpóźniej za życia królowej Bony, która nadała majątki ziemskie sokólskim parafiom dwóch wyznań – rzymskokatolickiej i prawosławnej. Po zawarciu unii brzeskiej prawosławni mieszkańcy Sokółki stopniowo przyjęli jej postanowienia. Według niektórych źródeł zachowały się dokumenty, świadczące, że królowa Bona Sforza obdarzyła dobrami ziemskimi zarówno miejscową parafię rzymskokatolicką, jak również i prawosławną; wywody niektórych sokólskich kronikarzy dowodzą, iż na obrzeżach dzisiejszej Sokółki istniał cmentarz unicki, a unici nie wyodrębnili się z obrządku łacińskiego, lecz jako prawosławni mieszkańcy tej ziemi przyłączyli się do Kościoła katolickiego według postanowień unii brzeskiej. Kiedy w latach trzydziestych XIX wieku (po ukazie carskim z 22 kwietnia 1828 r. nakazującym przekształcenie form organizacyjnych Cerkwi unickiej na takie jak w prawosławiu, upodobnienie liturgii i rozpoczynającym indoktrynację duchowieństwa greckokatolickiego) w Sokółce powstawała prawosławna parafia – nie wspominało się już w dokumentach rosyjskich o miejscowych unitach, a cerkiewne księgi metrykalne nie zawierają wpisów o nadzwyczajnej liczbie przyłączonych do prawosławia wyznawców tej orientacji. Parafia powstała w 1837 r., na dwa lata przed oficjalnym powrotem unitów do prawosławia i jej pojawienie się było związane z prośbą przybyłych na tereny przedstawicieli władz, żandarmerii i wojska carskiego. Parafia nie była zbyt liczna (ok. 180 osób) i dopiero włączenie w latach 50. Wierzchlesia i Nowowoli, unickich wsi odległych od Sokółki o około 15 km wydatnie zwiększyło liczebność tej społeczności. Nowa placówka duszpasterska wyznania prawosławnego została otwarta w 1837 na potrzeby rosyjskich pracowników, żandarmów i urzędników przybyłych do Sokółki, później także w związku z budową linii kolejowej Warszawa – Petersburg. Dwa lata później, na mocy postanowień synodu połockiego, unia na Podlasiu została skasowana. 
Początkowo parafia sokólska korzystała z przenośnej cerkwi wojskowej stacjonującego w mieście pułku Kutuzowsko-Smoleńskiego, następnie z wynajmowanych pomieszczeń, zaś od 1848 z cmentarnej cerkwi św. Aleksandry. W 1850 opracowany został plan budowy obszerniejszego obiektu sakralnego. Świątynia powstała w ciągu kolejnych trzech lat, za sumę 14 870 rubli, przy czym część prac za darmo wykonali parafianie. Gotowy obiekt poświęcił 26 kwietnia (9 maja) 1853 biskup brzeski Ignacy. W czasie budowy konieczna okazała się rezygnacja z niektórych założeń projektu budowlanego. Nie powiodło się urządzanie zakrystii w podziemiach budynku z powodu nadspodziewanie wysokiego poziomu wód gruntowych. Również wykorzystanie bocznych kopuł cerkwi jako dzwonnic okazało się niemożliwe i zmusiło budowniczych do wzniesienia dzwonnicy jako odrębnej konstrukcji, pełniącej równocześnie funkcje bramy prowadzącej na teren świątyni. Obiekt ten został oddany do użytku w 1869. 
Niestaranność budowniczych w czasie prac przy wznoszeniu cerkwi sprawiła, że mury świątyni systematycznie były zawilgacane przez wody gruntowe. Ponadto w 1879, z powodu złego usytuowania kominów piecowych, doszło do zapalenia się poszycia dachu i zawalenia się więźby dachowej do wnętrza obiektu. Za sumę 11 500 rubli cerkiew odbudowano. Kompletowanie zniszczonego wyposażenia obiektu trwało do 1905 – jako ostatnie powstały królewskie wrota w ikonostasie. W 1914 świątynia sokólska otrzymała status soboru.
W 1915 prawosławni mieszkańcy Sokółki udali się na bieżeństwo. Porzucona cerkiew została zdewastowana przez wojska niemieckie. Ponownie została otwarta dla potrzeb kultu w 1919. Jest odtąd nieprzerwanie czynna. W czasie okupacji niemieckiej rozebrana została cerkiewna dzwonnica bramna – pod pretekstem, że jest schronieniem partyzantów.
W 2010 z inicjatywy proboszcza parafii sokólskiej ks. Włodzimierza Misiejuka podjęto jej odbudowę. 12 września 2011 odbyło się poświęcenie 5 dzwonów i krzyża, które następnie umieszczono na niedokończonej jeszcze dzwonnicy. Dwa lata później ukończono odbudowę; poświęcenie dzwonnicy miało miejsce w święto patronalne, 12 września 2013. Uroczystości przewodniczył biskup białostocki i gdański Jakub, z którym koncelebrowali biskup supraski Grzegorz oraz biskup Recife Ambroży.
W 2003 cerkiew otrzymała z petersburskiej Ławry Aleksandra Newskiego cząsteczkę relikwii patrona obydwu świątyń. W 2009 i 2010 cerkiew w Sokółce otrzymała w internetowym plebiscycie tytuł Perły w Koronie Podlasia.
We wnętrzu cerkwi znajduje się ikonostas pochodzący z 1905. Na wyposażeniu świątyni pozostaje także ikona Świętych Mikołaja i Aleksandry stanowiąca dar cara Mikołaja II i jego małżonki Aleksandry Fiodorowny. Cerkiew posiada jedną dużą kopułę i cztery boczne.
Świątynię wpisano do rejestru zabytków 9 grudnia 1987 pod nrem 676.

</doc>
