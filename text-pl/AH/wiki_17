<doc id="1079949" url="https://pl.wikipedia.org/wiki?curid=1079949" title="Aksis kalamiański">
Aksis kalamiański

Aksis kalamiański, jeleń kalamiański, jeleń filipiński ("Axis calamianensis") – gatunek ssaka parzystokopytnego z rodziny jeleniowatych (Cervidae).
Występowanie i biotop.
Obecny zasięg występowania gatunku obejmuje wyspy w grupie Calamian, na północ od wyspy Palawan (zachodnie Filipiny).
Jego siedliskiem są porośnięte wysoką trawą podmokłe tereny w pobliżu rzek, mokradła, bagna i torfowiska.
Charakterystyka ogólna.
Wygląd.
Ciało krępe, jasnobrązowe. Suknia samców ciemnieje z wiekiem. Dorosłe samce mają poroże z trzema odgałęzieniami.
Podobnie jak aksis bengalski, aksis kalamiański nazywany jest również jeleniem świńskim ("hog deer"), ponieważ – kiedy jest wystraszony – biegnie kłusem z opuszczoną głową, przypominając wyglądem świnię.
Tryb życia.
Przeważnie bytują samotnie, rzadko tworzą małe stada. W ciągu dnia odpoczywają, a na miejsca żerowania wychodzą o zmierzchu i o świcie. Mogą żerować również w nocy, zwłaszcza jeśli są niepokojone. Są przede wszystkim trawożerne, dietę uzupełniają liśćmi i leśnymi owocami.
Rozród.
Dojrzałość płciową osiągają pomiędzy 8-12 miesiącem życia. Dane dotyczące czasu trwania ciąży są rozbieżne. Autorzy podają wartości od 180-240 dni.
Młode rodzą się w kwietniu-maju, nie mają cętek.
Podgatunki.
Nie wyróżniono podgatunków "Axis calamianensis".
Zagrożenia i ochrona.
Na obszarze występowania jeleni kalamiańskich jedynym zagrożeniem jest człowiek. Na wyspach Calamian nie ma drapieżników, które mogłyby być naturalnym wrogiem jeleni. Do lat 70. XX w. jelenie kalamiańskie licznie występowały zwłaszcza na wyspach Busuanga i Culion. Później ich populacja zaczęła zmniejszać się gwałtownie z powodu przełowienia. Jedyny obszar, na którym te zwierzęta objęto ochroną utworzono na wyspie Calauit w 1976 (Calauit Game Preserve &amp; Wildlife Sanctuary).
Gatunek jest objęty konwencją waszyngtońską CITES (załącznik I).
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii EN ("endangered" – zagrożone wyginięciem).

</doc>
<doc id="1079950" url="https://pl.wikipedia.org/wiki?curid=1079950" title="Axis calamianensis">
Axis calamianensis



</doc>
<doc id="1079958" url="https://pl.wikipedia.org/wiki?curid=1079958" title="James Fiennes">
James Fiennes

James Fiennes (ur. ok. 1395, zm. 4 lipca 1450 w Londynie) – angielski arystokrata, żołnierz i polityk.
Walczył we Francji podczas wojny stuletniej. W 1446 r. zasiadł w Parlamencie. Członkiem ciała ustawodawczego był do 1449 r. W 1447 r. został mianowany konstablem zamku Dover i lordem strażnikiem Pięciu Portów. W tym samym roku otrzymał tytuł barona Saye i Sele. W 1449 r. został Lordem Wielkim Skarbnikiem. Był stronnikiem księcia Suffolk, faworyta królowej Małgorzaty Andegaweńskiej i faktycznego władcy Anglii w zastępstwie chorego na umyśle króla Henryka VI.
Kariera Fiennesa dobiegła końca w 1450 r. Niepowodzenia we Francji i niepokoje w Anglii doprowadziły do upadku Suffolka i jego śmierci. Fiennes został pozbawiony urzędów i uwięziony w Tower of London. W czerwcu 1450 w Kencie wybuchło powstanie ludowe pod wodzą Jacka Cade'a. Powstańcy ruszyli na Londyn i zdobyli miasto. Fiennes został wyciągnięty z więzienia i ścięty przez buntowników.
Baronię Saye i Sele odziedziczył jego najstarszy syn, William.

</doc>
<doc id="1079968" url="https://pl.wikipedia.org/wiki?curid=1079968" title="Zespół moyamoya">
Zespół moyamoya



</doc>
<doc id="1079971" url="https://pl.wikipedia.org/wiki?curid=1079971" title="Nabil Shaath">
Nabil Shaath



</doc>
<doc id="1079979" url="https://pl.wikipedia.org/wiki?curid=1079979" title="Getto w Otwocku">
Getto w Otwocku

Getto w Otwocku (jidysz אָטוואָצקער געטאָ, "Otwocker geto") – zamknięta dzielnica utworzona jesienią 1940 r. przez okupanta niemieckiego celem skupienia ludności żydowskiej z Otwocka i okolic.
Było drugim co do wielkości gettem w dystrykcie warszawskim. W ciągu dwóch lat przez getto przeszło ok. 12 tys. Żydów. Teren getta był zamknięty od strony wschodniej torem kolejowym, od południa bazarem. Od północy obszar dzielnicy graniczył z gminą Falenica (miejscowość Świder), zachodni jej kraniec wyznaczał tor kolejki wąskotorowej.
Getto zostało zlikwidowane 19 sierpnia 1942 r. Do obozu zagłady w Treblince wywieziono ok. 7 tysięcy zamieszkujących je Żydów, a kilka tysięcy zamordowano na miejscu.
Utworzenie getta.
Na podstawie zarządzenia starosty ("Kreishauptmanna") powiatu warszawskiego z 26 września 1940 nakazano „oczyszczenie od Żydów” części Śródborowa i Soplicowa. Przesiedlenie należało przeprowadzić do 16 października 1940. Getto utworzono obwieszczeniem starosty powiatowego z dnia 4 listopada 1940, na podstawie którego powstały żydowskie dzielnice mieszkaniowe: mieszkaniowa i kuracyjna. Żydzi musieli się do nich przenieść do 1 grudnia 1940.
Getto mieszkaniowe.
Getto mieszkaniowe składało się z dwóch części przedzielonych torami kolejowymi. Na terenie tzw. getta miasteczkowego (po prawej stronie torów licząc od Warszawy) mieściły się: bazar, dwie bożnice, plac targowy oraz sanatorium Marpe. Na terenie getta środkowego mieścił się m.in. posterunek Ghetto Polizei oraz ośrodek Towarzystwa Ochrony Zdrowia Ludności Żydowskiej (TOZ).
Do żydowskiej dzielnicy mieszkaniowej mieli prawo przenieść się wszyscy Żydzi – stali obywatele Otwocka, jak i uchodźcy przybyli do dnia 25 marca 1940 r., a więc ci, którzy przebywali w mieście od 6 miesięcy.
Getto kuracyjne.
Trzecią częścią getta była tzw. żydowska dzielnica kuracyjna, która znajdowała się w granicach kwadratu ulic Świerkowej, Żeromskiego, Klonowej i granic posesji Sanatorium m.st. Warszawy, z wyłączeniem kilku prywatnych posesji.
W granicach getta kuracyjnego znalazły się żydowskie instytucje lecznicze – szpitale i sanatoria, a także pensjonaty, między innymi Sanatorium Żydowskiego Towarzystwa Przeciwgruźliczego „Brijus”, szpital dla umysłowo i nerwowo chorych „Zofiówka” oraz placówki opiekuńczo-wychowawcze towarzystwa „CENTOS”. Fakt ich istnienia spowodował zapewne sam pomysł utworzenia dzielnicy kuracyjnej. Pobyt w niej był możliwy wyłącznie za pisemnym zezwoleniem lekarza miejskiego.
Przesiedlenie.
Do dnia 1 grudnia 1940 r. Żydzi mieli prawo przenieść swój majątek do getta. Polskie przedsiębiorstwa znajdujące się w dzielnicach żydowskich trzeba było zlikwidować do dnia 1 stycznia 1941 r. Za przesiedlenia odpowiedzialność ponosili burmistrz i Judenrat.
W związku z przesiedleniem dochodziło do samowoli, wynajmowanie mieszkań odbywało się bezplanowo, co spowodowało wzrost ich cen. Do nadzoru i sprawnego przeprowadzenia przesiedlenia powołana została przy Zarządzie Miejskim Komisja Specjalna do Spraw Ustalania Granic Żydowskich Dzielnic: Mieszkaniowej i Uzdrowiskowej pod przewodnictwem wiceburmistrza Wacława Czarneckiego.
Poza gettem znalazło się 391 budynków należących do Żydów, około 60 proc. z nich niezamieszkanych, 73 budynki zostały zajęte przez wojsko. Przesiedlenie Żydów do dzielnic mieszkaniowej i kuracyjnej zostało zakończone 30 listopada 1940 r.
Zakaz wyjścia z getta.
Zarządzenia Kreishauptmanna powiatu warszawskiego z 10 i 13 stycznia 1941 r. nakazywały zamknąć żydowską dzielnicę mieszkaniową i kuracyjną. Zamknięto je 15 stycznia. Żydzi mogli opuszczać getto wyłącznie za przepustką. Wychodzenie z getta było dozwolone kolumnom robotników, udającym się do pracy pod osłoną policji. Na ulicach dojazdowych, zamkniętych na koszt Żydów, należało umieścić tablicę z napisem: „Dzielnica żydowska. Niemcom i Polakom wstęp wzbroniony”. Wskutek pojawienia się przypadków zachorowań na tyfus plamisty, 28 maja 1941 r. zamknięto również żydowską dzielnicę mieszkaniową. Nie wolno było jej opuszczać nawet w wyjątkowych sytuacjach. Unieważnione zostały wszystkie przepustki. Wstęp do getta mieli tylko funkcjonariusze policji i personel sanitarny. Za nieuprawnione wejście groziła grzywna do 1000 zł lub kara aresztu do sześciu tygodni. Do Żydów poza gettem należało strzelać.
Dnia 15 października 1941 roku Gubernator generalny Hans Frank wydał w Warszawie rozporządzenie o karze śmierci na Żydów opuszczających tereny getta oraz na Polaków udzielających im pomocy. Było to tzw. trzecie rozporządzenie o ograniczeniach pobytu w Generalnym Gubernatorstwie i odwoływało się do dekretu Hitlera z 12 października 1939 roku. W art. I p.4b karze śmierci podlegali zarówno Żydzi opuszczający teren getta, jak również osoby pomagające uciekinierom oraz ich ukrywające. Śmierci podlegały również osoby zachęcające do takich aktów, a czyn usiłowany, karany był tak samo jak dokonany.
Życie codzienne.
Do czasu zamknięcia dzielnicy żydowskiej jej mieszkańcy utrzymywali handel z Polakami w getcie miasteczkowym. Pogarszająca się sytuacja otwockich Żydów wymusiła powstanie licznych organizacji opiekuńczych. Otwocki Judenrat powołał Wydział Opieki Społecznej, zajmujący się m.in. zapewnieniem pomocy lekarskiej, pomocą prawną, interwencjami u osób prywatnych o wsparcie ubogich, wydawaniem zaświadczeń o zwolnieniu z opłat urzędowych, organizacją zbiórek odzieży. Zadaniem założonego w lipcu 1940 r. Komitetu Opieki Społecznej było skoordynowanie pracy działających na terenie Otwocka instytucji charytatywnych. Przy Komitecie powstał specjalny Komitet Pań, Łódzki Komitet Uchodźców oraz Sekcja Opieki nad Dzieckiem. W celu zgromadzenia środków na prowadzenie działalności organizowano imprezy, loterie fantowe, przedstawienia. Uzyskiwane w ten sposób wpływy przeznaczano na działalność sierocińców i stołówek dla ubogich, prowadzonych m.in. przez towarzystwo CENTOS.
Bogatsi mieszkańcy getta organizowali świąteczne posiłki, na które wstęp był wolny dla wszystkich. Opieką objęto również żydowskich robotników z obozów znajdujących się poza gminą. Zamknięcie dzielnicy żydowskiej znacznie pogorszyło sytuację ludności, która została całkowicie pozbawiona możliwości zarobku. Przeważającą grupę mieszkańców stanowili ludzie chorzy, którzy nie mogli liczyć na pomoc rodziny i byli pozbawieni możliwości pracy. Zdani byli wyłącznie na wsparcie ze strony Rady Żydowskiej.
W skrajnej nędzy znalazła się spora część inteligencji. Codziennie zdarzały się wypadki śmierci głodowej. Choroby i głód nasiliły się pod koniec 1941 r. i zdziesiątkowały ludność otwockiego getta.
W październiku 1939 r. TOZ przywróciło kontakt z otwockim oddziałem. Uruchomiono ambulatoria, gabinety dentystyczne, światłoleczenie. Rozpoczęto akcję dożywiania dzieci.
Lekarze z TOZ przeprowadzali szczepienia ludności przeciw durowi brzusznemu. Ośrodek Zdrowia TOZ był jedyną placówką tego typu w Otwocku. Przy ul. Warszawskiej 11a mieścił się Wydział Zdrowia prowadzony przez towarzystwo. Ośrodkiem kierował dr Maksymilian Augarten. Środki na jego funkcjonowanie pochodziły z datków, opłat od podopiecznych i specjalnego funduszu aptecznego. Utrzymywał on poradnię przeciwgruźliczą, stację opieki nad dziećmi, stację przeciwświerzbową, przeciwweneryczną i ambulatorium ogólne.
Ze względu na przypadki duru plamistego Rada Żydowska musiała przeprowadzić masowe dezynfekcje i dezynsekcje. Wzrost zachorowań na dur plamisty i czerwonkę wymusił utworzenie szpitala zakaźnego. Do lipca 1941 r. nieliczni chorzy leczeni byli w najgorszych w mieście i nadmiernie zagęszczonych mieszkaniach. W lipcu 1941 r. władze niemieckie wyraziły zgodę na stworzenie szpitala, dysponującego 80 miejscami, w budynku sanatorium Marpe. Szpital urządzono prymitywnie i prowizorycznie.
Towarzystwo Ochrony Zdrowia nawiązało także ścisłą współpracę z sanatorium Brijus, którego działalność wspierało finansowo. W listopadzie 1939 r., sanatorium ponownie uruchomiło jeden z pawilonów. Podczas okupacji nazwa ośrodka brzmiała: Tuberkulosenheilstätte für Unbemittelte Lungenkranke Brijus – Kurort Otwock. Był to jedyny żydowski zakład dla chorych na gruźlicę w całym Generalnym Gubernatorstwie. Na podstawie niemieckiego zarządzenia również Zofiówka rozpoczęła na nowo swoją działalność. Po ponownym uruchomieniu stała się jedynym zakładem dla nerwowo i umysłowo chorych Żydów w Generalnym Gubernatorstwie.
Ze wszystkich polskich szpitali pacjenci żydowscy zostali odesłani do Otwocka. Umieszczono tu również biednych, których nie było stać na opłacenie leczenia. Dla poprawienia tragicznej sytuacji finansowej Zofiówki, w pawilonie nr 2 został utworzony dom wypoczynkowy dla bogatych Żydów.
Przyjeżdżali tu kuracjusze z getta warszawskiego i z Radomia, przede wszystkim członkowie Żydowskiej Służby Porządkowej oraz żydowscy agenci gestapo. W grudniu 1941 r., aby zyskać dodatkowe środki na działalność placówki, otworzono kawiarnię Cafe Variette. Centrum kulturalnym otwockiego getta stała się przede wszystkim jego część kuracyjna, w której placówkach leczyło się wielu intelektualistów żydowskich. Pod kierunkiem dyrektora Centosu, Kalmana Lisa utworzono grupę literacką. Powstał Komitet Krzewienia Literatury Żydowskiej, który organizował tzw. wieczory czwartkowe, w czasie których wygłaszano wykłady o historii i literaturze.
Organizowano wieczory recytatorskie, odbyło się szereg koncertów w języku jidysz pod przewodnictwem wychowawcy Centosu. Powstała amatorska trupa aktorów K. Brzeskiego, pacjenta Zofiówki. Dzieci z Ochronki im. Gustawy Kamińskiej oraz z Domu Dziecka przy ul. Górnej 22 przygotowywały przedstawienia ze śpiewami i baletem. W pensjonacie Jechiela-Meira Zolberga działał cheder, gdzie uczono chłopców przedmiotów religijnych.
Starsi Żydzi spotykali się tam wieczorami, by studiować Talmud. Religijna młodzież uczyła się każdego dnia Daf Jomi (program przewidujący, by wszyscy Żydzi na świecie studiujący Talmud zajmowali się każdego dnia tym samym fragmentem). Latem 1940 r. w Otwocku osiadł rabin z Aleksandrowa, Izaak Menachem Mendel Danziger. Zaczął on prowadzić uroczyste posiłki i kierował zebraniami chasydzkimi. Po zburzeniu synagogi przy ul. Kupieckiej, Żydzi zorganizowali zastępczy dom modlitwy w domu Azrila Szulmana. Zamożniejsi Żydzi organizowali uroczyste sedery, na które zapraszano uboższych.
Przez otwockie getto przeszło ok. 12 tys. Żydów. Do likwidacji w sierpniu 1942 z powodu głodu i epidemii tyfusu zmarło w nim ok. 2 tys. osób.
Likwidacja.
19 sierpnia 1942 przeprowadzono akcję likwidacji getta w Otwocku, będącą częścią akcji „Reinhardt”. Na placu przy stacji kolejowej zgromadzono ok. 7 tysięcy Żydów. Do godziny 22 wszystkich załadowano na 50 wagonów, a następnie wywieziono do obozu zagłady w Treblince.
Magdalena Grzebałkowska przytacza w książce "1945. Wojna i pokój" cytat z „Biuletynu Informacyjnego” (z 18 września 1942) odnoszący się do szabru pustego getta przez mieszkańców Otwocka, Rembertowa i Miedzeszyna: „w pamiętnym dniu likwidacji getta w Otwocku w parę godzin po tym barbarzyńskim fakcie, w nocy zaraz zjechała furmankami i rozpoczęła grabież pozostałego mienia żydowskiego. Wywożono wszystko, co pod rękę podpadło, wyłamywano drzwi i okna, półki, deski z podłóg, nie mówiąc o meblach, ubraniach i bieliźnie, które pierwsze padły ofiarą rabunku. (...)”.
W części kuracyjnej likwidacja wiązała się z masowymi mordami pensjonariuszy ośrodków Zofiówka oraz Brijus. Zabijano zarówno dorosłych, jak i dzieci. Przez cztery tygodnie po likwidacji na terenie Otwocka miały miejsce masowe egzekucje Żydów, podczas których życie straciło ok. 2 tysięcy osób.
Upamiętnienie.
Otwock.
30 sierpnia 1949 roku burmistrz Otwocka Jan Ślimakowski na plenarnym posiedzeniu Miejskiej Rady Narodowej poinformował zebranych o decyzji postawienia przy ul. Władysława Reymonta pomnika ku czci tutejszych Żydów wymordowanych przez hitlerowców w sierpniu 1942 roku. Napis na kamieniu w języku polskim i hebrajskim: „Miejsce straceń 5000 Żydów, którzy w dn. 19-go VIII 1942 r. zginęli z rąk hitlerowskich ludobójców. Cześć Ich Pamięci”. Napis ten stawał się z czasem coraz mniej czytelny, był również częściowo niezgodny z prawdą historyczną, gdyż zawierał zbyt wysoką liczbę ofiar oraz błędną datę rozstrzeliwań. Żydzi byli tu rozstrzeliwani nie tylko 19 sierpnia, lecz także w ciągu kilku tygodni po tej dacie. Napis ten informował jedynie, że jest to miejsce straceń, podczas gdy jest to także zbiorowa mogiła.
Z inicjatywy Społecznego Komitetu Pamięci Żydów Otwockich i Karczewskich, Rada Ochrony Pamięci Walk i Męczeństwa zadecydowała w 2012 roku, w 70. rocznicę zagłady Żydów otwockich, o zmianie treści napisu na:
Społeczny Komitet Pamięci Żydów Otwockich i Karczewskich w porozumieniu z Radą Ochrony Pamięci Walk i Męczeństwa w sierpniu 2012 roku wytyczył teren miejsca pamięci narodowej ułożywszy głazy narzutowe. Na kamieniu umieszczono nową tablicę ze zmienionym napisem.
Od 2000 roku co roku 19 sierpnia odbywają się obchody rocznicy likwidacji getta i otwockiej społeczności żydowskiej. Społeczny Komitet Pamięci Żydów Otwockich i Karczewskich oraz Towarzystwo Przyjaciół Otwocka pod Honorowym Patronatem Prezydenta Otwocka organizują Marsz Pamięci i Modlitwy od bocznicy kolejowej do Kamienia Pamięci. Przy Kamieniu odbywa się wspólne recytowanie psalmów, odmawianie modlitwy, słuchanie wspomnień.
Groby zamordowanych Żydów znajdują się w lesie na tyłach upamiętnienia.
W lipcu 2016 terenowi położonemu pomiędzy ul. Michała Andriollego i ul. Świderską nadano nazwę "skwer Pamięci Żydów Otwockich". W sierpniu 2017, podczas obchodów 75. rocznicy likwidacji gett w Otwocku i Falenicy, na skwerze odsłonięto kamień pamiątkowy.
Treblinka.
Zamordowani otwoccy Żydzi zostali upamiętnieni jednym z kamieni z nazwą miasta, stanowiącym element pomnika Ofiar Obozu Zagłady w Treblince.
Literatura.
Opis funkcjonowania i likwidacji otwockiego getta przedstawił w swojej książce "Spowiedź" funkcjonariusz Żydowskiej Służby Porządkowej Calek Perechodnik. Jest ona jednocześnie ważnym świadectwem zbrodni niemieckich podczas Holokaustu oraz trudnych relacji polsko-żydowskich w czasie II wojny światowej.
Holokaust Żydów otwockich stanowi kanwę powieści "Uszwock" autorstwa Przemysława Lis-Markiewicza.

</doc>
<doc id="1079989" url="https://pl.wikipedia.org/wiki?curid=1079989" title="Eugeniusz Schittek">
Eugeniusz Schittek

Eugeniusz Schittek (ur. 31 maja 1895, zm. 1987) – porucznik lekarz rez. Wojska Polskiego, ukończył medycynę na Uniwersytecie Lwowskim (studiował na Uniwersytecie Monachijskim oraz na Uniwersytecie w Greifswald). Po II wojnie światowej wyemigrował z rodziną do Szwecji, a potem do RFN.
Był pierwszym lekarzem chirurgiem, który dokonał cięcia cesarskiego przy znieczuleniu miejscowym.

</doc>
<doc id="1079995" url="https://pl.wikipedia.org/wiki?curid=1079995" title="Stuck in a Moment You Can’t Get Out Of">
Stuck in a Moment You Can’t Get Out Of

Stuck in a Moment You Can’t Get Out Of – ballada rockowa grupy U2, pochodząca z jej wydanego w 2000 roku albumu, All That You Can’t Leave Behind. Została wydana jako singel promujący tę płytę.
Bono śpiewa w tej piosence o swoim przyjacielu Michaelu Hutchence, wokaliście INXS, który popełnił samobójstwo.
Nakręcono dwie wersje teledysków do utworu. Autorem pierwszej był Joseph Kahn, a drugiej Kevin Godley.
W 2002 roku utwór wygrał nagrodę Grammy.
Lista utworów.
Wersja 1.
Wydanie australijskie, zawierające „Beautiful Day” (The Perfecto Mix).
Wersja 2.
Wydanie australijskie, zawierające „Beautiful Day” (David Holmes Remix).
Wersja 3.
Wydanie dostępne wyłącznie we Francji.
Wersja 4.
Wydanie dostępne wyłącznie w Japonii.
Wersja 5.
Wydanie dostępne wyłącznie w Kanadzie.

</doc>
<doc id="1079997" url="https://pl.wikipedia.org/wiki?curid=1079997" title="Dusk...and Her Embrace">
Dusk...and Her Embrace

Dusk...and her Embrace – drugi album studyjny zespołu Cradle of Filth, wydany w 1996 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1080009" url="https://pl.wikipedia.org/wiki?curid=1080009" title="Muzeum Archidiecezji Gnieźnieńskiej">
Muzeum Archidiecezji Gnieźnieńskiej



</doc>
<doc id="1080010" url="https://pl.wikipedia.org/wiki?curid=1080010" title="James Schuyler">
James Schuyler

James Marcus Schuyler (ur. 9 listopada 1923, zm. 12 kwietnia 1991) był głównym amerykańskim poetą końca XX w., laureatem Nagrody Pulitzera z roku 1980. Schuyler był centralną postacią Szkoły nowojorskiej, co wiąże go z innymi przedstawicielami tego nurtu w poezji, takimi jak John Ashbery, Frank O’Hara, Kenneth Koch i Barbara Guest.
Życiorys.
James Marcus Schuyler, syn Marcusa Schuylera, reportera, i Margaret Daisy Connor Schuyler, pochodził z Chicago. W latach 1941-1943 uczęszczał do Bethany College w Wirginii Zachodniej. O czasie spędzonym na uczelni powiedział kiedyś, że się nie wyróżniał, "cały czas po prostu grałem w brydża".
Pod koniec lat 40. Schuyler przeniósł się do Nowego Jorku, gdzie pracował w NBC i zaprzyjaźnił się z W.H. Audenem. W 1947 przeprowadził się do Europy, zamieszkał na wyspie Ischia we Włoszech, gdzie mieszkał w wynajmowanym przez Audena apartamencie. Schuyler był sekretarzem swego przyjaciela. W latach 1947-1948 studiował na Uniwersytecie we Florencji.
Po powrocie do Stanów Zjednoczonych zamieszkał w Nowym Jorku z Johnem Ashberym i Frankiem O’Harą.
Schuyler zmarł na Manhattanie w kwietniu 1991, w wyniku udaru mózgu.
Poeta był homoseksualistą, cierpiał na chorobę afektywną dwubiegunową.
W 1981 otrzymał Nagrodę Pulitzera za tom "Poranek poematu" (ang. "The Morning of the Poem"). W 1969 wydał wspólnie z Johnem Ashberym powieść "A Nest of Ninnies". Był stypendystą Fundacji Guggenheima i Amerykańskiej Akademii Poetów.
Jego wiersz "The Morning of the Poem" ("Poranek poematu") jest zaliczany do najlepszych poematów ery postmodernistycznej.

</doc>
<doc id="1080012" url="https://pl.wikipedia.org/wiki?curid=1080012" title="Bitter Suites to Succubi">
Bitter Suites to Succubi

Bitter Suites to Succubi – minialbum (EP) zespołu Cradle of Filth, nagrany i wydany w 2001 roku przez stworzoną przez członków zespołu wytwórnię Abracadaver. Zawiera 3 nagrane ponownie utwory z płyty The Principle of Evil Made Flesh.
Nagrania dotarły do 13. miejsca listy OLiS.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1080013" url="https://pl.wikipedia.org/wiki?curid=1080013" title="Kaplica Wszystkich Świętych w Pradze">
Kaplica Wszystkich Świętych w Pradze

Kaplica Wszystkich Świętych (czes. "kaple Všech svatých") – kaplica na terenie zamku hradczańskiego. Pierwotnie była tu XII-wieczna kaplica romańska. Pomiędzy 1372 a 1386 z polecenia Karola IV została zbudowana w jej miejscu Petera Parlera dwukondygnacyjna kaplica gotycka przypominająca kształtem Saint Chapelle w Paryżu.
W roku 1541 kaplica została zniszczona przez pożar i pozostały z niej jedynie mury. Po tym wydarzeniu pierwotnie wolnostojąca kaplica została odbudowana w stylu renesansowym i w 1598 roku połączona z pałacem królewskim i Salą władysławowską. Obecnie nawa jest renesansowa, a gotyckie jedynie prezbiterium.
W podziemiach kaplicy od 1588 roku złożone są szczątki Świętego Prokopa.

</doc>
<doc id="1080018" url="https://pl.wikipedia.org/wiki?curid=1080018" title="Vlotho">
Vlotho

Vlotho – miasto w zachodnich Niemczech, w kraju związkowym Nadrenia Północna-Westfalia, w rejencji Detmold, w powiecie Herford. Liczy 19 282 mieszkańców (2010).

</doc>
<doc id="1080020" url="https://pl.wikipedia.org/wiki?curid=1080020" title="Lovecraft &amp; Witch Hearts">
Lovecraft &amp; Witch Hearts

Lovecraft &amp; Witch Hearts – album kompilacyjny zespołu Cradle of Filth, wydany w 2002 roku. Zawiera najlepsze utwory z okresu współpracy z Music From Nations oraz remiksy.
Lista utworów.
Źródło.
Lovecraft
Witch Hearts

</doc>
<doc id="1080027" url="https://pl.wikipedia.org/wiki?curid=1080027" title="Alkmaar Noord">
Alkmaar Noord

Alkmaar Noord – stacja kolejowa w Alkmaarze, w prowincji Holandia Północna, w Holandii. Stacja została otwarta w 1979.

</doc>
<doc id="1080028" url="https://pl.wikipedia.org/wiki?curid=1080028" title="Taśma amunicyjna">
Taśma amunicyjna



</doc>
<doc id="1080030" url="https://pl.wikipedia.org/wiki?curid=1080030" title="Damnation and a Day">
Damnation and a Day

Damnation and a Day – album zespołu Cradle of Filth, nagrany i wydany w 2003 roku przez wytwórnię Sony Music. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1080031" url="https://pl.wikipedia.org/wiki?curid=1080031" title="Heerhugowaard (stacja kolejowa)">
Heerhugowaard (stacja kolejowa)

Heerhugowaard – stacja kolejowa w Heerhugowaard, w prowincji Holandia Północna, w Holandii. Stacja została otwarta 20 grudnia 1865.
Historia.
Stacja otwarta została w dniu 20 grudnia 1865 jako część linii Amsterdam-Den Helder. Stacja była znana jako "Heerhugowaard-Broek op Langedijk" w latach 1948-1976. Stacja posiada 2 perony i budynek stacyjny. Poprzedni budynek stacji istniał między 1862-1967, kiedy to został rozebrany, a także budynek z 1967 do 1989 i jest obecnie wykorzystywany jako snack bar.

</doc>
<doc id="1080033" url="https://pl.wikipedia.org/wiki?curid=1080033" title="1 I">
1 I



</doc>
<doc id="1080034" url="https://pl.wikipedia.org/wiki?curid=1080034" title="2 I">
2 I



</doc>
<doc id="1080035" url="https://pl.wikipedia.org/wiki?curid=1080035" title="3 I">
3 I



</doc>
<doc id="1080038" url="https://pl.wikipedia.org/wiki?curid=1080038" title="4 I">
4 I



</doc>
<doc id="1080040" url="https://pl.wikipedia.org/wiki?curid=1080040" title="5 I">
5 I



</doc>
<doc id="1080043" url="https://pl.wikipedia.org/wiki?curid=1080043" title="Schagen (stacja kolejowa)">
Schagen (stacja kolejowa)

Schagen – stacja kolejowa w Schagen, w prowincji Holandia Północna, w Holandii. Stacja została otwarta 20 grudnia 1865.

</doc>
<doc id="1080044" url="https://pl.wikipedia.org/wiki?curid=1080044" title="Zespół obcego akcentu">
Zespół obcego akcentu

Syndrom obcego akcentu – rzadki zespół chorobowy, występujący w następstwie uszkodzeń mózgu spowodowanych np. jego udarami lub urazami. Odnotowano także dwa przypadki, kiedy był następstwem zaburzeń rozwojowych.
Objawy polegają na nabyciu akcentu lub wymowy w języku ojczystym, który brzmi jak obcy akcent (zagraniczny lub z innego regionu tego samego kraju). Dokładna przyczyna nie jest znana, mogą nią być uszkodzenia w obszarze mózgu odpowiedzialnym za mowę (w rezultacie zmianie ulega barwa głosu czy wymowa) lub częściowa utrata zdolności motorycznych, prowadząca do problemów z wymową niektórych sylab.
Istnieje kilkadziesiąt zarejestrowanych przypadków wystąpienia syndromu. Jedne z najnowszych dotyczą brytyjskich kobiet, które po silnej migrenie zaczęły mówić z chińskim lub francuskim akcentem.

</doc>
<doc id="1080045" url="https://pl.wikipedia.org/wiki?curid=1080045" title="Browar Jędrzejów">
Browar Jędrzejów

Browar Jędrzejów – browar w Jędrzejowie. Zakład jest własnością Van Pur Sp. z o.o.
Historia.
Początki browaru przemysłowego w Jędrzejowie datują się na pierwszą połowę XIX wieku. W 1871 roku zakład nabył Jan Frohlichen, który konsekwentnie go zmodernizował. W latach 1904–1906 na miejscu starego browaru istniejącego od 1823 roku wzniesiono od podstaw nowe budynki, które dostosowano do warzenia piwa pilzneńskiego. Moc zakładu uruchomionego w 1910 roku wynosiła 4 000 hektolitrów piwa rocznie. W okresie międzywojennym została zwiększona do 8 000 hektolitrów piwa.
Po II wojnie światowej browar upaństwowiono. W 1994 roku zakład zakupił przedsiębiorca z Krakowa, Adam Brodowski, który zmodernizował podupadły browar i utworzył spółkę "Małopolski Browar Strzelec S.A." (1995). Firma sukcesywnie zaczęła zwiększać swoje zdolności produkcyjne i stała się liczącym producentem piwa w Polsce. "Browar Strzelec" podjął współpracę z austriackim partnerem – browarem "Ottakringer Brauerei". W 1999 roku rozpoczął walkę o przejęcie większościowego pakietu akcji spółki "Perła Browary Lubelskie" uzyskując ostatecznie wraz ze wspólnikami 48% udziałów w tej firmie. W 2000 roku "Browar Strzelec" nabył od "Browarów Górnośląskich" "zakład piwowarski w Rybniku", z przejęciem którego rozpoczął budowę grupy piwowarskiej. W 2002 roku "Browar Strzelec S.A." połączył się z "Koszalińskimi Zakładami Piwowarskimi Brok S.A.", tworząc z nimi spółkę i ogólnopolską grupę piwowarską "Browary Polskie Brok-Strzelec S.A." Akcje przedsiębiorstwa były notowane na "Giełdzie Papierów Wartościowych w Warszawie". Moc produkcyjna browaru w Jędrzejowie wynosiła wówczas 350 tys. hektolitrów piwa rocznie.
Od 2003 roku rozpoczęły się poważne kłopoty finansowe spółki. Rósł dług przedsiębiorstwa wobec banków. W 2004 roku właściciele browaru postanowili zaprzestać działalności w branży piwowarskiej. W kwietniu 2005 roku "Browar Strzelec" w Jędrzejowie, podobnie jak "Browar Brok" w Koszalinie został kupiony przez duński koncern "Danish Brewery Group".
Obecnie browar w Jędrzejowie może wyprodukować około 420 000 hektolitrów piwa rocznie. Od 2011 roku poprzez spółkę zależną jest własnością firmy Van Pur S.A.
Produkty.
Lager

</doc>
<doc id="1080047" url="https://pl.wikipedia.org/wiki?curid=1080047" title="Anna Paulowna (stacja kolejowa)">
Anna Paulowna (stacja kolejowa)

Anna Paulowna – stacja kolejowa w Anna Paulowna, w prowincji Holandia Północna, w Holandii. Stacja została otwarta w 20 grudnia 1865.

</doc>
<doc id="1080048" url="https://pl.wikipedia.org/wiki?curid=1080048" title="Stara Synagoga w Dortmundzie">
Stara Synagoga w Dortmundzie

Stara Synagoga w Dortmundzie (niem. "Alte Synagoge in Dortmund") – nieistniejąca synagoga znajdująca się w Dortmundzie w Niemczech.
Synagoga została zbudowana w 1895 r., w stylu neogotyckim nawiązując do położonego po przeciwnej stronie ulicy budynku Naczelnej Dyrekcji Poczty. Różniło ją to od innych niemieckich synagog tego okresu wznoszonych zazwyczaj w stylu neoromańskim. Autorem projektu synagogi był architekt Eduard Fürstenau. Wewnątrz znajdowało się 1200 miejsc siedzących, z tego 750 dla mężczyzn na parterze i 450 dla kobiet na galeriach.
Po przejęciu władzy w Niemczech przez narodowych socjalistów w budynku naprzeciw synagogi umieszczono władze okręgu NSDAP, którym przeszkadzało sąsiedztwo żydowskiego miejsca kultu. Gmina została zmuszona do sprzedaży budynku. Jesienią 1938 r., jeszcze przed nocą kryształową rozpoczęła się rozbiórka. 19 października 1938 r. wysadzono kopułę. Prace rozbiórkowe zakończono w grudniu 1938 r. 
Na miejscu synagogi stoi obecnie budynek Teatru Dortmundzkiego. Od 1998 r. plac przed nim nosi nazwę "Platz der alten Synagoge". Ustawiono na nim kamień z tablicą pamiątkową.

</doc>
<doc id="1080049" url="https://pl.wikipedia.org/wiki?curid=1080049" title="6 I">
6 I



</doc>
<doc id="1080050" url="https://pl.wikipedia.org/wiki?curid=1080050" title="7 I">
7 I



</doc>
<doc id="1080051" url="https://pl.wikipedia.org/wiki?curid=1080051" title="8 I">
8 I



</doc>
<doc id="1080052" url="https://pl.wikipedia.org/wiki?curid=1080052" title="Getto otwockie">
Getto otwockie



</doc>
<doc id="1080056" url="https://pl.wikipedia.org/wiki?curid=1080056" title="Holenderska polityka wobec narkotyków">
Holenderska polityka wobec narkotyków

Holenderska polityka wobec narkotyków – postępowanie państwa holenderskiego wobec środków odurzających.
Krótka historia.
Podstawą prawną dzisiejszej holenderskiej polityki wobec narkotyków ("hol.: Het drugsbeleid van Nederland") jest ustawa o opium z 1919 roku. Z czasem ustawa ta była wielokrotnie nowelizowana.
W latach 60. wraz z ruchem hipisowskim i buntem dzieci kwiatów do Holandii wkroczyła na większą skalę marihuana. Marihuana i haszysz pochodzą z tej samej rośliny o nazwie konopie siewne "("Cannabis sativa") lub konopie indyjskie "("Cannabis indica"). Produkty konopi, zawierające organiczny związek chemiczny THC "(tetrahydrokannabinol)", są w Holandii nazywane "soft drugs" (miękkie narkotyki) i występują pod nazwami: "wiet, hasj (czytaj: hasz), skuff i spacecake". Większość tych używek pochodzi z konopi hodowanych w Holandii, nazywanej "nederwiet".
Z powodu zdobycia przez marihuanę w latach 60. i 70. dużej popularności, władze holenderskie powołały specjalną komisję, która w 1976 dokonała podziału narkotyków na dwie grupy; o nieakceptowanym ryzyku (lista I z m.in. heroiną, kokainą) i o akceptowalnym ryzyku (lista II, na której znajdują się tylko konopie). Władze zaczęły tolerować ten drugi rodzaj używek jako tzw. „mniejsze zło”.
Od roku 1976 przestano traktować zażywanie produktów z drugiej listy jako przestępstwo i posiadanie do 30 gramów produktu konopi nie było karalne. Z czasem, pod naciskiem innych krajów, te normy zostały zaostrzone i od lat 90. prawo holenderskie toleruje posiadanie tylko 5 gramów haszyszu lub marihuany.
W Holandii uważa się, że miękkie narkotyki są używką, która nie powoduje uzależnienia, w przeciwieństwie do twardych narkotyków (hard drugs), jedynie przy częstym i regularnym ich używaniu może wystąpić pewne psychiczne uzależnienie. Przy wysokim dozowaniu mogą wystąpić także napady strachu, paniki i czasami utraty przytomności.
Oddzielenie w holenderskim ustawodawstwie miękkich narkotyków od twardych i ich wyłączenie z obszaru kryminalnego, miało ułatwić bardziej efektywne przeciwdziałanie konsumpcji twardych narkotyków. W coffee shopie na terenie całej Holandii można kupić miękkie narkotyki w różnych postaciach i jakości (pod nazwami takimi jak: "skunk, thai, zero zero, sensimilla, purple haze, northern light i afghan wings") w maksymalnej ilości 5 gramów. Coffeeshopy muszą spełniać wiele warunków, zanim otrzymają zezwolenie władz na sprzedaż miękkich narkotyków. Zabronione jest palenie na ulicy, reklama i sprzedaż narkotyków młodzieży poniżej 18 lat.
Na 2012 i 2013 rok przewidziana została reforma ograniczająca działalność coffee shopów i wprowadzająca system tzw. wietpasów. Reforma spotkała się z krytyką ze strony samorządów, które po zmianie koalicji rządowej, wezwały nowy rząd do wycofania się z reform.
Uprawa konopi.
Konopie w Holandii można uprawiać tylko w małej ilości. Po 1976 roku władze przymykały oko, gdy ktoś „na własny użytek” miał kilkadziesiąt roślin uprawnych. Powstało wtedy wiele gospodarstw konopnych, produkujących narkotyki na skalę przemysłową, także na eksport. Po coraz większych protestach, szczególnie Francji i Niemiec, władze holenderskie od roku 1996 zaostrzyły kontrolę i ograniczyły uprawę konopi do maksymalnie 5 roślin. Jednak coraz częściej spotykane są nielegalne plantacje, prowadzące produkcję masową, tylko w Tilburg i okolicy obrót szacowany jest na 880 mln euro rocznie i daje nielegalne zatrudnienie dla paru tysięcy osób.
Kary.
Wielkość kar za posiadanie, handel i produkcję narkotyków miękkich w Holandii reguluje Dyrektywa "Aanwijzing kader voor strafvordering en OM-afdoeningen". W przypadku posiadania 5-500g są to kary pieniężne oraz prace społeczne. Powyżej 500g kara pozbawienia wolności.

</doc>
<doc id="1080058" url="https://pl.wikipedia.org/wiki?curid=1080058" title="N'Djamena">
N'Djamena



</doc>
<doc id="1080061" url="https://pl.wikipedia.org/wiki?curid=1080061" title="9 I">
9 I



</doc>
<doc id="1080062" url="https://pl.wikipedia.org/wiki?curid=1080062" title="10 I">
10 I



</doc>
<doc id="1080063" url="https://pl.wikipedia.org/wiki?curid=1080063" title="11 I">
11 I



</doc>
<doc id="1080065" url="https://pl.wikipedia.org/wiki?curid=1080065" title="14 I">
14 I



</doc>
<doc id="1080066" url="https://pl.wikipedia.org/wiki?curid=1080066" title="Den Helder (stacja kolejowa)">
Den Helder (stacja kolejowa)

Den Helder – stacja kolejowa w Den Helder, w prowincji Holandia Północna, w Holandii. Stacja została otwarta w 20 grudnia 1865.

</doc>
<doc id="1080067" url="https://pl.wikipedia.org/wiki?curid=1080067" title="15 I">
15 I



</doc>
<doc id="1080068" url="https://pl.wikipedia.org/wiki?curid=1080068" title="12 I">
12 I



</doc>
<doc id="1080069" url="https://pl.wikipedia.org/wiki?curid=1080069" title="13 I">
13 I



</doc>
<doc id="1080072" url="https://pl.wikipedia.org/wiki?curid=1080072" title="Mahamat Saleh Haroun">
Mahamat Saleh Haroun

Mahamat Saleh Haroun (ur. 1961 w Ndżamenie) – czadyjski reżyser i scenarzysta filmowy.
Życiorys.
Od 1982 mieszka we Francji. W długim metrażu debiutował w 1999 filmem "Bye Bye Africa". Nakręcony w 2002 w rodzinnym mieście Harouna "Nasz ojciec" otrzymał nagrodę na afrykańskim festiwalu FESPACO. 
Trzeci jego film, "Susza" (2006) zdobył Nagrodę Specjalną Jury na 63. MFF w Wenecji. Bohaterem filmu jest Atim, nastolatek zamierzający pomścić ojca zabitego podczas wojny domowej. Między nim a mordercą powstaje zaskakująca więź uczuciowa.
Zasiadał w jury konkursu głównego na 64. MFF w Cannes (2011), w jury sekcji "Cinéfondation" na 67. MFF w Cannes (2014) oraz w jury sekcji "Horyzonty" na 71. MFF w Wenecji (2014).

</doc>
<doc id="1080074" url="https://pl.wikipedia.org/wiki?curid=1080074" title="Slovacko Uherske Hradiste">
Slovacko Uherske Hradiste



</doc>
<doc id="1080076" url="https://pl.wikipedia.org/wiki?curid=1080076" title="Den Helder Zuid">
Den Helder Zuid

Den Helder Zuid – stacja kolejowa w Den Helder, w prowincji Holandia Północna, w Holandii. Stacja została otwarta w 31 maja 1980.

</doc>
<doc id="1080077" url="https://pl.wikipedia.org/wiki?curid=1080077" title="Maximum the Hormone">
Maximum the Hormone

Maximum the Hormone (jap. マキシマムザホルモン, "Makishimamu za Horumon") – japoński zespół crossoverowy. W swojej muzyce miesza takie gatunki jak punk, thrash metal, indie rock czy funk. W stylistyce zespołu mocno odczuwa się inspiracje rodzimą spuścizną zespołów j-rockowych. Ich najbardziej rozpoznawalny utwór – F – opowiadający o Frieza’zie z anime Dragon Ball Z został wykorzystany jako główny motyw w kinowym filmie Dragon Ball Z Fukkatsu no F.
Historia.
Zespół założony został w roku 1998 przez Daisukego Tsudę i Nawo Kawakitę oraz Sugiego i Keya. Ostatni dwaj odeszli jednak w 1999 roku, niedługo po wydaniu pierwszego albumu – "A.S.A. Crew".
Później, w roku 2001, do zespołu dołączyli basista Uehara Futoshi (Ue-chan) i młodszy brat Nawo, Ryō Kawakita (Maximum the Ryō), który zajął miejsce gitarzysty. Wtedy zmienił się również styl zespołu – Ryō zajął się melodycznym wokalem i pisaniem tekstów piosenek, a Daisuke śpiewem bardziej raperskim i krzykliwym. Po tych zmianach członkowie zdecydowali, aby zmienić zapis nazwy zespołu – z alfabetu łacińskiego na katakanę. W tym samym roku wydali trzy single oraz minialbum "Ootori". Rok później pojawił się następny singel oraz nowy album, "Mimi kajiru", eksponujący bardziej krzykliwy wokal Daisukego i bas Ue-chan.
W roku 2004, wraz z następnym albumem ("Kusoban"), zespół zmienił nieco styl, wtrącając w ciężkie brzmienia elementy lekkiej muzyki pop. Ta zmiana przyciągnęła wielu nowych fanów.
Popularność zespołu jeszcze bardziej zwiększył wydany w 2005 roku album "Rokkinpo goroshi". Zaczęli występować na większych imprezach, wydali nawet koncertowe DVD – "Debu vs. Debu". Utwór "Rolling1000toon" wykorzystany został w endingu anime "Air Master".
W roku 2006 singel "Koi no megalover" zajął 9. miejsce na lokalnej liście przebojów. Utwory "What’s up, people?!" oraz "Zetsubō Billy" wykorzystane zostały jako opening i ending w anime "Death Note", zaś "Akagi" w serialu animowanym "Tōhai densetsu Akagi: Yami ni maiorita tensai".
Na początku 2007 roku zespół wydał album "Buiikikaesu" – jak dotąd najlepiej sprzedającą się płytę zespołu.

</doc>
<doc id="1080078" url="https://pl.wikipedia.org/wiki?curid=1080078" title="Asystel Novara">
Asystel Novara

Asystel Volley Novara (w latach 2004/2007 Sant' Orsola Asystel Novara) – włoski, żeński klub siatkarski powstały w mieście Novara. Klub występuje w rozgrywkach włoskiej Serie A1. W latach 2003–2005 w Asystelu występowała Polka – Małgorzata Glinka-Mogentale, w latach 2006–2008 Katarzyna Skowrońska-Dolata, a w latach 2008–2010 barw Asystelu broniła Anna Podolec.
Klub został rozwiązany w 2012 r. W wyniku fuzji z GSO Villa Cortese powstała drużyna Asystel MC Carnaghi, która reprezentowała obie drużyny w rozgrywkach Serie od sezonu 2012/2013.
Sukcesy.
Mistrzostwo Włoch:
Puchar CEV: 
Superpuchar Włoch:
Puchar Włoch:
Liga Mistrzyń:
Puchar Top Teams:

</doc>
<doc id="1080079" url="https://pl.wikipedia.org/wiki?curid=1080079" title="Bakła">
Bakła

Bakła (ukr. "Бакла", krm. "Baqla", ros. "Бакла") – średniowieczne skalne miasto zbudowane przez ludność grecką w zachodniej części Krymu na Ukrainie, leżące 10 km na wschód od Bakczysaraju.
Znajduje się na krawędzi bakławskiej kuesty na wysokości 470 m n.p.m. i zajmuje powierzchnię 1 ha. Teren miasta ograniczony jest z dwóch stron skalnymi grzędami, a z trzeciej strony urwiskiem wysokości 12 m. Początek osady datuje się na drugą połowę VI w n.e., gdy wokół wcześniej istniejących chat rolników zbudowano mur obronny. Bakła wchodziła w skład krymskich posiadłości cesarstwa bizantyjskiego. Nie była to twierdza podobna do sąsiedniego Czufut Kale, a raczej umocniony teren umożliwiający schronienie okolicznej ludności greckiej, w razie napadu koczowników. Od X w n.e. teren osady zostaje stopniowo zabudowany zabudową miejską. Szczyt rozwoju przypada na XII - XIII wiek, kiedy Bakła była typowym miastem, choć bardzo prowincjonalnym w skali Krymu. Po serii napadów wojsk mongolskich w drugiej połowie XIII wieku, miasto zostaje zrujnowane i na początku XIV w ostatecznie pustoszeje. 
Na terenie osady istniało 8 świątyń, w większości zbudowanych w okresie X-XIII w oraz cytadela z końca VI w, poważnie rozbudowana w drugiej połowie XI w, kiedy miała parametry 200 x 60 metrów. 
Do dziś zachowało się około 100 wykutych w skałach komór, wykorzystywanych pierwotnie jako pomieszczenia gospodarcze i kultowe. 

</doc>
<doc id="1080080" url="https://pl.wikipedia.org/wiki?curid=1080080" title="16 I">
16 I



</doc>
<doc id="1080081" url="https://pl.wikipedia.org/wiki?curid=1080081" title="17 I">
17 I



</doc>
<doc id="1080082" url="https://pl.wikipedia.org/wiki?curid=1080082" title="18 I">
18 I



</doc>
<doc id="1080083" url="https://pl.wikipedia.org/wiki?curid=1080083" title="19 I">
19 I



</doc>
<doc id="1080084" url="https://pl.wikipedia.org/wiki?curid=1080084" title="20 I">
20 I



</doc>
<doc id="1080085" url="https://pl.wikipedia.org/wiki?curid=1080085" title="21 I">
21 I



</doc>
<doc id="1080086" url="https://pl.wikipedia.org/wiki?curid=1080086" title="22 I">
22 I



</doc>
<doc id="1080087" url="https://pl.wikipedia.org/wiki?curid=1080087" title="23 I">
23 I



</doc>
<doc id="1080088" url="https://pl.wikipedia.org/wiki?curid=1080088" title="25 I">
25 I



</doc>
<doc id="1080089" url="https://pl.wikipedia.org/wiki?curid=1080089" title="24 I">
24 I



</doc>
<doc id="1080090" url="https://pl.wikipedia.org/wiki?curid=1080090" title="Synagoga w Dortmundzie">
Synagoga w Dortmundzie



</doc>
<doc id="1080093" url="https://pl.wikipedia.org/wiki?curid=1080093" title="Raduń (wyspa)">
Raduń (wyspa)

Raduń ("Krampa", "Radzin") – wyspa przy Odrze, w Dolinie Dolnej Odry. Wyspę od zachodu otaczają wody Domiąży i Szerokiego Nurtu – głównego koryta Odry, na odcinku przy Policach przed ujściem do Zalewu Szczecińskiego. Od wschodu wyspę ogranicza struga Raduń. Wyspa znajduje się w granicach gminy Goleniów na zachód od wsi Święta. Na zachodnim brzegu Krampy wytyczona została granica między gminą Goleniów a miastem Police. Obszar wyspy został włączony w granice administracyjne portu morskiego Police.
Wyspa znajduje się w specjalnym obszarze ochrony siedlisk Ujście Odry i Zalew Szczeciński.
Do 1945 r. stosowano niemiecką nazwę "Radun-Werder". W 1949 r. ustalono urzędowo polską nazwę "Raduń".

</doc>
<doc id="1080094" url="https://pl.wikipedia.org/wiki?curid=1080094" title="II Liceum Ogólnokształcące im. Konstantego Ildefonsa Gałczyńskiego w Olsztynie">
II Liceum Ogólnokształcące im. Konstantego Ildefonsa Gałczyńskiego w Olsztynie

II Liceum Ogólnokształcące im. Konstantego Ildefonsa Gałczyńskiego w Olsztynie – publiczna szkoła ponadpodstawowa, mieszcząca się przy ulicy Małłków, istniejąca od 1873 roku i będąca pierwszą szkołą średnią na terenie Olsztyna po 1945 roku.
Historia.
Za początek historii szkoły uznaje się 1873 rok, kiedy to powstała Miejska Szkoła Żeńska przy pl. Jedności Słowiańskiej. W 1888 roku szkołę przeniesiono do nowego budynku przy ulicy Wyzwolenia 3. W 1908 roku nadano jej rangę szkoły średniej. Do roku 1945 nazywano ją na cześć królowej pruskiej z czasów napoleońskich „Luisenschule”, ale od 1924 r. otrzymała oficjalną nazwę Miejskiego Wyższego Liceum (Städtisches Oberlyzeum). Według danych z 1935 roku w szkole uczyło się 300 uczennic i pracowało 19 nauczycieli (9 mężczyzn i 10 kobiet). Ukończenie szkoły skutkowało otrzymaniem tzw. małej matury.
W czasie II wojny światowej w budynku szkoły mieścił się szpital.
Po zakończeniu walk w ramach projektu „Sercem przy Mazurach” powstało I Gimnazjum Żeńskie na Ziemiach Odzyskanych po II wojnie światowej, które otwarto 4 września 1945 roku i umiejscowiono, podobnie jak przed wojną, w gmachu u zbiegu ulic: Marii Curie-Skłodowskiej i Wyzwolenia. W pierwszym roku po wojnie w szkole uczyło się 212 uczennic, które odbywały zajęcia w 4 klasach gimnazjalnych i 8 oddziałach. Szkoła rozwijała się mimo trudności administracyjnych, braku sprzętu i pomocy szkolnych oraz niedoboru kadry nauczycielskiej, między innymi dzięki pomocy ze Stanów Zjednoczonych.
W roku 1945 powstały w szkole pierwsze organizacje młodzieżowe, a od 1946 rozpoczęły pracę Kursy Spółdzielcze. W roku 1946 otworzono w szkole sklepik, a w 1947 pierwszą świetlicę. Od 1946 r. w szkole funkcjonował samorząd szkolny, drużyna ZHP i koło PCK. 24 stycznia 1948 r. w katedrze św. Jakuba dokonano poświęcenia sztandaru i nadano szkole imię Wojciecha Kętrzyńskiego. W roku 1948, w związku z reformą oświatową, na miejscu dotychczasowego gimnazjum utworzono tzw. szkołę jedenastoletnią, do której uczęszczały uczennice w wieku od 7 do 18 lat.
Od 1995 r. działa teatr szkolny pod nazwą „Teatr Nieskromny”, który zdobył trzecie miejsce w konkursie na XVII Płośnickim Lecie Teatralnym i zwyciężył w olsztyńskim IV Przeglądzie Małych Form Scenicznych w kategorii szkół ponadgimnazjalnych.
Od 1996 r. działa w liceum Szkolny Klub Europejski „Nasza Europa”, którego opiekunem i założycielem jest nauczyciel geografii, Andrzej Ciesielski. Członkowie klubu regularnie uczestniczą w Model United Nations (MUN) – Symulowanych Obradach ONZ. Zakres działalności klubu obejmuje również uczestnictwo w obradach Parlamentu Europejskiego w Strasburgu oraz członkostwo w projekcie PEACE (AIESEC).

</doc>
<doc id="1080095" url="https://pl.wikipedia.org/wiki?curid=1080095" title="ATEX">
ATEX

ATEX (od fr. "Atmosphères Explosibles") – dyrektywa Unii Europejskiej (akt prawny), definiująca wymagania zasadnicze, jakie musi spełniać każdy produkt, przeznaczony do stosowania w strefach zagrożonych wybuchem. Wymagania szczegółowe podane są w normach powiązanych z tą dyrektywą, natomiast wymagania, które nie są objęte ani dyrektywą ani normami mogą być przedmiotem regulacji wewnętrznych obowiązujących w poszczególnych krajach członkowskich. Regulacje te nie mogą jednak być sprzeczne z dyrektywą, oraz nie mogą zaostrzać jej wymagań. Ponieważ dyrektywa ATEX 2014/34/UE (do 19.04.2016r 94/9/WE) wymaga znakowania CE, więc każdy produkt „ATEXowy”, który został oznaczony symbolem Ex musiał wcześniej zostać przez producenta oznakowany znakiem CE i przejść procedurę oceny zgodności z obowiązkowym udziałem „strony trzeciej” (wybranej jednostki notyfikowanej), jeżeli producent użył modułu innego, niż moduł A (zał VIII dyrektywy – wewnętrzna kontrola produkcji).
Historia.
Ponieważ niejednolite przepisy dotyczące bezpieczeństwa w poszczególnych krajach Europejskiej Wspólnoty Gospodarczej i później – Unii Europejskiej stanowiły znaczne utrudnienia w swobodnym przepływie towarów pomiędzy państwami członkowskimi, postanowiono ujednolicić te przepisy. W przypadku urządzeń przeznaczonych do pracy w strefach zagrożonych wybuchem dnia 23 marca 1994 r. Parlament Europejski i Rada Unii Europejskiej wydały dyrektywę 94/9/WE ATEX, która weszła w życie 1 lipca 2003 roku, oraz dyrektywę 1999/92/WE ATEX137 – zwaną również ATEX USERS (z 16 grudnia 1999 r.) dotyczącą minimalnych wymagań dotyczących bezpieczeństwa pracy, w miejscach pracy, w których może wystąpić atmosfera wybuchowa. Pierwsza dyrektywa została wprowadzona do polskiego prawodawstwa rozporządzeniem już w 2003 roku (które weszło w życie wraz z wejściem Polski do Unii Europejskiej w dniu 1 maja 2004 r.), a od 10 czerwca 2016 r. obowiązuje rozporządzenie Ministra Rozwoju z dnia 6 czerwca 2016 r. (Dz. U. poz. 817). Druga dyrektywa została wprowadzona przez Ministerstwo Gospodarki, Pracy i Polityki Społecznej 29 maja 2003 r. (z późn. zm.) i zaczęła obowiązywać 25 lipca 2003 r. 31 października 2010 r. weszło w życie nowe, zmienione rozporządzenie ministra gospodarki z dnia 8 lipca 2010 roku w sprawie minimalnych wymagań dotyczących bezpieczeństwa i higieny pracy, związanych z możliwością wystąpienia atmosfery wybuchowej w miejscu pracy (Dz. U. Nr 138, poz. 931), które zastąpiło rozporządzenie z 2003 r.
Rozpoczęte w II połowie 2011 roku w Radzie Unii Europejskiej prace mające na celu ujednolicenie dyrektywy 94/9/WE z wymaganiami Nowych Ram Prawnych Decyzji 768/2008/WE zostały zakończone wydaniem nowej dyrektywy ATEX 2014/34/UE, która obowiązuje od 20 kwietnia 2016 r. zastępując dotychczasową dyrektywę 94/9/WE.
W przypadku obu ww. rozporządzeń należy podkreślić, iż czytamy je razem z ustawą na podstawie której zostały wydane, a o której mowa na początku każdego z rozporządzeń.
Klasyfikacja stref zagrożonych wybuchem.
Klasyfikacja ta została zdefiniowana w Załączniku nr I do dyrektywy 1999/92/WE ATEX137 z dnia 16.12.1999 „O minimalnych wymaganiach zwiększających bezpieczeństwo i ochronę zdrowia pracowników potencjalnie narażonych przy pracy w obszarach z atmosferą wybuchową”.
Przestrzenie, w których występuje zagrożenie wybuchem zostały podzielone na strefy zagrożenia. Oznaczenie strefy zagrożenia informuje nas zarówno o rodzaju zagrożenia, jak i jego intensywności. Za zaklasyfikowanie przestrzeni do odpowiedniej strefy są odpowiedzialni: inwestor, projektant obiektu budowlanego oraz jego użytkownik końcowy.
Grupy urządzeń przeciwwybuchowych.
Informacje ogólne
Rodzaje zabezpieczeń mechanicznych.
Klasyfikacja IP.
Klasyfikacja IP określona przez normę EN 60529. Klasyfikacja ta określa stopień ochrony mechanicznej obudowy oraz sposób jej testowania. W klasyfikacji tej występują dwie cyfry: pierwsza z nich określa stopień ochrony obudowy przed wnikaniem ciał stałych, druga cieczy.
Klasyfikacja IK.
Klasyfikacja IK określona przez normę EN 50102. Klasyfikacja ta określa stopień ochrony obudowy przed uderzeniami (udarami mechanicznymi)
Poziom zabezpieczenia urządzenia EPL.
Poziom zabezpieczenia EPL integruje klasyfikację ATEX oraz IECEx. Przedstawia poniższą relację pomiędzy kategoriami ATEX a strefami zagrożenia wybuchem:

</doc>
<doc id="1080098" url="https://pl.wikipedia.org/wiki?curid=1080098" title="Zespół Kabuki">
Zespół Kabuki

Zespół Kabuki typu 2 (zespół makijażu Kabuki, zespół Niikawy-Kurokiego, ang. Kabuki syndrome, Kabuki makeup syndrome, KMS, Niikawa-Kuroki syndrome) – rzadki zespół wad wrodzonych związany z niepełnosprawnością intelektualną. Został opisany po raz pierwszy u dziesięciorga pacjentów przez Norio Niikawę (ur. 1942) i Yoshikazu Kurokiego (ur. 1937) i ich współpracowników w 1981 roku. Nazwa zespołu odzwierciedla charakterystyczny wygląd twarzy pacjentów z tym zespołem, przypominający ucharakteryzowane twarze aktorów tradycyjnego japońskiego teatru Kabuki (Kumadori).
Epidemiologia.
Zespół jest stosunkowo częsty w populacji japońskiej; częstość zespołu Kabuki wśród Japończyków oszacowano na 1:32 000 żywych urodzeń. Początkowo uważany za niezwykle rzadki, obecnie jest coraz częściej rozpoznawany na całym świecie.
Etiologia.
Większość przypadków zespołu jest sporadyczna (nierodzinna). W kilku rodzinach zaobserwowano dziedziczenie autosomalne dominujące.
Fenotyp.
Na obraz kliniczny zespołu Kabuki składają się:

</doc>
<doc id="1080099" url="https://pl.wikipedia.org/wiki?curid=1080099" title="Kurtaczki">
Kurtaczki

Kurtaczki (Pittidae) – rodzina ptaków z rzędu wróblowych (Passeriformes). W zależności od ujęcia systematycznego zalicza się do niej od niespełna trzydziestu do ponad czterdziestu gatunków ptaków.
Występowanie.
Kurtaczki zamieszkują Afrykę Subsaharyjską, tropiki Azji, Australii i Oceanii, a jeden z gatunków (kurtaczek blady) także Japonię i Półwysep Koreański.
Charakterystyka.
Nazwa kurtaczków w języku angielskim, "pittas", pochodzi z okolic Madrasu w południowych Indiach od słowa "pitta" i oznacza po prostu ptaka. Po raz pierwszy użyto tej nazwy w 1713 roku.
Długość ciała 15–29 cm; masa ciała 42–207 g. Upierzenie w większości przypadków bardzo barwne. Środowisko życia stanowią lasy wiecznie zielone, namorzyny, zarośla bambusów, zadrzewione wąwozy, lasy wtórne oraz plantacje.
Gniazdo stanowi kulista, niestaranna konstrukcja z gałązek i korzonków, często z wplecionym mchem. Posiada boczne wejście. W lęgu 1–7 jaj, zwykle 2–5. Cechuje je okrągły kształt, barwa biała do płowożółtej z szarym lub liliowym kreskowaniem albo czerwonawymi lub fioletowawymi plamkami. Masa jaja wynosi 5–10 g. Inkubacja trwa 12–21 dni, młode pozostają w gnieździe 12–21 dni, stają się samodzielne po kolejnych 5 do 24 dniach.
Systematyka.
Rodzina kurtaczków najbliżej spokrewniona jest z oliwczykami (Sapayoidae).
Podział systematyczny.
Do rodziny należą następujące rodzaje:

</doc>
<doc id="1080100" url="https://pl.wikipedia.org/wiki?curid=1080100" title="Pittidae">
Pittidae



</doc>
<doc id="1080101" url="https://pl.wikipedia.org/wiki?curid=1080101" title="Walerianian">
Walerianian



</doc>
<doc id="1080104" url="https://pl.wikipedia.org/wiki?curid=1080104" title="Octan">
Octan



</doc>
<doc id="1080105" url="https://pl.wikipedia.org/wiki?curid=1080105" title="Piąty rząd Helmuta Kohla">
Piąty rząd Helmuta Kohla

Piąty rząd Helmuta Kohla – koalicyjny gabinet rządzący Niemcami od 17 listopada 1994 do 26 października 1998 na skutek wygranych przez CDU/CSU wyborów parlamentarnych w 1994.

</doc>
<doc id="1080106" url="https://pl.wikipedia.org/wiki?curid=1080106" title="Mrówczan">
Mrówczan



</doc>
<doc id="1080108" url="https://pl.wikipedia.org/wiki?curid=1080108" title="27 I">
27 I



</doc>
<doc id="1080109" url="https://pl.wikipedia.org/wiki?curid=1080109" title="28 I">
28 I



</doc>
<doc id="1080110" url="https://pl.wikipedia.org/wiki?curid=1080110" title="29 I">
29 I



</doc>
<doc id="1080111" url="https://pl.wikipedia.org/wiki?curid=1080111" title="30 I">
30 I



</doc>
<doc id="1080113" url="https://pl.wikipedia.org/wiki?curid=1080113" title="31 I">
31 I



</doc>
<doc id="1080114" url="https://pl.wikipedia.org/wiki?curid=1080114" title="26 I">
26 I



</doc>
<doc id="1080119" url="https://pl.wikipedia.org/wiki?curid=1080119" title="Baron Saye i Sele">
Baron Saye i Sele

Baronowie Saye i Sele 1. kreacji (parostwo Anglii)
Wicehrabiowie Saye i Sele 1. kreacji (parostwo Anglii)

</doc>
<doc id="1080120" url="https://pl.wikipedia.org/wiki?curid=1080120" title="Dazed and Confused">
Dazed and Confused

Dazed and Confused – utwór piosenkarza folkowego Jake’a Holmesa z jego debiutanckiego albumu "„The Above Ground Sound” of Jake Holmes", wydanego w czerwcu 1967. W skład zespołu weszli: Holmes na gitarze, klawiszach i wokalu, Ted Irwin na gitarze i Lee Underwood na basie. Najbardziej znana jest jednak wersja w wykonaniu grupy Led Zeppelin.
Inne wersje.
Podczas trasy koncertowej angielskiego zespołu rockowego The Yardbirds, Holmes otwierał jego koncert w Village Theater w Greenwich Village 26 sierpnia 1967. Członkom The Yardbirds spodobał się ten utwór i postanowili opracować własną jego aranżację. Ich wersja zawierała długie fragmenty grane przez Page’a na gitarze przy użyciu wiolonczelowego smyczka. Szybko stał się on popularnym utworem granym na koncertach podczas ostatniego roku istnienia zespołu. Nigdy nie został on przez The Yardbirds oficjalnie nagrany, choć nieautoryzowana wersja koncertowa pojawiła się na bootlegowym wydawnictwie "Live Yardbirds: Featuring Jimmy Page" pod błędnym tytułem „I’m Confused”.
Page mówił, że pomysł na użycie smyczka wiolonczelowego pojawił się podczas wspólnej gry ze skrzypkiem Davidem McCallumem. Pionierem w tego rodzaju grze był jednak Eddie Phillips z zespołu The Creation, który uprzedził Page’a o ponad rok. Jego grę można usłyszeć na albumie "Makin’ Time" z 1966.
Po rozpadzie The Yardbirds w 1968, utwór „Dazed and Confused” został opracowany przez Page’a ponownie, tym razem wraz z zespołem Led Zeppelin. Nowa wersja została nagrana w październiku 1968 w Olympic Studios w Londynie i pojawiła się na debiutanckim albumie zespołu, "Led Zeppelin". Był to pierwszy z czterech utworów, do nagrania których Page użył smyczka – pozostałe to „In the Light”, „How Many More Times” i „In the Evening”.
Z niewiadomych powodów Jimmy Page twierdził po ukazaniu się albumu, że jest jedynym autorem „Dazed and Confused”. Holmes nigdy nie otrzymał żadnego honorarium z tytułu tego nagrania, a do sądu poszedł z tą sprawą dopiero w roku 2010. Wcześniej ograniczył się tylko do wysłania listu, w którym napisał: „Rozumiem, że utwór ma kilku twórców, jednak wydaje mi się, że należy mi się przynajmniej część uznania i honorariów”. Nigdy nie doczekał się odpowiedzi. W styczniu 2012 roku sąd odrzucił pozew Holmesa.
Utwór „Dazed and Confused” został spopularyzowany i ciągle jest kojarzony przede wszystkim z wersją zespołu Led Zeppelin. Do ukazania się utworu „Whole Lotta Love” był centralnym punktem koncertów zespołu. W środku utworu często pojawiały się riffy z innych utworów zespołu, np. „The Crunge” czy „Walter’s Walk”, a także z „San Francisco” Scotta McKenziego.
Wersję koncertową „Dazed and Confused” można zobaczyć na filmie z 1976 "The Song Remains the Same" (i na towarzyszącej mu ścieżce dźwiękowej). Inne nagrania ukazały się na "Led Zeppelin BBC Sessions" (dwie różne wersje), "How the West Was Won" oraz "Led Zeppelin DVD".
„Dazed and Confused” został również użyty w filmie „Uczniowska balanga” z 1993 roku, który uwiecznił życie amerykańskiej młodzieży w ostatnim dniu szkoły średniej w roku 1976. Utwór nie znalazł się jednak na ścieżce dźwiękowej. Reżyser Richard Linklater prosił członków Led Zeppelin o pozwolenie na użycie utworu w swoim filmie – Page wyraził zgodę, jednak Plant odmówił.

</doc>
<doc id="1080124" url="https://pl.wikipedia.org/wiki?curid=1080124" title="Octany">
Octany

Octany – grupa chemicznych związków organicznych będących solami lub estrami kwasu octowego.

</doc>
<doc id="1080131" url="https://pl.wikipedia.org/wiki?curid=1080131" title="Pałac Królewski w Neapolu">
Pałac Królewski w Neapolu

Pałac Królewski w Neapolu (wł. "Palazzo Reale di Napoli") – jedna z czterech (obok Caserty, Capodimonte i Portici) rezydencji królewskich Dynastii Burbonów panujących w XVIII i XIX wieku w Królestwie Neapolu i Królestwie Sycylii (przekształconych potem w jedno Królestwo Obojga Sycylii).
Historia i charakterystyka.
Został wybudowany w miejscu wcześniejszej, rezydencji hiszpańskich wicekrólów – reprezentacyjnej budowli Neapolu, którą wybudowano z myślą o goszczeniu króla Hiszpanii – Filipa III Habsburga, który jednak nigdy nie odwiedził Neapolu. Zaprojektowanie pałacu zlecono w 1600 architektowi Domenico Fontana. Rodzina królewska jednakże większość czasu spędzała w pobliskiej Casercie, ponieważ Neapol już w tamtych czasach był miastem bardzo ruchliwym i z powodu położenia tuż nad brzegiem morza stanowił łatwy cel do oblężeń przez wrogie floty.
XVII-wieczny pałac, który możemy dzisiaj podziwiać jest efektem wielu przebudowań i zmian. Każdy kolejny mieszkaniec pałacu rozbudowywał go i upiększał, aż budynek stał się elegancką rezydencją królewską z wielkimi, marmurowymi salami. W połowie XVIII wieku za prace budowlane w pałacu odpowiedzialny był Luigi Vanvitelli, a następnie w 1838 po tym, jak większą część budynku strawił ogień – Gaetano Genovese. Dodatkowo w czasie II wojny światowej na pałac spadła bomba, która poważnie go uszkodziła.
Główną fasadą jest fasada zachodnia, która wychodzi na Piazza del Plebiscito (Plac Plebiscytu) – ogromny plac przeznaczony obecnie dla pieszych. Plac ten zawdzięcza swoją nazwę plebiscytowi, który odbył się w 1860, w Neapolu, a jego wynik zadecydował o przyłączeniu Królestwa Obojga Sycylii do Królestwa Sardynii i Piemontu w celu stworzenia jednego, wspólnego państwa włoskiego. Po drugiej stronie placu, dokładnie naprzeciw fasady pałacu wznosi się monumentalna kolumnada XIX-wiecznego "kościoła San Francesco di Paola", zaprojektowanego na wzór rzymskiego Panteonu. Fasada ta ozdobiona jest szeregiem XIX-wiecznych posągów, przedstawiających władców Neapolu ze wszystkich dynastii rządzących od założenia królestwa w XII wieku. Są: Roger II, Fryderyk II Hohenstauf, Karol I Andegaweński, Alfons V Aragoński, Karol V Habsburg, Karol III Burbon, Joachim Murat i Wiktor Emanuel II – książę Sabaudii i pierwszy król zjednoczonych Włoch.
Obecnie.
Obecnie w pałacu znajduje się muzeum, kilka urzędów miejskich, "Biblioteca Nazionale" (Biblioteka Narodowa) oraz "Teatr San Carlo" (Teatr Świętego Karola) – największy i najstarszy we Włoszech teatr operowy (z 1737).
W 1994 od 8 do 10 lipca pałac gościł uczestników dwudziestego szczytu G7 (obecnie "G8"); premiera Kanady – Jeana Chretiena, prezydenta Francji – François Mitterranda, kanclerza Niemiec – Helmuta Kohla, premiera Włoch – Silvio Berlusconiego, premiera Japonii – Tomiichi Murayamę, premiera Wielkiej Brytanii – Johna Majora i prezydenta USA – Billa Clintona.

</doc>
<doc id="1080133" url="https://pl.wikipedia.org/wiki?curid=1080133" title="Zespół Niikawy i Kuroki">
Zespół Niikawy i Kuroki



</doc>
<doc id="1080136" url="https://pl.wikipedia.org/wiki?curid=1080136" title="Tablice rejestracyjne w Czechach">
Tablice rejestracyjne w Czechach

Czeskie tablice rejestracyjne – tablice używane w Czechach do oznaczania pojazdów.
Obecne wzory tablic rejestracyjnych wprowadzono w 2001 roku, od roku 2004 tablice są wyposażone w euroband (poza tablicami motorowerowymi, przeznaczonymi dla pojazdów specjalnych i ich przyczep oraz wywozowymi).
Zasady ogólne.
Tablice rejestracyjne w Czechach wydaje się na podstawie przepisów ustawy nr 56/2001 Sb., w sprawie warunków funkcjonowania pojazdów na drogach, obowiązującej od dnia 1 lipca 2001 r., a ich forma jest określona rozporządzeniem nr 343/2014 Sb, w sprawie rejestracji pojazdów, obowiązującym od 1 stycznia 2015 r.
Tablice rejestracyjne w Czechach zawierają od pięciu do ośmiu znaków alfanumerycznych, z których przynajmniej jeden musi być cyfrą, a przynajmniej jeden – literą ze zbioru wszystkich liter alfabetu czeskiego bez znaków diakrytycznych oraz liter G, O, Q i W. Nie używa się cyfry 0 jako pojedynczej cyfry wiodącej. Jedynie tablice Czeskich Sił Zbrojnych posiadają wyróżniki złożone z samych cyfr. Układy liter nie mogą tworzyć słów obraźliwych ani nazw i skrótów organizacji uznanych za przestępcze.
Stosuje się następujące formaty tablic:
Ilość znaków:
W przypadku tablic dwurzędowych w górnym rzędzie umieszcza się trzy znaki alfanumeryczne (na tablicach motocyklowych i motorowerowych – dwa) i nalepki legalizacyjne (jeżeli występują), a w dolnym – pozostałe znaki. Wyjątek stanowią tablice przekładalne i próbne, które w górnym rzędzie posiadają tylko jeden znak.
Nalepki legalizacyjne.
Na czeskich tablicach rejestracyjnych, oprócz tablic motorowerowych, umieszcza się po trzech znakach alfanumerycznych (w przypadku motocykli – po dwóch) następujące nalepki legalizacyjne:
Jeżeli pojazd powinien być wyposażony w dwie tablice rejestracyjne, nalepki legalizacyjne umieszcza się na tylnej tablicy.
Na niektórych typach tablic, ze względu na szczególne przepisy dotyczące pojazdów, na które tablice te są wydawane, nie umieszcza się nalepek legalizacyjnych.
Wyróżniki tablic.
Na czeskich tablicach rejestracyjnych używa się wyróżników miejsca, związanych z krajami samorządowymi, według następującego wykazu:
Używane są ponadto wyróżniki specjalne, omówione przy poszczególnych typach tablic.
Współczesne typy i wzory tablic rejestracyjnych.
Tablice rejestracyjne zwykłe.
Tablice te posiadają białe tło i czarne znaki w następującym układzie:
Tablice na bagażniki rowerowe wprowadzono w 2016 roku. W miejscu nalepek legalizacyjnych posiadają one wytłoczone gwiazdki.
Zasoby.
Tablice zwykłe siedmioznakowe wydawane są z zasobów o następującym układzie:
Tablice rejestracyjne indywidualne.
Tablice te posiadają białe tło i czarne znaki. Zostały wprowadzone w 2016 roku. Tablice w formacie samochodowym powinny zawierać 8 znaków, w tym co najmniej jedną cyfrę, a w formacie motocyklowym - 7 znaków, w tym co najmniej jedną cyfrę. Poza ogólnymi przepisami jest niedozwolone, aby litery tworzyły nazwy lub skróty urzędów.
Tablice rejestracyjne pojazdów wojskowych.
Tablice te posiadają białe tło i siedem czarnych cyfr, z których dwie pierwsze oznaczają rok wydania, dla lat 1950–1999 pomniejszony o 50 (czyli tablica z roku 1981 rozpoczyna się od cyfr 31, a z roku 2002 – od cyfr 02).
Tablice rejestracyjne pojazdów specjalnych.
Tablice te są wydawane na ciągniki rolnicze, specjalne maszyny drogowe (budowlane, rolnicze, wojskowe itp.) i ich przyczepy. Wydaje się je jako pojedyncze. Posiadają żółte tło i czarne znaki w następującym układzie:
Obecny układ znaków został wprowadzony w 2004 roku.
Tablice rejestracyjne pojazdów dyplomatycznych.
Tablice te, wydawane we wszystkich obowiązujących formatach, posiadają białe tło i niebieskie znaki w następującym układzie:
Wyróżniki dyplomatyczne:
Obecne wzory tablic pojazdów dyplomatycznych zostały wprowadzone w 2004 roku.
Tablice rejestracyjne pojazdów zabytkowych.
Tablice te, wydawane we wszystkich obowiązujących formatach, posiadają białe tło i zielone znaki w następującym układzie:
Obecny układ znaków został wprowadzony w 2006 roku. Tablice nie posiadają nalepek legalizacyjnych.
Tablice rejestracyjne pojazdów sportowych.
Tablice te wydawane są wyłącznie na samochody (w formacie jednorzędowym i dwurzędowym 280 × 200 mm) i motocykle (w formacie motorowerowym) przeznaczone do jazdy wyczynowej. Wraz z tablicą wydawane są trzy naklejki samoprzylepne z tym samym numerem. Tablice i naklejki posiadają białe tło i zielone znaki w następującym układzie:
Typ tablic został wprowadzony w 2006 roku. Tablice nie posiadają nalepek legalizacyjnych.
Tablice rejestracyjne przekładalne.
Tablice przeznaczone na pojazdy jeszcze nie dopuszczone do ruchu drogowego (rejestracja tymczasowa lub testowa). Wydaje się je w formacie samochodowym jednorzędowym i dwurzędowym 280 × 200 mm oraz motocyklowym. Posiadają białe tło i zielone znaki w następującym układzie:
Tablice nie posiadają nalepek legalizacyjnych.
Tablice rejestracyjne wywozowe.
Tablice przeznaczone na pojazdy przewidziane do sprzedaży poza obszarem Czech. Tablice posiadają białe tło i czarne znaki w następującym układzie:
Tablic tych nie wydaje się na motorowery. W prawej skrajnej części tablicy, a w przypadku tablic dwurzędowych w miejscu eurobandu, umieszczona jest czerwona mozaika z białymi symbolami lat (u góry) i miesięcy (u dołu). Przedziurawione symbole oznaczają termin upływu ważności tablicy.
Tablice rejestracyjne próbne.
Tablice te wydaje się w formacie samochodowym jednorzędowym i dwurzędowym 280 × 200 mm oraz motocyklowym. Posiadają białe tło i zielone znaki w następującym układzie:
Tablice nie posiadają nalepek legalizacyjnych.
Tablice rejestracyjne jednorazowe.
Tablice te wydawane są na wszystkie pojazdy w celu jednokrotnego użycia (np. do przejazdu z punktu zakupu pojazdu do siedziby właściciela). Mają postać zielonej papierowej kartki o wymiarach 210 na 145 mm z czarnymi znakami: jedną literą – wyróżnikiem miejsca – i sześcioma cyframi. Tablica jest ważna 10 dni od daty wystawienia.
Historyczne typy i wzory tablic rejestracyjnych.
"Tablice wydawane do roku 1991 zostały opisane w artykule Tablice rejestracyjne w Czechosłowacji."
1991-2001.
Do roku 2001 stosowano tablice rejestracyjne według systemu czechosłowackiego z lat 1960–1991, o następującym układzie:
Rejonizacja tablic była ustalona według podziału administracyjnego na powiaty. Pomiędzy grupami dwóch cyfr stosowano na wszystkich typach tablic myślniki, usunięte w drodze reformy wzoru tablic z 2001 r. W roku 1994 pomiędzy grupą liter i cyfr umieszczono nalepki legalizacyjne.
Przed rokiem 1994 wprowadzono tablice dla pojazdów konsula honorowego. Podobnie jak inne tablice dla pojazdów cudzoziemców posiadały one niebieskie tło, zielone znaki i cztery cyfry, ale oznaczano je wyróżnikiem HC, bez dalszych liter.
2001-2004.
W 2001 roku wprowadzone nowe wzory tablic zwykłych (zastępujące dotychczasowe tablice dla samochodów osobowych i użytkowych), wywozowych, dla przyczep i dla pojazdów specjalnych. Zachowano dotychczasowe wzory tablic przekładalnych, próbnych i dyplomatycznych (poza konsularnymi). Wycofano wzory tablic dla pojazdów użytkowych, pojazdów na wynajem, pojazdów należących do cudzoziemców (poza dyplomatycznymi) i konsularnych. Ustalono identyczny układ znaków na tablicach specjalnych, jak dla zwykłych tablic samochodowych. Wprowadzono po raz pierwszy wzory tablic na pojazdy zabytkowe w układzie: litera V, cztery cyfry – na tablicy dwurzędowej wszystkie cyfry umieszczano w dolnym rzędzie.
Tablice wydane według historycznych wzorów zachowują ważność.

</doc>
<doc id="1080141" url="https://pl.wikipedia.org/wiki?curid=1080141" title="Karabin AMD-63">
Karabin AMD-63



</doc>
<doc id="1080142" url="https://pl.wikipedia.org/wiki?curid=1080142" title="Chlamydofiloza">
Chlamydofiloza

Chlamydofiloza – zakaźna, zaraźliwa choroba bydła, kotów, ptaków oraz ludzi wywołana przez bakterie z rodziny "Chlamydiaceae". U cieląt wywołuje zapalenie płuc, stawów, rogówki i spojówek. U krów dorosłych obserwuje się stan zapalny dróg rodnych, częste ronienia (8-9 miesiąc). U kotów powoduje rozpulchnienie i zapalenie spojówek. U ptaków bywa również nazywana papuzicą, ornitozą czy psitakozą.
Materiał do badań laboratoryjnych: łożysko, wody płodowe, tkanki płodu, mleko, śluzówka pochwy. W diagnostyce chlamydofilozy u kotów wykorzystuje się metodę PCR.
Chlamydofiloza jest chorobą potencjalnie niebezpieczną dla ludzi, zwłaszcza gdy do zakażenia dojdzie w trakcie ciąży u kobiety. W przypadku podejrzenia choroby u kota opiekun powinien zachować szczególną ostrożność (myć ręce po kontakcie ze zwierzęciem), zwierzę powinno poddać się leczeniu.
Leczenie.
Większość przypadków chlamydofilozy poddaje się terapii dokscycykliną lub innymi tetracyklinami. U kota takie leczenie powinno trwać minimum 3 tygodnie.

</doc>
<doc id="1080146" url="https://pl.wikipedia.org/wiki?curid=1080146" title="Psalm 112">
Psalm 112

Psalm 112 – jeden z psalmów mądrościowych zgromadzonych w biblijnej Księdze Psalmów. 
Jego numer przyjęty został za Biblią hebrajską; Septuaginta i Wulgata nadają mu numer 111.
Gatunek literacki i okoliczności powstania.
Psalm 112, należy do utworów mądrościowych. Utwór ma charakter psalmu alfabetycznego, a pod względem struktury i słownictwa przypomina poprzedzający go Psalm 111, przy czym tamten wychwala dzieła Boga, a ten ludzi, którzy się Boga boją. Utwór łączony jest z uroczystościami dziękczynnymi, zdaniem Stanisława Łacha jest on pozdrowieniem osób, które przychodziły dziękować.
Psalm powstał w późniejszym okresie po niewoli.
Treść i teologia.
Pod względem treści utwór rozwija cechy ludzi "szczęśliwych" opisanych w Psalmie 1. Podobnie jak Psalm 128, ten zaczyna się od formuły gratulacyjnej:
Następne wiersze (2–4) zawierają obietnice dla człowieka sprawiedliwego - pomyślność i dobra ziemskie. Wiersze 5–9 to opis życia człowieka sprawiedliwego, który m.in. udziela pożyczek nie żądając procentów i nie oszukując. 
Psalm zawiera trzy rady: zaufać Bogu, umiłować jego przykazania oraz darzyć miłością ubogich. Ludziom sprawiedliwym przeciwstawiani są w ostatnim wierszu psalmu grzesznicy, którzy "zgrzytają zębami".
Psalm 112 kreśli obraz życia religijnego, w którym zapłatą Bożą za dobre życie jest ziemska pomyślność. U chrześcijan Nowy Testament poszerzył perspektywę na życie wieczne, zaś "światło w ciemności" () utożsamiane jest z Jezusem

</doc>
<doc id="1080149" url="https://pl.wikipedia.org/wiki?curid=1080149" title="Paratuberkuloza">
Paratuberkuloza

Paratuberkuloza, choroba Johnego (łac. enteritis paratuberculosa bovum, ang. paratuberculosis) – przewlekła bakteryjna, zakaźna, zaraźliwa choroba przebiegająca z zapaleniem jelit. Najczęściej występuje u bydła, może jednak występować u innych zwierząt: kóz, owiec, koni, jeleni, antylop gnu i wielbłądów. Nazwa choroba Johnego pochodzi od nazwiska jej niemieckiego odkrywcy – doktora Heinricha Alberta Johnego.
Występowanie.
Po raz pierwszy chorobę opisano w 1844 roku w Niemczech. W Polsce paratuberkulozę pierwszy raz notowano w latach 1970–1974.
Obecnie choroba Johnego występuje w większości krajów Europy, Afryki, Azji, Australii oraz Ameryce Północnej i Południowej. Oprócz zwierząt hodowlanych jest notowana u zwierząt dziko żyjących oraz przeżuwaczy bytujących w ogrodach zoologicznych.
Etiologia.
Paratuberkuloza wywołana jest przez prątek paragruźliczy – "Mycobacterium paratuberculosis" (właściwie: "Mycobacterium avium" subsp. "paratuberculosis" (MAP)).
Prątki MAP są spokrewnione z prątkami gruźlicy (zwłaszcza typem ptasim). "Mycobacterium paratuberculosis" posiada zdolność wytwarzania joniny – substancji podobnej do tuberkuliny – odpowiadającej za powstawanie stanów alergicznych w zakażonym organizmie. Obecność joniny wykorzystywana jest w diagnostyce choroby.
Drogi szerzenia.
Źródłem zarażenia są zwierzęta chore. Wydalają one zarazek wraz z kałem (po 3-5 miesiącach od zakażenia), moczem i mlekiem. Na zakażenie najbardziej narażone są zwierzęta młode (cielęta).
Dopuszcza się możliwość zakażenia na drodze krycia.
Objawy kliniczne i przebieg zakażenia.
Podczas zakażenia doustnego patogeny dostają się do jelita cienkiego, gdzie wnikają do jego ściany. Bytując w niej produkują toksyny powodujące zapalenie błony śluzowej oraz rozpad kosmków jelitowych co powoduje zaburzenia wchłaniania. Ze ścian jelit bakterie przedostają się poprzez węzły chłonne krezkowe do innych narządów wewnętrznych (w tym do wymienia).
Okres inkubacji jest długi – trwa nawet od 6 miesięcy do 5 lat.
Objawy.
Pierwotnym objawem jest nawracająca, nasilająca się biegunka o cuchnącym charakterze, koloru brązowego. Drugim objawem początkowym jest spadek mleczności.
Pomimo zachowanego apetytu zwierzęta wykazują objawy odwodnienia oraz postępującego wychudzenia.
Choroba w długiej perspektywie prowadzi do wyniszczenia i śmierci zwierzęcia.
Rozpoznanie.
Rozpoznanie jest trudne ze względu na charakter zarazka, długi okres wylęgania oraz brak swoistych objawów (uporczywa biegunka, postępujące wychudzenie). Z uwagi na dość późne pojawianie się przeciwciał, badania serologiczne mają ograniczoną wartość diagnostyczną. Technika PCR pozwala na szybkie, pewne diagnozowanie co stanowi niezastąpione narzędzie także w uwalnianiu stada. Testy serologiczne nie są w pełni miarodajne (w przypadku badania OWD jest duża ilość wyników fałszywych).
Materiałem do badań laboratoryjnych jest kał.
Badaniem pomocniczym w diagnostyce może być test alergiczny z użyciem tuberkuliny ptasiej lub joniny.
Postępowanie.
Leczenie.
Brak jest skutecznego leczenia.
Zwalczanie choroby.
Ze względu na fakt, że paratuberkuloza jest chorobą podlegającą rejestracji, podlega ona działaniom urzędowym. Zwalczanie polega na eliminacji zwierząt reagujących dodatnio na śródskórny test alergiczny oraz wykazujących wyniki dodatnie w badaniach serologicznych.

</doc>
<doc id="1080152" url="https://pl.wikipedia.org/wiki?curid=1080152" title="Mahamat-Saleh Haroun">
Mahamat-Saleh Haroun



</doc>
<doc id="1080156" url="https://pl.wikipedia.org/wiki?curid=1080156" title="Kopiec gen. Jana Henryka Dąbrowskiego">
Kopiec gen. Jana Henryka Dąbrowskiego

Kopiec gen. Jana Henryka Dąbrowskiego – kopiec usypany w Pierzchowie w gminie Gdów, poświęcony bohaterowi narodowemu gen. Janowi Henrykowi Dąbrowskiemu.
W miejscu nieistniejącego dworu rodziny Dąbrowskich (rozebranego przed 1846) 20 lipca 1872 w 75 rocznicę powstania Legionów Polskich oraz 54 rocznicę śmierci ich twórcy odsłonięto pomnik. Pomnik powstał z inicjatywy Atanazego Benoe z Niegowici, Michała Kępińskiego z Pierzchowa oraz Romana Włodka z Dąbrowicy. Obelisk z piaskowca wykonał krakowski rzeźbiarz Edward Stehlik. Frontową zachodnią ścianę obeliski zdobi herb Dąbrowski (herb szlachecki) rodowy herb Dąbrowskich, a na wschodniej ścianie wyryto fragment "Mazurka Dąbrowskiego". Pomnik zdobi czako ułańskie, szabla, rulon map i wieniec laurowy. W niewielkiej odległości od pomnika (6-8m) miejscowi chłopi usypali kopiec, który został zniszczony przez Niemców pod koniec II wojny światowej.
Profesor Kazimierz Bielenin był inicjatorem odnowienia kopca. 15 czerwca 1996 uroczyście wmurowano kamień węgielny. W fundamencie kopca umieszczony został metalowy pojemnik wykonany z łuski pocisku artyleryjskiego, w którym złożono akt erekcyjny i dokumenty związane z historią jego budowy. Bryłę kopca usypali wykorzystując miejscową ziemię żołnierze Krakowskiego Okręgu Wojskowego 3. Pułku Saperów z Dębicy. W kopcu złożono ziemię z miejsc pobytu generała oraz miejsc pamięci narodowej. Kopiec liczy 7 metrów wysokości (ze zwieńczającym go obeliskiem 8,5 m), średnica podstawy kopca to 18 metrów, a obwód wynosi 66 metrów. Uroczystego poświęcenia kopca dokonał 7 września 1997 biskup Albin Małysiak. 2 sierpnia 2005 w podstawę kopca wmurowano pamiątkową tablicę poświęconą gen. Dąbrowskiemu w 250 rocznicę urodzin, a w 2012 tablicę upamiętniająca inicjatora budowy profesora Bielenina. Pierzchowski kopiec jest pierwszym usypanym w Polsce od zakończenia II wojny światowej.

</doc>
<doc id="1080157" url="https://pl.wikipedia.org/wiki?curid=1080157" title="Led Zeppelin DVD">
Led Zeppelin DVD

Led Zeppelin – podwójny album DVD angielskiego zespołu rockowego Led Zeppelin.
Nagrania pochodzą z okresu 1969 – 1979, głównie z koncertów z Royal Albert Hall z 1970, Madison Square Garden z 1973, Earls Court z 1975 i Knebworth z 1979. W niektórych przypadkach nagrania bootlegowe przeplatają się z profesjonalnymi, bowiem Jimmy Page zaapelował do handlarzy bootlegami Led Zeppelin o nagrania z poszczególnych koncertów i wielu z nich przesłało swoje nagrania.
Do lutego 2007 sprzedano 1 milion kopii tego albumu – przez trzy lata był najlepiej sprzedającym się albumem DVD w USA.
Lista utworów.
Dysk I.
Royal Albert Hall – 9 stycznia 1970
promocyjny klip wytwórni Atlantic Records – luty 1969
"Danmarks Radio" (Gladsaxe Teen Club, Gladsaxe) – 17 marca 1969
"Supershow" (Staines Studio, Londyn) – 25 marca 1969
"Tous En Scene" (Theatre Olympia, Paryż) – 19 czerwca 1969
Dysk II.
Sydney Showground – 27 lutego 1972 (Splodge edit) ??
Madison Square Garden – 27, 28, 29 lipca 1973
Earls Court – 25 maja 1975
Knebworth – 4 sierpnia 1979
NBC Studio Nowy Jork – 19 września 1970
Sydney Showground – 27 lutego 1972
Program telewizyjny ABC "Get To Know" – 27 lutego 1972
BBC2 "The Old Grey Whistle Test" – 12 stycznia 1975
Wideoklip I "Remasters" – październik 1990
Wideoklip II "Remasters" – październik 1990
Klipy z menu.
Royal Albert Hall – 9 stycznia 1970
Royal Albert Hall – 9 stycznia 1970
Royal Albert Hall – 9 stycznia 1970 (kolaż)
Lotnisko w Reykjaviku – 22 czerwca 1970
Lotnisko w Reykjaviku – 22 czerwca 1970 (kolaż)
Sydney Showground – 27 lutego 1972
Madison Square Garden – 27 lipca 1973
Madison Square Garden – 28 lipca 1973 (pole namiotowe w Knebworth, 4 sierpnia 1979 wideoklip)
Seattle Coliseum – 21 marca 1975
Earl's Court – 25 maja 1975 (kolaż)
Earl's Court – 24 maja 1975 (wideoklip – ulice Belfastu 5 marca 1971)
LA Forum – 21 czerwca 1977 (wideoklipy 8 mm z różnych występów z 1977)
Łączny czas: 5 godzin 22 minuty.
Okładka.
West and East Mitten Buttes, zdjęcia z rezerwatu Indian Navajo w Monument Valley, w Arizonie.
Dodatkowe informacje.
L-PCM stereo, Dolby Digital 5.1 surround, DTS 5.1 surround. Menu: Dolby Digital 2.0 stereo, Dodatki: Dolby Digital 2.0 stereo
Katalog: (US) Atlantic R2-970198, (UK) Atlantic 0349701982

</doc>
<doc id="1080159" url="https://pl.wikipedia.org/wiki?curid=1080159" title="1 V">
1 V



</doc>
<doc id="1080160" url="https://pl.wikipedia.org/wiki?curid=1080160" title="1 X">
1 X



</doc>
<doc id="1080161" url="https://pl.wikipedia.org/wiki?curid=1080161" title="1 II">
1 II



</doc>
<doc id="1080163" url="https://pl.wikipedia.org/wiki?curid=1080163" title="2 II">
2 II



</doc>
<doc id="1080164" url="https://pl.wikipedia.org/wiki?curid=1080164" title="3 II">
3 II



</doc>
<doc id="1080165" url="https://pl.wikipedia.org/wiki?curid=1080165" title="4 II">
4 II



</doc>
<doc id="1080166" url="https://pl.wikipedia.org/wiki?curid=1080166" title="5 II">
5 II



</doc>
<doc id="1080167" url="https://pl.wikipedia.org/wiki?curid=1080167" title="6 II">
6 II



</doc>
<doc id="1080168" url="https://pl.wikipedia.org/wiki?curid=1080168" title="7 II">
7 II



</doc>
<doc id="1080169" url="https://pl.wikipedia.org/wiki?curid=1080169" title="8 II">
8 II



</doc>
<doc id="1080170" url="https://pl.wikipedia.org/wiki?curid=1080170" title="9 II">
9 II



</doc>
<doc id="1080171" url="https://pl.wikipedia.org/wiki?curid=1080171" title="10 II">
10 II



</doc>
<doc id="1080180" url="https://pl.wikipedia.org/wiki?curid=1080180" title="Opactwo Northanger (film 2007)">
Opactwo Northanger (film 2007)

Opactwo Northanger – telewizyjna ekranizacja powieści Jane Austen pod tym samym tytułem. Scenariusz napisał Andrew Davies, reżyserią zajął się Jon Jones. Film został wyemitowany 25 marca 2007 roku w telewizji ITV jako część Jane Austen Season. Film trwa 93 minuty.

</doc>
<doc id="1080183" url="https://pl.wikipedia.org/wiki?curid=1080183" title="11 II">
11 II



</doc>
<doc id="1080184" url="https://pl.wikipedia.org/wiki?curid=1080184" title="12 II">
12 II



</doc>
<doc id="1080185" url="https://pl.wikipedia.org/wiki?curid=1080185" title="13 II">
13 II



</doc>
<doc id="1080186" url="https://pl.wikipedia.org/wiki?curid=1080186" title="14 II">
14 II



</doc>
<doc id="1080187" url="https://pl.wikipedia.org/wiki?curid=1080187" title="15 II">
15 II



</doc>
<doc id="1080188" url="https://pl.wikipedia.org/wiki?curid=1080188" title="Karabin-granatnik AMR-69">
Karabin-granatnik AMR-69



</doc>
<doc id="1080189" url="https://pl.wikipedia.org/wiki?curid=1080189" title="16 II">
16 II



</doc>
<doc id="1080190" url="https://pl.wikipedia.org/wiki?curid=1080190" title="17 II">
17 II



</doc>
<doc id="1080191" url="https://pl.wikipedia.org/wiki?curid=1080191" title="18 II">
18 II



</doc>
<doc id="1080192" url="https://pl.wikipedia.org/wiki?curid=1080192" title="19 II">
19 II



</doc>
<doc id="1080193" url="https://pl.wikipedia.org/wiki?curid=1080193" title="20 II">
20 II



</doc>
<doc id="1080194" url="https://pl.wikipedia.org/wiki?curid=1080194" title="21 II">
21 II



</doc>
<doc id="1080195" url="https://pl.wikipedia.org/wiki?curid=1080195" title="22 II">
22 II



</doc>
<doc id="1080198" url="https://pl.wikipedia.org/wiki?curid=1080198" title="Sasebi przylądkowy">
Sasebi przylądkowy

Sasebi przylądkowy ("Damaliscus pygargus") (w starszej literaturze polskiej bontebok) – gatunek ssaka parzystokopytnego z rodziny wołowatych. Najmniejszy gatunek w podrodzinie bawolców (Alcelaphinae). Wcześniej był klasyfikowany pod nazwą "Damaliscus dorcas". Do sasebi przylądkowych zaliczane są dwa wyraźnie różniące się od siebie podgatunki – sasebi przylądkowy i sasebi zuluski, obydwa uważane za jedne z najrzadszych antylop.
Występowanie i biotop.
Obecny zasięg występowania gatunku obejmuje południową Afrykę. Sasebi przylądkowy zasiedla tereny wschodniej i środkowej części Afryki Południowej, a bontebok właściwy równiny Wysokiego Weldu i równinne tereny wzdłuż południowych wybrzeży Republiki Południowej Afryki. Sasebi przylądkowy zasiedla wyłącznie formacje roślinne zwane fynbosem a siedliskiem blesboka są otwarte tereny trawiaste, sawanny. Naturalne zasięgi występowania obydwu podgatunków w przeszłości nie nakładały się. Obydwie populacje oddzielone były szerokim pasem Wielkiego Karru. Dopiero na skutek introdukcji bontebok i blesbok pojawiły się na tych samych obszarach.
Charakterystyka ogólna.
Wygląd.
Długość ciała waha się w przedziale 140-160 cm. Ubarwienie czerwonobrązowe, brunatne lub prawie czarne, z białym lustrem i białymi fragmentami na przedniej części głowy i kończynach. Ogon o długości 30-45 cm.
Dymorfizm płciowy jest słabo zaznaczony. Samce są większe i cięższe od samic. Masa ciała samców wynosi 65-80 kg, a samic 55-70 kg. Podgatunek sasebi przylądkowy jest nieco lżejszy od sasebi zuluskiego. U przedstawicieli obydwu płci występują rogi o długości do 50 cm. Rogi są osadzone blisko siebie i mają poprzeczne zgrubienia.
Tryb życia.
Sasebi przylądkowe i sasebi zuluskie są zwierzętami socjalnymi, tworzącymi stada złożone z ok. 10 osobników, a w przypadku blesboka – do 25 osobników. Stado prowadzone jest przez dominującego samca.
Dawniej odbywały długie wędrówki pokarmowe formując duże grupy luźno połączonych stad. Obecnie ze względu na znaczne przetrzebienie stad i utratę dostępnych siedlisk ich wędrówki są ograniczone. Żerują w ciągu dnia. Największą aktywność wykazują rano i po południu. Są zwierzętami roślinożernymi – jedzą trawę i zioła. Potrafią wytrzymać kilka dni bez dostępu do wody. Żyją do 17 lat. W niewoli zanotowano jeden przypadek samicy w wieku 23 lat.
Dojrzałe samce wykazują zachowania terytorialne. Zajmowane przez nie terytoria mogą mieć od 4 do 28 ha. Samce znakują terytoria poprzez defekację i demonstrują postawy agresywne wobec innych samców. Między samcami dochodzi do konfrontacji. W znakowaniu terenu biorą również udział samice, które razem z samcami używają wydzieliny zapachowej gruczołów przedoczodołowych.
Rozród.
Samice dojrzewają płciowo pod koniec drugiego roku życia. Po 8-miesięcznej ciąży samica rodzi zwykle jedno młode. Okres porodów u "Damaliscus pygargus" rozpoczyna się w sierpniu, a kończy w połowie grudnia. Młode rodzą się w wysokiej trawie i po około dwóch godzinach od porodu mogą się samodzielnie poruszać. Nowo narodzone samce pozostają z matką przez ok. 4 miesiące, a młode samice – do czasu kiedy ich matka urodzi po raz kolejny.
Na terenach, gdzie zostały introdukowane obydwa gatunki stwierdzono ich zdolność do swobodnego krzyżowania.
Podgatunki.
Wyróżniono dwa podgatunki bonteboka:
Znaczenie.
Do czasu wyniszczenia dzikiej populacji sasebi przylądkowe były obiektem polowań safari. Zabijano je dla mięsa i skór.
Zagrożenia i ochrona.
Obydwa podgatunki sasebi przylądkowego zostały niemal doszczętnie wyniszczone pod koniec XIX w. W Suazi i Lesotho wyginęły całkowicie przed 1900 (później zostały tam reintrodukowane). Około roku 1930 na wolności pozostało 17 osobników.
W 1931 w Bontebok National Park umieszczono 17 z ostatnich 20 znanych osobników żyjących na wolności. W 1960 r. park wraz ze zwierzętami został przeniesiony do dystryktu Swellendam. W 1992 w Afryce Południowej było 2000 bonteboków. Obecnie występują wyłącznie na obszarach chronionych (parki narodowe i rezerwaty). Zostały introdukowane poza zasięgiem pierwotnego występowania – w Namibii, Botswanie i Zimbabwe. W wyniku działań ochronnych ich liczebność znacznie się zwiększyła i obecna populacja jest uważana za stabilną. W sezonie łowieckim 2003-2004 zanotowano 4330 szt. upolowanych blesboków.
Do ich naturalnych wrogów należą większe drapieżniki – lew, lampart, gepard, hiena i likaon.
Podgatunek nominalny "Damaliscus pygargus pygargus" jest objęty konwencją waszyngtońską CITES (załącznik II).
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów "Damaliscus pygargus" został zaliczony do kategorii LC jako gatunek, ale jego podgatunki zaliczono do kategorii NT − sasebi przylądkowy ("D. p. pygargus") i LC − sasebi zuluski ("D. p. phillipsi").

</doc>
<doc id="1080199" url="https://pl.wikipedia.org/wiki?curid=1080199" title="30 II">
30 II



</doc>
<doc id="1080200" url="https://pl.wikipedia.org/wiki?curid=1080200" title="Damaliscus pygargus">
Damaliscus pygargus



</doc>
<doc id="1080201" url="https://pl.wikipedia.org/wiki?curid=1080201" title="IPod touch">
IPod touch

iPod touch – kieszonkowy odtwarzacz MP3 firmy Apple Inc., zasadniczo wielofunkcyjny palmtop z systemem operacyjnym iOS, zaprezentowany 5 września 2007. Jest to pierwszy iPod z wbudowanym Wi-Fi, z bezpośrednim dostępem (jedynie bezprzewodowym) do internetu, w tym przez przeglądarkę sieciową, a także specjalną przeglądarkę serwisu YouTube bez pomocy wtyczki Adobe Flash i sklepu internetowego iTunes Store.
Szacuje się, że sprzedano 32 miliony sztuk iPodów touch (dane pod koniec 2009).
iPod touch 2G (2G: drugiej generacji) został zaprezentowany 9 września 2008.
Jest tańszy i 5 gramów lżejszy. W przeciwieństwie do wersji pierwszej, posiada wbudowane głośniki i mechaniczną kontrolkę wzmacniania głośności. Bateria w drugiej wersji, być może dzięki nowszej wersji oprogramowania iPhone OS udostępnionej jednocześnie dla obu wersji iPoda touch, jest wydajniejsza: zamiast do 22 godz. działa do 35 godz. w trybie audio i zamiast do 4 godz. działa do 6 godz. w trybie wideo. Oba osiągi przy wyłączonej karcie WiFi.
iPod touch pierwszej i drugiej generacji jest dostępny w wersjach 8 GB, 16 GB i 32 GB.
9 września 2009 Apple zaprezentowało iPoda touch 3G (3G: trzeciej generacji), model ten posiada wszystkie funkcje drugiej generacji, wyróżnia się jednak mocniejszym procesorem, większą ilością pamięci RAM, dodaną obsługą Voice Control i VoiceOver. iPod touch 3G dostępny jest w wersjach 32 GB i 64 GB.
Oprogramowanie.
Wszystkie modele iPoda Touch mają takie aplikacje jak muzyka, wideo, iTunes (zapewnienie dostępu do iTunes Music Store), Safari, YouTube, Kalendarz, kontakty, zegar, kalkulator, i ustawienia. Późniejsze modele miały dodatkowo Pocztę (dostęp POP / IMAP / SMTP e-mail), Mapy, Giełda i Pogoda. Wszystkie te funkcje zostały dodane do wcześniejszych modeli po aktualizacji iOS. Użytkownik może dodawać linki do stron internetowych o nazwie „Web Clips” do ekranu głównego. Wszystkie modele iPoda touch są wyposażone w Wi-Fi 802.11b/g, a iPod touch 4G i 5G został dodatkowo wyposażony w Wi-Fi 802.11n.
App Store oferuje szereg gier wykorzystujących wbudowany przyspieszeniomierz (akcelerometr), pierwotnie wbudowanego ku automatycznej zmianie pionu obrazu w zależności od orientacji iPoda touch czy iPhone'a względem ziemi (lub innego lokalnego przyspieszenia).
iPod touch posiada zlokalizowany interfejs w językach: angielskim, polskim, chińskim, duńskim, francuskim, hiszpańskim, holenderskim, japońskim, koreańskim, niemieckim, norweskim, portugalskim, rosyjskim, szwedzkim i włoskim, a także klawiatury dla angielskiego (w wersji amerykańskiej lub brytyjskiej), polskiego, duńskiego, fińskiego, francuskiego, hiszpańskiego, holenderskiego, islandzkiego, japońskiego, koreańskiego, niemieckiego, norweskiego, portugalskiego, szwedzkiego i włoskiego. Dodatkowo zaopatrzono wszystkie wersje klawiatury oprócz japońskiej w litery tureckie czy islandzkie. Działają także sugestie słownikowe dla klawiatur angielskich, francuskich i niemieckich, a dodatkowo iPod touch „pamięta” wystukane słowa poza sugestiami słownikowymi, bez względu na wybraną klawiaturę, i podpowiada je także, co skutkuje w podawaniu sugestii m.in. po polsku również.
Z powodu zmian technicznych wprowadzonych przez Apple Inc., zaistniała niekompatybilność pomiędzy iPodem touch a modelem 2005 Apple Uniwersalnego doku (podstawki/adaptera z wyjściem wideo). O ile iPod touch wstawiony do 2005 Apple Uniwersalnego doku nadal będzie skutecznie zasilany, podłączenie go do osobnego ekranu wideo wymaga obecnie specjalnego kabla i 2007 Apple Uniwersalnego doku. Sytuacja została spowodowana wprowadzeniem specjalnego układu scalonego w iPodzie touch.

</doc>
<doc id="1080205" url="https://pl.wikipedia.org/wiki?curid=1080205" title="Jewgienija Isakowa">
Jewgienija Isakowa

Jewgienija Isakowa (Евгения Исакова; ur. 27 listopada 1978 w Leningradzie) – rosyjska płotkarka.

</doc>
<doc id="1080214" url="https://pl.wikipedia.org/wiki?curid=1080214" title="Jan Sunderland">
Jan Sunderland

Jan Sunderland (ur. 7 lutego 1891 w Warszawie, zm. 3 września 1979 w Warszawie) – polski prawnik, artysta fotografik, artysta plastyk, krytyk i teoretyk sztuki. Członek rzeczywisty Fotoklubu Polskiego. Członek Fotoklubu Warszawskiego. Współzałożyciel Związku Polskich Artystów Fotografików, posiadacz najwyższego, międzynarodowego tytułu w fotografii artystycznej: Honoraire Excellence FIAP (HonEFIAP). Autor książek z dziedziny fotografii.
Życie.
Syn Stanisława Sunderlanda i Cecylii z Rozengartów (1859-1934). Jego ojciec był Żydem, ale przyjął chrzest w kościele ewangelicko-reformowanym w Warszawie i w tym wyznaniu był wychowywany Jan i jego rodzeństwo.
Lata szkolne spędził w Siedlcach. W 1905 wziął udział w strajku szkolnym, za co został wydalony ze szkoły; maturę uzyskał w Męskim Gimnazjum Klasycznym w Kaliszu.
W latach 1909–1913 studiował na Wydziale Prawa Uniwersytetu Moskiewskiego, następnie w latach 1913–1914 w Szkole Nauk Politycznych i Społecznych w Paryżu. I wojnę światową spędził w Wielkiej Brytanii, pracując w Międzynarodowej Komisji Aliantów. W Anglii wykonał swoje pierwsze fotografie.
Po powrocie do kraju w 1918 rozpoczął pracę w Prokuratorii Generalnej, po czym został adwokatem i radcą prawnym. Jednocześnie kontynuował fotografowanie, zajmując się przede wszystkim fotografią pejzażową oraz portretem. Wielki wpływ miały na niego nauki fotografików Jana Bułhaka oraz Jerzego Landego. Od 1930 brał udział w wystawach fotograficznych, a w 1931 została otwarta jego pierwsza wystawa indywidualna. Cztery lata później na Międzynarodowej Wystawie Fotografiki w Madrycie zdobył brązowy medal.
W okresie międzywojennym był jedynym recenzentem fotograficznym publikującym w prasie codziennej. W latach 1931–1939 publikował w „Gazecie Polskiej” oraz w miesięczniku artystycznym „Arkady", po wojnie również w „Świecie Fotografii”, magazynie „Foto” i w miesięczniku „Fotografia”. W 1934 poślubił Irenę Miedzińską, siostrę Bogusława Miedzińskiego.
10 listopada 1939 został aresztowany, przez dwa dni był zakładnikiem SS w okupowanej Warszawie. Latem 1940 opuścił miasto i pozostałą część wojny spędził we wsi Łętów (pow. garwoliński). W czasie powstania spłonęło wiele jego fotografii pozostawionych w warszawskim mieszkaniu.
Po wojnie, oprócz fotografowania, zajmował się działalnością dydaktyczną oraz teorią fotografii. Kontynuował krytykę zdjęć i wystaw na łamach czasopism fotograficznych, pisał książki związane z estetyką fotografii.
Został pochowany na cmentarzu ewangelicko-augsburskim w Warszawie (Al.6 nr 17).
Twórczość.
Dużą część twórczości Jana Sunderlanda stanowi fotografia pejzażowa, zwłaszcza górska – tatrzańska. Również wiele jego portretów przedstawia mieszkańców Podhala. To zainteresowanie dotyczyło też folkloru, Jan Sunderland spisał i przełożył na nuty liczne melodie góralskie.
Od 1980 r. w Nowym Targu organizowany jest corocznie Międzynarodowy Konkurs Fotograficzny im. Jana Sunderlanda. Tematem konkursu jest krajobraz górski.
Książki napisane przez Jana Sunderlanda to poradniki dla fotoamatorów, książki dotyczące określonych zakresów fotografii oraz ogólne rozważania teoretyczne na temat estetyki. Jest autorem:
Jan Sunderland przywiązywał wielką wagę do psychologicznej teorii prawa Leona Petrażyckiego. Za swoje zadanie uznał transpozycję tych poglądów do dziedziny estetyki. Poświęcił wiele czasu na przekłady prac Petrażyckiego. Przed wojną ukazały się:
W czasie okupacji przełożył:
W 1990 r. ukazała się autobiografia Jana Sunderlanda "Z moich wspomnień"

</doc>
<doc id="1080218" url="https://pl.wikipedia.org/wiki?curid=1080218" title="Sitatunga sawannowa">
Sitatunga sawannowa

Sitatunga sawannowa ("Tragelaphus spekii") – gatunek średniej wielkości ssaka parzystokopytnego z rodziny wołowatych.
Występowanie i biotop.
Obecny zasięg występowania gatunku obejmuje obszary Afryki Środkowej i Zachodniej.
Jego siedliskiem są podmokłe tereny (bagna, trzęsawiska) oraz wilgotne lasy równikowe wokół jezior i wzdłuż rzek.
Charakterystyka ogólna.
Wygląd.
Ubarwienie zmienne, zależnie od regionu, może być różne u poszczególnych osobników. U dorosłych samców zwykle szare lub prawie czarne, u samic i niedojrzałych samców czerwonopłowe. U obu płci występują białe znakowania na części twarzowej głowy oraz białe pasy i cętki na reszcie ciała. U dojrzałych samców pojawia się biała pręga na grzbiecie i skąpa grzywa. Nogi długie i smukłe, zakończone wąskimi i długimi racicami, stanowiącymi przystosowane do poruszania się po terenie podmokłym i grząskim. Uszy średniej wielkości. 
Wyraźnie zaznaczony dymorfizm płciowy - samce są zauważalnie większe od samic, różnią się ubarwieniem i u samców występują lekko skręcone (1-1,5 obrotu), śrubowate rogi o długości 45-92 cm.
Tryb życia.
Prowadzą osiadły tryb życia. Są aktywne zarówno w dzień, jak i w nocy. Żyją samotnie, w parach lub małych grupach. Samice formują luźne stada. Młode samce również spotykane są w luźno powiązanych grupach. Dorosłe samce bytują samotnie i - poza okresem rozrodu - unikają kontaktów z innymi osobnikami.
Sitatungi często odpoczywają na legowiskach utworzonych przez wielokrotne obracanie się w miejscu i udeptywanie podłoża. Dobrze pływają, w obawie przed zagrożeniem uciekają do wody, zanurzając się po nozdrza. Na twardym podłożu poruszają się wolno i niezdarnie.
Sitatungi nie wykazują zachowań terytorialnych. Na zajmowanym obszarze poruszają się ustalonymi ścieżkami. Komunikują się za pomocą głosu, wydając dźwięki przypominające szczekanie. Sygnały te są prawdopodobnie sygnałami ostrzegawczymi lub wskazują innym osobnikom zajmowane położenie. Samce podążające za samicami w okresie rui wydają odgłosy podobne do stłumionego ryczenia .
"Tragelaphus spekii" jest gatunkiem roślinożernym. Preferuje rośliny wodne oraz rośliny w okresie kwitnienia.
Długość życia w warunkach naturalnych nie jest znana. W ogrodach zoologicznych żyją do 19 lat.
Rozród.
Samice dojrzewają w drugim roku życia, a samce pomiędzy 1,5-2,5 roku. Zdolność do rozrodu wykazują przez cały rok. Po około 8-miesięcznej ciąży samica rodzi w odosobnionym miejscu jedno młode, które ukrywa na suchej kępie wśród wysokich trzcin. Ubarwienie cieląt jest podobne do ubarwienia matki. Młode pozostają przy matce przez 6 miesięcy podążając tuż za nią i ucząc się poruszania po grząskim terenie. W wieku około 4 miesięcy młodym samcom zaczynają wyrastać rogi.
Pokrewieństwo z buszbokiem jest na tyle bliskie, że gatunki te mogą się krzyżować. 
Podgatunki.
Wyróżniane podgatunki:
Wskazywany jako piąty podgatunek "T. s. larkenii" jest obecnie traktowany jako synonim "T. spekii".
Znaczenie.
Poławiane dla mięsa i skór. Myśliwi wykorzystują skłonność zwierzęcia do poruszania się stałymi ścieżkami oraz do ukrywania się w wodzie, gdzie są zabijane z łodzi.
Specyficzny, związany ze środowiskiem wodnym, tryb życia tych zwierząt zwiększa zainteresowanie ogrodów zoologicznych, które zajmują się badaniem ich biologii.
Sitatunga jest nosicielem pasożytów - przywr z rodzaju "Schistosoma".
Zagrożenia i ochrona.
Sitatungi stanowią pokarm większych drapieżników - lwów, lampartów i likaonów.
Największe zagrożenie dla tej antylopy stanowi osuszanie terenów podmokłych. Na wielu osuszonych przez człowieka obszarach sitatungi wymarły. Liczebność dzikiej populacji nie jest znana. W ogrodach zoologicznych zanotowano 486 osobników (stan z 2007), wśród których dominuje podgatunek zachodni "T. s. gratus". Gatunek nie jest obecnie objęty konwencją waszyngtońską CITES. Wcześniej (do 2007) był wykazywany w załączniku III.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ("last concern" - niższego ryzyka).

</doc>
<doc id="1080219" url="https://pl.wikipedia.org/wiki?curid=1080219" title="James Tarjan">
James Tarjan

James Edward Tarjan (ur. 22 lutego 1952 w Pomonie) – amerykański szachista, arcymistrz od 1976 roku.
Kariera szachowa.
Od połowy lat 70. XX wieku do połowy 80. należał do ścisłej czołówki szachistów Stanów Zjednoczonych. Pomiędzy 1974 a 1982 rokiem wziął udział we wszystkich pięciu w tym okresie rozegranych szachowych olimpiadach, zdobywając 7 medali: 4 wraz z drużyną (złoty - 1976 i 3 brązowe - 1974, 1978, 1982) oraz 3 za uzyskane wyniki indywidualne (2 złote - 1974, 1978 i brązowy - 1982). W roku 1979 jedyny raz w swojej karierze wystąpił w turnieju międzystrefowym, zajmując w Rydze XI miejsce. Wielokrotnie brał udział w finałach indywidualnych mistrzostw swojego kraju, największy sukces osiągając w roku 1978 w Pasadenie, gdzie zajął II miejsce (za Lubomirem Kavalkiem).
Wielokrotnie startował w międzynarodowych turniejach, największe sukcesy odnosząc m.in. w Norwich (1972, II m. za Gyula Saxem), Suboticy (1975, I m.), Vancouver (1976, I m.), Manili (1977, II m. za Eugenio Torre), Bogocie (1979, II m. za Aleksandrem Bielawskim), Berkeley (1981, I m.) oraz Vršacu (1983, memoriał Borislava Kosticia, dz. I m wraz z Gieorgijem Agzamowem i Predragiem Nikoliciem).
Najwyższy ranking w karierze osiągnął 1 lipca 1981, z wynikiem 2540 punktów dzielił wówczas 45-48. miejsce na światowej liście FIDE, jednocześnie zajmując 6. miejsce wśród amerykańskich szachistów. W 1984 zakończył profesjonalną karierę szachisty.

</doc>
<doc id="1080220" url="https://pl.wikipedia.org/wiki?curid=1080220" title="Tragelaphus spekii">
Tragelaphus spekii



</doc>
<doc id="1080221" url="https://pl.wikipedia.org/wiki?curid=1080221" title="Herb gminy Września">
Herb gminy Września



</doc>
<doc id="1080222" url="https://pl.wikipedia.org/wiki?curid=1080222" title="Herb gminy Zagórów">
Herb gminy Zagórów



</doc>
<doc id="1080225" url="https://pl.wikipedia.org/wiki?curid=1080225" title="Naide Gomes">
Naide Gomes

Naide Gomes "właściwie" Enezenaide do Rosario da Vera Cruz Gomes (ur. 20 listopada 1979) – portugalska wieloboistka pochodząca z Wysp Świętego Tomasza i Książęcej ostatnio występująca i odnosząca sukcesy w skoku w dal.
Do 22 maja 2001 startowała w barwach Wyspy Świętego Tomasza i Książęcej. Trzykrotna uczestniczka igrzysk olimpijskich (Sydney 2000, Ateny 2004 i Pekin 2008). Pierwotnie startowała w wielobojach zdobywając w tej konkurencji medale halowych mistrzostw świata oraz halowych mistrzostw Europy. Od 2005 roku zaprzestała startów wielobojowych i skupiła się tylko na skoku w dal. Medalistka m.in. mistrzostw Europy w tej konkurencji. Reprezentantka Portugalii w pucharze Europy oraz w drużynowych mistrzostwa Europy. Wielokrotnie stawała na podium krajowego czempionatu zdobywając medale w różnych konkurencjach.

</doc>
<doc id="1080226" url="https://pl.wikipedia.org/wiki?curid=1080226" title="Samuel Hirsz Roth">
Samuel Hirsz Roth

Samuel Hirsz Roth (ur. 20 kwietnia 1920 w Radgoszczy, zm. 14 grudnia 1995 w Dąbrowie Tarnowskiej) – ostatni religijny Żyd do końca mieszkający w Dąbrowie Tarnowskiej, wieloletni opiekun tamtejszego cmentarza żydowskiego i ostatniej czynnej synagogi, znajdującej się w jego mieszkaniu przy ulicy Daszyńskiego 8.
Podczas II wojny światowej był więźniem niemieckich obozów koncentracyjnych w Pustkowie, Plaszow i Auschwitz-Birkenau. Został pochowany 18 grudnia na cmentarzu żydowskim w Dąbrowie Tarnowskiej.

</doc>
<doc id="1080227" url="https://pl.wikipedia.org/wiki?curid=1080227" title="Dżahangir">
Dżahangir

Nur ad-Din Salim Dżahangir نور الدین جهانگیر (ur. 31 sierpnia 1569 w Fatehpur Sikri, zm. 28 października 1627 w Lahaur) – władca imperium Wielkich Mogołów w latach 1605-1627. Imię "Dżahangir" w języku perskim oznacza – "Władca Świata", "Nur ad-Din" natomiast w języku arabskim to "Światło Wiary".
Narodziny.
Przyszły mogolski władca, pierwszy syn cesarza Akbara Wielkiego, otrzymał imię Salim na cześć Shaikha Salima Chisti – czczonego w tamtych czasach mędrca. Był swego rodzaju cudem – wszystkie pozostałe dzieci Akbara umierały we wczesnym dzieciństwie. Pewnego dnia potężny cesarz spotkał we wsi Sikri niedaleko Agry mędrca, który przepowiedział mu, że będzie miał trzech synów, a pierwszy przyjdzie na świat już niebawem i odziedziczy po nim koronę. Podobno starzec zabił własnego syna, aby jego dusza mogła zaznać reinkarnacji w osobie cesarskiego potomka. Proroctwo okazało się prawdziwe, a w miejscu spotkania owego mędrca, Akbar kazał wybudować miasto Fatehpur Sikri.
Dzieciństwo i małżeństwa.
Akbar zadbał o to, aby jego pierworodny syn otrzymał staranną edukację. Książę Salim biegle władał językiem perskim, tureckim, arabskim i urdu, ćwiczył się w walce i przyuczał do przejęcia pewnego dnia obowiązków cesarza. 
W świecie arabskim małżeństwa władców były zawierane głównie ze względów politycznych, często już przez nastolatków (islam dopuszcza posiadanie czterech żon). Pierwszą żoną Salima została jego kuzynka Man Bai (luty 1585 roku). Od tego czasu zawarł on wiele intratnych związków z członkiniami arystokratycznych rodów, a jedną z jego faworyt była Dżagat Gosini, matka księcia Churrama, przyszłego cesarza Szahdżahana – budowniczego mauzoleum Tadź Mahal.
Jednak małżonką Dźahangira, która odcisnęła największe piętno na historię była Mihrunissa znana również jako cesarzowa Nur Dżahan. Mihrunissa była wdową po Szer Afganie (wojskowym dowódcy, który wsławił się w kampaniach wojennych m.in. ratując życie młodemu wtedy księciu Salimowi, jednak po koronacji spiskował przeciw niemu i zabił jego mlecznego brata), córką cesarskiego skarbnika – Ghijas-bega. Była to kobieta niezwykłej witalności, urody i inteligencji. Kiedy po śmierci swojego ojca, książę Salim wstąpił na tron, przyjmując imię Dżahangir, 36-letnia wówczas Mirunnisa została damą dworu jego przybranej matki, Rakajji Sultan Begam. Kiedy podczas uroczystości nowego roku cesarz spotkał piękną wdowę na zorganizowanym w haremie bazarze, bez pamięci się w niej zakochał. Ceremonia zaślubin odbyła się w maju 1611 roku i Mihrunnisa została dwudziestą z kolei i ostatnią żoną Dżahangira. Od tej pory darzył on swoją ulubioną małżonkę wyjątkowo silnym uczuciem. Historia miłości tej pary dała początek wielu wspaniałym legendom. O dążeniu Mihrunnisy do małżeństwa z Dżahangirem można przeczytać w książce Indu Sundaresan pt. 'Dwudziesta żona'; Natomiast o ich małżeństwie w kontynuacji pt. 'Święto róż'.
Autobiografia.
Dżahangir był dobrym pisarzem. Historię swojego życia zanotował w autobiografii – Tuzk-e-Dżahangiri. Jako miłośnik natury zawarł w niej również opisy dzikiej przyrody, oraz namalowane własnoręcznie pejzaże. Niektóre z nich wciąż można odnaleźć w muzeach.
Śmierć.
Cesarz Dżahangir zmarł w 1627 roku, jako władca wielkiego imperium. Jego następcą został jego trzeci syn Churram. Pochowany został w Shahdara Bagh na przedmieściach Lahaur w dzisiejszym Pakistanie. Po śmierci w przyległym mauzoleum została pochowana również Mihrunnisa. Kompleks grobowy cesarskiej pary jest dziś najchętniej odwiedzanym przez turystów zabytkiem miasta.

</doc>
<doc id="1080228" url="https://pl.wikipedia.org/wiki?curid=1080228" title="Shango">
Shango



</doc>
<doc id="1080229" url="https://pl.wikipedia.org/wiki?curid=1080229" title="Hrabstwo Laurel">
Hrabstwo Laurel

Laurel - hrabstwo w USA, w stanie Kentucky. Siedzibą hrabstwa jest London. Założone w 1826 roku. Według danych z roku 2000 hrabstwo miało 60090 mieszkańców.

</doc>
<doc id="1080230" url="https://pl.wikipedia.org/wiki?curid=1080230" title="Kopiec Dąbrowskiego">
Kopiec Dąbrowskiego



</doc>
<doc id="1080231" url="https://pl.wikipedia.org/wiki?curid=1080231" title="Filtr prywatyzujący">
Filtr prywatyzujący

Filtr prywatyzujący – filtr nakładany na monitor lub ekran notebooka, który sprawia, że obraz na ekranie jest widoczny wyłącznie dla osoby siedzącej naprzeciw ekranu. 

</doc>
<doc id="1080233" url="https://pl.wikipedia.org/wiki?curid=1080233" title="Silnik benzynowy z bezpośrednim wtryskiem">
Silnik benzynowy z bezpośrednim wtryskiem

GDI ("ang. Gasoline Direct Injection", "pol. Bezpośredni Wtrysk Benzyny") – jest to konstrukcyjna odmiana silnika o zapłonie iskrowym w której zastosowano wtrysk benzyny bezpośrednio do cylindra silnika iskrowego. Benzyna pod dość wysokim ciśnieniem jest wtryskiwana bezpośrednio do komory spalania każdego cylindra – inaczej niż to się dzieje w konwencjonalnym silniku z wtryskiem wielopunktowym, gdzie podanie mieszanki odbywa się do kolektora ssącego podczas suwu ssania. GDI umożliwia spalanie ładunku uwarstwionego (spalanie mieszanki ubogiej), co zmniejsza zużycie paliwa [ograniczenie emisji CO2 i szkodliwych tlenków azotu (NOx)].
Koncern Mitsubishi jako pierwszy (1995 r.) seryjnie wprowadził silnik z bezpośrednim wtryskiem paliwa do komory spalania. Twórcy silnika GDI z dumą podkreślają, że łączy on w sobie właściwości dwóch jednostek; dużą moc benzynowej, z niskim zużyciem paliwa i wysokim momentem obrotowym charakterystycznym dla silników wysokoprężnych. Obliczyli, że w stosunku do konwencjonalnego silnika benzynowego, GDI zużywa o 20% mniej paliwa, o tyle samo procent emituje mniej dwutlenku węgla i ma o 10% większą moc.
Teoria działania.
W GDI podczas suwu ssania powietrze jest doprowadzane do cylindra przez prawie pionowy (aby nabrać prędkości) kanał dolotowy, "odbijając" się od specjalnie ukształtowanego denka tłoka zostaje silnie zawirowane i gdy tłok przesuwa się do góry, wykonując suw sprężania, następuje wtrysk benzyny bezpośrednio do cylindra i w ten sposób utworzona mieszanka zapalana jest od iskry elektrycznej świecy zapłonowej. Silne zawirowane powietrze łatwiej rozpyla cząstki benzyny, tym samym jest możliwość spalania ubogich mieszanek (silnik pracuje w cyklu oszczędnym).
Prędkość obrotowa silnika jest kontrolowana przez engine management system (EMS, pol. system zarządzania silnikiem), który reguluje operacją wtrysku paliwa i czasem zapłonu, polepszając przepustowość strugi powietrza przez przepustnicę.
Jeśli mocniej naciśniemy pedał przyśpieszenia, system przestawi tryb pracy dla bardziej obciążonego silnika. Rośnie wtedy zapotrzebowanie na paliwo, które wtryskiwane jest w dwóch porcjach; pierwsza już podczas suwu ssania, natomiast druga jak w pierwszym przypadku, czyli podczas suwu sprężania. Ten system wtrysku umożliwił podniesienie stopnia sprężania do 12,5 bez ryzyka spalania stukowego i tym samym uzyskanie większej sprawności i mocy.
Dwa różne tryby pracy, zależnie od obciążenia silnika powodują, że podczas małego zapotrzebowania na moc w silniku spalamy ubogą mieszankę, (mniejsze zużycie paliwa), natomiast przy wzroście zapotrzebowania na moc spalanie większej dawki paliwa pozwala pokryć te potrzeby. Dlatego właśnie różne są opinie o ekonomii tego silnika, odnoszone do modelu Mitsubishi Carisma GDI.
W silniku GDI zastosowano wiele interesujących rozwiązań technicznych, np. dwie pompy paliwa – wysokociśnieniową (5 MPa) i drugą niskociśnieniową do dostarczania paliwa tej wysokociśnieniowej, a także świece zapłonowe z platynowymi elektrodami, które wymienia się dopiero po przejechaniu 90000 km. Ponad 200 nowych rozwiązań zastosowanych w silniku chronią patenty, najważniejsze z nich dotyczą: pionowego kanału dolotowego powietrza, wysokociśnieniowej pompy paliwa, wysokociśnieniowego wtryskiwacza i kształtu denka tłoka.
Bardziej zaawansowaną formą konstrukcyjną silnika benzynowego z bezpośrednim wtryskiem benzyny jest silnik FSI oraz jego turbodoładowane odmiany TFSI/TSI koncernu Volkswagen-Audi. Zastosowano w tym silniku katalizator wiążący tlenki azotu i regenerujący się podczas pracy na cyklu mieszanki bogatej. Zaś silnik FSI/TFSI (2.0 TFSI) otrzymało International Engine of the Year Award 2008.
Układ GDI w samochodach Mitsubishi.
W tym układzie zastosowano:
W zależności od obciążenia silnik pracować może w jednym z dwóch trybów:
Zalety silnika GDI – w porównaniu z silnikiem z układem wtryskowym do kanału dolotowego:

</doc>
<doc id="1080234" url="https://pl.wikipedia.org/wiki?curid=1080234" title="Gasoline Direct Injection">
Gasoline Direct Injection



</doc>
<doc id="1080235" url="https://pl.wikipedia.org/wiki?curid=1080235" title="Opactwo Northanger (ujednoznacznienie)">
Opactwo Northanger (ujednoznacznienie)



</doc>
<doc id="1080244" url="https://pl.wikipedia.org/wiki?curid=1080244" title="Liliana Abud">
Liliana Abud

Liliana Abud – meksykańska aktorka, zagrała role w licznych telenowelach. Jest także scenarzystą telenowel.
Abud zagrała wraz z Raquel Rodriguezem główne role w programie edukacyjnym "Destinos".
Jej bratanica Farah Abud także jest aktorką.

</doc>
<doc id="1080249" url="https://pl.wikipedia.org/wiki?curid=1080249" title="Ejalet">
Ejalet

Ejalet (ar.) – jednostka administracyjna w Imperium osmańskim odpowiadające polskim województwom, którą rządził pasza z tytułem wali (tur. vali), który oznaczał "gubernatora", "namiestnika". Każdy ejalet dzielił się na sandżaki.

</doc>
<doc id="1080252" url="https://pl.wikipedia.org/wiki?curid=1080252" title="Adam Carson">
Adam Carson

Adam Alexander Carson (ur. 5 lutego 1975 Mountain View, CA, USA) – perkusista i jeden z założycieli zespołu AFI (A Fire Inside).
Adam przeprowadził się z rodziną do Ukiah, kiedy miał siedem lub osiem lat. W szkole średniej poznał Davey'ego Havoka – przyszłego wokalistę zespołu AFI. Razem z dwoma innymi kolegami postanowili założyć zespół. Carson został perkusistą tylko dlatego, że miał własny zestaw perkusyjny. Posiadał wówczas naprawdę niewielkie doświadczenie w tej dziedzinie (zaczął naukę gry na tym instrumencie jakieś dwa miesiące wcześniej). Jego ojciec również w przeszłości grał na perkusji, ale sprzedał swój zestaw zanim urodził się syn.
Carson początkowo próbował swych sił również w pisaniu tekstów, ale poza dwoma piosenkami ("Rizzo in the Box" oraz "Key Lime Pie"), nigdy więcej już nie występował w roli autora liryków.

</doc>
<doc id="1080253" url="https://pl.wikipedia.org/wiki?curid=1080253" title="Elevation (singel)">
Elevation (singel)

Elevation – piosenka rockowej grupy U2, pochodząca z jej wydanego w 2000 roku albumu, All That You Can’t Leave Behind. Została wydana jako trzeci singel promujący tę płytę. Utwór szybko stał się hitem w Stanach Zjednoczonych i Wielkiej Brytanii. Był zawsze utworem otwierającym każdy koncert zespołu, będący częścią trasy "Elevation Tour" oraz jednym z pierwszych granych podczas trasy "Vertigo Tour".
Piosenka jest jedyną podczas której wykonywania The Edge używa swojego Gibsona SG.
Wersja utworu, która została wydana na singlu zatytułowanym „Tomb Raider Mix” (zmiksowana przez Paula Leary'ego z Butthole Surfers), różniła się od tej z albumu. Nazwa wzięła się od tego, że piosenka znalazła się wcześniej na soundtracku filmu "Lara Croft: Tomb Raider".
"Elevation” wygrał w 2002 roku nagrodę Grammy.
Do utworu został nakręcony teledysk, za którego reżyserię odpowiedzialny był Joseph Kahn.
Lista utworów.
Wersja 1.
Wydanie na CD, dostępne wyłącznie w Wielkiej Brytanii.
Wersja 2.
Pierwsze wydanie na CD, dostępne w Europie, Kanadzie i Wielkiej Brytanii.
Wersja 3.
Wydanie dostępne wyłącznie w Europie.
Wersja 4.
Drugie wydanie na CD, dostępne w Australii, Europie i Kanadzie. Wersja australijska zawierała także „Last Night on Earth” (na żywo z Meksyku).
Wersja 5.
Ta edycja singla była sprzedawana podczas przystanków w trakcie trasy koncertowej po Europie. „I Remember You” jest coverem piosenki Ramones.
Wersja 6.
Wydanie dostępne wyłącznie w Australii.
Wersja 7.
Edycja DVD singla.
Wersja 8.
Podwójne wydanie 12”, dostępne w Wielkiej Brytanii.

</doc>
<doc id="1080255" url="https://pl.wikipedia.org/wiki?curid=1080255" title="Dzieci Ziemi">
Dzieci Ziemi

Dzieci Ziemi – cykl powieściowy autorstwa Jean Marie Auel. Cykl opisuje w sfabularyzowany sposób życia prehistorycznych społeczności na terenie Europy w czasie epoki lodowej, mniej więcej pomiędzy 35 000 a 25 000 lat temu. Opowiada historię dziewczynki, Ayli, będącej przedstawicielką cywilizacji Cro-Magnon i jej kontaktów z Neandertalczykami, środowiskiem i innymi przedstawicielami własnej kultury. Bywa zaliczany do gatunku fantasy lub powieści historycznej. Pierwszy tom serii, tj. "Klan Niedźwiedzia Jaskiniowego" został ekranizowany w 1986 r. przez Michaela Chapmana.
Na cykl składa się sześć tomów:

</doc>
<doc id="1080257" url="https://pl.wikipedia.org/wiki?curid=1080257" title="Baszybuzucy">
Baszybuzucy

Baszybuzucy (tur. "başıbozuk" od "baş" – głowa i "bozuk" – zepsuty, uszkodzony [tj. szalony]; l.mn. "başıbozuklar") – w XIX i na początku XX wieku żołnierze nieregularnych wojsk tureckich, pochodzących z ochotniczego naboru.
Oddziały baszybuzuków werbowano z podbitej muzułmańskiej ludności osmańskiego imperium: Albańczyków (Arnautów), Arabów, Czerkiesów, Kabylów i Kurdów. Choć składały się z bitnych żołnierzy, powszechnie uchodziły za niekarne i łupieżcze, wskutek czego wkrótce stały się synonimem zbrojnych rabusiów. Wyposażeni we własną broń i konie, pozostawali pod komendą własnych oficerów, cechował ich jednak rażący brak dyscypliny. 
Jako osobny rodzaj wojsk pojawili się w XVIII wieku, uczestnicząc w Egipcie w walkach z wojskami napoleońskimi. Nazwa utrwaliła się i upowszechniła w okresie wojny krymskiej, kiedy liczebność ich oddziałów sięgała 40 tysięcy. Działali na peryferiach głównych sił, względnie na terenach przygranicznych jako wojska pomocnicze. W Europie zyskali niesławny rozgłos po licznych okrucieństwach popełnianych wobec jeńców wojennych, a zwłaszcza względem ludności cywilnej. Omer Pasza zmuszony był znaczną ich część zwolnić ze służby, a innych wcielić do wojsk regularnych.
Wykorzystywano ich podczas zwalczania powstania w Bośni i Hercegowinie w 1885, a szczególnie w trakcie tzw. powstania kwietniowego w Bułgarii w 1876. W obliczu rebelii Bułgarów zmobilizowano do 80 tys. baszybuzuków pod komendą lokalnych dowódców. Ruch powstańczy został na ogół stłumiony przez ich miejscowe oddziały jeszcze przed przybyciem regularnego wojska (m.in. w Strełczy, Klisurze i Petriczu). Po zaciętych walkach nie zdołały one wprawdzie złamać obrony Bułgarów w Peruszticy, lecz zdobyły Batak, gdzie doszło do znanej masakry ludności (tzw. rzeź w Bataku w maju 1876). W górach baszybuzucy później skutecznie likwidowali oddziały (czety) powstańców. W trakcie dokonywanych pacyfikacji spalono wiele wsi i zniszczono kilka klasztorów. Szczególnie liczne były ofiary publicznych egzekucji i zbiorowego odwetu na cywilnej ludności w Filipopolu (Płowdiwie). Wskutek ich działań, włącznie z mordowaniem bezbronnych, kobiet i dzieci, paleniem miejscowości i niszczeniem dobytku, zginęło wówczas ok. 12 000 bułgarskich chrześcijan. 
Wkrótce potem, podczas wojny, która doprowadziła do wyzwolenia Bułgarii, zwerbowano ich do 50 tysięcy; z trudem jednak utrzymywano w karności pod komendą bardzo surowych podoficerów. Nie odgrywając istotnej roli w wielkich starciach, prowadzili działania opóźniające i utrudniające marsz wojsk carskich wraz z terroryzowaniem sprzyjającej Rosjanom ludności. Ich niezwykłe okrucieństwa wywołały żywe reakcje w Europie, co ostatecznie przesądziło o rezygnacji z ich wykorzystania przez Turków. 
W latach wojny krymskiej również Francuzi zwerbowali pewną ilość baszybuzuków, próbując im nadać regularną organizację. Wiadomo też, że w latach 1886–88 Włosi w Erytrei zaciągnęli do zwiadu i jako lekką piechotę nieco baszybuzuków, wśród których oficerowie wymuszali dyscyplinę za pomocą korbacza.
W przeszłości miana tego używano w polszczyźnie dla określenia w przenośni kogoś zawadiackiego, samowolnego, niesfornego (zwłaszcza w odniesieniu do dzieci), np. „zachowuje się jak baszybuzuk”, „harcuje na koniu jak baszybuzuk”.

</doc>
<doc id="1080258" url="https://pl.wikipedia.org/wiki?curid=1080258" title="Jan Józef Malczewski">
Jan Józef Malczewski

Jan Józef Malczewski herbu Tarnawa (ur. 1768, zm. 1808 w Dubnie) – starszy syn Ignacego i Antoniny z Duninów. Brat Franciszka Ksawerego.
Ojciec poety Antoniego (autora poematu "Maria") i generała Konstantego. Właściciel dóbr Kniahinin koło Dubna na Wołyniu.
Służba wojskowa.
Szef 5 Pułku Przedniej Straży - 17 listopada 1788 (zamienił się na oddziały z Józefem Lubomirskim). W latach 1787–1793 dowódca 12 Regimentu Pieszego Koronnego walczącego w wojnie 1792 roku. Przystąpił do Konfederacji Targowickiej. Generał wojsk rosyjskich od 1793 r.
Rodzina.
Żona Konstancja z Błeszyńskich (ślub w 1793, zmarła 1800). Dzieci: Antoni, Konstanty, Honorata. Po raz drugi żonaty ze Stadnicką, z którą miał córkę Karolinę. Karolina Malczewska została wcześnie wydana za rosyjskiego generała-majora niemieckiego pochodzenia, barona von Kulmann, i wcześnie też owdowiała. Mieszkała w Dubnie, a później w Warszawie, gdzie w 1835 została poparzona i zmarła.

</doc>
<doc id="1080260" url="https://pl.wikipedia.org/wiki?curid=1080260" title="Santana I">
Santana I



</doc>
<doc id="1080263" url="https://pl.wikipedia.org/wiki?curid=1080263" title="Deli">
Deli

Deliler ( dosł. „szaleni”, lp. ) – w imperium osmańskim formacja oddziałów lekkiej jazdy utrzymywanej przy granicy z krajami chrześcijańskimi, podczas wojny pełniąca funkcję straży przedniej.
Deliler pochodzili głównie z Rumelii, od żyjących tam Turków, Bośniaków, Chorwatów lub innych ludów słowiańskich. Formacja składała się z ochotników w wieku 20–25 lat, wyróżniających się odwagą. Ich patronem był drugi kalif Umar.
Byli uzbrojeni w szable (bułaty), tarcze, włócznie i buzdygany lub kiścienie. Ubierali się w zwierzęce skóry, m.in. lamparcie, niedźwiedzie, lwie lub hienie, oraz przywdziewali ptasie pióra wedle własnej zasady „Co los da, to ubiorę”. Służyli przede wszystkich w wojskach granicznych. Mieli reputację ludzi nieustraszonych i bezlitosnych. Według legendy, ćwiczyli uderzając gołą ręką marmur.

</doc>
<doc id="1080266" url="https://pl.wikipedia.org/wiki?curid=1080266" title="John Buchan (1. baron Tweedsmuir)">
John Buchan (1. baron Tweedsmuir)

John Buchan (ur. 26 sierpnia 1875 w Perth, zm. 11 lutego 1940 w Montrealu) – szkocki pisarz i polityk, w latach 1935-1940 gubernator generalny Kanady.
Życiorys.
Ukończył filologię klasyczną na uniwersytetach w Glasgow i Oksfordzie. Wkrótce potem wyjechał do Afryki, gdzie został asystentem prominentnego administratora kolonialnego, lorda Milnera. Po powrocie do kraju osiadł w Londynie i został współwłaścicielem oficyny wydawniczej, rozwijał też karierę pisarską (patrz niżej). W 1911 po raz pierwszy próbował dostać się do Izby Gmin, startując w wyborach bez powodzenia jako kandydat Partii Konserwatywnej. Podczas I wojny światowej był korespondentem dziennika The Times we Francji, pisywał także teksty dla Biura Propagandy Wojennej. W 1916 dołączył do wywiadu wojskowego, w praktyce zajmując się pisaniem przemówień dla marszałka Haiga. W 1917 wrócił do Anglii i został jednym z głównych propagandzistów zatrudnianych w czasie wojny przez brytyjski rząd.
Po wojnie skupił się na pisaniu, nie rezygnując jednak z ambicji politycznych. Dwukrotnie pełnił funkcję Lorda Wysokiego Komisarza (osobistego przedstawiciela monarchy) podczas Zgromadzeń Ogólnych Kościoła Szkocji. W 1927 dostał się wreszcie do parlamentu jako reprezentant szkockich uczelni wyższych (istniały jeszcze wówczas tzw. uniwersyteckie okręgi wyborcze) i zasiadł w ławach szkockiej Partii Unionistów. W 1935 został gubernatorem generalnym Kanady, a ponieważ stanowisko to zajmowali dotąd zawsze arystokraci, otrzymał dziedziczny tytuł barona Tweedsmuir. Był pierwszą w historii osobą sprawującą ten urząd, która zmarła w trakcie swojej kadencji. 6 lutego 1940, podczas pobytu w Montrealu, goląc się doznał nagle udaru mózgu i przewrócił się, odnosząc dodatkowe obrażenia na skutek upadku. Pomimo wysiłków lekarzy (poddano go m.in. dwóm operacjom), zmarł w szpitalu pięć dni później. Po pogrzebie z najwyższymi honorami państwowymi, jego prochy zostały przewiezione na pokładzie okrętu brytyjskiego do Anglii, gdzie spoczął na terenie swej posiadłości pod Oksfordem.
Twórczość.
Buchan opublikował ponad 100 książek, w tym 30 powieści, a także zbiory opowiadań i opracowania biograficzne. Po polsku ukazała się dotąd tylko jedna jego praca, "39 stopni czyli Tajemnica czarnego kamienia" (przełożył Tomasz Kubikowski; Puls; Londyn 1992).
Do jego najbardziej znanych pozostałych dzieł należą:

</doc>
<doc id="1080269" url="https://pl.wikipedia.org/wiki?curid=1080269" title="Roda JC">
Roda JC



</doc>
<doc id="1080270" url="https://pl.wikipedia.org/wiki?curid=1080270" title="Blues for Salvador">
Blues for Salvador

 
Blues for Salvador – album Carlosa Santany wydany w 1987. Płyta zdobyła Nagrodę Grammy Award Best Rock Instrumental Performance.
Lista utworów.
Twórcy

</doc>
<doc id="1080272" url="https://pl.wikipedia.org/wiki?curid=1080272" title="Spirits Dancing in the Flesh">
Spirits Dancing in the Flesh

 
Spirits Dancing in the Flesh – piętnasty album studyjny zespołu Santana wydany w 1990. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1080275" url="https://pl.wikipedia.org/wiki?curid=1080275" title="Sport Vereniging Roda Juliana Combinatie Kerkrade">
Sport Vereniging Roda Juliana Combinatie Kerkrade



</doc>
<doc id="1080280" url="https://pl.wikipedia.org/wiki?curid=1080280" title="Lates nilowy">
Lates nilowy

Lates nilowy ("Lates niloticus"), bardziej znany pod handlowymi nazwami okoń nilowy lub okoń Wiktorii – gatunek słodkowodnej ryby okoniokształtnej z rodziny Latidae, wcześniej uznawanej za podrodzinę Latinea w rodzinie żuchwikowatych (Centropomidae).
Występowanie.
Występuje powszechnie w krainie etiopskiej. Gatunek rodzimy dla jezior Czad i Turkana, rzek: Kongo, Wolta, Nil, Senegal i in. Występuje także w półsłonych wodach jeziora Marjut w Egipcie. Pierwotnie zaliczany do słonowodnych wargaczy pod nazwą "Labrus niloticus", a także "Centropomus niloticus". Lokalne nazwy zwyczajowe: belona afrykańska, okoń Wiktorii (myląca nazwa handlowa, bo gatunek ten nie jest rodzimy dla jeziora Wiktorii), a także wiele innych, w różnych językach afrykańskich.
Introdukcja do jeziora Wiktorii.
Introdukcja tego gatunku do jeziora Wiktorii jest najczęściej przytaczanym przykładem negatywnego wpływu gatunków inwazyjnych na ekosystem. Okonia nilowego wprowadzono do jeziora Wiktorii we wschodniej Afryce w latach 50. XX w. w celach hodowlanych. Wywołało to wymarcie kilkuset gatunków rodzimych i spowodowało spadek liczebności populacji wielu innych. Początkowo ryba ta żywiła się narybkiem innych ryb, ale gdy ich pogłowie spadło, zaczęła polować na krewetki i małe ryby.
Introdukcja tego gatunku, choć wpłynęła niekorzystnie na ekosystem, to sprowadziła nad jezioro Wiktorii wiele przedsiębiorstw zajmujących się rybołówstwem. W 2003 roku eksport okonia nilowego do Unii Europejskiej przyniósł im 169 milionów euro zysku. Jednak nadmierna eksploatacja okonia spowodowała spadek jego liczebności.
Zaburzenie ekosystemu jeziora miało także negatywny socjoekonomiczny wpływ na żyjącą wokół niego społeczność: mieszkańcy porzucili tradycyjne zajęcia i związali się z przemysłem rybołówczym, którego przyszłość jest niepewna.

</doc>
<doc id="1080281" url="https://pl.wikipedia.org/wiki?curid=1080281" title="31 Pułk Piechoty Strzelców Kaniowskich">
31 Pułk Piechoty Strzelców Kaniowskich



</doc>
<doc id="1080285" url="https://pl.wikipedia.org/wiki?curid=1080285" title="Holter">
Holter



</doc>
<doc id="1080288" url="https://pl.wikipedia.org/wiki?curid=1080288" title="Bodø/Glimt FK">
Bodø/Glimt FK



</doc>
<doc id="1080291" url="https://pl.wikipedia.org/wiki?curid=1080291" title="Tomasz Boruszczak">
Tomasz Boruszczak

Tomasz Boruszczak (ur. 1970 r.) – polski dziennikarz, lektor filmowy i telewizyjny, prezenter i wydawca programów informacyjnych TVP3 Łódź i TVP Info. Aktor Grupy Teatralnej "Dziewięćsił" i kabaretu "Teatr Chichot 2". Założyciel, wokalista i autor tekstów zespołów "Michał Anioł" i "Van Raajs". Na scenie Domu Literatury wystąpił w dwóch monodramach "Aria dla Algernona" według D. Keyesa i "Wyznaniach komiwojażera" według K. Vargi w adaptacji i reżyserii Andrzeja Czernego. 
Życiorys.
Tomasz Boruszczak ukończył Szkołę Podstawową nr 142 przy ul. Łupkowej w Łodzi oraz Technikum Ogrodnicze w Łodzi. Jest absolwentem Wydziału Prawa i Administracji Uniwersytetu Łódzkiego. Jest Członkiem Założycielem Polskiego Towarzystwa Miłośników Storczyków. 
Związany zawodowo z Telewizją Polską od roku 1990, prowadził Łódzkie Wiadomości Dnia, był jednym z prezenterów Wiadomości TVP1 i Kuriera TVP3. Jako dziennikarz ekonomiczny i gospodarczy, czterokrotnie wyróżniony nagrodą "Ostrego Pióra BCC". 
Od 30 września 2008 r. do 31 października 2017 r. był rzecznikiem prasowym Uniwersytetu Łódzkiego.
Jego głos można było słyszeć w autobusach i tramwajach łódzkiego MPK. Od 2000 do 2017 r. zapowiadał w nich nazwy łódzkich przystanków.

</doc>
<doc id="1080292" url="https://pl.wikipedia.org/wiki?curid=1080292" title="Bodø Glimt">
Bodø Glimt



</doc>
<doc id="1080294" url="https://pl.wikipedia.org/wiki?curid=1080294" title="Fotballklubben Bodø/Glimt">
Fotballklubben Bodø/Glimt



</doc>
<doc id="1080295" url="https://pl.wikipedia.org/wiki?curid=1080295" title="Tarcza hamulcowa">
Tarcza hamulcowa

Tarcza hamulcowa – główna część hamulca tarczowego. Tarcze hamulcowe w samochodach osobowych i ciężarowych najczęściej wykonane są z żeliwa. Fakt ten wpływa na dobrą niezmienność wymiarową tarcz w dużym zakresie temperatur.
Nowoczesnym rozwiązaniem są tarcze hamulcowe ceramiczne z węglików krzemu wypełnione włóknem węglowym.
Tarcze hamulcowe dla zapewnienia lepszego chłodzenia mogą posiadać otwory wentylacyjne na obwodzie - takie tarcze nazywamy wentylowanymi, bądź w osiach równoległych do osi obrotu - takie tarcze nazywamy perforowanymi. W tym drugim przypadku głównym zadaniem otworów jest odprowadzanie gazów powstających przy hamowaniu i w związku z tym polepszanie docisku okładzin ciernych do tarczy. 
Tarcze hamulcowe powinny być starannie dobierane do modelu samochodu oraz jego wersji. Modele o bardziej sportowym charakterze i mocniejszych silnikach posiadają bardziej rozbudowane i wydajne układy hamulcowe przez co wymagania względem tarcz hamulcowych są znacznie większe. Wybierając odpowiednie tarcze do samochodu należy zwrócić uwagę na zalecenia producenta odnośnie do ich wymiarów, sposobu wentylowania czy materiału z jakiego zostały wykonane. 

</doc>
<doc id="1080298" url="https://pl.wikipedia.org/wiki?curid=1080298" title="Teresa Walas">
Teresa Walas

Teresa Walas (ur. 24 grudnia 1944 w Krakowie) – polska literaturoznawczyni, teoretyczka literatury, historyczka literatury i krytyczka literacka, profesorka, pracowniczka Katedry Antropologii Literatury i Badań Literackich Wydziału Polonistyki Uniwersytetu Jagiellońskiego (prowadziła m.in. zajęcia z krytyki literackiej w Studium Literacko-Artystycznym).
Jej zainteresowania naukowe obejmują literaturę i kulturę współczesną, teorię literatury, historię okresu Młodej Polski. Jest współzałożycielką i redaktorką "Dekady Literackiej".
Zaprzyjaźniona z Wisławą Szymborską, towarzyszyła jej podczas wręczania Nagrody Nobla. Członkini zarządu Fundacji Wisławy Szymborskiej.
Przebieg kariery naukowej.
Wykładała również za granicą: w Alliance College w Cambridge Springs w Pensylwanii, Uniwersytet Karoliny Północnej w Chapel Hill i American Institute of European Studies w Wiedniu.

</doc>
<doc id="1080299" url="https://pl.wikipedia.org/wiki?curid=1080299" title="Tomasz Alkuschi">
Tomasz Alkuschi

Tomasso Alkusci lub Alkuschi właściwie Tomasz z Alkosz (ur. w 1783 w Alkosz koło Mosulu, zm. 22 grudnia 1843 w Rzymie) – świecki działacz Kościoła chaldejskiego, jego przedstawiciel przy Stolicy Apostolskiej; współpracownik św. Wincentego Pallottiego, współzałożyciel Zjednoczenia Apostolstwa Katolickiego.
Tomasz, syn Marco z rodziny Maqdassi, pochodził z ubogiej rodziny chaldejskiej, mocno przywiązanej do swego Kościoła. Jego siostrzeniec – Józef Audo – został później patriarchą chaldejczyków (jako Mar Józef VI).
Przed 1804 Tomasz przybył do Rzymu, wysłany przez dominikanów pracujących w Mosulu.
W Rzymie pracował jako tłumacz przy reformie ksiąg liturgicznych obrządku chaldejskiego.
w 1822 podjął wykłady języków wschodnich w Kolegium Kongregacji Rozkrzewiania Wiary i w czasie tej pracy zapoznał się z ks. Wincentym Pallottim. W 1835 bierze razem z Pallottim udział w pierwszej akcji wspierającej Kościół chaldejski, zorganizowanej przez tworzące się w tym czasie Zjednoczenie Apostolstwa Katolickiego. Po śmierci żony, gdy córka wstąpiła do Sióstr Urszulanek, 4 kwietnia 1840 Tomasz wprowadził się do mieszkania przy kościele Santo Spirito, gdzie razem z Pallottim mieszkał do swojej śmierci. W tym samym roku złożył w Kongregacji Rozkrzewiania Wiary memoriał o stanie Kościoła chaldejskiego.
Tomasz Alkusci zmarł 22 grudnia 1843 na rękach Wincentego Pallottiego.

</doc>
<doc id="1080301" url="https://pl.wikipedia.org/wiki?curid=1080301" title="Tomasz Alcuschi">
Tomasz Alcuschi



</doc>
<doc id="1080302" url="https://pl.wikipedia.org/wiki?curid=1080302" title="Tomasso Alkusci">
Tomasso Alkusci



</doc>
<doc id="1080303" url="https://pl.wikipedia.org/wiki?curid=1080303" title="Sławomir Janicki (łyżwiarz figurowy)">
Sławomir Janicki (łyżwiarz figurowy)

Sławomir Janicki (ur. 30 czerwca 1980 w Łodzi) – polski łyżwiarz figurowy, startujący w parach tanecznych z Agnieszką Dulej. Uczestnik mistrzostw świata i Europy, medalista zawodów międzynarodowych oraz dwukrotny wicemistrz Polski (2003, 2004). Zakończył karierę sportową w 2004 roku.

</doc>
<doc id="1080306" url="https://pl.wikipedia.org/wiki?curid=1080306" title="Hate That I Love You">
Hate That I Love You

Hate That I Love You (pl. "Nienawidzę tego, że Cię kocham") – piosenka pop/R&amp;B stworzona przez S. Shaffera, M. S. Eriksena, T. E. Hermansena na trzeci studyjny album Rihanny, "Good Girl Gone Bad" (2007). Utwór został nagrany z gościnnym udziałem amerykańskiego piosenkarza R&amp;B Ne-Yo, wyprodukowany przez Stargate i wydany jako czwarty singel z krążka. W Stanach Zjednoczonych utwór miał swoją premierę dnia 21 sierpnia 2007 natomiast w Kanadzie tydzień później, dnia 28 sierpnia 2007. W obydwu przypadkach singel odbył premierę w systemie Airplay.
Informacje o singlu.
Dzięki informacjom od magazynu "Billboard", utwór grany jest w stacjach radiowych gatunku R&amp;B i zajmuje pozycje w Top 40 radiowych list przebojów. „Hate That I Love You” można usłyszeć w stacjach radiowych w takich miastach jak Nowy Jork, Los Angeles czy Chicago.
Teledysk.
Teledysk do singla reżyserowany był przez Anthony’ego Mandlera oraz nagrywany w Los Angeles dnia 13 sierpnia 2007. Dnia 17 września 2007 ukazał się w portalu Yahoo! Music występ na żywo Rihanny.
Premiera teledysku odbyła się na oficjalnej stronie Rihanny 24 września 2007 roku.
Pozycje na listach i certyfikacje.
„Hate That I Love You” udało się zająć #7 miejsce w USA, #6 w Nowej Zelandii, w Australii #14 miejsce, w Kanadzie #17 pozycję, oto cała lista:

</doc>
<doc id="1080307" url="https://pl.wikipedia.org/wiki?curid=1080307" title="Sławomir Janicki">
Sławomir Janicki



</doc>
<doc id="1080308" url="https://pl.wikipedia.org/wiki?curid=1080308" title="Tomasz Alkusci">
Tomasz Alkusci



</doc>
<doc id="1080309" url="https://pl.wikipedia.org/wiki?curid=1080309" title="Agnieszka Dulej">
Agnieszka Dulej

Agnieszka Dulej (ur. 4 lipca 1983 w Łodzi) – polska łyżwiarka figurowa, startująca w parach tanecznych ze Sławomirem Janickim. Uczestniczka mistrzostw świata i Europy, medalistka zawodów międzynarodowych oraz dwukrotna wicemistrzyni Polski (2003, 2004). Zakończyła karierę sportową w 2004 roku. 
W latach 2007–2008 brała udział w trzech edycjach programu rozrywkowego "Gwiazdy tańczą na lodzie". Partnerowali jej odpowiednio: Piotr Zelt (6. miejsce), Robert Rozmus (9. miejsce) i Samuel Palmer (1. miejsce).
Osiągnięcia.
Ze Sławomirem Janickim

</doc>
<doc id="1080310" url="https://pl.wikipedia.org/wiki?curid=1080310" title="Agnieszka Dulej-Urbańska">
Agnieszka Dulej-Urbańska



</doc>
<doc id="1080311" url="https://pl.wikipedia.org/wiki?curid=1080311" title="Athlitikós Ómilos Iraklís">
Athlitikós Ómilos Iraklís



</doc>
<doc id="1080314" url="https://pl.wikipedia.org/wiki?curid=1080314" title="Paul Leary">
Paul Leary

Paul Leary Walthall (ur. 1957) profesjonalnie znany jako Paul Leary, jest amerykańskim muzykiem, który zasłynął głównie grą na gitarze w rockowej grupie Butthole Surfers. Zajmuje się on także produkcją piosenek oraz albumów innych artystów; byli to m.in. Sublime, Meat Puppets, Daniel Johnston, The Reverend Horton Heat, Pepper i The Refreshments. 
W 1991 roku wydał solową płytę The History of Dogs. Obecnie gra w zespole Carny.

</doc>
<doc id="1080323" url="https://pl.wikipedia.org/wiki?curid=1080323" title="Zamek w Uniejowie">
Zamek w Uniejowie

Zamek w Uniejowie – jeden z głównych zabytków Uniejowa. 
Historia zamku.
Zamek wybudowany został w latach 1360–1365 na miejscu starej fortalicji drewnianej, zniszczonej podczas najazdu Krzyżaków na miasto w 1331. Inicjatorem budowy zamku był arcybiskup gnieźnieński Jarosław Bogoria Skotnicki.
Po pożarze w 1525 obiekt został przebudowany przez starostę Stanisława z Gomolina na renesansową rezydencję, którą ukończono w 1534 (wtedy utracił większość cech gotyckich). Ostatecznie rolę obronną przestał pełnić w pierwszej połowie XVII w., kiedy otrzymał wczesnobarokową formę, stając się rezydencją biskupów Jana Wężyka i Macieja Łubieńskiego. W połowie XVIII wieku niewielkie remonty przeprowadził biskup Krzysztof Antoni Szembek. W 1836 z nadania cara zamek z tytułem hrabiowskim otrzymał za zasługi w tłumieniu powstania listopadowego pochodzący z Estonii generał Karol Toll, który jednak nigdy w nim nie zamieszkał. Dopiero jego syn Aleksander Toll w 1848 dokonał klasycystycznej przebudowy obiektu w stylu romantycznym. Tollowie spolonizowali się i władali w zamku do końca I wojny światowej.
W latach 1956–1967 zamek odrestaurowano i zaadaptowano na archiwum. Aktualnie mieści się w nim hotel wraz z centrum konferencyjnym oraz restauracja.

</doc>
<doc id="1080325" url="https://pl.wikipedia.org/wiki?curid=1080325" title="Southampton Football Club">
Southampton Football Club



</doc>
<doc id="1080326" url="https://pl.wikipedia.org/wiki?curid=1080326" title="The History of Dogs">
The History of Dogs

The History of Dogs to solowy album gitarzysty grupy Butthole Surfers, Paula Leary'ego. Został wydany w 1991 roku. Okładkę płyty stanowi obrazek psa w blond peruce i znajdującego się z tyłu Paula w tej samej peruce. Album charakteryzuje się politycznymi tekstami oraz psychodelicznymi gitarowymi brzmieniami.

</doc>
<doc id="1080327" url="https://pl.wikipedia.org/wiki?curid=1080327" title="Cmentarz w Kalwarii">
Cmentarz w Kalwarii



</doc>
<doc id="1080329" url="https://pl.wikipedia.org/wiki?curid=1080329" title="Mighty Morphin Alien Rangers">
Mighty Morphin Alien Rangers

Mighty Morphin Alien Rangers – amerykański miniserial z 1996 roku, wchodzący w skład Power Rangers, oparty na japońskim serialu tokusatsu "Ninja Sentai Kakuranger".
10-odcinkowy miniserial stanowi bezpośrednią kontynuację trzeciego sezonu "Mighty Morphin Power Rangers" i jest jednocześnie wprowadzeniem do kolejnego sezonu serii – "Power Rangers Zeo".
Zgodnie z oficjalną numeracją, zaprezentowaną przez Saban Entertainment w oficjalnej kolekcji DVD, "Mighty Morphin Alien Rangers" jest oznaczone jako sezon 3,5 i zajmuje miejsce pomiędzy trzecim sezonem "Mighty Morphin Power Rangers" oraz czwartym sezonem w historii serialu – "Power Rangers Zeo".
Premiera produkcji odbyła się 7 lutego 1996 roku w Stanach Zjednoczonych, na antenie stacji Fox Kids. Finałowy odcinek został wyemitowany 17 lutego 1996 roku na tym samym kanale. Polska premiera serialu miała miejsce w 1999 roku na antenie Polsatu.
Jest to pierwsza seria w historii Power Rangers, która skupia się wokół innej drużyny, posiadającej inne kostiumy ("Mighty Morphin Power Rangers" wykorzystywało kostiumy rangersów z "Kyōryū Sentai Zyuranger" oraz "Gosei Sentai Dairanger", z kolei "Mighty Morphin Alien Rangers" z "Ninja Sentai Kakuranger").
Fabuła.
Kiedy drużyna Mighty Morphin Power Rangers zostaje zamieniona w dzieci, kolejni kosmici przybywają na Ziemię, tym razem w celu obrony planety. To Mighty Morphin Alien Rangers, pochodzący z planety Aquitar, którzy kontynuują walkę z Lordem Zeddem i Ritą Odrazą, podczas gdy członkowie ziemskiej drużyny Power Rangers wyruszają w niebezpieczną podróż po kryształy Zeo, które mogą przywrócić ich prawidłowy wiek.
Obsada.
Poniższa lista przedstawia głównych bohaterów serialu "Mighty Morphin Alien Rangers" wraz z nazwiskami odtwórców ról.
Muzyka tytułowa.
"Go Go Alien Rangers", to muzyka tytułowa serii Mighty Morphin Alien Rangers, wykorzystana m.in. w czołówce serialu. Dodatkowo utwór pojawiał się kilkukrotnie w trakcie odcinków, w wersji z wokalem oraz instrumentalnej.
Utwór "Go Go Alien Rangers" jest zmodyfikowaną wersją utworu "Go Go Power Rangers" z serii "Mighty Morphin Power Rangers". Jedyna różnica to zmiana tekstu piosenki, w którym "Power Rangers" zostali zastąpieni przez "Alien Rangers".
Podobnie jak oryginalna wersja "Go Go Power Rangers", utwór "Go Go Alien Rangers" został skomponowany i wykonany przez Rona Wassermana.
Wersja polska.
Wersja polska: Studio TELEFILM
Udział wzięli:
W Polsce tę serię można było oglądać w wersji lektorskiej w telewizji Polsat (wszystkie odcinki). Premiera w Polsce miała miejsce w 1999 roku w Polsacie.
Spis odcinków.
&lt;onlyinclude&gt;&lt;/onlyinclude&gt;

</doc>
<doc id="1080332" url="https://pl.wikipedia.org/wiki?curid=1080332" title="Kościół farny w Płocku">
Kościół farny w Płocku



</doc>
<doc id="1080333" url="https://pl.wikipedia.org/wiki?curid=1080333" title="Puchar Zdobywców Pucharów (1976/1977)">
Puchar Zdobywców Pucharów (1976/1977)

XVII Puchar Europy Zdobywców Pucharów 1976/1977

</doc>
<doc id="1080334" url="https://pl.wikipedia.org/wiki?curid=1080334" title="Zwierzęta użytkowe">
Zwierzęta użytkowe

Zwierzęta użytkowe – zwierzęta chowane, hodowane lub poławiane z natury w celu systematycznego użytkowania ich cech (wartości użytkowych), głównie dla osiągnięcia korzyści ekonomicznych (np. produkty, praca, opieka). Do zwierząt użytkowych zaliczane są wszystkie zwierzęta gospodarskie, niektóre gatunki zwierząt domowych oraz niektóre inne gatunki (np. zwierząt łownych hodowanych na specjalistycznych farmach lub zwierząt ozdobnych, choć ta grupa często traktowana jest odrębnie). Wśród zwierząt użytkowych wyróżnia się zwierzęta "pracujące", czyli wykonujące dla człowieka określony rodzaj pracy (np. psy tropiące ślad lub konie ciągnące zaprzęg), oraz "towarowe" – czyli użytkowane w celu uzyskania konkretnego "towaru" – surowców pochodzenia zwierzęcego (np. mleko, mięso, skóry, jaja, miód, wełna, jedwab).
Niektóre gatunki zwierząt pełnią funkcje użyteczne dla człowieka, ale nie wynikające z tresury, lecz bezpośrednio związane z naturalnym zachowaniem tych zwierząt; np. koty zwalczające gryzonie, którymi żywią się w warunkach naturalnych – w magazynach, domostwach, a nawet w obiektach wojskowych albo owady drapieżne żywiące się gatunkami uznawanymi przez ludzi za szkodliwe dla upraw (biologiczne zwalczanie szkodników).
Postępowanie ze zwierzętami użytkowymi w Polsce reguluje ustawa z dnia 21 sierpnia 1997 r. o ochronie zwierząt.
Historia.
Początki użytkowania zwierząt sięgają epoki kamiennej, na długo przed powstaniem rolnictwa. Prawdopodobnie człowiek uczył się korzystać z "usług" zwierząt zanim je oswoił i udomowił. Nęcone resztkami żywności wilki, od których pochodzi pies domowy, swoim zachowaniem ostrzegały człowieka przed zbliżającym się drapieżnikiem lub innymi ludźmi. Zapędzone i zamknięte w naturalnych pułapkach, np. kotlinach czy wąwozach krętorogie lub jeleniowate stanowiły magazyn żywności bez konieczności wędrowania za przemieszczającym się stadem. Stopniowe oswajanie, a następnie udomowienie zwierząt, nazywane domestykacją znacząco wpływało na rozwój społeczności ludzkich.
Najstarsze ślady udomowienia psa datowane są na 17–12 tys. lat. Psy były wykorzystywane jako źródło pokarmu, pomagały w polowaniach, pasterstwie, uczestniczyły w obronie ludzi i ich dobytku, stanowiły siłę pociągową, a nawet wykorzystywano je w działaniach wojennych. Oprócz psa w czasach prehistorycznych człowiek udomowił na terenie Eurazji owcę, kozę, świnię (ok. 8000 lat p.n.e.), bydło i konia (ok. 4000 lat p.n.e.), a w starożytności kota, pszczoły, wielbłądy, królika i drób. Tubylcze ludy Ameryki Południowej udomowiły lamę, przodka alpaki i świnkę morską. Z hodowanych zwierząt uzyskiwano żywność i surowce do wyrobu odzieży, narzędzi, broni, przedmiotów codziennego użytku i ozdób. Ujarzmienie zwierząt do jazdy wierzchem umożliwiło ludziom podejmowanie wędrówek na większe odległości i w krótszym czasie. W starożytności krew, mleko i całe zwierzęta (bydło i konie) wykorzystywano jako ofiary w obrzędach religijnych. Ludy wędrowne, prowadzące koczowniczy tryb życia, użytkowały konie i psy, a zapotrzebowanie na pozostałe surowce pochodzenia zwierzęcego uzupełniały poprzez polowania na zwierzęta wolno żyjące. Plemiona zajmujące się pasterstwem wędrowały wraz ze swoimi stadami w poszukiwaniu nowych terenów nadających się pod wypas. Hodowla sprzyjała przejściu z koczowniczego do osiadłego trybu życia. Rozwinęło się rolnictwo, powstały osady, a następnie miasta.
Znaczenie wielu gatunków udomowionych zwierząt zmieniało się w zależności od regionu, epoki i kultury. Koty były czczone w starożytnym Egipcie (bogini Bastet przedstawiana była w postaci kota), tępione w średniowieczu (zwłaszcza czarne koty), a później cenione jako zwierzęta domowe. Krowy – hodowane dla mięsa w jednych regionach – w innych są uważane za zwierzęta święte. W kulturach pewnych narodów zjadanie mięsa z psów lub koni jest na porządku dziennym, podczas gdy różne inne kraje, w tym Polska, wprowadzają przepisy prawne zabraniające wprowadzania psiego mięsa do obrotu.
Hodowla wielu gatunków zwierząt była i jest prowadzona przez człowieka w kierunku uzyskania pożądanych cech zwierzęcia, co doprowadziło do wytworzenia wielu ras hodowlanych, a nawet określonych typów użytkowych w ramach tej samej rasy.
Typy użytkowe.
Ze względu na cel użytkowania zwierzęcia wyróżnia się tzw. typ użytkowy np. typ użytkowy mleczny, mięsny, wełnisty, puchowy, pociągowy, zaprzęgowy, wierzchowy, juczny, futerkowy, laboratoryjny i inne oraz wszechstronny typ użytkowy – w odniesieniu do zwierząt łączących wiele cech użytkowych. W zależności od potrzeb, dla typów użytkowych stosowane są – oprócz wymienionych – również takie terminy jak odmiana, ród, linia i stado użytkowe.
Zwierzęta wykonujące pracę.
Do zwierząt pracujących zaliczane są zwierzęta wykorzystywane ze względu na posiadaną siłę lub określone zdolności przydatne człowiekowi. Siła zwierząt jest wykorzystywana w wielu dziedzinach życia ludzi. Do transportowania towarów używane są bydło, konie, wielbłądy, osły, muły, jaki, dzo i renifery, a do lżejszych zaprzęgów – psy. Przed wynalezieniem i upowszechnieniem maszyn napędzanych silnikami zwierzęta stanowiły – i w wielu słabo rozwiniętych regionach do dzisiaj stanowią – główną siłę napędową w rolnictwie. Słonie potrafią podnosić i przenosić ciężkie przedmioty. Wykorzystywano je również do działań wojennych (słoń bojowy). Konie i wielbłądy doskonale sprawdzają się jako wierzchowce. Te pierwsze przyczyniły się do powstania kilku dyscyplin sportu (jeździectwo, pięciobój nowoczesny, polo), a nawet hazardu (wyścigi konne). Obok osłów, mułów, jaków, reniferów, a nawet łosi stanowią grupę zwierząt jucznych, tzn. przenoszących ładunek na grzbiecie (juki to worki umieszczane na grzbiecie zwierząt).
Pierwsze systematyczne zastosowanie zwierząt w terapeutyce (zooterapia) sięgają początku XIX wieku, kiedy to w Anglii, w zakładach dla osób psychicznie chorych, terapeutów wspomagały króliki, mewy i sokoły. Jednak powszechnie zaczęto używać zwierzęta w terapii różnych chorób i niedomagań człowieka dopiero po opublikowaniu książki Borisa Levinsona "Pet-Oriented Child Psychiatry" (Psychiatria dziecka oparta na zwierzętach towarzyskich) w 1969. Dziś istnieje wiele koncepcji terapeutycznych i pól zastosowań. Przede wszystkim konie, koty, psy i delfiny pomagają rozwiązywać niektóre problemy pacjentów przechodzących rehabilitację, niepełnosprawnych fizycznie lub psychicznie, socjalizowanych więźniów, narkomanów i tzw. trudnej młodzieży. Długookresowe badania potwierdzają efektywność terapii z delfinami w przypadku dzieci z zespołem Downa, autyzmem i innymi niedomaganiami psychicznymi i fizycznymi. Zaobserwowana u wielu psów zdolność do wykrywania chorób nowotworowych u człowieka została potwierdzona innymi specjalistycznymi badaniami. . Pies przewodnik osób niewidomych umożliwia sprawniejsze przemieszczanie się tych osób i stanowi dla nich towarzysza umożliwiającego prowadzenie aktywniejszego życia.
Psy myśliwskie, fretki domowe i sokoły wykorzystywane są do polowania na zwierzęta dzikie (wolno żyjące). Psy pasterskie bronią stad zwierząt hodowlanych przed drapieżnikami, a stróżujące – dobytku i bezpieczeństwa przed intruzami.
Świnie i psy odnajdują rosnące pod ziemią trufle. Kury lub świnie, zamknięte na kilka dni na terenie upraw, pomagają przygotować glebę pod uprawę, zjadając chwasty, pasożyty i larwy owadów, a także przekopując ziemię. Na pastwisku, na którym pasły się konie lub krowy, kozy i owce zjedzą rośliny pozostawione przez poprzedników. Kaczki w ogrodach żywią się ślimakami. Do jedzenia ślimaków można też przyuczyć świnie, dodając im ślimaki do pożywienia. Wkrótce świnie zaczną same wyszukiwać ślimaki na ziemi.
Gołębie pocztowe były dawniej wykorzystywane do przesyłania wiadomości. Psy i wielkoszczury (po odpowiedniej tresurze), a nawet odpowiednio przygotowane pszczoły odnajdują niektóre materiały wybuchowe, zakopane miny lądowe i inne niebezpieczeństwa.
Ptaki drapieżne, takie jak sokoły wędrowne, rarogi, rarogi górskie i jastrzębie, wykorzystuje się do płoszenia ptaków żerujących na terenie lotnisk. Dzięki temu można ograniczyć przypadki zderzeń samolotów z ptakami. Kolizje takie powodują straty i mogą być przyczyną poważnych wypadków z ofiarami śmiertelnymi. Przykładowo, na lotnisku Okęcie sokolnicy pracują od 1993 r. i obecnie dysponują sześcioma ptakami, które regularnie oblatują teren. Sokoły pracują też na nowojorskim lotnisku Kennedy'ego. Natomiast w Południowej Afryce do płoszenia ptaków z lotnisk wykorzystuje się psy pasterskie rasy border collie. Sokoły i jastrzębie odstraszają ptaki również na wysypiskach śmieci, dzięki czemu odpady nie są nadmiernie rozwłóczone po okolicy.
Pozyskiwanie surowców pochodzenia zwierzęcego.
Użytkowe zwierzęta towarowe to głównie zwierzęta gospodarskie, do których obok użytkowanego od początków cywilizacji bydła, trzody chlewnej, drobiu, pszczół i jedwabników zalicza się obecnie również gatunki, które nie poddały się domestykacji, a co najwyżej dają się oswajać, ale możliwe jest prowadzenie ich hodowli w celach produkcji towarowej. Wśród takich gatunków znajdują się między innymi niektóre ssaki z rodziny jeleniowatych (jeleń szlachetny, daniel, jeleń wschodni (sika) i łoś), niektóre bezgrzebieniowce (strusie, emu i nandu) i kurowate (bażant, kuropatwa i przepiórka), większość zwierząt futerkowych oraz ryby.
W przemyśle spożywczym największe znaczenie mają zwierzęta rzeźne, drób, ryby i pszczoły. Z uboju zwierząt uzyskuje się mięso i tłuszcze stanowiące obok produkcji roślinnej główne źródło żywności w większości krajów świata. Uzupełnieniem są mleko, jaja i miód pozyskiwane z hodowli.
Oprócz wymienionych surowców uzyskuje się również pierze, skóry, futra, wełnę i jedwab, wykorzystywane w przemyśle odzieżowym i galanteryjnym. Przemysł farmaceutyczny i kosmetyczny korzysta z wydzielin gruczołów zapachowych, wyciągów, ekstraktów i soków, a chemiczny i paszowy wykorzystują pozostałe nieżywnościowe części zwierząt oraz odpady poprodukcyjne. Odchody zwierząt wykorzystywane są w rolnictwie jako nawóz naturalny (gnojowica, gnojówka, kał krowi, obornik).
Pozyskiwanie niektórych surowców pochodzących ze zwierząt dziko żyjących przyczyniło się do podjęcia hodowli tych zwierząt. W niektórych przypadkach zapotrzebowanie rynku na surowce pochodzenia zwierzęcego przyczyniło się do zmniejszenia populacji poszczególnych gatunków. Na przykład szczególnie groźne dla przetrwania populacji tygrysów jest duże zapotrzebowanie na afrodyzjaki i preparaty stosowane w medycynie ludowej, zwłaszcza w tradycyjnej medycynie chińskiej. Kość słoniowa, rogi i poroża są wykorzystywane w złotnictwie i zdobnictwie.
Inne zwierzęta użytkowe.
Zwierzęta laboratoryjne.
Odrębną grupą są zwierzęta doświadczalne, hodowane w obiektach jednostek hodowlanych lub doświadczalnych i wykorzystywane dla potrzeb badań naukowych, tzw. zwierzęta laboratoryjne, m.in. myszy, szczury, króliki, psy (np. pies laboratoryjny Horáka), koty i niektóre ssaki naczelne. Stosowane są też inne organizmy modelowe.
Zwierzęta doświadczalne odgrywają ważną rolę w wielu dziedzinach nauki (badania biomedyczne, farmakologia, ochrona zdrowia ludzi i zwierząt, ochrona środowiska). Przykłady badań wykonywanych na zwierzętach znane są od starożytności. Arystoteles (autor "Historia animalium") i Erasistratus z Aleksandrii w IV w. p.n.e. dokonywali pierwszych eksperymentów naukowych na żywych zwierzętach.
Z wielu względów praktyka wykorzystywania zwierząt do doświadczeń budzi kontrowersje na tle etycznym, co w efekcie wielu dyskusji doprowadziło do ustanowienia stosownych przepisów oraz wyłonienia odrębnej dziedziny etyki – bioetyki. Zasady przeprowadzania doświadczeń na zwierzętach regulowane są w Polsce przepisami ustawy o ochronie zwierząt i ustawy o doświadczeniach na zwierzętach. Na mocy tej drugiej ustawy powołana została przez Ministra Nauki i Informatyzacji piętnastoosobowa Krajowa Komisja Etyczna do Spraw Doświadczeń na Zwierzętach (KKE).
Od lat 80. XX w. wiele ośrodków naukowych prowadzi poszukiwania alternatywnych metod prowadzenia badań naukowych w celu zredukowania liczby zwierząt używanych do testów laboratoryjnych. 
Mające swoją siedzibę we Włoszech Europejskie Centrum Walidacji Metod Alternatywnych (ECVAM) zostało założone przez Wspólnotę Europejską w 1991 r. w celu opracowania metod alternatywnych do badań na zwierzętach. Oprócz zastrzeżeń o charakterze etycznym co do przeprowadzania eksperymentów medycznych i kosmetycznych na zwierzętach, coraz częściej uważa się, że bardziej naukowym podejściem byłoby używanie leków przeznaczonych dla ludzi na ludziach. Badacze ECVAM wykorzystują hodowle komórek ludzkich w badaniach nad fototoksycznością terapii z użyciem światła i lasera, mając nadzieje na zmniejszenie liczby zwierząt wykorzystywanych w eksperymentach naukowych o 60%.
Założona w 1996 roku brytyjska firma Pharmagene, prowadząca badania w dziedzinie odkrywania nowych leków wyklucza przeprowadzanie eksperymentów na zwierzętach. W zamian bardziej etyczną zasadę prowadzenia wszelkich badań naukowych zmierzających do wykrycia i opracowania nowych leków przeznaczonych dla ludzi na tkankach ludzkich pobranych z kostnic i szpitali.
Zwierzęta ozdobne.
Do zwierząt użytkowych mogą być również zaliczone zwierzęta pełniące funkcje ozdobne, hodowane komercyjnie lub amatorsko przez hobbystów, chociaż w większości klasyfikacji traktowane są jako odrębna grupa zwierząt ozdobnych. Są to najczęściej egzotyczne gatunki ptaków (papugi, kanarki), słodkowodnych i morskich ryb akwariowych, gadów, płazów, stawonogów i małych gryzoni, ale również udomowione pawie i ozdobne rasy drobiu oraz niektóre rasy psów. Komercyjna hodowla gatunków i ras ozdobnych jest w wielu krajach istotnym uzupełnieniem produkcji rolniczej, a jej efekty są przedmiotem handlu detalicznego.
Zwierzęta w przemyśle rozrywkowym.
Specyficzną grupę zwierząt użytkowych stanowią dzikie zwierzęta oswajane i tresowane do wykonywania określonych czynności związanych z przemysłem rozrywkowym. Zwierzęta takie wykorzystuje się do publicznych prezentacji w cyrkach oraz w kinematografii. O ile użytkowanie do takich celów zwierząt udomowionych jest postrzegane jako rodzaj pracy (użytkowe zwierzęta pracujące) i nie budzi większych sprzeciwów obrońców zwierząt, tak w odniesieniu do zwierząt dziko żyjących w wielu krajach wprowadzono przepisy regulujące lub wręcz zabraniające użytkowania w celach widowiskowo-rozrywkowych zwierząt poławianych z natury.
Zwłaszcza cyrki objazdowe nie są w stanie zabezpieczyć dzikim zwierzętom odpowiednich warunków bytowania. Trzymane w małych pomieszczeniach, transportowane w klatkach, odizolowane od innych osobników stają się apatyczne lub agresywne, a niewłaściwie nadzorowane wydostają się z klatek stanowiąc zagrożenie dla otoczenia.
W wielu krajach popularną formą rozrywki są walki zwierząt. Publiczne walki dzikich lub oswojonych zwierząt były organizowane przez ludzi od starożytnych czasów. W amfiteatrach toczyły boje lwy, tygrysy, niedźwiedzie i psy. Korrida do dzisiaj cieszy się ogromnym zainteresowaniem. W wielu krajach organizowanie walk pomiędzy zwierzętami zostało zabronione prawem, nadal jednak odbywają się nielegalne walki psów, niedźwiedzi, kogutów, a nawet owadów.
Zwierzęta na służbie.
W historii relacji pomiędzy człowiekiem a udomowionymi zwierzętami największe znaczenie dla człowieka miały konie i psy, a na terenach pustynnych – wielbłądy. Zalety tych zwierząt spowodowały, że człowiek korzystał z ich pracy nie tylko w codziennej gospodarce.
W historii wojskowości szczególną rolę odegrały konie – jako wierzchowce, konie juczne i pociągowe. Ciągnęły tabory wojskowe, woziły zwiadowców i łączników, uczestniczyły w patrolach i w walce. Na przestrzeni wieków konie były podstawą wielu formacji wojskowych.
Konie umożliwiają patrolowanie trudno dostępnych terenów, również w miastach, biorą udział w akcjach prewencyjnych i interwencyjnych (kontrola nad tłumem, zabezpieczanie imprez masowych, patrolowanie terenów zielonych). W Polsce nadal wykorzystywane są w Straży Granicznej i Policji. Konie wierzchowe użytkowane są w pracy policji konnej wielu krajów. Największą sławą cieszy się Kanadyjska Królewska Policja Konna.
Doskonały węch oraz siła i sprawność fizyczna psów jest z powodzeniem wykorzystywana w policji do identyfikacji śladów zapachowych (psy tropiące), pościgu, interwencji, zabezpieczenia imprez masowych, konwojowania osób (psy patrolowe), odnajdywania narkotyków, broni, materiałów wybuchowych i innych zadań. Zespół naukowców z Seoul National University zamierza klonować psy dla służb celnych – do odnajdywania narkotyków. W polskiej Policji wykorzystuje się ponad 1500 psów (2007), wykonujących różnorodne zadania.
Wojsko wielokrotnie podejmowało próby wykorzystania zdolności zwierząt dla celów zarówno defensywnych, jak i ofensywnych. Szkolono np. słonie, które na polu bitwy miały wywoływać panikę u przeciwnika, szarżować na zwarte szeregi, czy służyć jako taran.
Średniowieczni Szwedzi wykorzystywali w zastępstwie koni lepiej przystosowane do mroźnej zimy łosie do ciągnięcia zaprzęgów i jako wierzchowce. Rosjanie, a później Niemcy, bronili się przed wrogimi czołgami przy pomocy specjalnie w tym celu tresowanych psów przeciwpancernych wyposażonych w materiały wybuchowe. Psy doskonale sprawdzają się w służbach patrolowych i wartowniczych. W 1946 powołano w Polsce Zakład Tresury Psów Wojsk Ochrony Pogranicza. Dla potrzeb Straży Granicznej psy są szkolone w Ośrodku Szkoleń Specjalistycznych w Lubaniu. W służbie Straży Granicznej pod koniec 2014 roku pozostawało 226 psów różnych specjalności (a także 5 koni). Psie zdolności rozpoznawania zapachów znajdują zastosowanie w walce z terroryzmem.
Foki i delfiny są tresowane podobnie jak psy stróżujące – do sygnalizacji pojawienia się intruzów w pobliżu chronionych obiektów (płetwonogie, do których zalicza się foki, są blisko spokrewnione z psowatymi). Delfiny potrafią wykrywać miny morskie, pomagają odnajdywać rozbitków i zagubiony ekwipunek.
Marynarka Wojenna Stanów Zjednoczonych (U.S. Navy) powołała specjalny program "U.S. Navy Marine Mammal Program (NMMP)" do badań nad możliwościami wykorzystania ssaków morskich dla potrzeb wojska.
Podobne plany wobec rekinów ma DARPA (Defense Advanced Research Projects Agency – Agencja Zaawansowanych Projektów Badawczych Obrony). Planowano też wykorzystanie nietoperzy jako broni.
Bardzo kontrowersyjną, lecz skuteczną, formą użytkowania zwierząt w wojsku jest trzymanie ptaków lub gryzoni w klatkach umieszczonych w pobliżu rejonu działań wojennych w charakterze detektorów broni chemicznej. Wrażliwość wielu gatunków na szybkie zmiany parametrów środowiska (bioindykatory) umożliwia odpowiednio wczesny ratunek dla ludzi.
Zwierzęta-bioindykatory wykorzystywane są także w służbach cywilnych do testowania stanu środowiska: powietrza, wody i gleby. Dobrymi organizmami wskaźnikowymi są gąbki, owady (np. wiele gatunków chruścików i widelnic), małże i niektóre ryby. 
Dotychczas nie wynaleziono urządzeń, które byłyby w stanie zastąpić węch psa w pracy służb bezpieczeństwa i ratownictwa. Psy ratownicze (lawinowe, gruzowe i poszukiwawcze) pomagają ludziom dotkniętym takimi kataklizmami jak lawina, osuwisko, czy trzęsienie ziemi, katastrofy budowlane lub wynikłe z aktów terroryzmu. Odpowiednio przeszkolone psy pracują w służbach ratownictwa górskiego (GOPR) i grupach poszukiwawczo–ratowniczych straży pożarnej.
Psy dowodne pracują w ratownictwie wodnym (WOPR, MSPiR), ratując tonących ludzi.
Praca dobrze wyszkolonego psa ratowniczego zastępuje pracę wielu ludzi, a zespół ratowniczy z psem – nawet 100–150 ludzi.
Zwierzęta bohaterowie.
Zasługi zwierząt w wojsku, policji i służbach ratowniczych nie sposób przecenić, toteż ludzie honorują zwierzęcych bohaterów na różne sposoby. W 1943 roku ustanowiono Medal Dickin (od Marii Dickin) – odpowiednik Krzyża Wiktorii – dla zwierząt uczestniczących w działaniach wojennych. Pierwszy medal otrzymał gołąb Winkie, który dostarczył sygnał SOS na odległość 120 mil (ponad 193 km), a w 2007 uhonorowano labradora Sadie odnajdującego bomby w Afganistanie.
Usytuowany na skraju londyńskiego Hyde Parku pomnik "Animals in War Memorial" zadedykowano zwierzętom, które zginęły oddając przysługi połączonym siłom brytyjskim i amerykańskim w działaniach wojennych i konfliktach zbrojnych XX w.
Zwierzęta w kosmosie.
Zwierzęta znalazły się w przestrzeni kosmicznej przed ludźmi. Zostały tam wysłane w pojazdach kosmicznych w ramach programów badawczych w celu sprawdzenia możliwości przeżycia warunków lotu przed planowanym wysłaniem ludzi. Eksploracja kosmosu wymaga przeprowadzenia doświadczeń, których często nie sposób wykonać na ziemi. Aby poznać warunki panujące w przestrzeni kosmicznej, dowiedzieć się, jak organizmy znoszą stan nieważkości i odpowiedzieć na wiele innych pytań, człowiek wysyła w kosmos różne gatunki zwierząt i przeprowadza testy z wielu dziedzin wiedzy.
Pierwszym "astronautą" był rezus o imieniu Albert, wysłany 11 czerwca 1948 na pokładzie rakiety V2. Pomimo jego śmierci w czasie lotu kolejne małpy, a później inne zwierzęta, były użytkowane przez Stany Zjednoczone, Związek Radziecki (później Rosję), Francję, a obecnie również inne kraje.
W 1951 roku Związek Radziecki wysłał w przestrzeń pierwsze psy (Cygana i Dezika) na pokładzie rakiety R-1. Pojazd osiągnął wysokość 100 km. Tego samego roku Dezik odbył jeszcze jeden lot z innym psem (Lisą).
20 września 1951 małpa, którą nazwano Yorick, wróciła z lotu żywa. Pierwszą istotą, która osiągnęła orbitę okołoziemską była Łajka, pies wysłany 3 listopada 1957 na pokładzie radzieckiego satelity Sputnik 2. Łajka zginęła w czasie lotu. Natomiast pierwszymi zwierzętami, które przeżyły lot na orbitę i wróciły na Ziemię, były psy Biełka i Striełka oraz myszy, szczury, królik i muchy, które znajdowały się na pokładzie satelity Sputnik 5.
W latach 1960–1990 Stany Zjednoczone i Związek Radziecki przeprowadziły serię eksperymentów z udziałem zwierząt. Od 1990 roku do badań włączyły się Chiny oraz Japonia. W przestrzeni kosmicznej na pokładach wielu statków znalazły się żaby, węże, szympansy (1961), świnki morskie (1961), szczur (1962), kot (1963), trzonkówki (1967), żółwie (1968), ryby akwariowe i pająki (1972).
Od początku lat 90. XX w. prowadzone są międzynarodowe programy badawcze obejmujące coraz więcej zagadnień biologicznych, a tym samym coraz więcej gatunków zwierząt. W misji Skylab 3, a później promu Columbia STS-107 testowano między innymi zachowanie pająków i parametry tworzonych przez nie nici pajęczych. Pierwszymi kręgowcami, które z powodzeniem dokonały rozrodu w przestrzeni kosmicznej były ryżanki japońskie ("Oryzias latipes").
Krytyka użytkowania zwierząt przez człowieka.
Wykorzystywanie zwierząt przez człowieka budzi wiele kontrowersji. Jest ono obciążone wieloma problemami i wątpliwościami natury ekologicznej, ekonomicznej i moralnej, z których te ostatnie są dyskutowane w ramach etyki ekologicznej. Z perspektywy etyki skoncentrowanej na zwierzęciu użytkowanie zwierząt jest z zasady niedopuszczalne jako przejaw szowinizmu gatunkowego. Na tę perspektywę powołują się zwolennicy wegetarianizmu i – jeszcze konsekwentniejszego – weganizmu, przyznając każdemu zwierzęciu wartość moralną i wskazując na ich prawa. Jednak również z perspektywy antropocentrycznej człowiek musi podjąć odpowiedzialność za decyzje w kwestiach etycznych i społeczno-ekonomicznych związanych z użytkowaniem zwierząt.
W rolnictwie dążenie do szybkich, możliwie najwyższych zysków doprowadza, po pierwsze, do praktyk głęboko ingerujących w naturalny cykl życia zwierząt: kastracje samców; separacja potomstwa zwierząt od ich związków rodzinnych; przemysłowy, masowy chów w małych, zamkniętych pomieszczeniach lub akwakulturach; nieadekwatne dla gatunków odżywianie; uciążliwe transporty i w końcu nienaturalna śmierć poprzez ubój. Po drugie, ulepszanie ras pod względem wydajności zwierząt użytkowych powoduje u nich podatność na schorzenia i deformacje, jak i doprowadza do ogólnej utraty bogactwa genetycznego. W końcu, emisje powstające podczas masowego chowu bydła, świń itp. zanieczyszczają środowisko naturalne i poważnie wpływają na zmiany klimatyczne. Tym problemom człowiek próbuje zapobiec użytkując zwierzęta według koncepcji rolnictwa ekologicznego i wolnej hodowli. W biotechnologii powstają kompleksowe etyczne zagadnienia dotyczące klonowania zwierząt użytkowych: sklonowane zwierzęta cierpią na problemy natury fizycznej, a oszacowanie związanego z klonowaniem ryzyka dla zwierząt, ekosystemów i człowieka jest wielce niepewne.
W medycynie eksperci borykają się z problemem oddziaływania na zdrowie człowieka hormonów podawanych zwierzętom użytkowym w celu przyspieszenia ich wzrostu oraz z problemem odporności bakterii i wirusów na antybiotyki: rezystencje te mają w dużym stopniu związek ze spożywaniem produktów spożywczych wyrabianych ze zwierząt użytkowych, którym podczas chowu dodaje się antybiotyki do pokarmu. Natomiast przed naukowcami z medycyny doświadczalnej stoją zagadnienia etyczne związane z wykorzystywaniem zwierząt na testy laboratoryjne.

</doc>
<doc id="1080336" url="https://pl.wikipedia.org/wiki?curid=1080336" title="Rokosz (ujednoznacznienie)">
Rokosz (ujednoznacznienie)



</doc>
<doc id="1080337" url="https://pl.wikipedia.org/wiki?curid=1080337" title="Edward Bałakier">
Edward Bałakier

Edward Bałakier (ur. 21 stycznia 1919 w Racewie, zm. 1994 w Warszawie) – polski duchowny Kościoła Polskokatolickiego w RP, członek Zgromadzenia Kapłanów Mariawitów, wykładowca Chrześcijańskiej Akademii Teologicznej w Warszawie, autor i redaktor wielu prac z zakresu teologii i sakramentologii chrześcijańskiej, działacz społeczny i oświatowy.
Życiorys.
W latach 1938–1943 studiował teologię w Seminarium Duchownym Ojców Franciszkanów w Krakowie. W 1942 otrzymał święcenia kapłańskie. W latach 1943–1949 był kapłanem zakonu franciszkanów w Skarżysku Kamiennej, Kwidzynie i Darłowie. W 1949 przeszedł do Kościoła Polskokatolickiego; przez 10 kolejnych lat posługiwał w parafii w Wałbrzychu i parafii Miłosierdzia Bożego w Warszawie. Przez 15 lat był sekretarzem Społecznego Towarzystwa Polskich Katolików. W 1955 ukończył studia magisterskie w ChAT, a 1962 uzyskał doktorat z teologii na tejże uczelni.
Kawaler Orderu Odrodzenia Polski. Jest pochowany na Cmentarzu Wojskowym na Powązkach w Warszawie w kwaterze D-12-1. 
Poglądy.
W wielu swoich pracach z troską odnosił się do instytucji Kościoła Polskokatolickiego, próbował nakreślać i utrwalać w swoich pracach program społeczno-narodowy tegoż kościoła. Pisał m.in.:
""Wielu księży którzy przeszli z Kościoła rzymskokatolickiego nie zna nauki i ducha Kościoła Narodowego. Są tacy, którzy boją się lub wstydzą się mówić o tych różnicach. Usiłujemy, jakże często podtrzymywać twierdzenie o naszym biskupim "pokrewieństwie" z kościołem rzymskokatolickim. Opowiadamy, że jesteśmy prawie identyczni z nimi z wyjątkiem wiary w prymat papieski i nieomylność. Zwłaszcza studenci, ale także księża przychodzący z Kościoła rzymskiego, nie potrafią jakoś wyrwać się z tego urzekającego sposobu myślenia. (...) Po co więc jesteśmy potrzebni, skoro nic nie wnosimy? Jak długo jeszcze będziemy rzymskokatolikami, w polskokatolickim wydaniu bez własnego oryginalnego, jasno określonego oblicza: doktrynalnego, moralnego, liturgicznego i ideologicznego? W obliczu tych uwag wydaje mi się, że należy:"
"Jeszcze raz pozwolę sobie podkreślić, że nie pozyskamy nowych wyznawców, jeżeli nie będziemy mieli nic nowego, oryginalnego do zaprezentowania im. Nie będziemy potrzebni, jeżeli nie wniesiemy nowych wartości.""

</doc>
<doc id="1080339" url="https://pl.wikipedia.org/wiki?curid=1080339" title="Desktop (rozszerzenie pliku)">
Desktop (rozszerzenie pliku)

.desktop – rozszerzenie plików konfiguracyjnych używanych w
graficznych interfejsach użytkownika do definiowania sposobu
prezentacji elementów menu lub pulpitu. Pliki te są określane jako pliki typu
"desktop entry".
Tradycyjnie środowiska graficzne GNOME i KDE używały plików o podobnej funkcji i zbliżonym formacie.
Obecnie (w roku 2007) oba projekty wykorzystują format zgodny ze specyfikacją w wersji 1.0.
Pojedynczy plik opisuje jedną aplikację: jej nazwę, ikonę, ścieżkę i parametry programu do uruchomienia, itp.
Specyfikacja plików "desktop entry" została zdefiniowana przez projekt freedesktop.org.
Nazwy.
Pliki "desktop entry" powinny posiadać rozszerzenie '.desktop', jednak w razie braku rozszerzenia
środowisko graficzne powinno przeanalizować pliki na podstawie ich zawartości.
Pliki definiujące sposób prezentacji katalogów powinny posiadać rozszerzenie '.directory'.
Struktura pliku.
Plik składa się z linii zakończonych znakiem LF. Wielkość liter ma znaczenie.
Linie składające się z białych znaków oraz linie rozpoczynające się znakiem '#' (hasz) są ignorowane.
Grupy są definiowane przez nazwę otoczoną nawiasami kwadratowymi ('[' oraz ']').
Nazwa każdej grupy może wystąpić tylko raz w obrębie pliku.
Pierwszą grupą musi być grupa "Desktop Entry". Jest to jedyna grupa wymagana specyfikacją.
W pliku mogą wystąpić także grupy o innych nazwach, choć specyfikacja nie definiuje ich przeznaczenia.
Pozostałe linie definiują wartości poszczególnych kluczy w formacie:
 klucz = wartość
Odstępy po obu stronach znaku równości są ignorowane.
Nazwy kluczy mogą się składać jedynie ze znaków ASCII a-z, A-Z oraz znaku '-'.
Dany klucz może w obrębie grupy wystąpić najwyżej jeden raz, choć może ponownie pojawić się
w innej grupie.
Dla wartości przewidziano cztery typy:
W wartościach typu "string" i "localestring" są rozpoznawane następujące sekwencje:
Niektóre klucze przyjmują listę wartości. Poszczególne elementy takiej listy są oddzielane średnikami, a cała lista wartości musi także być zakończona średnikiem. Każdy średnik występujący w tych wartościach musi zostać poprzedzony backslashem (\;).
Przykładowy klucz z listą wartości:
 Categories=GTK;GNOME;Application;Utility;
W kluczach typu "localestring" za nazwą klucza może pojawić się oznaczenie języka.
Oznaczenie języka umieszcza się w nawiasach kwadratowych i jeżeli ono wystąpi wtedy w grupie musi pojawić się także klucz bez tego oznaczenia.
Np. jeżeli istnieje klucz 'Comment[pl]' wtedy musi także istnieć klucz 'Comment'.
Specyfikacja definiuje 3 rodzaje plików "desktop entry":
Zdefiniowane klucze.
Spośród zdefiniowanych przez specyfikację kluczy tylko dwa są wymagane: "Type" oraz "Name".
Klucz "Exec" posiada dodatkowe sekwencje rozpoznawane w jego wartości.
Klucz Exec.
Wartością klucza "Exec" jest nazwa pliku programu, za którą mogą pojawić się parametry.
Jeżeli nazwa programu nie jest ścieżką bezwzględną, wtedy do odnalezienia pliku zostanie użyta zmienna PATH używana przez środowisko graficzne.
Dowolny argument może być, a każdy argument zawierający któryś ze znaków specjalnych musi być otoczony cudzysłowami. Występujące w takim argumencie znaki podwójnego cudzysłowu ("), gravis (`), dolara ($), oraz backslash (\) muszą być poprzedzone dodatkowym backslashem. Ta sama zasada dotyczy nazwy programu.
Znakami specjalnymi są:
Sekwencje podwójnych znaków backslash są standardowo zwijane przy odczytywaniu wartości typu "string".
W przypadku klucza "Exec" będą one zwinięte po raz drugi podczas usuwania podwójnych cudzysłowów otaczających
argumenty. Żeby umieścić jeden znak backslasha przekazany do programu należy w pliku użyć czterech takich znaków.
Dodatkowo rozwijane przez środowisko są specjalne dwuznakowe sekwencje: '%f', '%F', '%u', '%U', '%i', '%c' oraz '%k'.
Aby uzyskać znak procenta należy użyć dwóch tych znaków (%%).
Sekwencje te nie mogą występować w argumentach otaczanych cudzysłowami.
W kluczu "Exec" może wystąpić najwyżej jedna z sekwencji '%f', '%F', '%u' albo '%U'.
Wyjątki.
Niestandardowe klucze oraz grupy powinny być poprzedzone przedrostkiem 'X-(produkt)-', np. 'X-NewDesktop-Foo'
Z powodów historycznych KDE używa specyficznych dla siebie rozszerzeń specyfikacji, które to rozszerzenia
nie są poprzedzone przedrostkiem 'X-KDE-'.
Specyficzne dla KDE klucze to:
ServiceTypes, DocPath, Keywords oraz InitialPreference.
Specyficzne dla KDE typy pliku (wartości klucza "Type") to:
ServiceType, Service oraz FSDevice.
Pliki typu "FSDevice" używają dodatkowo następujących kluczy:
Przykładowy plik *.desktop.
 [Desktop Entry]
 Encoding=UTF-8
 Name=Calculator
 Name[fr]=Calculatrice
 Name[pl]=Kalkulator
 Comment=Perform calculations
 Comment[fr]=Effectue des calculs compliqués
 Comment[pl]=Program pomocny w arytmetyce
 Exec=gcalctool
 Icon=gnome-calculator
 Terminal=false
 Type=Application
 StartupNotify=true
 Categories=GTK;GNOME;Application;Utility;

</doc>
<doc id="1080344" url="https://pl.wikipedia.org/wiki?curid=1080344" title="Epigonia">
Epigonia

Epigonia (gr. "epígonos" - "później urodzony") - nietwórczy stan lub okres dotyczący dzieła lub wybitnej osoby. Epigonia ma miejsce np. kiedy poszukuje się utalentowanej osoby będącej w stanie zastąpić "mistrza", jednak nikt taki się nie pojawia.

</doc>
<doc id="1080347" url="https://pl.wikipedia.org/wiki?curid=1080347" title="Desktop (plik)">
Desktop (plik)



</doc>
<doc id="1080348" url="https://pl.wikipedia.org/wiki?curid=1080348" title="Lates niloticus">
Lates niloticus



</doc>
<doc id="1080357" url="https://pl.wikipedia.org/wiki?curid=1080357" title="Kazimiera Gruszczyńska">
Kazimiera Gruszczyńska

Kazimiera Gruszczyńska (imię zakonne Maria od św. Józefa Gruszczyńska; ur. 31 grudnia 1848 w Kozienicach, zm. 17 września 1927 tamże) – polska zakonnica, założycielka i pierwsza przełożona generalna Zgromadzenia Sióstr Franciszkanek od Cierpiących oraz Czcigodna Służebnica Boża Kościoła katolickiego.
Życiorys.
Kazimiera Gruszczyńska urodziła się w diecezji radomskiej w wielodzietnej rodzinie Andrzeja i Józefy z domu Chrzanowskiej u schyłku 1848. 19 marca 1849 została ochrzczona w parafialnym kościele Świętego Krzyża w Kozienicach otrzymując imiona Sylwestra, Józefa, Kazimiera, a następnie w tym samym kościele w 1857 przyjęła Pierwszą komunię świętą. Wychowywana była w atmosferze wzajemnego szacunku, religijności oraz poczucia patriotyzmu do swojej ojczyzny. Początkowo naukę pobierała w domu rodzinnym, później w szkole elementarnej, a następnie w Instytucie Maryjskim w Puławach, gdzie mając dziesięć lat w 1858, złożyła prywatny ślub czystości. Po trzech latach nauki, za włączenie się w manifestacje patriotyczne, została odesłana do domu, a dalszą naukę pobierała na pensji w Skierniewicach, którą ukończyła w 1864.
Miała zamiar otworzyć własną szkołę, ale mimo posiadanych kwalifikacji nauczycielskich nie otrzymała pozwolenia władz, bo przeszkodą była adnotacja o jej patriotycznej postawie w Puławach. W końcu października 1869 przyjęła z rąk bp. Michała Józefa Juszyńskiego sakrament bierzmowania w kozienickim kościele parafialnym, opiekując się w tym czasie chorą matką, która wkrótce 25 sierpnia 1870 zmarła. Swoje życie coraz bardziej ukierunkowała na sprawy religijne: msza święta, adoracja Najświętszego Sakramentu, lektura duchowa czy nawiedzanie chorych, poddając się kierownictwu duchowemu miejscowego proboszcza ks. Józefa Khauna, który jej nawet przekazał klucz do bocznych drzwi kościoła, aby w dowolnym czasie mogła do niego przyjść. Zaczęła poważnie myśleć o wstąpieniu do zakonu, ale sprzeciwiał się temu jej ojciec, który po śmierci trójki dzieci i żony nie chciał wyrazić na to zgody. Dzięki pomocy spowiednika ks. Khauna starała się o przyjęcie do szarytek w Warszawie na Tamce, ale zamiar ten nie doszedł do skutku.
W połowie czerwca 1875 wyjechała do Zakroczymia na rekolekcje pod kierunkiem kapucyna o. Honorata Koźmińskiego, późniejszego błogosławionego, po których zdecydowała się 24 czerwca na wstąpienie do tworzącego się ukrytego Zgromadzenia Posłanniczek Serca Jezusowego, składając pierwsze śluby zakonne 1 czerwca 1879.
W 1881 przejęła opiekę nad Schroniskiem dla Nauczycielek Inwalidek w Warszawie przy ulicy Żurawiej, a następnie w 1882 z polecenia o. Honorata została przełożoną zakładu dobroczynnego Przytulisko w Warszawie przy ulicy Wilczej i nowej wspólnoty zakonnej pod nazwą Siostry Cierpiących, oddanej posłudze chorym i ubogim. W 1908 o. Honorat zwolnił ją z macierzystego zgromadzenia, a w roku następnym już jako franciszkanka od cierpiących, ponowiła swoje śluby zakonne. Troszczyła się o materialny rozwój zgromadzenia, zabiegała o godziwe warunki pracy, mieszkania, codziennego funkcjonowania sióstr. Jeżeli zachodziła taka potrzeba, dzieliła się tym, co sama posiadała, np. ubraniem czy jedzeniem.
W 1884 otwarła pierwsze placówki zakonne w: Zawierciu, Odessie, Krasławiu i przyjęła pracę w lecznicy okulistycznej w Wilnie, a następnie zorganizowała przytułki noclegowe w Warszawie dla najbardziej opuszczonych (na Solcu, Nowolipkach, Szerokim Dunaju, na Pradze i przy ulicy Pańskiej), a potem otworzyła następne placówki sióstr w Lublinie i Zelcu (koło Odessy) oraz przejęła pod opiekę zakład wychowawczy dla chłopców w Warszawie przy ulicy Litewskiej. W następnym roku przejęła pod opiekę warszawski zakład dobroczynny dla ubogich matek, nazwany później „Macierzyństwo”.
W kwietniu 1888 wyjechała do Rzymu w celu zatwierdzenia nowo powstałego Zgromadzenia, uzyskując jedynie aprobatę i błogosławieństwo na audiencji prywatnej od papieża Leona XIII. W 1895 przejęła pod opiekę zakład dla nieuleczalnie chorych w Warszawie przy ul. Wspólnej, który w 1898 został przeniesiony na teren posesji Królikarnia (obecnie ul. Puławska 113a). Z jej inicjatywy w 1907 zostało zarejestrowane w Warszawie Towarzystwo Opieki nad Pielęgniarkami pw. Św. Józefa, w skład którego weszły wyłącznie siostry franciszkanki, zapewniając w ten sposób jej ukrytemu zgromadzeniu status prawny. W tym czasie 6 grudnia 1908 została zwolniona ze Zgromadzenia Posłanniczek Serca Jezusowego. Z początkiem 1909 zostały napisane Konstytucje Zgromadzenia oraz wprowadzona nowa nazwa dla wspólnoty zakonnej jako: Siostry Franciszkanki od Cierpiących (łac. "Sorores Franciscales ab Afflictis"). Po ponownych staraniach w Stolicy Apostolskiej, 30 lipca 1909 Zgromadzenie Sióstr Franciszkanek od Cierpiących otrzymało dekret pochwalny z Rzymu oraz zatwierdzenie Konstytucji zakonnych, po którym 21 listopada tegoż roku matka Kazimiera Gruszczyńska złożyła śluby wieczyste, przyjmując imię zakonne Maria od św. Józefa. 27 stycznia 1910 pierwsza kapituła generalna wybrała ją na matkę generalną Zgromadzenia, liczącego wówczas 85 sióstr i 11 domów zakonnych. Za działalność na rzecz cierpiących Matka Kazimiera otrzymała w 1915 od władz rosyjskich złoty medal Za miłosierdzie. Ponownie wybrana została na przełożoną generalną sióstr również na kolejnej kapitule 27 stycznia 1922, a następnie 20 kwietnia tegoż roku za pracę apostolską wśród chorych i cierpiących została odznaczona orderem Pro Ecclesia et Pontifice przyznanym przez papieża Piusa XI.
Kazimiera Gruszczyńska utworzone przez siebie Zgromadzenie Sióstr Franciszkanek od Cierpiących prowadziła przez 45 lat. Zmarła 17 września 1927 w Kozienicach, przyjmując wcześniej 27 sierpnia sakrament chorych z rąk ks. Jana Klimkiewicza. Jej ciało zostało następnie przewiezione do Warszawy i początkowo złożone na cmentarzu Powązkowskim w kwaterze sióstr (kw. 298-2-13). 18 i 19 marca 2022 odbyła się ekshumacja pod nadzorem trybunału kościelnego. Jej szczątki zostały oczyszczone i kanonicznie rozpoznane przez stosownych biegłych. Złożono je w miedzianej urnie, którą hermetycznie zamknięto i opieczętowano, a następnie przekazano trybunałowi ustanowionemu przez bp. Marka Solarczyka. Urnę złożono w drewnianym sarkofagu w kaplicy bocznej kościoła św. Józefa w Kozienicach.
Proces beatyfikacji.
Przekonane o jej świątobliwości siostry gromadziły dokumenty w celu starań o wyniesienie ją na ołtarze. Zgromadzenie Sióstr Franciszkanek od Cierpiących, pismem z 6 maja 2011 s. Lucyny Czermińskiej CSFA zwróciło się do biskupa radomskiego Henryka Tomasika z prośbą o przeprowadzenie procesu beatyfikacyjnego, który z kolei pismem z 15 lutego 2012 zwrócił się do Konferencji Episkopatu Polski o stosowną opinię w tej sprawie. Episkopat Polski na 357. zebraniu plenarnym w dniach 13–14 marca 2012 w Warszawie zaaprobował prośbę diecezji radomskiej o rozpoczęcie jej procesu beatyfikacyjnego. Kolejnym krokiem do rozpoczęcia procesu było zwrócenie się o nihil obstat do Stolicy Apostolskiej o udzielenie zgody na rozpoczęcie procesu beatyfikacji, którą wydano 16 stycznia 2013.
6 kwietnia 2013 w kościele Świętego Krzyża w Kozienicach bp. Henryk Tomasik uroczystą mszą świętą rozpoczął proces beatyfikacji siostry Kazimiery Gruszczyńskiej, a na postulatorkę procesu wyznaczono s. Lucynę Czermińską CSFA. Po zbadaniu świątobliwości jej życia oraz dokumentacji 27 czerwca 2014 w kościele Świętego Krzyża w Kozienicach nastąpiło zamknięcie przez bp. Henryka Tomasika procesu diecezjalnego, po czym akta zostały 15 września tegoż roku przekazane Kongregacji Spraw Kanonizacyjnych w Rzymie. W 2018 złożono tzw. "Positio" wymagane w dalszej procedurze beatyfikacyjnej, po czym 9 kwietnia 2022 decyzją papieża Franciszka promulgowano dekret o heroiczności jej cnót. Od tej pory przysługuje jej tytuł Czcigodnej Służebnicy Bożej. Postulatorem w procesie rzymskim został wyznaczony ks. Albert Warso.
Upamiętnienie.
Od 1997 w domach Zgromadzenia Sióstr Franciszkanek od Cierpiących odmawiana jest modlitwa, zatwierdzona przez Kurię Metropolitalną w Warszawie o uproszenie łask za jej wstawiennictwem. Od pierwszych lat po jej śmierci obchodzone są w Zgromadzeniu rocznice związane z jej życiem (urodzin, imienin i śmierci), organizowane są wieczornice, akademie, sympozja, a także odprawiane są msze św. o łaskę wyniesienia jej na ołtarze. W 2012, w domu Zgromadzenia (Kozienice, ul. Konstytucji 3 Maja 37), w pokoju w którym zmarła utworzono jej izbę pamięci z ekspozycją pamiątek które po niej pozostały m.in.: ubiór, przybory codziennego użytku, pieczęć herbowa, modlitewniki, różaniec czy krzyże. Placówki w Kozienicach – Dom pomocy społecznej przy ul. Lubelskiej 50 uchwałą Rady powiatu kozienickiego z 2015 oraz hospicjum przy ul. Jana Kochanowskiego 2 prowadzone od 2019 nazwano jej imieniem.

</doc>
<doc id="1080362" url="https://pl.wikipedia.org/wiki?curid=1080362" title="Rokosz (zespół muzyczny)">
Rokosz (zespół muzyczny)

Rokosz – jedna z pierwszych polskich formacji reggae, założona w 1984 przez perkusistę Jarka „Dżerego” Lisa i basistę Jacka „Dżej Dżeja” Jędrzejaka w Ostrowie Wielkopolskim.
Historia.
W 1985 wykrystalizował się najbardziej znany skład zespołu, do Dżerego i Dżej Dżeja oraz klawiszowca i flecisty Wojtka Koralewskiego dołączyli gitarzyści: Roman Lechowicz, Darek „Buła” Jaskuła, Marek Kwiecień oraz saksofonista Krzysztof Kralka, kongista Robert Rajewski i trębacz Tomasz Banasiak. Głównym wokalistą został Sławomir „Ponton” Przybylski. Z zespołem współpracowali również trębacze - Roman Gilicki, Robert Kaczorowski, Maciej Kępiński oraz puzoniści - Maciej Derczyński i Krzysztof Janiak.
W latach 1984-1988 zespół wystąpił na wszystkich najważniejszych festiwalach muzyki reggae w Polsce takich jak Róbrege 85, Winter Reggae, Reggae nad Wartą, Reggae is King czy Reggae w Spodku. W 1985 Rokosz został laureatem Festiwalu Muzyków Rockowych w Jarocinie, a Ponton uważany był za jednego z najciekawszych i najoryginalniejszych wokalistów muzyki reggae w Polsce.
W latach 1985-1986 zespół dokonał nagrań w studiu Waltera Chełstowskiego, ale do wydania płyty nie doszło. Piosenki Rokosza z sesji nagraniowej, "Oceany" i "I ją wą wą", przez wiele tygodni utrzymywały się na czołowych miejscach listy przebojów Rozgłośni Harcerskiej.
W 1988 grupa zawiesiła działalność - Dżery, Dżej Dżej i Piękny Roman wspólnie z Krzysztofem Skibą założyli grupę Big Cyc.
Po latach.
7 sierpnia 2007 zmarł Sławomir Przybylski. Dla upamiętnienia postaci zmarłego kolegi z zespołu pozostali eks-członkowie grupy postarali się o wskrzeszenie nagrań, pozostałych z nieudanego projektu z lat 80. Rekonstrukcji nagrań dokonali Tomasz Bidiuk i Piotr „Gadak” Sztajdel (klawiszowiec zespołów Big Cyc i Czarno-Czarni) w studiu nagraniowym w Lublinie. Pięć piosenek pochodzi z 1986, trzy z 1985, jako bonus dodano dwa utwory koncertowe z festiwalu „Reggae nad Wartą” w Gorzowie Wielkopolskim z 1988, gdzie gościnnie na klawiszach zagrał Waldemar Deska z zespołu Daab. Płyta „Oceany” ukazała się pod koniec 2007. 
Z okazji Festiwalu Reggae na Piaskach 20 lipca 2013 zespół wystąpił raz jeszcze. W role wokalistów wcielili się: Jacek „Dżej Dżej” Jędrzejak, Jarek „Jarex” Kowalczyk - Bakshish i Krzysztof „Symeon Ruta” Ruciński - Gedeon Jerubbaal.
W 2020 staraniem Stowarzyszenia Strefa Kultury ukazało się wydawnictwo "Historia polskiego reggae pisana w Ostrowie Wielkopolskim" składające się z płyty DVD, płyty CD oraz wkładki. Na DVD zamieszczono reportaż i zapis koncertu z Festiwalu Reggae nad Wartą (1998) oraz fragmenty koncertu reaktywowanego podczas Festiwalu Reggae na Piaskach w Ostrowie Wielkopolskim (2013). Materiały video zostały poddane obróbce cyfrowej. Na płycie CD znajduje się zapis koncertu zespołu na scenie przy w browarze w Ostrowie Wielkopolskim (1987). Nagranie zostało poddane masteringowi. Do wydawnictwa dołączono wkładkę zawierającą historię zespołu, fragmenty wywiadów, zdjęcia oraz teksty piosenek.

</doc>
<doc id="1080367" url="https://pl.wikipedia.org/wiki?curid=1080367" title="Jordanella floridae">
Jordanella floridae



</doc>
<doc id="1080368" url="https://pl.wikipedia.org/wiki?curid=1080368" title="Cerkiew św. Aleksandry w Stanisławowie">
Cerkiew św. Aleksandry w Stanisławowie

Cerkiew św. Aleksandry – prawosławna cerkiew parafialna w Stanisławowie. Należy do dekanatu Warszawa diecezji warszawsko-bielskiej Polskiego Autokefalicznego Kościoła Prawosławnego.
Pierwsza cerkiew w Stanisławowie została wzniesiona w latach 1844–1846 dla sprowadzonych w poprzednim dziesięcioleciu prawosławnych osadników z guberni pskowskiej, osiedlonych z inicjatywy władz rosyjskich w polskich wsiach sąsiadujących z rozbudowywaną po powstaniu listopadowym twierdzą w Modlinie. Pięciokopułową ceglaną świątynię zaprojektował Jakub Gay. Świątynia ta funkcjonowała do 1915, gdy prawosławna ludność została ewakuowana w głąb Rosji. Opuszczona cerkiew poniosła znaczne straty podczas walk o twierdzę Modlin i została w dwudziestoleciu międzywojennym rozebrana. Z materiału budowlanego pozostałego po obiekcie wzniesiono na jego miejscu nową, mniejszą i skromniejszą świątynię prawosławną. Znalazły się w niej ikonostas i ikony z rozebranego soboru św. Jerzego w Modlinie.
W czasie II wojny światowej cerkiew ponownie została poważnie uszkodzona, a po zakończeniu działań wojennych większość miejscowych parafian pod przymusem wyjechała do ZSRR. Budynek przywrócono do użytku liturgicznego na początku lat 90. XX wieku, wcześniej nabożeństwa odbywały się w zaadaptowanym pomieszczeniu na plebanii. W 2016 zakończono kolejny remont cerkwi połączony z budową i pozłoceniem nowych kopuł.
Cerkiew znajduje się przy głównej ulicy Stanisławowa, na obszernej działce budowlanej, w granicach której znajduje się również budynek Prawosławnego Domu Opieki „Betania”. Wejście na teren cerkiewny znajduje się od strony południowej, od ulicy. W obrębie cerkiewnego gruntu zachowana została dawna brama w murze otaczającym świątynię (już nieistniejącym) oraz prowadzący do niej szpaler krzewów od strony północnej.
Historia.
Pierwsza cerkiew w Stanisławowie.
Cerkiew w Stanisławowie (ówcześnie kolonii Aleksandryjskiej) została zbudowana w latach 1844–1846 z przeznaczeniem dla ludności rosyjskiej wyznania prawosławnego sprowadzonej z inicjatywy namiestnika Królestwa Polskiego Iwana Paskiewicza do wsi sąsiadujących z rozbudowywaną twierdzą w Modlinie (ówcześnie Nowogieorgijewsku). Na gruntach zakupionych od polskich ziemian lub pozyskanych drogą wymiany zorganizowano wówczas trzy kolonie rosyjskie: Kosewkę, Szczypiorną i Aleksandryjską. Ponadto na części dóbr Góra, które skarb państwa rosyjskiego w 1839 również uzyskał poprzez wymianę, powstała kolonia Konstantynowka, zaś na gruntach rządowych założona została kolonia Zakroczymska. W koloniach wzniesiono 74 zagrody, co pozwala domniemywać, że łącznie zamieszkało w nich tyle samo chłopskich rodzin prawosławnych. Liczbę niższą, 60 rodzin, podał wieloletni proboszcz parafii św. Aleksandry ks. Wasilij Torski. Osadnicy pochodzili z guberni pskowskiej. Oficjalnie wskazywano, że wszyscy oni byli „naturalnymi Wielkorusami”. Równocześnie jednak ks. Torski zapisał w swoim szkicu historii cerkwi, że obok języka rosyjskiego władali językiem estońskim (czuchońskim). Pozwala to domniemywać, że ludzie ci pochodzili z ludu Seto. Z kolei część mieszkańców Konstantynowki już wcześniej zamieszkiwała na terenie Królestwa Polskiego. Byli to rosyjscy kupcy, prawosławni lub staroobrzędowcy (do 1869 przeszli do Rosyjskiego Kościoła Prawosławnego).
Początkowo rosyjscy osadnicy mieli uczęszczać do soboru św. Jerzego na terenie twierdzy, faktycznie jednak nie czynili tego. Dlatego już w 1840 podczas wizyty cara Mikołaja I w Warszawie, nawet bez konsultacji z prawosławnym biskupem warszawskim Antonim, władze rosyjskie podjęły decyzję o budowie odrębnej cerkwi. Projekt budynku wykonał Jan Jakub Gay. Uroczyste położenie kamienia węgielnego pod budowę świątyni miało miejsce 10 maja 1844, zaś 29 sierpnia (według innego autora – września) 1846 odbyło się poświęcenie gotowego budynku, czego dokonał dziekan dekanatu warszawskiego ks. Teofil (Fieofil) Nowicki. Cerkiew była budowlą ceglaną, pięciokopułową. Łączny koszt jej wzniesienia wyniósł 30 228 rubli. Łączną liczbę wiernych uczęszczających do świątyni szacowano na ok. 400 osób. W 1853 spadła ona do 354 osób. Cerkiew otrzymywała stałe wsparcie rosyjskiego skarbu państwa w wysokości 100 rubli rocznie (nie licząc uposażenia duchownych i psalmisty). Od 1849 przy cerkwi w kolonii Aleksandryjskiej działała szkoła parafialna.
W 1885 liczbę uczęszczających do świątyni szacowano na 607 osób. Wzrost liczby mieszkańców związany był z drugą kolonizacją rosyjską w okolicach Modlina, zorganizowaną przez władze w 1875. W końcu XIX w. w koloniach rosyjskich przebywało blisko 1100 osób. W 1884 cerkiew odwiedził car Aleksander III. Wizytę cara, powracającego ze spotkania z cesarzami Prus i Austrii w Skierniewicach, upamiętniono specjalną tablicą.
Cerkiew została udekorowana freskami wykonanymi przez ikonografów z Chołuja w 1900. W 1907 liczba wiernych uczęszczających do świątyni powiększyła się do 1305 osób.
Do 1915 cerkiew w Stanisławowie kilkakrotnie odwiedzali biskupi warszawscy (m.in. Leoncjusz i Flawian), którzy mieli swoją rezydencję letnią w pałacu w Górze (dawnej należącym do rodziny Poniatowskich).
Zniszczenie pierwszej cerkwi w Stanisławowie i budowa nowej.
W 1915 mieszkańcy rosyjskich kolonii na Mazowszu zostali ewakuowani w głąb Rosji. W związku z tym działalność miejscowej parafii zamarła. W sierpniu tego samego roku, podczas niemieckiego oblężenia twierdzy Modlin, na skutek ostrzału artyleryjskiego, budowla została poważnie uszkodzona. W cerkiew uderzyły dwa pociski. Jeden uszkodził dzwonnicę i kopułę, drugi wpadł do pomieszczenia ołtarzowego, ale nie wybuchł.
W okresie międzywojennym cerkiew nie posiadała statusu świątyni parafialnej, o co Polski Autokefaliczny Kościół Prawosławny starał się od 1922. Ministerstwo Wyznań Religijnych i Oświecenia Publicznego rozważało możliwość uznania jej za filię soboru św. Marii Magdaleny w Warszawie, ostatecznie jednak w 1927 zgodziło się jedynie na otwarcie kaplicy w domu parafialnym bez nadania takiego statusu. Nabożeństwa w świątyni odprawiał kapłan dojeżdżający z Warszawy. 
Zrujnowany budynek został w 1935 rozebrany. Zachowano jedynie filary, które wykorzystano przy budowie nowej świątyni, mniejszej od poprzedniej, zaprojektowanej przez Bogdana Lewandowskiego. Nowa cerkiew, być może z uwagi na nieprzychylny stosunek władz polskich do inwestycji, posiadała już tylko jedną kopułę, a nie, jak poprzedniczka, pięć. Za zgodą parafii nowa świątynia była mniejsza od poprzedniej, a część materiału budowlanego po rozbiórce ruin starszej cerkwi przekazano na budowę szkoły w Pomiechówku. Aleksander Sosna i Piotr Rajecki podają, że świątynię ukończono w 1938, natomiast według Andrzeja Woźniaka jej konsekracja odbyła się cztery lata wcześniej. W tym czasie do cerkwi uczęszczało ok. 500 osób.
Do nowej świątyni przeniesiono elementy wyposażenia z soboru w Modlinie, który w ramach rewindykacji prawosławnych obiektów sakralnych został po I wojnie światowej rozebrany.
W czasie II wojny światowej i po niej.
Podczas II wojny światowej cerkiew w Stanisławowie po raz kolejny poniosła znaczące straty. Ponownie obiekt został trafiony pociskiem, który przebił ścianę frontową, zniszczeniu uległy również drzwi do cerkwi, zaś ramy okienne zostały wyrwane. Odłamki uszkodziły dach.
Po 1945 prawosławna ludność pochodzenia rosyjskiego (w znacznej mierze już spolonizowana) została przez NKWD wywieziona do ZSRR. W rezultacie liczba parafian spadła do 120 (dane z początku lat 50. XX wieku). Do ZSRR wyjechał proboszcz parafii Teodor Rakiecki, ponadto parafianie zabrali ze sobą część cennego wyposażenia świątyni. Nabożeństwa w cerkwi w kolejnych latach odprawiali duchowni z Warszawy. Jeszcze w kolejnym dziesięcioleciu na nabożeństwach w świątyni gromadziła się znaczna grupa wiernych, następnie jednak na skutek migracji do miast i małżeństw mieszanych liczba uczęszczających do cerkwi spadła do tego stopnia, że została ona zamknięta. Drugą przyczyną zamknięcia budynku był zły stan techniczny, nadal bowiem istniała parafia, zaś nabożeństwa odbywały się w zaadaptowanym pomieszczeniu na plebanii. Świątynię częściowo odremontowano w latach 60. XX wieku.
W 1991, po powstaniu Prawosławnego Domu Opieki „Betania” w sąsiedztwie świątyni, cerkiew została odremontowana i ponownie otwarta. Liczbę uczęszczających do niej szacowano na początku XXI w. na 35 osób (9 rodzin), oprócz tego w nabożeństwach w świątyni uczestniczą prawosławni mieszkańcy domu opieki. Osób pochodzenia rosyjskiego, wyznania prawosławnego, jest w sąsiednich wsiach więcej, jednak nie przychodzą one na nabożeństwa do cerkwi.
Świątynię wpisano do rejestru zabytków 12 kwietnia 1962 pod nr 1106/677/62.
W 1996 Świętą Liturgię w obiekcie sprawował metropolita warszawski i całej Polski Bazyli. Z kolei w 2001 w świątyni gościł patriarcha aleksandryjski Piotr VII razem z metropolitą warszawskim i całej Polski Sawą oraz arcybiskupem wrocławskim i szczecińskim Jeremiaszem. W tym samym roku rozpoczęto remont całego budynku. Wymieniono wówczas dach, pokrywając go blachą cynkową, zabezpieczono fundamenty i odmalowano fasadę obiektu. W czasie prac odnalezione zostały elementy tynku i szczątki fresków pochodzących ze starszej cerkwi. Odremontowano również bramę, wzniesioną razem z pierwotną świątynią, w przeszłości prowadzącą na teren cerkwi. W sierpniu 2014 poświęcono krzyże, które zostały umieszczone na cerkiewnych kopułach. Ostatecznie remont cerkwi ukończono w 2016. Konsekracja świątyni odbyła się 15 maja 2016; uroczystości przewodził metropolita warszawski i całej Polski Sawa w asyście biskupa siemiatyckiego Jerzego oraz arcybiskupa włodzimiersko-wołyńskiego i kowelskiego Włodzimierza (Ukraiński Kościół Prawosławny Patriarchatu Moskiewskiego). Tego samego dnia w cerkiewnym ołtarzu umieszczono relikwie Świętych Młodzieńców Betlejemskich.
Cerkiew w Stanisławowie jest jedyną na Mazowszu wiejską świątynią prawosławną.
Ikona wydzielająca wonny olej.
10 maja 2017, w święto "Prepołowienija" (połowy okresu Pięćdziesiątnicy) odkryto wydzielanie wonnego oleju przez ikonę Zmartwychwstania Pańskiego, poświęconą w bazylice Grobu Pańskiego i przywiezioną w 2016 wraz ze "Świętym Ogniem" jako dar dla cerkwi w Stanisławowie. Po stwierdzeniu występowania tego zjawiska przez trójosobową komisję pod przewodnictwem metropolity Sawy, wprowadzono codzienne czytanie przed ikoną akatystu ku czci Zmartwychwstania Pańskiego.
Architektura.
Pierwsza cerkiew w Stanisławowie wzniesiona została na planie kwadratu, łącznie zajmowała powierzchnię ok. 640 m². Była to budowla pięciokopułowa, ceglana, tynkowana. Tynk ułożono w taki sposób, by cerkiew wyglądała na budowlę kamienną. W jej architekturze widoczne były elementy neoromańskie (gzymsy, okna, portale). Dzwonnica cerkiewna była budowlą wolno stojącą.
Druga cerkiew jest mniejsza od poprzedniej. Również wzniesiono ją na planie kwadratu, tym razem jednak jedynie o boku 13 metrów. Świątynia nie posiada ponadto dzwonnicy (chociaż projekt Bogdana Lewandowskiego ją uwzględniał). Obiekt posiadał jedną kopułę. W 2016 ukończono prace przy wznoszeniu kopuł bocznych, co częściowo przywraca cerkwi dawny wygląd.
Wystrój wnętrza.
W cerkwi w Stanisławowie znajduje się jednorzędowy ikonostas z rozebranego soboru w Modlinie, powstały w połowie XIX wieku. W ikonostasie znajdują się, patrząc od lewej strony, wizerunki św. Mikołaja, archanioła Gabriela, Matki Bożej, Chrystusa, archanioła Michała oraz św. Jerzego Zwycięzcy. Nad królewskimi wrotami, na których tradycyjnie znajduje się scena Zwiastowania oraz wizerunki Ewangelistów, umieszczono ikonę Ostatniej Wieczerzy oraz zwieńczenie z mniejszą ikoną i krzyżem. Pierwotnie ikonostas posiadał w dolnym rzędzie jeszcze inne ikony (sobór św. Jerzego w Modlinie był większy od stanisławowskiej cerkwi). Nieznane są natomiast losy ikonostasu, który znajdował się w cerkwi w Stanisławowie bezpośrednio po jej poświęceniu.
XIX-wieczne są również pozostające na wyposażeniu świątyni ikony Trójcy Świętej, kopia Smoleńskiej Ikony Matki Bożej oraz Ikony Matki Bożej „Cierpiąca”, a ponadto krzyż procesyjny. Główna ikona patronalna, przedstawiająca św. Aleksandrę Cesarzową i Męczennicę, powstała w XXI wieku. W cerkwi przechowywana jest również mniejsza i starsza ikona patronki obiektu, pochodząca z pierwszej świątyni stanisławowskiej. W 1993 z cerkwi skradziono ikonę Chrystusa z Ewangelią.

</doc>
<doc id="1080371" url="https://pl.wikipedia.org/wiki?curid=1080371" title="Jordanella">
Jordanella



</doc>
<doc id="1080372" url="https://pl.wikipedia.org/wiki?curid=1080372" title="Electrical Storm">
Electrical Storm

Electrical Storm – ballada rockowa grupy U2, pochodząca z jej drugiego kompilacyjnego albumu, "The Best of 1990–2000". Została wydana jako jedyny singel promujący tę płytę i była jednym z dwóch nowych utworów, które zostały umieszczone na tym albumie (drugim był „The Hands That Built America”). W teledysku pojawiają się perkusista zespołu, Larry Mullen, Jr. oraz aktorka Samantha Morton. Piosenka opowiada o parze kochanków i napięciach między nimi.
Utwór nie osiągnął oszałamiającego sukcesu w Stanach Zjednoczonych (#77), ale w Kanadzie (#1) oraz wielu europejskich krajach sytuacja była odwrotna. W Wielkiej Brytanii piosenka uplasowałą się na miejscu #4, w Australii na #5. Utwór zajął także kolejno miejsca #13 i #26 na listach Modern Rock Tracks i Mainstream Rock Tracks.
Singel odniósł spory sukces i w końcu doczekał się wykonania na żywo podczas trasy koncertowej U2 360° Tour w Barcelonie 2 lipca 2009 roku.
Lista utworów.
Wersja 1.
Wydanie CD.
Wersja 2.
Wydanie CD.
Wersja 3.
Wydanie CD.
Wersja 4.
Wydanie CD, dostępne wyłącznie w Japonii.
Wersja 5.
Wydanie DVD.

</doc>
<doc id="1080374" url="https://pl.wikipedia.org/wiki?curid=1080374" title="Maris Smirnovs">
Maris Smirnovs



</doc>
<doc id="1080375" url="https://pl.wikipedia.org/wiki?curid=1080375" title="Synagoga w Dreźnie-Johannstadt">
Synagoga w Dreźnie-Johannstadt

Synagoga w Dreźnie-Johannstadt (niem. "Synagoge in Dresden-Johannstadt") – synagoga znajdująca się w Dreźnie, w Niemczech, w dzielnicy Johannstadt
Budynek został zbudowany w 1866 roku jako dom przedpogrzebowy na nowym cmentarzu żydowskim. Podczas nocy kryształowej z 9 na 10 listopada 1938 roku budynek został zdewastowany. W latach 1949-1950 nastąpiła odbudowa z przeznaczeniem na synagogę. W 1988 roku przeprowadzono kapitalny remont budynku. Po wybudowaniu nowej synagogi straciła znaczenie.
Murowany budynek synagogi wzniesiono na planie prostokąta, w stylu historycznym, zwieńczony kopułą, na której znajduje się gwiazda Dawida. Przed synagogą znajduje się pomnik członków gminy żydowskiej, którzy polegli podczas I wojny światowej.

</doc>
<doc id="1080380" url="https://pl.wikipedia.org/wiki?curid=1080380" title="Ernesto De Martino">
Ernesto De Martino



</doc>
<doc id="1080385" url="https://pl.wikipedia.org/wiki?curid=1080385" title="Wtorki z Morriem">
Wtorki z Morriem

Wtorki z Morriem to oparta na faktach książka autorstwa amerykańskiego pisarza Mitcha Alboma. Wydana w 1997 roku szybko stała się światowym bestsellerem, przez 6 lat będąc w czołówce najlepiej sprzedających się amerykańskich pozycji. W 1999 roku książka doczekała się adaptacji filmowej (miniserial), która triumfowała w czterech kategoriach podczas rozdania nagród Emmy. 
To opowieść o ostatnich dniach życia profesora socjologii Brandeis University Morriego Schwartza i jego przyjaźni ze studentem z dawnych lat Mitchem Albomem. Książka relacjonuje wtorkowe spotkania nauczyciela z uczniem, odbywające się w domu cierpiącego na nieuleczalną chorobę (ALS) 78-letniego Morriego. Chronologicznie ułożone wykłady o życiu, których udziela Mitchowi staruszek przeplatają się ze wspomnieniami autora z dawnych lat.

</doc>
<doc id="1080387" url="https://pl.wikipedia.org/wiki?curid=1080387" title="Gavin Rees">
Gavin Rees

Gavin Rees (ur. 10 maja 1980 w Gwent) – walijski bokser, były mistrz świata organizacji WBA w kategorii junior półśredniej (do 140 funtów).
Karierę zawodową rozpoczął w 1998. 21 lipca 2007 dostał szansę walki z mistrzem świata WBA, Souleymane M’baye, i nieoczekiwanie pokonał go na punkty, zdobywając pas mistrzowski. Tytuł mistrza świata stracił już w następnej walce, w marcu 2008, przegrywając przez techniczny nokaut w ostatniej 12 rundzie z Andrijem Kotelnykiem.
Na ring powrócił 21 sierpnia 2009 roku, pokonując mało wymagającego boksera, Johnny’ego Greavesa. Greaves, który wygrał zaledwie dwie z trzydziestu ośmiu walk, zastąpił w ostatniej chwili innego pięściarza. Jego trener poddał go w przerwie między czwartą i piątą rundą.
W grudniu 2009 wziął udział w 9 edycji turnieju "Prizefighter". Jest to jednodniowy turniej rozgrywany metodą pucharową, pokazywany na brytyjskim kanale sportowym Sky Sports. Każdy pojedynek trwa trzy trzyminutowe rundy. W turnieju wzięło udział ośmiu pięściarzy walczących w kategorii junior półśredniej. Rees zwyciężył w turnieju, pokonując kolejno na punkty Colina Lynesa, Jasona Cooka i Teda Bamiego.
9 kwietnia 2010 pokonał na punkty Abdoulaye Soukounę. Walka odbyła się w kategorii lekkiej. 4 czerwca 2011 pokonał jednogłośnie na punkty Andy’ego Murraya (24-1, 12 KO) i wywalczył wakujący tytuł mistrza Europy EBU w kategorii lekkiej.

</doc>
<doc id="1080390" url="https://pl.wikipedia.org/wiki?curid=1080390" title="Synagoga Johannstadt w Dreźnie">
Synagoga Johannstadt w Dreźnie



</doc>
<doc id="1080395" url="https://pl.wikipedia.org/wiki?curid=1080395" title="Bazylika katedralna w Płocku">
Bazylika katedralna w Płocku



</doc>
<doc id="1080396" url="https://pl.wikipedia.org/wiki?curid=1080396" title="Leoncjusz z Neapolis">
Leoncjusz z Neapolis

Leontios z Neapolis (także Leoncjusz z Neapolis Cypryjskiej, ur. 590, zm. 668), starożytny teolog wschodni, biograf, biskup Neapolis na Cyprze – dzisiejsze Limassol, ojciec Kościoła.
Był przyjacielem aleksandryjskiego patriarchy Jana Jałmużnika, którego życie opisał, przedstawiając jednocześnie obraz dziejów wspólnoty chrześcijańskiej w Egipcie. Wziął najprawdopodobniej udział w synodzie laterańskim, który odbył się w Rzymie w 649. Jego dzieła uważane są za jedne z nielicznych przykładów dzieł, w których zachował się mówiona odmiana języka greckiego, charakterystyczna dla wczesnego i środkowego okresu bizantyjskiego.
Znane dzieła:

</doc>
<doc id="1080397" url="https://pl.wikipedia.org/wiki?curid=1080397" title="Kościół farny NMP w Grodnie">
Kościół farny NMP w Grodnie



</doc>
<doc id="1080400" url="https://pl.wikipedia.org/wiki?curid=1080400" title="Kościół farny św. Mikołaja w Królewcu">
Kościół farny św. Mikołaja w Królewcu



</doc>
<doc id="1080402" url="https://pl.wikipedia.org/wiki?curid=1080402" title="Bhp">
Bhp

Bhp (dawniej Bipa) – według oznaczeń PKP seria osobowych piętrowych wagonów kolejowych, budowanych w zakładach VEB Waggonbau Görlitz w latach 1959–1977. Pojazd ten, mimo że bazował na rozwiązaniach przedwojennych, był dość nowoczesną konstrukcją. Był charakterystycznym pojazdem na szlakach lokalnych w wielu krajach socjalistycznych. Eksploatowany do niedawna w pociągach na lokalnych liniach o sporym ruchu pasażerskim, w przeszłości – również w pociągach pospiesznych. 17 czerwca 2018 roku ostatni czynny zestaw po raz ostatni przewiózł pasażerów, obsługując pociąg "Tur" relacji Chojnice - Hel - Chojnice.
Historia.
Pierwsze wagony piętrowe.
Pierwsze wagony piętrowe były budowane już w XIX wieku. Służyły głównie w ruchu podmiejskim. Ich zaletą była duża pojemność bez zwiększania długości składu. Pierwszymi kolejowymi wagonami piętrowymi eksploatowanymi na dzisiejszych ziemiach polskich były dwa piętrowe wagony silnikowe systemu Thomasa z 1883 należące do Kolei Oleśnicko-Gnieźnieńskiej. Pierwszym wagonem piętrowym eksploatowanym przez polskie koleje był wagon oznaczony jako Breslau 970, który w 1912 roku podczas modernizacji został przekazany z berlińskiej kolei miejskiej do dyrekcji wrocławskiej, a po I wojnie światowej został wpisany na inwentarz polskich kolei i otrzymał numer 11344 BC. W 1931 roku został skasowany. Pierwsze wagony piętrowe wytworzone na obecnych ziemiach polskich powstały w 1936 w Linke-Hofmann-Busch we Wrocławiu jako pierwsze dwuczłonowe zespoły wagonów piętrowych, eksploatowane przez Lübeck-Büchener Eisenbahn. Były eksploatowane przez koleje zachodnioniemieckie do 1977 roku.
Geneza.
Po II wojnie światowej kraje socjalistyczne, a zwłaszcza NRD, potrzebowały dużej liczby wagonów do ruchu podmiejskiego, szczególnie w aglomeracjach przemysłowych, takich jak Górnośląski Okręg Przemysłowy. Duży ruch podmiejski oraz niedostatki węgla do parowozów powodowały, że składy musiały być jak najbardziej pojemne, a ograniczona długość peronów powodowała, że powstała koncepcja wagonów piętrowych.
Projekt i produkcja.
W projekcie wykorzystano przedwojenne konstrukcje wagonów piętrowych, jednakże zamiast dwóch członów zdecydowano się na cztery, co spowodowało zwiększenie liczby miejsc w zespole. Produkcję nowych wagonów rozpoczęto w znacjonalizowanych zakładach VEB Waggonbau Görlitz (wcześniej WUMAG Görlitz). Wagony były używane wyłącznie przez kolej wschodnioniemiecką, w obsłudze aglomeracji berlińskiej.
Pierwszy egzemplarz, mający jeszcze prototypowy układ drewnianych siedzeń wyjechał z fabryki 13 lutego 1952 roku. Na górnym pokładzie był układ 2+3 (w jednym rzędzie w poprzek wagonu znajdowały się dwie ławki rozdzielone przejściem: jedna miała dwa, druga – trzy miejsca). Na dolnym pokładzie duże ławki umieszczono wzdłuż ścian bocznych i na środku, pasażerowie siedzieli bokiem do kierunku jazdy (schemat stosowany współcześnie jedynie w miejscach dla podróżnych z większym bagażem i rowerami oraz niektórych szynobusach, np. SA103). W 1953 roku układ 2+3 zastosowano również na dolnym pokładzie. Drewniane ławki zastąpiono siedzeniami półmiękkimi. W nowszych modelach pojawił się układ 2+2.
W 1954 roku rozpoczęto produkcję zespołów dwuwagonowych. Po zlikwidowaniu trzeciej klasy w 1955 roku wagony zostały przekwalifikowane na klasę drugą. W 1959 roku, po zaopatrzeniu krajowego taboru, zespoły te były eksportowane do innych krajów socjalistycznych, w tym do PRL, gdzie przemalowano je analogicznie do tych w NRD: z wielką nazwą przewoźnika na pasie pomiędzy oknami dwóch poziomów. Od 1970 roku rozpoczęto produkcję wagonów wraz z członem sterowniczym.
Eksploatacja.
DR.
Pierwsze zespoły Bhp były eksploatowane w kolejach wschodnioniemieckich, początkowo do obsługi linii kolejowych w Berlinie. Koleje DR używały również tych wagonów w systemie push-pull.
Polska.
Dostawy i początki eksploatacji.
Wagony Bhp zostały dostarczone w pierwszej kolejności dla GOP – obszaru o szczególnie wielkim natężeniu ruchu: często zdarzało się, że w jednym składzie jechały dwa zespoły wagonów piętrowych. Z czasem jednak pojawiły się także w DOKP Warszawa (od lutego 1968 roku), Lublin (od czerwca 1967 roku), Kraków (od października 1966 roku), Gdańsk (od marca 1968 roku), Poznań (od października 1961 roku), Wrocław (od sierpnia 1966 roku) oraz Szczecin (od czerwca 1967 roku). Wagony te były prowadzone przez wszystkie rodzaje trakcji, zarówno przez parowozy, spalinowozy, jak i elektrowozy.
Początki eksploatacji pokazały wady tych zespołów, między innymi tylko dwie toalety na jednostkę mającą ponad 800 miejsc (szczególnie jeśli składy te były wykorzystywane do ruchu regionalnego, a nie podmiejskiego). W celu rozwiązania tego problemu wygospodarowano miejsce na niewielkie toalety w środkowych członach pod schodami. Zmieniono także układ siedzeń na 2+2, co spowodowało zwiększenie pojemności, gdyż wzrosła liczba miejsc stojących.
Łącznie w latach 1959–1977 sprowadzono z Görlitz 473 zespoły czterowagonowe oraz 57 wagonów zapasowych (razem 1949 pojedynczych członów). Wagony otrzymały oznaczenie literowe Bipa. Potocznie zaczęto je nazywać bipami.
PKP.
W PKP zespoły Bhp były początkowo używane w ruchu podmiejskim, głównie na Górnym Śląsku, z czasem – w ruchu regionalnym (np. relacja Katowice – Wisła Głębce – Katowice, Opole - Nysa - Opole, Opole - Kluczbork - Opole), a nawet pospiesznym. Początkowo wykorzystywano składy czterowagonowe. Jednak z powodu oszczędności (wymieniano tylko uszkodzone człony skrajne) pojawiały się składy trzy-, a nawet dwuwagonowe.
Modernizacje.
Już w pierwszych latach eksploatacji dokonano pierwszych modernizacji wagonów: dodano toalety, zmieniono układ siedzeń, dodano półki na górnym pokładzie, zrezygnowano z dużego napisu POLSKIE KOLEJE PAŃSTWOWE na rzecz niewielkiego PKP. W 1971 roku doszły napisy według standardu UIC. Przeniesiono je z okolic drzwi na środek ściany bocznej. Zmieniono również oznaczenia na ostoi. W 1974 roku opływowe dachy na końcach zespołu zastąpiono prostymi. Po zmianach czoła z pierwotnych trzech okien (od WC, przedziału służbowego i radiowęzła) zostało tylko jedno – od przedziału służbowego. Dodano też wymagane przez nowe przepisy światła końca pociągu. Znajdowały się one wyżej niż w standardowych wagonach.
Przewozy Regionalne.
Po powstaniu grupy PKP działającej jako wiele spółek, zespoły wagonów Bhp zostały przydzielone do Przewozów Regionalnych. W tym czasie przemalowano je z koloru oliwkowego (w praktyce od zielonego do prawie czarnego) na pomarańczowo-żółty. Remontem wagonów Bhp zajmowały się głównie Zakłady Naprawcze Taboru Kolejowego w Pruszkowie, a później Pesa w Bydgoszczy.
Od 2004 roku wagony Bhp przemalowano na kolor żółto-niebieski, analogicznie do wagonów Bdhpumn.
W 2009 roku niektóre egzemplarze zostały odnowione (przywrócono im między innymi historyczne oliwkowe barwy) i przekazane do Gdyni i Poznania. Natomiast większość wagonów skierowano do Torunia.
Kres eksploatacji.
Ostatnim rejonem eksploatacji zestawów były silnie obciążone ruchem pasażerskim niezelektryfikowane linie na Pomorzu Gdańskim (relacja Chojnice– Gdynia Główna (w sezonie letnim do stacji Hel). Część została odrestaurowana i była używana w składach retro, zwłaszcza przy pociągach planowych prowadzonych trakcją parową między Poznaniem i Wolsztynem; kres tejże krótkiej eksploatacji jednak położył brak możliwości przyjęcia takowego składu przez spółkę, którą wokół wolsztyńskiej parowozowni chciano otworzyć. Jedyny zachowany egzemplarz dwuczłonowy dziś znajduje się w posiadaniu skansenu kolejowego w Pyskowicach.
CFR.
Wagony Bhp są eksploatowane w kolejach rumuńskich pod nazwą Acvila TE. Początkowo, tak jak w innych krajach, służyły jedynie w lokalnym ruchu. Z czasem część wagonów przebudowano: w jednym z końcowych znajdował się przedział pierwszej klasy. Obecnie niektóre mają nie tylko przedział pierwszej klasy (jako jedyny zarząd na świecie), ale także barowy, dodatkowo zastosowano drzwi odskokowo-przesuwne zamiast typowych przesuwnych. Okna zostały wymienione na stałe. Po przebudowie są używane w składach intercity, nie ustępując komfortem wagonom przewoźników intercity z innych krajów. Ze względów ekonomicznych modernizowanie tych zespołów w porównaniu do zakupów nowych wagonów Bombardiera (takich, jakie służą w Kolejach Mazowieckich) nie jest opłacalne.
ČSD.
Pierwsze 20 zespołów wagonów trafiło w 1961 roku do Czechosłowacji, gdzie nadano im oznaczenie Bp. W 1965 roku ČSD dostały kolejną partię 30 wagonów, w 1976 zakupiły jeszcze 50 zmodernizowanych zespołów, które początkowo eksploatowano w obsłudze ruchu podmiejskiego w Pradze. Z czasem wagony trafiły również na Słowację. W 1983 roku zmieniono oznaczenie na Bpjoz. Wagony te obecnie nie są eksploatowane przez České dráhy.
Konstrukcja.
Układ zespołu.
Wagony Bhp są eksploatowane jedynie w zespole, składającym się z czterech, trzech lub dwóch wagonów, przy czym dwa skrajne są wagonami końcowymi. Pomiędzy nimi mogą być doczepione wagony środkowe. Nie ma możliwości eksploatowania składu złożonego inaczej.
Wagony skrajne mają wózki dwuosiowe, skrętne na jednym z końców składu, oraz wspólny z sąsiednim członem trzyosiowy wózek Jakobsa. Człon środkowy opiera się jedynie na dwóch wspólnych z sąsiednimi członami wózkach Jakobsa. W przypadku zespołu czteroczłonowego układ osi to 2-3-3-3-2, w wersji dwuczłonowej zaś 2-3-2. Wagony są rozłączalne tylko w warunkach warsztatowych. Układ zespołu nie pozwala na bezpośrednie przechodzenie z jednego zespołu do drugiego, jednakże jest możliwe przechodzenie z jednego wagonu do sąsiednich w ramach tego samego zespołu.
Wózki.
Wózki pomiędzy członami są zbudowane w systemie Jakobsa, co pozwala na zmniejszenie ich liczby. Na wózku środkowym (rozstaw osi wynosi 1800 mm, a średnica kół tocznych w nim użytych – 940 mm), środkowy zestaw kołowy ma symetrycznie podcięte obrzeża po 10 mm. Taki zabieg pozwala na lepsze i bezpieczniejsze wpisywanie się 3 osiowego wózka w łuki i rozjazdy. Ostoja wózków zbudowana jest z ceowników i blachy walcowanej.
Wózki skrajne są dwuosiowe i są podobne do wózków stosowanych w innych wagonach. Rozstaw osi wynosi 3000 mm. W pierwszych wersjach na wózku skrajnym zamocowana była prądnica. Wagony te już jako jedyne w Polsce mają prądnice z przekładnią pasową.
Hamulce.
Pierwsze jednostki posiadały hamulce systemu Knorra, typu Hikp1, wyposażone w nastawiacze SAB. Działanie hamulców zapewniały cylindry hamulcowe (12-calowy na wózkach skrajnym i po dwa 10-calowe na wózkach Jakobsa). Po 1974 roku dostarczone jednostki z hamulcami Oerlikona. Hamulce były sterowane wyłącznie z lokomotywy, ich system pozwalał na łączenie z innymi wagonami tak, by i one podczas użycia hamulca zespolonego zadziałały. Dodatkowo jednostkę wyposażono w hamulce ręczne postojowe, znajdujące się w przedziałach służbowych, oraz w hamulce awaryjne, których podczas sytuacji niebezpiecznej mogą użyć pasażerowie.
Pudła wagonów.
Wagony są piętrowe, zbudowane ze stali. Ramę wykonano z zespawanych ze sobą walcowanych kształtowników. Do szkieletu dospawane są wykonane z blachy pokrycia zewnętrzne. Podłogi wyłożone są zakonserwowanymi smołą deskami o grubości 2 cm (w przedsionkach 2,5 cm), pokrytymi linoleum. Ściany i sufit od wewnątrz są wypełnione filcem, który stanowi izolację termiczną i akustyczną, a następnie pokryte płytami pilśniowymi, pomalowanymi na kolor kości słoniowej. Miejsca łączeń płyt zakryte są lakierowanymi listewkami z drewna bukowego.
Wnętrze.
Pokłady z miejscami siedzącymi.
Wnętrze jest bezprzedziałowe, zastosowany w nich obecnie układ siedzeń to 2+2. Wcześniej był układ 2+3, którego zaniechano ze względu na zwiększenie wymiany pasażerów (szczególnie w ruchu podmiejskim). Dzięki wzroście liczby miejsc stojących zwiększono pojemność wagonu.
Dojście do pokładów zapewniają schody w przedsionkach. Na końcach znajdują się toalety oraz przedziały służbowe. Dodatkowe toalety zostały zamontowane pod klatkami schodowymi członów środkowych w nowszych wagonach.
Ze względu na to, że schody są szersze niż korytarz na górnym pokładzie, siedzenia przy schodach są pojedyncze, ale nieco szersze niż połowa normalnej kanapy.
Na dolnym pokładzie, w okolicy schodów, zachodzi również zaburzenie klasycznego układu miejsc. Na środku, przy szafce elektrycznej pod schodami na górny poziom, znajduje się kanapa dwuosobowa bez oparcia, dalej od schodów – miejsca pojedyncze, do których można dostać się zarówno prostopadle, jak i równolegle do kierunku jazdy. Miejsca te, oznaczone tabliczkami, przeznaczone są dla osób niepełnosprawnych.
Toalety.
Mimo że wagony zaprojektowano do ruchu podmiejskiego, zostały wyposażone w toalety mające obieg otwarty. Początkowo były umieszczone na krańcach wagonów, lecz od 1961 roku były montowane również pod schodami w członach środkowych.
Przedsionki.
Każdy z członów posiada dwa duże przedsionki, przy których znajdują się schody do obu pokładów. Schody środkowe prowadzą na górny pokład, a po bokach są schody prowadzące na dolny pokład. Do przedsionków można wejść z zewnątrz przez dwuskrzydłowe przesuwne drzwi o szerokości aż 175 cm. Drzwi nie posiadają blokad, więc mogą być otwierane również w czasie jazdy pociągu. Sprzęgnięto oba skrzydła drzwi (ruch jednego skrzydła powoduje ruch drugiego w przeciwnym kierunku; podobnie działają drzwi w przejściach międzywagonowych). W skrajnych przedsionkach znajdują się miejsca dla podróżnych z większym bagażem ręcznym, obecnie często używane do przewozu rowerów. W przedsionkach znajdują się poręcze ułatwiające podróż pasażerom stojącym.
Okna.
Okna w górnym pokładzie są łamane. Górna część okna jest stała. Dolna w co drugim oknie jest opuszczana za pomocą mechanizmu, sterowanego pokrętłem z korbką, znanym z samochodów.
Okna na dolnym pokładzie, w krańcowych przedsionkach i toaletach są również dwuczęściowe. Część dolna jest stała, natomiast część górna – uchylna i posiada blokadę, która umożliwia położenie ich w jednej pozycji odchylenia. Blokada umożliwia też otwarcie okna do końca zasięgu. Górna część została skonstruowana w taki sposób, żeby uniemożliwić wychylanie się. Dlatego okna na dolnym pokładzie mogą służyć jedynie do wentylacji składu. W przedziale służbowym okna przednie są stałe, natomiast boczne są jednoczęściowe obsuwane od góry, tak aby umożliwić kierownikowi dawanie sygnałów.
Cięgła i zderzaki.
Wagony mają klasyczne cięgła śrubowe o wytrzymałości 85 Mg. Pozwalają one na spinanie składu ze wszystkimi typami normalnotorowych lokomotyw w Polsce.
Zderzaki są okrągłe, mają średnice tarcz 500 mm. Wyposażone są w sprężyny w systemie Uerdingena, które umożliwiają bezpieczne wgniecenie zderzaka na 110 mm. Siła, potrzebna do maksymalnego dopchnięcia tarczy do wagonu, wynosi 320 kN.
Instalacja elektryczna.
Wagony posiadają instalację elektryczną 24 V, służącą do oświetlania wagonu, oraz instalację 3 kV, służącą do ogrzewania.
Instalacja 24 V.
Każdy wagon jest zaopatrzony w trzy akumulatory kwasowe o pojemności 325 Ah (pojemność całkowita wynosi 975 Ah). Wagony są zasilane z trzech prądnic o mocy 2,5 kW. Zamontowane są na dwóch wózkach. Prądnice działają podczas jazdy. Czas naładowania całkowicie wyładowanych baterii wynosi około 3 godz. 10 min.
Wagon jest oświetlany za pomocą świetlówek fluorescencyjnych (zasilanych z indywidualnych przekształtników) i żarówek. W wybranych egzemplarzach, w których był montowany radiowęzeł, stosowano dodatkową niezależną prądnicę wyłącznie na potrzeby radiowęzła.
Instalacja 3000 V.
Do ogrzewania składu służyły konwekcyjne grzejniki elektryczne zasilane prądem stałym o napięciu 3 kV. Prąd do ogrzewania był pobierany z lokomotywy z prądnicą grzewczą bądź przewodu jezdnego za pomocą łącza wysokiego napięcia. Ogrzewanie miało początkowo moc 42 kW w członach skrajnych i 39,75 kW w członach środkowych. Łączna moc w całym zespole wynosiła 164,5 kW. Z czasem w Polsce zaczęto montować słabsze ogrzewanie o mocy 37,5 kW w członach skrajnych i 35,2 kW w członach środkowych. Dawało to moc dla całego zespołu 145,4 kW.
Ogrzewanie parowe.
W wagonach było zainstalowane wydajne niskoprężne konwekcyjne ogrzewanie parowe. System ten wymagał podłączenia do lokomotywy wyposażonej w źródło pary, np. parowozy oraz SP42, SP45 i był powszechnie wykorzystywany na liniach niezelektryfikowanych do końca lat 80.
Oznakowanie literowe.
Początkowo, kiedy wagony pojawiły się na PKP, nosiły oznaczenie Bipa. Poszczególne litery oznaczały:
Obecnie wagony są oznaczane skrótem Bhp, gdzie:
W oznaczeniu wagonu współcześnie nie występuje żadna litera, określająca układ osi w zespole wagonów.
Wersje.
Powstały dwie główne wersje wagonów Bhp:
Dodatkowo nowsza wersja posiada toalety w środkowych wagonach pod schodami. Wagony też nieznacznie różnią się umiejscowieniem prądnicy, aparaturą nagłaśniającą oraz długością poręczy. Na kolejach wschodnioniemieckich była stosowana również wersja z kabiną sterowniczą do stosowania w systemie push-pull.

</doc>
<doc id="1080404" url="https://pl.wikipedia.org/wiki?curid=1080404" title="Leoncjusz z Neapolis Cypryjskiej">
Leoncjusz z Neapolis Cypryjskiej



</doc>
<doc id="1080406" url="https://pl.wikipedia.org/wiki?curid=1080406" title="Cosimo Gentile Migliorati">
Cosimo Gentile Migliorati



</doc>
<doc id="1080407" url="https://pl.wikipedia.org/wiki?curid=1080407" title="Bipa">
Bipa



</doc>
<doc id="1080410" url="https://pl.wikipedia.org/wiki?curid=1080410" title="Katedra św. Jana Chrzciciela i Jana Ewangelisty w Toruniu">
Katedra św. Jana Chrzciciela i Jana Ewangelisty w Toruniu



</doc>
<doc id="1080411" url="https://pl.wikipedia.org/wiki?curid=1080411" title="Syrenomelia">
Syrenomelia



</doc>
<doc id="1080412" url="https://pl.wikipedia.org/wiki?curid=1080412" title="Palestyńska Karta Narodowa">
Palestyńska Karta Narodowa

Palestyńska Karta Narodowa – powstała w latach 60. XX wieku deklaracja programowa Organizacji Wyzwolenia Palestyny. W drugiej połowie lat 90. XX wieku została uchwalona przez parlament palestyński i stała się najważniejszym aktem prawnym na terytoriach Autonomii Palestyńskiej.

</doc>
<doc id="1080414" url="https://pl.wikipedia.org/wiki?curid=1080414" title="Techniczny death metal">
Techniczny death metal



</doc>
<doc id="1080415" url="https://pl.wikipedia.org/wiki?curid=1080415" title="Faruk al-Kaddumi">
Faruk al-Kaddumi

Faruk al-Kaddumi, znany również pod pseudonimem Abu al-Lutf (arab. فاروق القدومي; ur. w 1931) – polityk i palestyński działacz niepodległościowy. Sekretarz generalny komitetu centralnego ruchu Fatah i szef politycznego oddziału OWP w Tunezji.
Młodość.
Faruk al-Kaddumi urodził się w pobliżu Nablusu na Zachodnim Brzegu, ale jakiś czas później jego rodzina przeprowadziła się do Jafy (dzisiaj południowe przedmieście Tel Awiwu-Jafa). W trakcie I wojny izraelsko-arabskiej zostali, w roku 1948, wygnani przez milicję żydowską i wrócili do Nablusu. Na początku lat pięćdziesiątych XX wieku al-Kaddumi pracował przez 3 lata w Arabii Saudyjskiej dla arabsko-amerykańskiej kompanii naftowej ARAMCO. W 1954 przeniósł się do Egiptu, gdzie - studiując ekonomię i nauki polityczne - wstąpił do Partii Baas, pan-arabskiej partii socjalistycznej. 
Kariera.
W roku 1960, w Zjednoczonych Emiratach Arabskich wstąpił do ruchu Fatah. W latach 1965-66 pracował w ministerstwie zdrowia Kuwejtu, ale w 1966 został wydalony z kraju za prowadzenie działalności antypaństwowej w powiązaniu z OWP. w roku 1969 stał się jednym z czołowych działaczy OWP i od 1973 stał na czele politycznego oddziału organizacji w Damaszku, w Syrii.
W 1976 Jasir Arafat i al-Kaddumi spotkali się z Meirem Vilnerem i Taufikiem Tubim, szefami partii Rakach (Nowa Lista Komunistyczna), która powstała w roku 1965 po rozłamie w łonie Komunistycznej Partii Izraela, i na bazie której powstała następnie partia Hadasz. To spotkanie było początkiem bliskiej współpracy obu ugrupowań.
Al-Kaddumi brał aktywny udział w działaniach grupy Sa’ida al-Muraghi (Abu Musy), w tym także w podjętej w roku 1983 próbie zamachu stanu skierowanego przeciwko Arafatowi, ale w odpowiednim momencie przeszedł na stronę przewodniczącego Autonomii i został wybrany do Komitetu Centralnego Fatahu. We wczesnych latach osiemdziesiątych zamieszkał w Tunisie, gdzie przeniosły się władze OWP po ewakuacji z Libanu. Po zawarciu porozumienia izraelsko-palestyńskiego w Oslo w roku 1993, któremu sprzeciwiał się uważając je za zdradę ideałów OWP, odmówił powrotu z zesłania na ziemie palestyńskie, by razem z innymi działaczami tworzyć władze Autonomii Palestyńskiej. Od tego czasu przyjął zdecydowanie antyizraelską postawę, odmawiając współpracy z Autonomią i wielokrotnie wprowadzając jej władze w zakłopotanie oświadczeniami, w których odmawiał państwu Izrael prawa do istnienia. Stało się to przyczyną, że znalazł się na marginesie głównej linii politycznej działaczy palestyńskich na przeciąg co najmniej dziesięciu lat, a więc w czasie, gdy główne centrum decyzyjno-polityczne Palestyńczyków przeniosło się najpierw do Gazy, a następnie do Ramalli.
Walka o wpływy w OWP.
Po śmierci Arafata w roku 2004 Faruk al-Kaddumi, zgodnie ze statutem organizacji, został po nim przewodniczącym Fatahu. Od tego czasu nie było nowych wyborów, w związku z czym nadal zajmuje to stanowisko. Jako przewodniczący zaczął zabiegać o przejęcie kontroli nad podzielonym ideologicznie ruchem, a na gruncie OWP zwalczać szefa tej organizacji i prezydenta Autonomii Palestyńskiej Mahmuda Abbasa. Sytuacja stała się tym trudniejsza, że al-Kaddumi próbował przejąc władzę nad OWP (której delegaci mają formalnie wpływ na obsadę stanowisk w Autonomii). Między innymi al-Kaddumi odmawia Autonomii prawa do obsadzania stanowisk ministerialnych i otwierania placówek dyplomatycznych za granicą. Występuje jako obrońca OWP w konfliktach z Autonomią i rzecznik uchodźców, którzy - jak on sam - pozostają na wygnaniu; w obu przypadkach grając na uczuciach Palestyńczyków.

</doc>
<doc id="1080416" url="https://pl.wikipedia.org/wiki?curid=1080416" title="Melodyjny death metal">
Melodyjny death metal



</doc>
<doc id="1080421" url="https://pl.wikipedia.org/wiki?curid=1080421" title="Parafia Podwyższenia Świętego Krzyża w Łodzi">
Parafia Podwyższenia Świętego Krzyża w Łodzi

W Łodzi znajdują się dwie parafie pod wezwaniem Podwyższenia Świętego Krzyża:

</doc>
<doc id="1080424" url="https://pl.wikipedia.org/wiki?curid=1080424" title="Parafia Podwyższenia Krzyża Świętego w Łodzi">
Parafia Podwyższenia Krzyża Świętego w Łodzi



</doc>
<doc id="1080426" url="https://pl.wikipedia.org/wiki?curid=1080426" title="Minister spraw zagranicznych Autonomii Palestyńskiej">
Minister spraw zagranicznych Autonomii Palestyńskiej

Minister spraw zagranicznych Autonomii Palestyńskiej – członek rządu Autonomii Palestyńskiej odpowiedzialny za kształtowanie i prowadzenie polityki zagranicznej kraju.

</doc>
<doc id="1080428" url="https://pl.wikipedia.org/wiki?curid=1080428" title="Operation Wolf">
Operation Wolf

Operation Wolf jest jedną z pierwszych gier Rail shooter, wykorzystujących perspektywę z pierwszej osoby, przeznaczoną na różnego rodzaju konsole do gier, również na system operacyjny DOS. Wydana została w 1988 roku przez Taito Corporation.
Gracz wciela się w komandosa. Ekran cały czas przesuwa się automatycznie w bok, a kolejni przeciwnicy próbują atakować postać gracza. Jego zadaniem jest ich likwidacja, walczy też z różnymi pojazdami. Do dyspozycji ma karabin i granaty.
Gra ma 6 poziomów, więc można ją szybko ukończyć.

</doc>
<doc id="1080429" url="https://pl.wikipedia.org/wiki?curid=1080429" title="Sa’ib Urajkat">
Sa’ib Urajkat

Sa’ib Urajkat (Saeb Erekat) (ur. 28 kwietnia 1955 w Abu Dis, zm. 10 listopada 2020 w Jerozolimie) – palestyński polityk.
Był głównym negocjatorem planów pokojowych z Izraelem. Był związany z partią Fatah.

</doc>
<doc id="1080430" url="https://pl.wikipedia.org/wiki?curid=1080430" title="SIO">
SIO



</doc>
<doc id="1080432" url="https://pl.wikipedia.org/wiki?curid=1080432" title="Światowe Centrum Finansowe">
Światowe Centrum Finansowe



</doc>
<doc id="1080437" url="https://pl.wikipedia.org/wiki?curid=1080437" title="Miejski Zakład Komunikacji w Słupsku">
Miejski Zakład Komunikacji w Słupsku

„Miejski Zakład Komunikacji” Spółka z ograniczoną odpowiedzialnością z siedzibą w Słupsku – spółka będąca operatorem miejskiego transportu publicznego w Słupsku. Przedsiębiorstwo powstało 1 marca 2001 r. w wyniku przekształcenia zakładu budżetowego, jego siedziba znajduje się przy ulicy Bitwy Warszawskiej 1 w Słupsku. Zajezdnia autobusowa zlokalizowana jest w Kobylnicy, przy ul. Transportowej 36.
W 2018 r. MZK Słupsk obsługiwał 14 linii autobusowych miejskich o całkowitej długości 149 km, 3 podmiejskie o całkowitej długości 38 km i jedną nocną o długości 14 km.
W latach 1991–1999 MZK Słupsk był także operatorem słupskiego systemu trolejbusowego.
Tabor.
Według stanu na dzień 30 września 2018 r., do realizacji przewozów w komunikacji miejskiej jej jedyny operator – MZK Sp. z o.o. w Słupsku – wykorzystywał łącznie 58 pojazdów, w większości niskopodłogowych (53 szt., tj. 91,4% stanu floty), a jedynie pięć pojazdów było niskowejściowych (8,6%)
Wszystkie pojazdy wyposażone zostały w silniki spalinowe, w tym 43 pojazdy zasilane były olejem napędowym (74% stanu floty), a w 15 zastosowano silniki zasilane CNG (26%).
W strukturze taboru dominowały autobusy standardowe (klasy maxi), które stanowiły 88% stanu taboru MZK Sp. z o.o. (51 szt.). Autobusy klasy mega (przegubowe) stanowiły 12% (7 szt.) parku taborowego spółki.
Przewozy.
MZK Sp. z o.o. w Słupsku realizuje przewozy na obszarze Słupska oraz na terenie okolicznych gmin, z którymi miasto Słupsk podpisało porozumienia. Ich organizatorem jest Zarząd Infrastruktury Miejskiej w Słupsku.
Według stanu na dzień 31 grudnia 2018 r., sieć transportu publicznego organizowanego przez miasto Słupsk tworzyło 19 linii autobusowych, oznaczonych numerami: 1,2, 3, 4, 5, 6, 7, 8, 9, 10, 13, 14, 15, 16, 17, 18, 19, 21 i 25, funkcjonujących na obszarze miasta Słupska oraz na obszarze gmin wiejskich: Kobylnica i Słupsk. Z wyjątkiem linii 8 i 13, wszystkie te linie były połączeniami całorocznymi.
Według stanu na 31 grudnia 2018 r., długość tras autobusowych słupskiej komunikacji miejskiej wynosiła 95,7 km. Przeciętna prędkość eksploatacyjna w komunikacji autobusowej wynosiła 16 km/h, a przeciętna prędkość komunikacyjna – 24 km/h.
Władze.
Stan z września 2020 r.

</doc>
<doc id="1080439" url="https://pl.wikipedia.org/wiki?curid=1080439" title="Linia kolejowa nr 31">
Linia kolejowa nr 31

Linia kolejowa nr 31 Siedlce – Siemianówka – w większości niezelektryfikowana i częściowo jednotorowa linia kolejowa we wschodniej Polsce o długości 154,697 km, łącząca stację Siedlce w województwie mazowieckim z przejściem granicznym Siemianówka-Świsłocz w Siemianówce w województwie podlaskim.
Linia na odcinku od jej początku do km 120,983 jest linią znaczenia państwowego. Prowadzony jest na niej ruch pasażerski oraz towarowy. Na odcinku Siedlce – Ujrzanów – Mordy linia kolejowa była zelektryfikowana. W lipcu 2012 w obrębie zamkniętej stacji Mordy została zdjęta sieć trakcyjna. Do 2017 zdemontowano sieć na odcinku Ujrzanów – Mordy.
Remont.
27 stycznia 2017 PKP PLK podpisały z przedsiębiorstwem Track Tec umowę na remont linii na odcinku Czeremcha – Siedlce. Od 10 grudnia 2017 roku, dzięki prowadzonym pracom remontowym prędkość pociągów na linii wzrośnie z 80 do 110–120 km/h.
21 września 2017 PKP PLK podpisały z Torpolem umowę na remont odcinka od granicy pomiędzy województwem mazowieckim a podlaskim do Hajnówki.
26 czerwca 2018 roku PKP PLK podpisały z PNiUIK w Krakowie umowę na skumulowane naprawy bieżące na linii Siedlce – Siemianówka.
Ruch pociągów.
Ruch pasażerski.
27 sierpnia 2007 Koleje Mazowieckie uruchomiły połączenie z Siedlec do Siemiatycz obsługiwane przez spalinowe zespoły trakcyjne VT628. Zapewniło to obsługę fragmentu linii znajdującego się w województwie mazowieckim, kończącego się na przystanku Fronołów. Pociągi dojeżdżały do stacji Siemiatycze (woj. podlaskie) w celu zmiany kierunku jazdy. Wraz z nowym rozkładem jazdy od 9 grudnia 2007 połączenie przedłużono do Czeremchy oraz zwiększono liczbę pociągów do trzech par, co dało tym samym Kolejom Mazowieckim pozycję dominującą na tym odcinku.
Podlaski Zakład Przewozów Regionalnych w relacji:
Od stycznia 2014 roku kursował pociąg InterRegio "Białowieża" w relacji Warszawa Wschodnia – Hajnówka, obsługiwany pojazdami SA133. Kurs został zawieszony we wrześniu 2015.

</doc>
<doc id="1080444" url="https://pl.wikipedia.org/wiki?curid=1080444" title="Szczotlicha">
Szczotlicha

Szczotlicha ("Corynephorus" P. Beauv.) – rodzaj roślin należący do rodziny wiechlinowatych. Obejmuje 5 gatunków. Występują one w Europie, krajach basenu Morza Śródziemnego (północna Afryka, Bliski Wschód), na wschodzie sięgając po Iran. W Polsce rośnie jeden – szczotlicha siwa "C. canescens". Rośliny te zasiedlają siedliska piaszczyste, w tym wydmy.
Systematyka.
Rodzaj z rodziny wiechlinowatych ("Poaceae"). W obrębie rodziny należy do podrodziny wiechlinowych ("Pooideae"), plemienia "Poeae", podplemienia "Airinae".

</doc>
<doc id="1080445" url="https://pl.wikipedia.org/wiki?curid=1080445" title="Corynephorus">
Corynephorus



</doc>
<doc id="1080448" url="https://pl.wikipedia.org/wiki?curid=1080448" title="Pablo Barrientos">
Pablo Barrientos

Pablo Cesar Barrientos (ur. 17 stycznia 1985 w Comodoro Rivadavia) – piłkarz argentyński grający na pozycji lewego pomocnika.
Życiorys.
Barrientos jest wychowankiem klubu San Lorenzo de Almagro. W Primera División zadebiutował w sezonie 2003/2004. Swój pierwszy sezon spędził głównie jako rezerwowy klubu. W swoim pierwszym sezonie wywalczył wicemistrzostwo Apertura 2003. W sezonie 2004/2005 był już podstawowym zawodnikiem klubu, podobnie jak w 2005/2006, ale w tym czasie zespół ze stolicy Argentyny zajmował miejsca w środku tabeli. Ogółem przez trzy sezony rozegrał dla San Lorenzo 72 mecze i strzelił 7 goli.
Latem 2006 Barrientos wyjechał do Rosji i podpisał kontrakt z FK Moskwa. Kosztował 3 miliony euro, a w FK spotkał swojego rodaka, Héctora Bracamonte. W Premier Lidze zadebiutował 9 września w wygranym 4:0 wyjazdowym meczu z Krylią Sowietow Samara. W 65. minucie spotkania wszedł na boisko zmieniając Piotra Bystrowa, a w 80. strzelił gola na 2:0 dla FK. W całym sezonie wystąpił w 8 spotkaniach i zajął z moskiewskim klubem 6. miejsce. Rozgrywki 2007/2008 piłkarz spędził na wypożyczeniu w San Lorenzo, a 29 maja podpisał kontrakt z Calcio Catania obowiązujący do 2013 roku.

</doc>
<doc id="1080452" url="https://pl.wikipedia.org/wiki?curid=1080452" title="Danuta Straszyńska">
Danuta Straszyńska

Danuta Straszyńska-Kossek (ur. 4 lutego 1942 w Ostrowcu Świętokrzyskim) – polska lekkoatletka – płotkarka i sprinterka.
Życiorys.
Jej mąż Zbigniew Kossek, był dziennikarzem sportowym.
Zawodniczka AZS Kraków i Legii Warszawa. Absolwentka Uniwersytetu Jagiellońskiego (1968), magister fizyki. W 1980 obroniła w Akademii Wychowania Fizycznego w Poznaniu rozprawę doktorską nt. "Analiza kinematyki biegu kobiet na dystansie 100 metrów" (promotor – prof. dr hab. Zdobysław Stawczyk).
Olimpijka z Meksyku (1968) i Monachium (1972). Szósta zawodniczka igrzysk w Meksyku w biegu na 80 metrów przez płotki, z wynikiem 10,5 (10,66). Taką samą pozycję zajęła w biegu na 100 metrów przez płotki podczas igrzysk olimpijskich w Monachium (13.18).
Złota medalistka mistrzostw Europy w Budapeszcie (1966) w sztafecie 4 × 100 metrów (44,4). Partnerkami D. Straszyńskiej w sztafecie były: Elżbieta Bednarek, Irena Kirszenstein i Ewa Kłobukowska. Podczas tych samych zawodów Danuta Straszyńska była siódma w biegu na 80 metrów przez płotki (10,9). Pięć lat później, podczas mistrzostw Europy w Helsinkach zajęła w biegu na 100 metrów przez płptki czwarte miejsce (13,34).
Danuta Straszyńska była rekordzistką Polski w biegu na 80 metrów przez płotki (10,5 w 1968) oraz 3-krotną mistrzynią Polski w biegu na 100 metrów przez płotki i 200 metrów przez płotki (1971-1972). W rankingu światowym biegu płotkarskiego pisma "Track &amp; Field News" zajęła w 1966 8. miejsce, w 1968 - 7. miejsce, w 1971 - 3. miejsce, w 1972 - 5. miejsce.
Rekordy życiowe: 
W marcu 2013 na Uniwersytecie Jagiellońskim w Krakowie otrzymała Medal „Kalos Kagathos".

</doc>
<doc id="1080453" url="https://pl.wikipedia.org/wiki?curid=1080453" title="Wózek">
Wózek

zobacz też: Wozzeck

</doc>
<doc id="1080456" url="https://pl.wikipedia.org/wiki?curid=1080456" title="Ján Ruman Driečny (młodszy)">
Ján Ruman Driečny (młodszy)

Ján Ruman Driečny młodszy (ur. ok. 1840, zm. 1879) – słowacki myśliwy i przewodnik tatrzański, pochodzący ze wsi Stwoła na Spiszu.
W zgodzie z rodzinną tradycją w młodości trudnił się głównie polowaniami na kozice w Tatrach. Na wyprawach myśliwskich, początkowo zapewne z dziadkiem Jánem Rumanem Driečnym (starszym) lub ojcem poznał dokładnie otoczenie dolin: Mięguszowieckiej i Batyżowieckiej. Później polował i poznawał Tatry głównie w towarzystwie Jána Pastrnáka. W tym czasie dokonał szeregu pierwszych przejść, jak np. Stwolską Ławką od Przełęczy koło Drąga do Stwolskiej Przełęczy (ok. 1875 r.) czy ukosem przez wschodnią ścianę Kończystej (ok. 1875 r.). 15 sierpnia 1877 r. wraz z Pastrnákiem i czeskim taternikiem Viktorem Lorencem wytyczył również powszechnie używaną do dziś drogę na Gerlach przez Batyżowiecką Próbę.
Uchodził za jednego z najlepszych przewodników po Tatrach. W 1875 r. znalazł się na pierwszej liście przewodników tatrzańskich, zatwierdzonych przez Węgierskie Towarzystwo Karpackie. Wraz ze swoimi klientami-taternikami dokonał wielu pierwszych wejść, m.in. na Wysoką (w 1874 r. z Mórem Déchym i drugim przewodnikiem, Martinem Spitzkopfem z Nowej Leśnej) oraz przez Wschodnie Żelazne Wrota (w 1874 r. z tymiż samymi). 22 sierpnia 1875 r. wraz z V. Lorencem dokonał pierwszego przejścia przez Żabią Przełęcz (od Czarnego Stawu do Doliny Żabiej Mięguszowieckiej).
Nazwisko J. Rumana Driečnego upamiętniają w Tatrach nazwy: Rumanowy Szczyt i Dolinka Rumanowa.

</doc>
<doc id="1080457" url="https://pl.wikipedia.org/wiki?curid=1080457" title="Postylla">
Postylla

Postylla – komentarz do Pisma Św. o charakterze egzegezy, a od połowy XIV wieku także termin oznaczający zbiór kazań w przystępny sposób komentujący fragmenty Biblii. Postylle szczególnie rozpowszechnione były w czasach reformacji. Pisali je zarówno autorzy protestanccy (np. Marcin Luter – "Postylla Domowa", Mikołaj Rej – "Postylla", "Postylla Toruńska"), jak i rzymskokatoliccy (np. Jakub Wujek – "Postylla katoliczna", "Postylla mniejsza").
Istnieją dwie hipotezy dotyczące słowa "postylla". Według jednej z nich termin ten pochodzi od średniowiecznołacińskiego słowa "postilla" (skrócenie "post illa verba textus"), oznaczającego objaśnienie znaczenia danego fragmentu Pisma Św. Według innej etymologii słowo było zdrobnieniem łacińskiego wyrazu "posta", oznaczającego paginę.
Termin postylla, jako egzegeza Biblii, został użyty po raz pierwszy w 1228 w kronice Nicolasa Trivetusa. Za najstarszą postyllę uważa się "Homiliarum" Pawła Diakona z VIII w., chociaż nie istniało jeszcze wówczas takie pojęcie. Za najbardziej wzorcową postyllę, spełniającą funkcję przede wszystkim egzegetyczną, uważa się z pracę "Postillae perpetuae in Veterem et Novum Testamentum" Mikołaja z Liry.
Zmiana znaczenia terminu nastąpiła w połowie XIV wieku, kiedy to postyllą zaczęto nazywać cały rocznik zawierający kazania kościelne. Nieco później, bo w 1521 roku Marcin Luter wydał "Enarrationes epistolarum et evangeliorum, quas postillas vocant" – pierwszą część swojego zbioru postylli. Od tamtego momentu każdy zbiór kazań i homilii zaczęto nazywać postyllą.
Postylle pisane przez autorów reformacyjnych miały odmienny charakter, niż te pisane w okresie średniowiecza. Przede wszystkim w takich tekstach nie roztrząsano już zawiłych problemów teologicznych, ponieważ skierowane były do szerokiego odbiorcy. Z tego też względu postylle zaczęto tworzyć w językach narodowych, co znacząco przyczyniło się do ich rozwoju. Wielu autorów nie posiadało wykształcenia teologicznego, dlatego też w późniejszych postyllach pojawiły się wątki satyryczne lub polemiczne. Ponadto reformacja stworzyła odmianę postylli zwaną "postyllą domową". Jedną z nich jest np. "Hauspostille" ("Postylla Domowa") Marcina Lutra z 1542 roku. Taką też jest pierwsza postylla wydana w języku polskim – "Postylla polska domowa" (1556) Grzegorza Orszaka. Rok później, nakładem drukarni Macieja Wirzbięty w Krakowie ukazała się postylla Mikołaja Reja – "Świętych słów a spraw Pańskich [...] kronika albo postylla, polskim językiem a prostym wykładem też dla prostaków krótce uczyniona". Dzieło to zdobyło dużą popularność: do końca XVI wieku ukazało się pięć wznowień, a także przekład na język litewski.
Pierwszą postyllą katolicką, wydaną w języku polskim była "Postilla catholica, to jest kazania na każdą niedzielę i na każde święto przez cały rok" Jakuba Wujka, wydawana w latach 1573-1575 (trzy części). W latach 1579-1580 ukazała się w dwóch częściach odmiana skrócona, tzw. "Postylla mniejsza". Odmiana krótsza była wznawiana sześciokrotnie, była także przekładana na język czeski, litewski oraz prawdopodobnie niemiecki.

</doc>
<doc id="1080460" url="https://pl.wikipedia.org/wiki?curid=1080460" title="Średni ZHR">
Średni ZHR

Średni ZHR (formalnie Związek Harcerstwa Rzeczypospolitej) - nazwa używana przez historyków harcerstwa obejmująca okres od 12 lutego 1989 roku do 3 października 1992 roku, kiedy to na Zjeździe Zjednoczeniowym w Warszawie podjęto decyzję o zjednoczeniu ZHR i ZHP-1918 w jeden Związek Harcerstwa Rzeczypospolitej. Od tego czasu historycznie Związek Harcerstwa Rzeczypospolitej nazywa się Dużym ZHR.

</doc>
<doc id="1080461" url="https://pl.wikipedia.org/wiki?curid=1080461" title="Maksymiuk">
Maksymiuk



</doc>
<doc id="1080462" url="https://pl.wikipedia.org/wiki?curid=1080462" title="Garbatka (ryba)">
Garbatka (ryba)

Garbatka, limka garbatka, limka czarnopręga, molinezja pręgowana ("Limia nigrofasciata") – gatunek ryby z rodziny piękniczkowatych (Poeciliidae). Bywa hodowana jako ryba akwariowa. 
Występowanie.
Słodkie i słonawe wody Haiti. 
Charakterystyka.
Charakteryzuje się wygrzbieconym kształtem ciała i wachlarzowatą płetwą grzbietową samców. U starszych samców pojawia się garb. Płetwa grzbietowa samic jest mniejsza i przezroczysta. Średnia długość ciała wynosi 5 cm. Samice są nieco większe od samców.

</doc>
<doc id="1080463" url="https://pl.wikipedia.org/wiki?curid=1080463" title="US Open 2002 (gra pojedyncza mężczyzn)">
US Open 2002 (gra pojedyncza mężczyzn)



</doc>
<doc id="1080466" url="https://pl.wikipedia.org/wiki?curid=1080466" title="Puchar Polski kobiet w piłce nożnej 2004/05, grupa lubelska">
Puchar Polski kobiet w piłce nożnej 2004/05, grupa lubelska

Puchar Polski kobiet w piłce nożnej w sezonie 2004/05, grupa: lubelska
I runda - 25 - 26 września 2004
II runda - 6 października 2004
Półfinały - 13 października 2004
Finał - 14 listopada 2004 Łęczna

</doc>
<doc id="1080468" url="https://pl.wikipedia.org/wiki?curid=1080468" title="Puchar Polski kobiet w piłce nożnej 2006/07, grupa zachodniopomorska">
Puchar Polski kobiet w piłce nożnej 2006/07, grupa zachodniopomorska

Puchar Polski kobiet w piłce nożnej w sezonie 2006/07, grupa: zachodniopomorska
I runda – 16 – 17 września 2006
Klub Gryf 95 Słupsk miał wolny los.
"Klub Iskierka Śmierdnica wycofał się z rozgrywek."
Półfinały – 8 – 28 października 2006
Finał – 11 listopada 2006 Kamień Pomorski

</doc>
<doc id="1080469" url="https://pl.wikipedia.org/wiki?curid=1080469" title="N,N,N-Trimetyloglicyna">
N,N,N-Trimetyloglicyna

"N","N","N"-Trimetyloglicyna, TMG, betaina, – organiczny związek chemiczny z grupy betain, pochodna aminokwasu glicyny. Wykryta została po raz pierwszy w burakach cukrowych "Beta vulgaris" w XIX w. (stąd nazwa "betaina"). Z czasem określenie "betainy" rozszerzyło swoje znaczenie na całą klasę związków tego typu, a samą trimetyloglicynę wyróżnia się nazwą "betaina glicynowa". Jest produktem ubocznym przemysłu cukrowniczego. Izoluje się ją za pomocą krystalizacji w formie chlorowodorku.
Struktura i reakcje.
Trimetyloglicyna jest występującą jako jon obojnaczy (zwitterjon), czyli związek posiadający jednocześnie fragment anionowy oraz kationowy, w szerokim zakresie pH. Mocne kwasy (np. HCl, , , ) przekształcają TMG w odpowiednie sole, np. reakcja z HCl daje chlorowodorek betainy:
Stała dysocjacji formy sprotonowanej (, wynosi 0,02 (p"K"a = 1,68).
Otrzymywanie.
Betainę otrzymuje się z produktów spożywczych w formie właściwej betainy lub pokrewnego związku, choliny (). Szczególnie wysoką zawartość betainy bądź choliny mają pszenica, szpinak, buraki cukrowe, a także skorupiaki.
Fizjologia.
Betaina ma trzy poznane funkcje fizjologiczne u ssaków:
Cholina jest przekształcana w betainę w wątrobie i nerkach w dwuetapowym procesie enzymatycznym. W pierwszym etapie reszta alkoholowa choliny utleniana jest do aldehydu przez mitochondrialną oksydazę cholinową (dehydrogenazę cholinową, EC 1.1.99.1). Aldehyd betainowy utleniany jest następnie do betainy w mitochondriach lub cytoplazmie przez dehydrogenazę aldehydu betainowego (EC 1.1.1.8).
Zastosowania.
Medycyna.
Betaina stosowana jest w leczeniu wysokiego poziomu homocysteiny (hiperhomocysteinemii). Chlorowodorek betainy stosowany jest jako środek wspomagający trawienie, szczególnie skuteczny u osób z niedostatecznym wytwarzaniem kwasu solnego w żołądku.
Hodowla zwierząt.
W kombinacji z lizyną zużywana jest w ilościach tonowych jako dodatek do paszy zwierząt rzeźnych, przyspieszający przyrost masy mięśni. W hodowlach łososi stosowana jest jako środek obniżający ciśnienie osmotyczne komórek podczas przenoszenia zwierząt z wody słodkiej do słonej.
Biologia molekularna.
Betaina stosowana jest jako związek wspomagający w reakcji łańcuchowej polimerazy (PCR) i innych reakcjach opartych o polimeryzację DNA, np. sekwencjonowanie DNA. Jest to związek izostabilizujący, wyrównujący temperatury topnienia DNA wynikające z różnej trwałości par GC i AT.
Suplementacja sportowa.
Betaina jest wykorzystywana jako suplement zapobiegający odwodnieniu podczas długich treningów. Stosuje się ją w sportach wytrzymałościowych i siłowych, jako komponent odżywek przedtreningowych.

</doc>
<doc id="1080470" url="https://pl.wikipedia.org/wiki?curid=1080470" title="Trimetyloglicyna">
Trimetyloglicyna



</doc>
<doc id="1080471" url="https://pl.wikipedia.org/wiki?curid=1080471" title="TMG">
TMG



</doc>
<doc id="1080477" url="https://pl.wikipedia.org/wiki?curid=1080477" title="Puchar Polski kobiet w piłce nożnej 2006/07, grupa lubelska">
Puchar Polski kobiet w piłce nożnej 2006/07, grupa lubelska

Puchar Polski kobiet w piłce nożnej w sezonie 2006/07, grupa: lubelska
I runda - 29 sierpnia 2006
"Klub Włodawianka Włodawa wycofał się."
"Klub Dystans Chełm wycofał się."
"Klub Widok Lublin nie przybył na spotkanie."
Półfinały - 18 października 2006
Finał - 11 listopada 2006 Łęczna, Motor Lublin gospodarzem

</doc>
<doc id="1080480" url="https://pl.wikipedia.org/wiki?curid=1080480" title="Puchar Polski kobiet w piłce nożnej 2006/07, grupa dolnośląska">
Puchar Polski kobiet w piłce nożnej 2006/07, grupa dolnośląska

Puchar Polski kobiet w piłce nożnej w sezonie 2006/07, grupa: dolnośląska
I runda – 2 – 3 września 2006
Półfinały – 5 listopada 2006
Klub Unia Opole miał wolny los.
Finał – 11 marca 2007

</doc>
<doc id="1080483" url="https://pl.wikipedia.org/wiki?curid=1080483" title="Bazylika archikatedralna Chrystusa Króla w Katowicach">
Bazylika archikatedralna Chrystusa Króla w Katowicach



</doc>
<doc id="1080490" url="https://pl.wikipedia.org/wiki?curid=1080490" title="Budzikid">
Budzikid



</doc>
<doc id="1080507" url="https://pl.wikipedia.org/wiki?curid=1080507" title="Thierry Vigneron">
Thierry Vigneron

Thierry Vigneron (ur. 9 marca 1960), francuski lekkoatleta – skoczek o tyczce. 
Brązowy medalista mistrzostw Europy juniorów z 1979. W roku 1983 zdobył srebrny medal uniwersjady. Brązowy medalista igrzysk olimpijskich w Los Angeles (1984) ex aequo z Amerykaninem Earlem Bellem. Wicemistrz świata z Rzymu (1987). Srebrny medalista światowych igrzysk halowych w 1985 (Paryż), brązowy - halowych mistrzostw świata w Indianapolis (1987). 3-krotny halowy mistrz Europy (1981, 1984, 1987), brązowy medalista HME (1990). 4-krotny rekordzista świata (do 5,91 w 1984).

</doc>
<doc id="1080511" url="https://pl.wikipedia.org/wiki?curid=1080511" title="Skirmuntowicze">
Skirmuntowicze

Skirmuntowicze – hipotetyczna dynastia obejmująca przodków i krewnych wstępnych wielkiego księcia litewskiego Giedymina. Do pewnych krewnych tego ostatniego zalicza się jego brata (bądź też brata stryjecznego) Witenesa oraz starszych o jedno pokolenie braci – Butygejda (Budikida) i Butywida (zwanego też Pukuwerem) – ojca lub stryja Giedymina. Ojcem tych dwóch braci miał być Trojden, lub też któryś z jego bliskich krewnych. Trojden z kolei możliwe, że był synem eponima dynastii Skirmunta (zwanego przez źródła ruskie "Skołomendem"). Ojcem tegoż możliwe zaś, że był Erdiwił, władca południowożmudzki z Ejragoły.

</doc>
<doc id="1080526" url="https://pl.wikipedia.org/wiki?curid=1080526" title="Piotr Bystrow">
Piotr Bystrow

Piotr Aleksandrowicz Bystrow (ros. Пётр Александрович Быстров, ur. 15 lipca 1979 w Gorkim) – rosyjski piłkarz grający na pozycji lewego pomocnika.
Kariera klubowa.
Bystrow pochodzi z miasta Niżny Nowogród. Jest wychowankiem tamtejszego klubu Lokomotiwu Niżny Nowogród. W 1997 roku został włączony do kadry pierwszej drużyny i wtedy też zadebiutował w Premier Lidze. Pod koniec sezonu Lokomotiw spadł jednak z ligi, a w Pierwszej Dywizji Piotr spędził rok. W 1999 roku powrócił z zespołem do ekstraklasy i w barwach Lokomotiwu zaliczył sezon 1999 i 2000, gdy po raz drugi przeżył spadek o klasę niżej.
W 2001 roku Bystrow przeszedł do Dynama Moskwa, gdzie spędził jednak tylko sezon i zajmując 5. miejsce zakwalifikował się z Dynamem do Pucharu UEFA. W 2002 roku trafił do Saturna Ramienskoje, gdzie wywalczył sobie miejsce na lewej pomocy. W 2002 roku zajął z nim 6. miejsce w tabeli, a w kolejnych dwóch – 7. W Saturnie bez sukcesów występował także w 2005 roku. W 2006 roku na zasadzie wolnego transferu przeniósł się do FK Moskwa, gdzie stał się zawodnikiem wyjściowej jedenastki i wygrał rywalizację z Argentyńczykiem Pablo Barrientosem. W 2006 zajął z FK 6. lokatę, a w 2007 - 4.
W 2009 roku Bystrow został zawodnikiem Rubinu Kazań, mistrza Rosji. W jego barwach zadebiutował 14 marca w wygranym 3:0 domowym meczu z Kubaniem Krasnodar. W 2009 roku wywalczył mistrzostwo Rosji. W 2012 roku zdobył Puchar Rosji. Po tym sukcesie zakończył karierę.
Kariera reprezentacyjna.
W reprezentacji Rosji Bystrow zadebiutował 7 czerwca 2003 roku w zremisowanym 2:2 meczu ze Szwajcarią. W tym samym roku zagrał także w spotkaniu z Izraelem (1:2).

</doc>
<doc id="1080527" url="https://pl.wikipedia.org/wiki?curid=1080527" title="Wendel Roskopf">
Wendel Roskopf

Wendel Roskopf (ur. ok. 1480 w Görlitz, zm. 25 czerwca 1549 tamże) – niemiecki architekt, budowniczy i kamieniarz doby późnego średniowiecza i wczesnego renesansu, działający na obszarze Łużyc, Czech i Dolnego Śląska.
Życiorys.
Roskopf pobierał nauki w Pradze, u królewskiego budowniczego Benedikta Rieda. Uczestniczył w licznych przedsięwzięciach budowlanych na terenie Czech, m.in. w Kutnej Horze i Taborze. Od ok. 1517 mieszkał w Görlitz, gdzie podejmował się projektów budowlanych, a w latach 1523-1546 był członkiem rady miejskiej. Budował także m.in. we Wrocławiu, ratusz w Bolesławcu (z Salą Ślubów, kopiującą salę władysławowską na Hradczanach) i część zamku w Grodźcu, rozbudował ratusz w Lwówku Śląskim. Brakuje źródeł pisanych na wiele z przypisywanych mu budów (np. w Legnicy).
Wendel Roskopf był dwukrotnie żonaty i miał dwóch synów (Wendel Młodszy, Nicholas) oraz trzy córki (Katharinę, Margarete i Barbarę). Syn Roskopfa z pierwszego małżeństwa, Wendel Młodszy ("Wender der Jüngere"), również był budowniczym w Görlitz.

</doc>
<doc id="1080535" url="https://pl.wikipedia.org/wiki?curid=1080535" title="Zagrzebka pospolita">
Zagrzebka pospolita

Zagrzebka pospolita ("Bithynia tentaculata") – ślimak skrzelodyszny (otwór zaopatrzony w wieczko) z rodziny zagrzebkowatych (Bithyniidae).
Żyje w kałużach, stawach i rzekach o wolnym nurcie, z mulistym dnem i bogatą roślinnością. Przy silniejszym nurcie, ślimaki gromadzą się w szczelinach pod kamieniami oraz przy dnie wśród gęstej roślinności wodnej. Przy pomocy tarki, szczególnie wiosną, pobierają pokarm roślinny (liście i porastające je organizmy), jednak większość pokarmu zdobywają filtrując go z wody i mułu w jamie płaszczowej. Gatunek w naturalny sposób dość odporny jest na zanieczyszczenie wód, stąd należy do najczęściej spotykanych. Jego niewielkich rozmiarów skorupka, na pierwszy rzut oka przypomina muszlę błotniarki stawowej. Dopiero pod lupą, można zauważyć ślad po wieczku (po śmierci zwierzęcia wieczko bardzo szybko odpada) oraz przytępiony szczyt muszli.
Charakterystyczne cechy gatunku to: muszla stożkowata, o 5-6 słabo wypukłych skrętach i szwie nieznacznie wciętym, górna część otworu zaostrzona, dołek osiowy zakryty. Muszla o wymiarach: wysokość 9-12 mm a szerokość 6-8 mm. Spotyka się także osobniki osiągające wysokość 15-18 mm i 9 mm szerokości ("Bithynia tentaculata f. Producta"). Jak wynika z badań są to osobniki spasożytowane przez larwy przywr i pozbawione przez nie możliwości rozmnażania się. Zdrowe ślimaki rozmnażają się od kwietnia do pierwszych dni lipca, dwa razy w życiu (żyją dwa lata). Jaja są zwykle składane po dwa (trzy) obok siebie, w podłużnych pakietach w liczbie do 98 sztuk. Jaja zaopatrzone są w "koreczki", po ich wypchnięciu, po 14-30 dniach od złożenia, młode ślimaki wydostają się na zewnątrz.

</doc>
<doc id="1080541" url="https://pl.wikipedia.org/wiki?curid=1080541" title="Kulkówka rogowa">
Kulkówka rogowa

Gałeczka rogowa, kulkówka rogowa ("Sphaerium corneum") – holarktyczny gatunek pospolitego, słodkowodnego małża z rodziny kulkówkowatych (Sphaeriidae). 
Systematyka.
Należy do rodziny kulkówkowatych (Sphaeridae), gatunek jest jednym z trzech przedstawicieli rodzaju "Sphaerium" występujących w Polsce. W Polsce znana też pod nazwą zwyczajową jako gałeczka rogowa.
Etymologia nazwy.
Epitet gatunkowy (łac. "corneus, cornea" – rogowy, -a) odnosi się do rogowej barwy muszli osobników tego gatunku.
Występowanie.
Gatunek palearktyczny, nie stwierdzono jego występowania na Islandii. W Ameryce Północnej został introdukowany, występuje w systemie Rzeki św. Wawrzyńca. W Polsce jest gatunkiem bardzo pospolitym, zamieszkującym różne typy zbiorników wodnych i cieków. Nie występuje w wodach na obszarach górskich, na terenach położonych powyżej 450 m n.p.m.
Budowa.
Cechy morfologiczne.
Muszla kulista, stosunkowo cienkościenna. Gładka lub na powierzchni lekko, nieregularnie prążkowana, czasami z silniej zaznaczonymi pierścieniami okresowych przerw przyrostu. Występuje polimorfizm barwy muszli: od żółtobrunatnej do ciemnobrązowej, zwykle ze znacznie jaśniejszą częścią najmłodszą. Szczyt muszli położonym na środku górnego brzegu, mało wystające. Ligamentum zagłębione, słabo widoczne. Rowek ligamentum krótki, ale szeroki. Zamek z płytą stosunkowo wąską, zęby główne i zęby boczne drobne, zęby boczne nieparzyste większe niż zęby parzyste.
Wymiary muszli: długość 8–17 mm, wysokość 7–13 mm, szerokość 6–9,5 mm.
Ciało szarawe lub żółtawe, z długimi, szarymi, na końcu czerwonawymi syfonami. Noga nieco dłuższa niż muszla.
Jeden z najbardziej zmiennych małży słodkowodnych, tak pod względem ubarwienia, kształtu muszli jak i zamka. W związku z tą zmiennością wyróżniano szereg form (odmian) :
Genetyka.
Diploidalna liczba chromosomów 2n=36 (w rzece Niemen stwierdzono polimorfizm kariotypów: obok osobników z 2n=36 chromosomami występowały także osobniki z 2n=30 chromosomami). U formy 2n=30 chromosomy są metacentryczne i meta-submetacentryczne, występowały także małe, niestabilne podczas mitozy, chromosomy B. Tych ostatnich nie stwierdzono u formy 2n=36, występowały u niej natomiast dwie pary chromosomów telocentrycznych i 4 pary subtelocentrycznych, pozostałe chromosomy miały po dwa ramiona. Fuzje robertsonowskie są prawdopodobnie odpowiedzialne za powstanie tego polimorfizmu cytogenetycznego.
Biologia i ekologia.
Zajmowane siedliska.
Gatunek eurytopowy, występuje w śródlądowych wodach bieżących i stojących, w zbiornikach o różnej trofii i wielkości: małych stawach, rowach melioracyjnych, torfiankach, starorzeczach, jeziorach, zbiornikach zaporowych, rzekach i kanałach. Gatunek słodkowodny, toleruje zasolenie wody do 1,67‰. Największe liczebności osiąga w zbiornikach żyznych. W rzekach unika miejsc o szybkim prądzie wody. Jest najbardziej odporny na zanieczyszczenie wody spośród przedstawicieli rodzaju "Sphaerium". Wykazuje też dużą odporność na deficyty tlenowe – może przeżyć nawet 2 tygodnie w wodzie całkowicie pozbawionej rozpuszczonego tlenu. Jednak w niekorzystnych warunkach tlenowych osobniki rozwijają się słabiej, mają mniejsze i cieńsze muszle oraz mniej liczne potomstwo.
Występuje w osadach dennych o różnym typie, preferuje dno piaszczyste i piaszczysto-muliste. Zasiedlać też może dno muliste, wykazuje dużą odporność na wydzielające się z osadów gazy (amoniak, siarkowodór). 
Odżywianie.
Filtrator, odżywia się sestonem odcedzanym za pomocą skrzeli. Z odfiltrowanej zawiesiny do przewodu pokarmowego kierowane są bakterie, drobne jednokomórkowe glony, pierwotniaki, detrytus. W związku z dużymi zagęszczeniami, jakie osiąga, oraz dużą aktywnością filtracyjną, pełni ważną rolę w procesie samooczyszczania wód z zawiesin. W poszukiwaniu dogodnego siedliska może wspinać się na rośliny wodne, wykorzystując pokrytą śluzem nogę, którą przyklejają się do podłoża a następnie podciągają całe ciało.
Rozmnażanie.
Gatunek hermafrodytyczny. Jaja pojawiają się u osobników mających długość ok. 4 mm. Jaja rozwijają się w torbach lęgowych w skrzelach rodziców, liczba potomstwa zależy od wielkości rodzica (średnio jest to 8-10 osobników potomnych, maksymalnie – 28). Młode osobniki wydostają się z osobnika dorosłego przez syfon wyrzutowy. Długość życia osobnika to około 1 roku. W warunkach klimatu umiarkowanego w Środkowej Europie obserwowane są dwa pokolenia: wiosenne i jesienne. Rozwój tego ostatniego jest zahamowany w okresie zimowym, uwalnianie potomstwa następuje dopiero na wiosnę następnego roku. Uwalnianie młodych jest rozciągnięte w czasie, dlatego pokolenia mogą na siebie zachodzić.
Interakcje międzygatunkowe.
Osobniki gałeczki rogowej mogą być żywicielem pośrednim przywr z rodzaju "Phyllodistomum", "Bunodera luciopercae", "Echinoparyphium recurvatum" oraz "Gorgodera pagenstecheri", "Gorgodera varsoviensis", "Gorgoderina vitelliloba". W jamie płaszczowej osobników tego gatunku pasożytować mogą larwy muchówki z rodzaju "Cryptochironomus", przebywać tam może również komensaliczny skąposzczet "Chaetogaster limnaei". Osobniki gałeczki rogowej mogą też osiedlać się w koloniach gąbek słodkowodnych ("Ephydatia fluviatilis", "Spongilia lacustris") .
Zagrożenia i ochrona.
Gatunek szeroko rozprzestrzeniony i pospolity, nie stwierdzono, by istniały zagrożenia dla jego populacji. Na Czerwonej Liście IUCN miał w 2015 roku status gatunku najmniejszej troski (LC).

</doc>
<doc id="1080542" url="https://pl.wikipedia.org/wiki?curid=1080542" title="Sercówka pospolita">
Sercówka pospolita

Sercówka pospolita, sercówka biała, sercówka bałtycka ("Cerastoderma glaucum") – gatunek małża z rodziny sercówkowatych (Cardiidae). Zasięg występowania tego gatunku pokrywa się z zasięgiem sercówki jadalnej ("Cerastoderma edule") – północno-wschodni Ocean Atlantycki i morza europejskie, m.in. Morze Śródziemne i Morze Bałtyckie.
Został opisany naukowo w tym samym roku i pod tą samą nazwą (1789, "Cardium glaucum") niezależnie przez Poireta i Bruguière'a.
Powierzchnia skorupki biała lub żółtawobiała, z licznymi żeberkami (22–28), falistymi w przekroju i promieniście rozchodzącymi się od szczytu. W najmłodszej części muszli żeberkowanie jest także obecne wewnątrz. Muszla cienka lecz dzięki wzmacniającym żeberkom mocna, wapienna i dlatego nieprześwitująca. W Bałtyku gatunek powszechny. Muszle często spotyka się na brzegu morza. W populacjach bałtyckich osiąga 30 mm długości, 25 mm szerokości i 20 mm grubości. Dorosłe osobniki żyją na dnie, natomiast młode są spotykane na roślinach, czasami przyczepione bisiorem.

</doc>
<doc id="1080543" url="https://pl.wikipedia.org/wiki?curid=1080543" title="Bogarodzica">
Bogarodzica



</doc>
<doc id="1080547" url="https://pl.wikipedia.org/wiki?curid=1080547" title="Bazylika katedralna Najświętszej Marii Panny w Płocku">
Bazylika katedralna Najświętszej Marii Panny w Płocku



</doc>
<doc id="1080552" url="https://pl.wikipedia.org/wiki?curid=1080552" title="Park Narodowy Czeska Szwajcaria">
Park Narodowy Czeska Szwajcaria

Park Narodowy Czeska Szwajcaria (czes. "Národní park České Švýcarsko") – park narodowy w Czechach.
Park Narodowy Czeska Szwajcaria położony jest w północnych Czechach w powiecie Děčín na Wyżynie Dieczyńskiej (Góry Połabskie). Rozciąga się między miejscowościami Hřensko na zachodzie a Chřibská na wschodzie, na południu graniczy z Obszarem chronionego krajobrazu Łabskie Piaskowce, a od północy graniczy z Saską Szwajcarią znajdującą się w Niemczech. 
Charakterystyka.
Park Narodowy Czeska Szwajcaria został utworzony 1 stycznia 2000 na powierzchni około 79 km² wydzielonej z Obszaru chronionego krajobrazu Łabskie Piaskowce w celu ochrony unikatowych form skalnych i rozległych obszarów o charakterystycznej krawędziowej rzeźbie terenu i naturalnych ekosystemach. Jest to jedna z najlepiej zachowanych części Wyżyny Dieczyńskiej, obejmująca najcenniejsze regiony łabskich piaskowców (Jetřichovické stěny) oraz część Děčínských stěn, gdzie występują unikatowe piaskowcowe miasta skalne, które stanowią części Łabskich Piaskowców. Obszar uformowany z piaskowca urozmaicony jest formacjami bazaltowymi. Pod względem budowy geologicznej interesujące są pojedyncze jurajskie skały wapienne wzdłuż Bílého potoku. Pod względem powierzchni i wysokości Park stanowi teren rozczłonkowany, na którym skupionych jest wiele formacji skalnych, jak bramy, pionowe ściany, baszty, iglice, wąwozy, szczeliny, parowy i wąskie tarasy skalne. Położone są na rozległej płycie o średniej wysokości 400 m n.p.m., zbudowanej ze skał osadowych, piaskowców i margli, w której doliny rzek Křinice, Kamenice i Łaby utworzyły przełomy dzielące park na odrębne części o krajobrazie charakterystycznym dla gór płytowych. Chociaż obszar kojarzy się z górami, znajduje się tutaj najniżej położony w Czechach teren (w miejscowości Hřensko na wysokości 115 m n.p.m.). Cały teren Parku Narodowego Czeska Szwajcaria pod względem zajmowanego obszaru oraz minimalnego zaludnienia jest unikalnym regionem na skalę europejską. Symbolem Czeskiej Szwajcarii jest największa w Europie naturalna brama skalna – Brama Pravčicka.
Historia.
Nazwa parku Szwajcaria pochodzi od nazwy niemieckiej (saksońskiej) części Łabskich Piaskowców, którą nadali w XVIII wieku szwajcarscy malarze epoki romantyzmu, portrecista i pejzażysta Anton Graff oraz grafik i miedziorytnik Adrian Zingg, którzy od 1776 r. pracowali przy rekonstrukcji Galerii Drezdeńskiej oraz byli wykładowcami na Akademii w Dreźnie. Niepowtarzalne piękno i romantyzm okolicy nad Łabą tak urzekły Szwajcarów, że mianowali ten region swoją Szwajcarią na obczyźnie. Pierwsze wzmianki o Szwajcarii w Saksonii pojawiły w 1785 r., dziś mówi się o Szwajcarii Saksońskiej i Czeskiej.
W 1826 r. rodzina Thunów wydała pierwszy przewodnik po Szwajcarii Czeskiej. W 1879 r. w Hřensku powstał oddział Towarzystwa Górskiego Szwajcarii Czeskiej, której członkowie zaczęli budować szlaki, mostki, schroniska turystyczne i wieże widokowe. Ustawiali ławki, poręcze, drogowskazy, wyznaczali szlaki turystyczne i organizowali wycieczki. W 1884 r. udostępniono do zwiedzania atrakcyjne wąwozy. W latach 30. XIX wieku rodzina Clary-Aldrigenów dokonała przebudowy drogi z Hřenska do Bramy Pravčickiej. Pierwsze próby objęcia regionu ochroną datują się na 1928 rok, jednak Park Narodowy Czeska Szwajcaria powstał dopiero 1 stycznia 2000 r. jako czwarty park narodowy Czech. W niemieckiej części tego rejonu w 1990 r. powstał Park Narodowy Szwajcarii Saksońskiej.
23 lipca 2006 r. w wyniku pożaru w Parku Narodowym w pobliżu Jetřichovic spaliła się część lasu. Najnowszy pożar wybuchł 25 lipca 2022 r.
Przyroda.
Rzeźba terenu oraz niewielkie rzeki Kamenice i Křinice, wpływają na specyficzne warunki klimatyczne w parku. Do głębokich parowów i wąwozów, w wyniku inwersji temperatury napływa zimne powietrze. Dzięki temu na dnie wilgotnych i chłodnych parowów, na wysokości około 150 m n.p.m. występują gatunki roślin zimnolubnych, a na wyżej położonych skałach wystających ponad zwarte połacie lasu, występują podgórskie i górskie rośliny ciepłolubne. W wyniku różnicy temperatury i wilgotności między dolinami w kanionach a powierzchniami położonymi wyżej dolin, wystąpił podział drzewostanu i roślinności.
Drzewostan.
W wyższych suchych i cieplejszych partiach występuje drzewostan złożony z sosny zwyczajnej z domieszką brzozy i jarzębu. W wilgotnych i chłodniejszych dolinach występują drzewa zimnolubne: świerk, buk, klon i jawor. Resztki pierwotnego drzewostanu zachowały się już tylko na niedostępnych skałach.
Roślinność.
Z roślinności występuje fiołek dwukwiatowy, liczydło górskie, bażyna czarna, bagnica torfowa, podrzeń żebrowiec, oraz wiele gatunków paproci, mchów i porostów.
Zwierzęta.
Ze zwierząt występuje puchacz, kruk, pluszcz, żołędnica europejska, oraz ryś i sokół wędrowny, które ostatnio zadomowiły się w parku.
Wspinaczka.
Początkowo aktywność wspinaczkowa koncentrowała się w niemieckiej części Łabskich Piaskowców, jednak już pod koniec XIX wieku Czeska Szwajcaria stała się jednym z najlepszych i najbardziej znanych rejonów wspinaczkowych. Po utworzeniu Parku Narodowego wspinaczka na jego terenie została zabroniona. Obecnie częściowo zezwolono na uprawianie wspinaczki w wyznaczonych rejonach parku.

</doc>
<doc id="1080555" url="https://pl.wikipedia.org/wiki?curid=1080555" title="Pomort">
Pomort

Pomort (bombarda; wł. bombardo, bombardone; niem. Pommer, Bomhart, Bombart, Bombarde; ang. pommer) - dawny stroikowy instrument dęty drewniany z rodziny szałamai, używany w całej Europie w czasach średniowiecza, renesansu i baroku. Nazwa "pomort" odnoszona była do większych przedstawicieli tej rodziny: szałamai altowej, tenorowej, basowej i kontrabasowej. Spokrewniony jest blisko z wielką rodziną piszczałek podwójnostroikowych z Azji (Chiny, kraje arabskie). Ostatecznie wyszedł z użycia z końcem XVIII w. Obecnie przeżywa renesans w zespołach specjalizujących się w wykonawstwie muzyki dawnej w jej oryginalnym brzmieniu.
Korpus instrumentu stanowiła drewniana, lekko koniczna (rozszerzająca się), prosta rura z otworami palcowymi, zakończona stożkowatą czarą głosową. Górna część jest zaopatrzona w metalową rurkę, zakończoną podwójnym stroikiem. Instrument ten dotarł do Europy z Azji we wczesnym średniowieczu jako szałamaja dyszkantowa. W XV–XVIII w. budowano pomorty różnej wielkości. Największy z nich, pomort kontrabasowy, zwany też bombardone, miał długość ok. 3 m i był składany z dwóch części.
Michael Praetorius w "Syntagma musicum" wyróżnia nast. wielkości pomortów:
Najczęściej używany był pomort sopranowy i altowy. Przekształciły się one w czasach baroku w obój barokowy i corno da caccia, dając w dalszym czasie współczesny obój i rożek angielski. 
Na pomorcie gra się podobnie jak na oboju. Źródłem dźwięku jest podwójny stroik, wyskrobany z trzcinki. Przez to dźwięk pomortów jest bardzo donośny i charakterystyczny, o wyrazistej, nieco orientalnej i jaskrawej barwie. W dawnych czasach używano go jako instrument sygnałowy na wieżach i otwartych przestrzeniach, ale także w kapelach dworskich i kościelnych. Szczególnie przydatny był w muzyce tanecznej, sygnałowej, uroczystej i monumentalnej - świeckiej i kościelnej. 
Wzmianki w literaturze polskiej podkreślają donośny dźwięk pomortu. Wspomina o nim Mikołaj Rej (1505-1569) we fraszce "Niepomierne biesiady":
[...]&lt;br&gt;
"Bo jeśli to rozkoszą kto ma przezwać właśnie,"&lt;br&gt;
"Gdy brzmi bęben za uchem, a kozi róg wrzaśnie,"&lt;br&gt;
"Pomorty a puzany, co wszytki zagłuszą,"&lt;br&gt;
"Albo skakać od kąta do kąta z Maruszą."[...]&lt;br&gt;
"Już jako głuch na drugie musisz palcem kiwać,"&lt;br&gt;
"Bo już tam trudno słusznej rozmowy używać."&lt;br&gt;
Pisze o nim też Sebastian Petrycy (1554-1626):
"Puzany, pomorty, szałamaje i wszelakie wielkiego głosu piszczele".

</doc>
<doc id="1080557" url="https://pl.wikipedia.org/wiki?curid=1080557" title="Rogowiec bałtycki">
Rogowiec bałtycki

Rogowiec bałtycki ("Limecola balthica", "Macoma balthica" L.) – gatunek małża z rodziny rogowcowatych (Tellinidae). 
Żyje głównie w strefie brzegowej, w miękkim podłożu, w powierzchniowej warstwie dna, na głębokości do 40 m. Skorupka gładka, jedynie z delikatnymi, współśrodkowymi pierścieniami przyrostu. Łatwo traci beżową warstwę konchiolinową i wtedy pod spodem ukazuje się warstwa wapienna, zwłaszcza w starszej części, zabarwiona na wiśniowy lub żółty kolor. Połączenie połówek muszli czarne. Skorupka z jednej strony owalna z drugiej bardziej zaostrzona (górny brzeg jest stromo pochylony). Długość 15–25 mm, szerokość do 16 mm, grubość ok. 10 mm. 
Małż żyje stosunkowo blisko brzegu, stąd jego muszle często wyrzucane są na brzeg. W Bałtyku żyje do 12 lat. Stanowi ważny składnik pożywienia płastug.

</doc>
<doc id="1080562" url="https://pl.wikipedia.org/wiki?curid=1080562" title="Ścieżka dydaktyczna">
Ścieżka dydaktyczna

Ścieżka dydaktyczna – szlak pieszy, wytyczony w taki sposób, aby na jego trasie znalazło się jak najwięcej interesujących obiektów przyrodniczych (ścieżka przyrodnicza), czasem też zabytków architektury czy techniki. Celem tworzenia ścieżek dydaktycznych jest z jednej strony regulacja ruchu turystycznego, zwłaszcza na terenach rezerwatów przyrody lub innych obszarach, na których występują rzadkie gatunki roślin i zwierząt, z drugiej natomiast edukacja poprzez obserwację obiektów w ich naturalnym środowisku, co nie jest możliwe w sali lekcyjnej. 
Przebieg ścieżki dydaktycznej planowany jest tak, by ingerencja w środowisko naturalne była jak najmniejsza. Ścieżki dydaktyczne są oznakowane odmiennie niż szlaki turystyczne - z reguły jest to biały kwadrat przekreślony na skos zielonym paskiem ( – oznakowanie ścieżki dydaktycznej). Elementami zaplecza są tablice informacyjne (przeważnie numerowane), wiaty z ławkami bądź zadaszenia, wyznaczone i ubezpieczone punkty widokowe itp. Dla niektórych ścieżek ich organizatorzy wydają drukowane przewodniczki lub foldery, z reguły z mapką umożliwiającą samodzielne zwiedzanie.
Wyznacza się też ścieżki dydaktyczne związane ze znanymi postaciami. Na ich trasie znajdują się miejsca związane z daną postacią, np. Ścieżka edukacyjna Marii Skłodowskiej-Curie w Warszawie.

</doc>
<doc id="1080566" url="https://pl.wikipedia.org/wiki?curid=1080566" title="Mieszko IV Plątonogi">
Mieszko IV Plątonogi



</doc>
<doc id="1080567" url="https://pl.wikipedia.org/wiki?curid=1080567" title="Mieszko I Plątonogi">
Mieszko I Plątonogi

Mieszko I Plątonogi (ur. 1131–1146, zm. 16 maja 1211) – książę z dynastii Piastów, od 1163 formalny współrządca Śląska, od 1172 książę raciborski, od 1201 opolski, od 1210 książę zwierzchni Polski.
Pochodzenie i przydomek.
Mieszko był drugim pod względem starszeństwa synem księcia polskiego Władysława II Wygnańca i Agnieszki z austriackiego rodu Babenbergów.
Imię otrzymał po swoim stryju Mieszku III Starym.
Przydomek „Plątonogi” pojawił się już w Roczniku Sędziwoja (XIV/XV w.). Pod rokiem 1192 zanotowano: „"Cracovia civitas devastata est a Mescone loripede dicto Platonogi nepote ducis Kazimiriensis filio Wladislai exulis"” (Rocznik Sędziwoja w: „Monumenta Poloniae Historica”, edd. August Bielowski, t. II, Lwów 1872, s. 876). Można uznać, że to najstarsza zachowana wzmianka o przydomku Mieszka w formie: „Plątonogi”.
Za tym źródłem, w polskiej literaturze historycznej jest zazwyczaj określany przydomkiem Plątonogi. Niektórzy historycy proponują, by przydomek ten odczytywać raczej jako Laskonogi, co jednak jest kojarzone z księciem Władysławem Laskonogim.
Z kolei w literaturze niemieckiej Mieszko I (Opolski) określany jest przydomkiem "Kreuzbein" lub "Schlenkerbein", a w czeskiej "Křivonohý", które nawiązują do krzywych lub poplątanych nóg.
W literaturze naukowej występuje z numerem I (Mieszko I) jako pierwszy tego imienia książę opolsko-raciborski.
Data urodzenia.
Data urodzenia Mieszka Plątonogiego nie jest znana. Zamyka się w latach 1131–1146. Badacze proponują uściślenia tej daty: 1131, ok. 1138 i 1139–1141.
Życie i działalność.
Na wygnaniu razem z ojcem od 1146 r., przebywał głównie w posiadłości rodowej Hohenstaufów w saskim Altenburgu. Kształcił się również w szkole przyklasztornej na Michaelsbergu pod Bambergiem. Do kraju powrócił zapewne dopiero w 1163 r., kiedy po interwencji cesarskiej wraz z bratem Bolesławem odzyskał Śląsk, dziedzinę swego ojca Władysława Wygnańca. Jednak stryj Bolesław IV Kędzierzawy wciąż obsadzał swymi załogami najważniejsze grody śląskie, które bracia opanowali w 1166 r.
Książę Raciborza.
Początkowo współrządził dzielnicą razem z bratem, jednakże współpraca nie układała się zbyt dobrze (głównie ze względu na zbyt mały, zdaniem Mieszka, udział w rządach). W 1172 r. Mieszko podjął akcję zbrojną w celu wywalczenia sobie dziedzicznego księstwa. Akcja powiodła się doskonale, zwłaszcza że do buntu przyłączył się najstarszy syn księcia wrocławskiego Jarosław, a Bolesław Wysoki musiał ratować się ucieczką do Niemiec. Ponowna interwencja cesarska skłoniła jednak buntowników do podjęcia rozmów odpowiednio ze starszym bratem i ojcem, w wyniku których zgodzono się na kompromis: Bolesław wrócił na Śląsk, ale musiał wydzielić kasztelanię raciborską i cieszyńską Mieszkowi, a opolską Jarosławowi. Jedną z pierwszych decyzji Mieszka, jako udzielnego władcy, było poszukanie sobie żony – została nią Ludmiła, przypuszczalnie pochodząca z czeskiej dynastii Przemyślidów.
Bytom i Oświęcim.
W 1177 r. książę raciborski poparł aspiracje seniorskie Mieszka Starego, uderzając na jednego z kandydatów do tronu krakowskiego, Bolesława Wysokiego. Także tym razem akcja powiodła się znakomicie, a Bolesław zamiast w roli zwycięzcy pojawił się w Krakowie w roli petenta proszącego o interwencję nowego władcę tej dzielnicy Kazimierza II Sprawiedliwego. Obalony senior dynastii znalazł się na wygnaniu w Raciborzu i wydawało się, że wojna Mieszka Plątonogiego z Kazimierzem II Sprawiedliwym jest teraz tylko kwestią czasu. Władca krakowski poszedł jednak inną drogą i aby zyskać sobie przychylność księcia raciborskiego przekazał mu ziemię oświęcimską i bytomską (grody Oświęcim, Bytom, Mikołów, Siewierz i Pszczyna), przy czym niektórzy historycy przypuszczają, że wymienione grody znalazły się w rękach Mieszka dopiero w 1179 r. Bolesław Wysoki odzyskał wtedy też władzę, ale musiał wydzielić bratu Konradowi księstwo głogowskie.
Bitwa nad Mozgawą.
W 1195 r. Mieszko Plątonogi wsparł razem z bratankiem Jarosławem wyprawę zbrojną na Kraków podjętą przez Mieszka Starego. Książę wielkopolski pragnął wykorzystać wtedy niespodziewaną śmierć swojego młodszego brata, Kazimierza Sprawiedliwego (zm. 1194) i odzyskać władzę nad Małopolską. Możni krakowscy i sandomierscy z wojewodą Mikołajem na czele mieli jednak inne plany i postanowili wspomóc sprawę syna Kazimierza Leszka Białego. Do starcia doszło niedaleko Jędrzejowa nad rzeczką Mozgawą. Oddziały posiłkowe książąt śląskich spóźniły się na pole bitwy i przybyły w chwili, kiedy zasadnicza bitwa zakończyła się już nierozstrzygniętym rezultatem. Mieszkowi nie dane było wrócić spokojnie do domu. Niespodziewanie na opustoszałym polu bitwy pojawił się również palatyn sandomierski Goworek i rozegrana wówczas na pobojowisku druga bitwa zakończyła się świetnym zwycięstwem Ślązaków. Wobec jednak wcześniejszego wycofania się do Wielkopolski Mieszka Starego, zwycięstwo to przyniosło wyłącznie korzyści w kategoriach prestiżowych (nie licząc wziętego okupu za pojmanych w bitwie dostojników sandomierskich).
Książę Opola.
W 1201 r. po śmierci bratanka Jarosława, księcia opolskiego i biskupa wrocławskiego, i brata Bolesława korzystając z trudności związanych z przejęciem władzy przez Henryka Brodatego Mieszko siłą zajął księstwo opolskie. Zmiana ta okazała się trwała i księstwo opolskie na stałe zostało połączone z raciborskim. Po śmierci Mieszka III Starego i śmierci Bolesława Wysokiego, księcia wrocławskiego, jego syn, Henryk Brodaty zawarł w 1202 układ ze swoim stryjem, Mieszkiem Plątonogim, na mocy którego, w zamian za przekazaną mu przez Henryka Brodatego dzielnicę opolską i odszkodowanie 1000 grzywien srebra, rezygnował ze zwierzchności seniora na Śląsku. Jedyna zmiana nastąpiła krótko przed śmiercią Mieszka, gdy za 1000 grzywien srebra zwrócił bratankowi, księciu wrocławskiemu Henrykowi Brodatemu kasztelanię otmuchowską.
Jak zauważa czeski historyk tej dzielnicy, Rudolf Żaczek, zatwierdzona przez papieża Innocentego III w listopadzie 1202 roku umowa, między oboma Piastami śląskimi "oznaczała faktycznie zniesienie dziedziczenia między księstwem wrocławskim i opolsko - raciborskim, stając się podstawą definitywnego podziału Śląska na Dolny Śląsk, nazywany później tylko księstwem śląskim (ducatus Slezie) i Górny Śląsk, nazywany księstwem opolskim (ducatus Opol)".
Książę Krakowa.
Konflikt Mieszka Plątonogiego z Henrykiem Brodatym został dość szybko zażegnany i już w pierwszym dziesięcioleciu XIII w. widzimy zgodną współpracę stryja z bratankiem. Już wkrótce zaowocowało to największym triumfem w życiu Mieszka. 9 czerwca 1210 r. papież Innocenty III na wniosek niewymienionego z imienia księcia śląskiego (a mógł to być tylko Henryk Brodaty, gdyż tylko on używał takiego tytułu) postanowił pod groźbą klątwy przywrócić zasadę senioratu. W całym kraju zapanowała konsternacja, a arcybiskup gnieźnieński zwołał synod do Borzykowej, gdzie miano spróbować zaradzić powstałemu problemowi. Mieszko zamiast do Borzykowej, korzystając z poparcia możnego rodu Gryfitów, udał się na czele armii do Krakowa, gdzie wobec chaosu decyzyjnego został wpuszczony. Był to już ostatni triumf księcia. Mieszko I Plątonogi zmarł 16 maja 1211 r. i został pochowany prawdopodobnie w katedrze krakowskiej (informację o tym podał dopiero Jan Długosz).
Donacje książęce.
Plątonogi rezydował głównie w Raciborzu, gdzie uruchomił m.in. mennicę bijącą brakteaty z napisem "Milost". W 1202 r. razem z żoną ufundowali opactwo norbertanek w Rybniku przeniesione później przez syna Kazimierza do Czarnowąsów pod Opolem. Był również opiekunem i fundatorem klasztorów w Trzebnicy, Ołbinie, Tyńcu i Miechowie, co świadczy o szerokich horyzontach politycznych raciborskiego Piasta, gdyż miejscowości, w których znajdowały się wymienione klasztory, położone były w sąsiednich księstwach, często będących pod panowaniem skłóconych z Mieszkiem władców. Po śmierci Mieszka księstwo opolsko-raciborskie przejął jego syn, Kazimierz. Do Krakowa wrócił Leszek Biały.
Rodzina.
Małżeństwo i potomstwo.
Mieszko Plątonogi ożenił się w latach 1170–1178 z Ludmiłą. Ze względu na imię przypuszcza się, że pochodziła z Czech. Wysunięto hipotezę, że była prawdopodobnie córką Ottona III, księcia ołomunieckiego, i Durancji, zapewne córki wielkiego księcia kijowskiego Mścisława I. Pojawiły się też mniejszościowe hipotezy, że mogła być córką Sobiesława I, księcia czeskiego, albo Konrada II, księcia znojemskiego lub Włodzimierza, księcia ołomunieckiego.
Z tego małżeństwa pochodzili:
Data śmierci.
Plątonogi zmarł 16 maja 1211 roku. Pojawiła się mniejszościowa hipoteza, że datę roczną śmierci tego księcia należy przesunąć z 1211 na 1206 rok.

</doc>
<doc id="1080573" url="https://pl.wikipedia.org/wiki?curid=1080573" title="Rezerwat przyrody Góra Chełm">
Rezerwat przyrody Góra Chełm



</doc>
<doc id="1080576" url="https://pl.wikipedia.org/wiki?curid=1080576" title="Michał Tyszkiewicz">
Michał Tyszkiewicz

Michał Zygmunt Antoni Maria Tyszkiewicz-Łohojski (ur. 25 maja 1903 w Zakopanem, zm. 21 marca 1974 w Monachium) – hrabia, ziemianin, urzędnik Ministerstwa Spraw Zagranicznych, autor tekstów piosenek.
Życiorys.
Najmłodszy syn Jana Tyszkiewicza z Waki i Elżbiety z Krasińskich (wnuczki Zygmunta Krasińskiego). Studiował prawo na Uniwersytecie Jagiellońskim w Krakowie i na uczelni w Belgii, jednak prawdziwą pasją była scena. Napisał słowa do wielu znanych piosenek m.in. "Uliczka w Barcelonie", "Fiakier", "Jesienna piosenka", "Każda z pań „moderne”", "Sonny Boy", "Zapomniana piosenka". 
W 1931 ożenił się z Anną Marią Pietruszyńską (Hanką Ordonówną). Ich małżeństwo początkowo zostało uznane przez rodzinę hrabiego za mezalians. Przed wybuchem II wojny światowej Tyszkiewiczowie często bywali w Ornianach – posiadłości Michała Tyszkiewicza położonej niedaleko Wilna. W 1922 posiadał majątki ziemskie o powierzchni 15 420 ha. 
Po wybuchu wojny działał w podziemiu jako przedstawiciel rządu do spraw Polaków litewskich i Wileńszczyzny w Angers. W 1940 otrzymał obywatelstwo litewskie, dzięki czemu udało mu się wydostać żonę z więzienia na Pawiaku, aresztowaną przez Gestapo w 1939. Jako obywatele litewscy przebywali w Wilnie, biorąc udział w polskim życiu kulturalno-towarzyskim.
Po rozpoczęciu sowieckiej okupacji Litwy został aresztowany przez NKWD i osadzony początkowo w więzieniu na Łukiszkach, a potem na Łubiance. Wkrótce też aresztowana została Hanka Ordonówna. Po podpisaniu układu Sikorski-Majski w 1941 Tyszkiewicz z żoną odzyskali wolność i znaleźli się w Armii Andersa. Wspólnie prowadzili ewakuację polskich dzieci z ZSRR, m.in. do Indii. Następnie został sekretarzem poselstwa RP w Teheranie, z ramienia rządu polskiego na uchodźstwie.
Po wojnie zamieszkał w Monachium, gdzie w latach 1952-1972 pracował jako redaktor Rozgłośni Polskiej Radia Wolna Europa. Opiekował się także swoim osieroconym bratankiem – Janem Tyszkiewiczem, synem Władysława, zmarłego w kijowskim więzieniu NKWD w 1940.
Spoczywa w grobie rodzinnym Tyszkiewiczów na cmentarzu Brompton w Londynie.

</doc>
<doc id="1080580" url="https://pl.wikipedia.org/wiki?curid=1080580" title="Operacja Corkscrew">
Operacja Corkscrew

Operacja Corkscrew („korkociąg”) – aliancka operacja przeprowadzona 11 czerwca 1943 r. na znajdującej się na Morzu Śródziemnym włoskiej wyspie Pantelleria.
Pantelleria położona jest w najwęższym miejscu pomiędzy Tunezją a Sycylią, nazwa operacji wywodzi się właśnie od położenia wyspy, która „korkuje” w tym miejscu Morze Śródziemne. Inwazja na wyspę była pierwszym atakiem aliantów na rdzenne terytorium nieprzyjaciela, wszystkie dotychczasowe boje miały na obszarach państw zaatakowanych przez państwa osi.
Na Pantellerii znajdowała się stacja radarowa, która stanowiła poważne zagrożenie dla planowanej wówczas inwazji na Sycylię. Według zdjęć lotniczych na wyspie o powierzchni ok. 80 km² znajdowało się ponad 100 dział różnego kalibru i stacjonowało tam ponad 12 tysięcy włoskich żołnierzy. Przed rozpoczęciem inwazji na wyspę zrzucono ponad 6400 ton bomb, przeprowadzono także bombardowanie morskie. Ciężkie naloty dywanowe na wyspę były pierwszym tego typu eksperymentem, cywilny doradca profesor Solly Zuckerman opracował liczący 238 stron plan, według którego długotrwałe bombardowanie nie musi wcale zniszczyć wszystkich pozycji obronnych, ale pozwoli na przynajmniej 30% redukcję sił przeciwnika, co w konsekwencji spowoduje załamanie morale. Po rozpoczęciu się 13 maja ataków lotniczych wyspa została całkowicie odizolowana od reszty świata i nie dopuszczono do niej żadnych posiłków. W czasie trwających 3 tygodnie operacji lotniczych wykonano łącznie ponad 5000 lotów.
Przed rozpoczęciem inwazji wyspa została jeszcze dodatkowo ostrzelana przez okręty alianckie. Na pokładzie jednego z nich, brytyjskiego krążownika HMS „Aurora”, przebywał na własną prośbę głównodowodzący sił alianckich na śródziemnomorskim teatrze działań Dwight D. Eisenhower.
Inwazja rozpoczęła się 11 czerwca, kiedy na wyspie wylądowały jednostki brytyjskiej 1 Dywizji. Stacjonujące na wyspie oddziały włoskie poddały się bez walki. Straty aliantów wyniosły jednego żołnierza ugryzionego przez muła. Przed rozpoczęciem inwazji Churchill założył się z Eisenhowerem, że na wyspie nie ma więcej niż 3 tysiące włoskich żołnierzy, według zakładu Churchill miał zapłacić Eisenhowerowi jednego włoskiego "sou" za każdego jeńca powyżej 3000. Na Pantellerii poddało się ponad 11 000 Włochów i Churchill przegrał zakład – w przeliczeniu na dolary amerykańskie zapłacił on Eisenhowerowi 1,60 dolara.

</doc>
<doc id="1080582" url="https://pl.wikipedia.org/wiki?curid=1080582" title="Suzy Solidor">
Suzy Solidor

Suzy Solidor (właściwie Suzy Rocher; ur. 18 grudnia 1900 w Deauville, zm. 30 marca 1983) – francuska piosenkarka.
Przyjechała do Paryża w końcu lat 1920. Na początku lat 1930 zrobiła karierę jako piosenkarka i otworzyła nocny klub Boite de Nuit. Była symbolem emancypacji w latach 1930. W 1938 śpiewała w Warszawie. Była "Amazonką" w znanym portrecie Tamary Łempickiej. Jej tango "Amour, désir, folie..." jest francuska wersją polskiego tanga "Nie ja -- nie ty".

</doc>
<doc id="1080585" url="https://pl.wikipedia.org/wiki?curid=1080585" title="Norman Squire">
Norman Squire

 
Norman Squire (ur. 1908, zm. 1991) – brytyjski brydżysta, autor i teoretyk brydża. Autor jednej z najbardziej popularnych współcześnie używanych konwencji brydżowych – czwarty kolor. Napisał między innymi:

</doc>
<doc id="1080587" url="https://pl.wikipedia.org/wiki?curid=1080587" title="Czwarty kolor">
Czwarty kolor

Czwarty kolor – brydżowa konwencja licytacyjna autorstwa Normana Squire'a, jedna z najpopularniejszych i najbardziej znanych współczesnych konwencji.
Typowa sekwencja czwartego koloru to rebid przez odpowiadającego w drugim okrążeniu licytacji nowego, jeszcze nie licytowanego koloru - w powyższym przykładzie 2♥. Czwarty kolor jest odzywką sztuczną i forsującą, zazwyczaj pokazuje brak zatrzymania w zalicytowanym kolorze i prosi partnera o dalszy opis jego ręki. Spotykanych jest wiele ustaleń dotyczących tego jak forsujący jest czwarty kolor (na jedno okrążenie, do końcówki) oraz używane są różne schematy odpowiedzi z zależności od używanego systemu licytacyjnego.
Linki zewnętrzne.
Przykładowe ustalenia dotyczące czwartego koloru:

</doc>
<doc id="1080589" url="https://pl.wikipedia.org/wiki?curid=1080589" title="Typ MIME">
Typ MIME

Media type, zwany także typem MIME (od ang. Multipurpose Internet Mail Extensions) oraz czasem Content-Type (po nazwie nagłówka kilku protokołów, którego wartość jest tego typu) – dwuczęściowy identyfikator formatu plików i formatu treści przesyłanych w Internecie.
Identyfikatory te były początkowo zdefiniowane w do użycia w komunikatach poczty elektronicznej przesyłanej protokołem SMTP, ale ich użycie rozprzestrzeniło się na inne zastosowania, takie jak protokoły HTTP czy SIP.
Identyfikator typu składa się z przynajmniej dwóch części: "typu" i "podtypu", oraz opcjonalnych parametrów.
Na przykład podtypy typu codice_1 posiadają opcjonalny parametr codice_2 używany do wskazania
kodowania znaków,
a podtypy typu codice_3 często definiują parametr codice_4 jako separator poszczególnych części.
Typy lub podtypy zaczynające się od „x-” są określone jako niestandardowe – nie mogą być zarejestrowane w
IANA.
Podtypy zaczynające się od codice_5 należą do rozszerzeń poszczególnych dostawców.
Lista popularnych typów.
Internet Assigned Numbers Authority (IANA) zarządza rejestrem identyfikatorów typów oraz rejestrem identyfikatorów kodowań znaków.
IANA utrzymuje w Internecie listę typów swobodnie dostępną.
Niektóre z ważniejszych typów używanych w Internecie:

</doc>
<doc id="1080595" url="https://pl.wikipedia.org/wiki?curid=1080595" title="Macoma baltica">
Macoma baltica



</doc>
<doc id="1080607" url="https://pl.wikipedia.org/wiki?curid=1080607" title="E1414">
E1414



</doc>
<doc id="1080608" url="https://pl.wikipedia.org/wiki?curid=1080608" title="E1420">
E1420



</doc>
<doc id="1080609" url="https://pl.wikipedia.org/wiki?curid=1080609" title="E1451">
E1451



</doc>
<doc id="1080610" url="https://pl.wikipedia.org/wiki?curid=1080610" title="Kriogen">
Kriogen

Kriogen (gr. "kryos" – "mróz", "genesis" – "narodziny") – środkowy okres neoproterozoiku; trwał od ~720 do ~635 mln lat temu. Kriogen jest młodszy od tonu, a starszy od ediakaru. Nazwa tego okresu pochodzi od zlodowaceń, które w tym okresie miały bardzo duży zasięg, przypuszczalnie pokrywając całą Ziemię. W kriogenie nastąpił rozpad superkontynentu Rodinii.
Czas trwania.
Koniec kriogenu jest dobrze zdefiniowany - przypada on na 635 milionów lat temu i odpowiada wiekowi charakterystycznych, warstwowanych dolomitów zdeponowanych w wielu częściach świata wraz z zakończeniem zlodowacenia Marinoan; moment ten wyznacza także początek ediakaru. Początek kriogenu jest obecnie zdefiniowany chronometrycznie, prowadzone są prace mające na celu określenie początku systemu kriogeńskiego w oparciu o zapis skalny. W 2015 początek okresu został przesunięty z 850 milionów lat temu do 720 milionów lat temu, co odpowiada w przybliżeniu początkowi dużych zmian środowiska związanych ze zlodowaceniami.
Zlodowacenia.
Kriogen był bardzo zimnym okresem w historii Ziemi. Miały w nim miejsca duże zlodowacenia, z których dwa miały prawdopodobnie zasięg globalny – występowanie lodowców stwierdzono na wszystkich kontynentach, także tych, które znajdowały się wówczas na równiku. Dawniej sądzono, że w tym okresie nastąpiło jedno długotrwałe, całkowite zlodowacenie Ziemi nazwane Varanger od norweskiego półwyspu Varanger, gdzie znaleziono pierwsze dowody zlodowaceń neoproterozoicznych.
Pierwsza fala ochłodzenia nastąpiła pomiędzy 750 a 720 milionów lat temu. Zlodowacenie Kaigas miało przypuszczalnie lokalny charakter, dowody na jego wystąpienie znaleziono w Namibii; w południowych Chinach występowały wówczas chłodne warunki, ale prawdopodobnie wystąpiło tam tylko zlodowacenie górskie.
Zlodowacenie Sturtian miało miejsce pomiędzy 720 a 660 milionów lat temu; osady lodowcowe z tego okresu występują na wszystkich kontynentach, także położonych w tym czasie w okolicy równika. Osady z różnych kontynentów różnią się wiekiem, co może oznaczać, że zlodowacenie rozprzestrzeniało się na różnych kontynentach w różnym czasie, lub też że zlodowacenie to było niezwykle długie, zwłaszcza że osady mogą reprezentować tylko część okresu zlodowacenia. Istnieją dowody, że w tym czasie lód morski sięgnął tropików. Po zakończeniu zlodowacenia nastąpił relatywnie krótki okres ocieplenia.
Pod koniec kriogenu miało miejsce zlodowacenie Marinoan (650–635 milionów lat temu). Także to zlodowacenie miało potężny, być może globalny, zasięg. Koniec tego zlodowacenia nastąpił wszędzie generalnie w tym samym czasie. Warstwy węglanowe z południowych Chin, Australii i Namibii mają wiek zgodny w granicach niepewności pomiarowej, ok. 635 milionów lat temu. Minerały powstałe w tym okresie mają niezwykłe proporcje izotopów, co wskazuje na znaczące zaburzenie składu chemicznego atmosfery i krótkotrwały (do 1 mln lat) wzrost zawartości dwutlenku węgla na większą skalę niż kiedykolwiek w historii Ziemi, prawdopodobnie związany z deglacjacją.
Kriogen nie obejmuje wszystkich zlodowaceń neoproterozoicznych, ostatnie zlodowacenie Gaskiers miało miejsce w środkowym ediakarze.
Życie.
Niewiele wiadomo o ekosystemach istniejących w okresie zlodowaceń, ale znane są różnorodne mikroskamieniałości z kriogenu. Wszystkie wcześniej istniejące grupy eukariontów ("Amoebozoa", "Chromalveolata", "Excavata", "Opisthokonta", "Rhizaria" i rośliny) przetrwały ten czas, choć np. niektóre grupy akritarchów nie występują już w ediakarze. Przed okresem glacjalnym oraz po jego zakończeniu nastąpiła radiacja ewolucyjna eukariontów. Sprzed zlodowaceń pochodzą pierwsze bezdyskusyjne skamieniałości zielenic i heterotroficznych eukariontów. Z interwału pomiędzy zlodowaceniami Sturtian i Marinoan pochodzą rzadkie, makroskopowe skamieniałości o kształcie dysków o niepewnej przynależności systematycznej, które mogą reprezentować zwierzęta. Pozostałości biomarkerów (steroli) wskazują, że w kriogenie istniały już gąbki, a jedna z pospolitych grup mikroskamieniałości prawdopodobnie reprezentuje ameby skorupkowe.

</doc>
<doc id="1080613" url="https://pl.wikipedia.org/wiki?curid=1080613" title="E357">
E357



</doc>
<doc id="1080614" url="https://pl.wikipedia.org/wiki?curid=1080614" title="E403">
E403



</doc>
<doc id="1080616" url="https://pl.wikipedia.org/wiki?curid=1080616" title="E634">
E634



</doc>
<doc id="1080617" url="https://pl.wikipedia.org/wiki?curid=1080617" title="E635">
E635



</doc>
<doc id="1080618" url="https://pl.wikipedia.org/wiki?curid=1080618" title="5'-rybonukleotydy wapnia">
5'-rybonukleotydy wapnia



</doc>
<doc id="1080620" url="https://pl.wikipedia.org/wiki?curid=1080620" title="5'-rybonukleotydy disodowe">
5'-rybonukleotydy disodowe



</doc>
<doc id="1080622" url="https://pl.wikipedia.org/wiki?curid=1080622" title="Kategoria szachowa">
Kategoria szachowa



</doc>
<doc id="1080624" url="https://pl.wikipedia.org/wiki?curid=1080624" title="Olga Kotlarowa">
Olga Kotlarowa

Olga Kotlarowa (ros. Ольга Котлярова; ur. 12 kwietnia 1976 w Swierdłowsku) – rosyjska lekkoatletka, specjalistka biegów krótkich i średniodystansowych. Mierzy 180 cm wzrostu, waży 65 kg.
Kariera sportowa.
Brązowa medalistka olimpijska, mistrzyni świata w sztafecie 4 x 400 m, mistrzyni Europy.
Rekordy życiowe.
Kotlarowa razem z koleżankami z reprezentacji jest także halową rekordzistką świata w sztafetach 4 x 400 metrów (3:23,37 2006) oraz 4 x 800 metrów (8:14,53 2008).

</doc>
<doc id="1080625" url="https://pl.wikipedia.org/wiki?curid=1080625" title="Krzysztof Lasocki (brydżysta)">
Krzysztof Lasocki (brydżysta)

Krzysztof Lasocki (ur. 18 listopada 1940) – polski brydżysta, Arcymistrz Światowy (PZBS), World Life Master oraz Seniors International Master (WBF), European Grand Master oraz European Champion w kategoriach Open i Seniors (EBL), zawodnik drużyny KURT-ROYCE Poznań.
W 2020 odznaczony Brązowym Krzyżem Zasługi.
Wyniki Brydżowe.
Rozgrywki krajowe.
W rozgrywkach krajowych zdobywał następujące lokaty:
Olimpiady.
W olimpiadach w zawodach teamów uzyskał następujące rezultaty:
Zawody Światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:
Inne zawody.
W innych zawodach zdobył następujące lokaty:

</doc>
<doc id="1080626" url="https://pl.wikipedia.org/wiki?curid=1080626" title="16 Litewska Dywizja Strzelecka">
16 Litewska Dywizja Strzelecka

16 Litewska Dywizja Strzelecka () – związek taktyczny (dywizja) Armii Czerwonej podczas II wojny światowej
Szlak bojowy.
18 grudnia 1941 najwyższe wojskowe władze ZSRR podjęły decyzję dotyczącą utworzenia w ramach Armii Czerwonej dywizji strzeleckiej złożonej częściowo z Litwinów. Nazwa jednostki miała więc charakter bardziej propagandowy, niż wynikający ze składu narodowościowego. Na jej czele stał gen. mjr Feliks Baltusis-Ziematis, zaś jego zastępcą i szefem sztabu był gen. mjr Vladas Karvelis. 1 maja 1942 miała miejsce uroczysta przysięga żołnierzy.
15 sierpnia tego roku 16 DS została wysłana koleją na zaplecze frontu do rejonu na wschód od Tuły. W grudniu przydzielono ją do 3 Armii działającej w rejonie Briańska. W lutym 1943 jednostka rozpoczęła walkę z Niemcami w rejonie Aleksiejewki, ponosząc duże straty. W rezultacie wycofano ją na tyły i przeprowadzono reorganizację. Dowództwo objął gen. mjr V. Karvelis, zaś jego zastępcą i szefem sztabu został płk Adolfas Urbšas. W okresie maj-czerwiec stan liczebny 16 DS został odbudowany. W lipcu wzięła ona udział w składzie 48 Armii w wyjątkowo ciężkich walkach związanych z niemiecką operacją "Cytadela" w rejonie miejscowości Orzeł-Kursk. 23 lipca wraz z innymi jednostkami Armii Czerwonej przeszła do kontrofensywy, przełamując niemieckie linie obronne. W sierpniu została wycofana do centralnej Rosji na odpoczynek. 
Od 6 października uczestniczyła w walkach w rejonie Połocka. Od 22 czerwca 1944 w ramach potężnej operacji "Bagration" wyzwalała obszary Białorusi. 13 lipca przekroczyła granicę białorusko-litewską w rejonie Szawli, gdzie poniosła ciężkie straty. W sierpniu wydzieliła kadrę oficerską dla nowo formowanej na obszarze Litwy 50 Litewskiej Dywizji Strzeleckiej. Od 5 października działała w północno-zachodniej części Litwy w składzie 2 Armii Gwardyjskiej. W połowie października walczyła z powodzeniem w rejonie Kłajpedy z niemiecką Dywizją Grenadierów Pancernych "Großdeutschland", co było jednym z jej najbardziej chwalebnych dokonań bojowych. 31 października została odznaczona sztandarem Czerwonej Gwiazdy, zaś 10 jej żołnierzy, w tym 4 Żydów, otrzymało tytuł Bohatera Związku Radzieckiego. Następnie 16 DS przemaszerowała w kierunku północnym do Kurlandii, gdzie walczyła z okrążonymi wojskami niemieckimi. W styczniu 1945 została na pewien czas wycofana z powrotem na Litwę, aby zlikwidować resztki wojsk niemieckich (m.in. znowu zdobyła Kłajpedę, która została odzyskana przez Niemców). Odtąd uzyskała przydomek Dywizja "Kłajpedzka". W lutym powróciła do Kurlandii, działając tam do końca wojny. 8 maja przyjęła na swoim odcinku kapitulację wojsk niemieckich.
Broń.
W momencie sformowania 16 DS była uzbrojona w 7 tys. karabinów ręcznych, 150 karabinów automatycznych, ponad 900 pistoletów maszynowych, 220 lekkich karabinów maszynowych, ponad 100 ciężkich karabinów maszynowych, 9 przeciwlotniczych karabinów maszynowych, ponad 220 rusznic przeciwpancernych, 74 działa i 188 moździerzy.
Organizacja i skład.
Składała się z trzech pułków strzeleckich, liczących ok. 2-2,5 tys. żołnierzy. Pułki dzieliły się na trzy bataliony strzeleckie (600-800 ludzi). Batalion składał się z trzech kompanii strzeleckich, kompanii karabinów maszynowych i kompanii moździerzy. Pułk artylerii, liczący ok. 900 żołnierzy, dzielił się na trzy bataliony, każdy w składzie dwóch baterii dział polowych i baterii haubic. Specjalną rolę w dywizji odgrywała sekcja polityczna, która wydzielała żołnierzy do tzw. kompanii specjalnej. W jej ramach organizowane były kursy polityczno-ideologiczne, przygotowujące kadry Litewskiej SRR. Ich zadaniem miało być też zwalczanie antykomunistycznych nacjonalistów.
W skład 16DS wchodziły:

</doc>
<doc id="1080627" url="https://pl.wikipedia.org/wiki?curid=1080627" title="Lasocki">
Lasocki



</doc>
<doc id="1080629" url="https://pl.wikipedia.org/wiki?curid=1080629" title="Domiąża">
Domiąża

Domiąża – fragment koryta Odry w Dolinie Dolnej Odry, w granicach miasta Police. Domiąża obejmuje odcinek rzeki od wyspy Mnisi Ostrów (granica Szczecina i Polic) do początku wyspy Długi Ostrów, gdzie rozdziela się na Wąski Nurt (Kanał Policki) oraz Szeroki Nurt. Stanowi morskie wody wewnętrzne oraz jest włączona w granice administracyjne portu morskiego Police.
Przebieg.
Do Domiąży uchodzą wody z Odry już po połączeniu Kanału Skolwińskiego, głównego biegu Odry, Babiny i Ińskiego Nurtu. Domiąża ma początek za wyspą Rybi Ostrów, przy ujściu Iny, od granicy administracyjnej Szczecina i Polic, gdzie Odra rozdziela się na Domiążę (wschodnie koryto) oraz Wietlinę (zachodnie koryto) oddzielone wyspą Mnisi Ostrów. Miejsce to stanowi także granicę pomiędzy portami morskimi: Szczecin i Police. Do 1945 r. Domiąża miała umownie początek przy Ińskim Nurcie.
Po rozdzieleniu od Wietliny, na środku Domiąży jest mała wyspa Kopina, a od prawego (wschodniego) brzegu uchodzi Kanał Brzeziński. Dalej po minięciu Mnisiego Ostrowa, Domiąża łączy się od lewej (zachodniej) strony z Wietliną. Odcinek dalej przy lewym brzegu kończy się wyspa Skolwiński Ostrów i uchodzą wody Cieśnicy. Na tej samej wysokości lecz na prawym brzegu do Odry uchodzi Szczucznik. Następnie koryto ulega zwężeniu i na lewym brzegu znajduje się Nabrzeże Mijanka portu morskiego Police. Za nim z rzeką łączą się wody Polickiego Nurtu. Dalej na lewym brzegu znajduje się stacja nautyczna i Nabrzeże Produktu. Pomiędzy tym miejscem a stawą świetlną na prawym (wschodnim) brzegu kończy się Domiąża, a wody Odry rozdzielają się na zachodni Wąski Nurt (Kanał Policki) oraz Szeroki Nurt rozdzielone wyspą Długi Ostrów.
Zagospodarowanie.
Zgodnie z prawem morza rzeka w całości należy do akwenu polskich morskich wód wewnętrznych. Na Domiąży przebiega tor wodny Świnoujście–Szczecin. Wody Domiąży znajduje się w granicach administracyjnych portu morskiego Police.
Na wschodnim brzegu Domiąży wyznaczono granicę między miastem Police a gminą Goleniów w ten sposób, że Domiąża w całości znajduje się w granicach administracyjnych Polic. Na wschód od Domiąży zlokalizowana jest wieś Święta. Nad zachodnim brzegiem Domiąży, na wyspie Polickie Łąki, zlokalizowane były nieistniejące dziś osiedla Polic: Bardo, Czapliniec i Szaniec.
Istnieją plany budowy stałej przeprawy (tunel lub most) Police – Święta nad Domiążą, która ma stanowić fragment zachodniego obejścia Szczecina i łączyć Police oraz północną część powiatu polickiego, Lubieszyn i lewobrzeżną część Szczecina z węzłem komunikacyjnym w Goleniowie.
Wzdłuż wschodniego wybrzeża Domiąży prowadzi szlak kajakowy „Meandry Iny” biegnący Iną z okolic Bącznika do dawnego Inoujścia, a następnie Odrą i jeziorem Dąbie do ośrodka żeglarskiego w Lubczynie.
Przyroda.
Siedliska wokół Domiąży objęto ochroną, tworząc obszar „Ujście Odry i Zalew Szczeciński” sieci Natura 2000.
Historia.
Do 1945 r. stosowano niemiecką nazwę "Damanscher Strom". W 1949 r. ustalono urzędowo polską nazwę "Domiąża".

</doc>
<doc id="1080630" url="https://pl.wikipedia.org/wiki?curid=1080630" title="Niala górska">
Niala górska

Niala górska ("Tragelaphus buxtoni") – gatunek dużego ssaka parzystokopytnego z rodziny wołowatych, zaliczany do antylop, blisko spokrewniony z nialą grzywiastą i kudu (kudu wielkie i kudu małe).
Występowanie i biotop.
Obecny zasięg występowania gatunku jest ograniczony do niewielkich obszarów prowincji Arussi i Bale w Etiopii, na wysokościach 3000–4200 m n.p.m. na terenie Parku Narodowego Bale Mountains. Jego siedliskiem są formacje krzewiaste.
Charakterystyka ogólna.
Wygląd.
Niala górska jest niższa w kłębie od niali grzywiastej, ale dłuższa i cięższa. Samice osiągają 150–200 kg, a samce 180–300 kg masy ciała. Ubarwienie szare do szarobrązowego, spodem jaśniejsze, zależne od wieku osobnika – u młodszych dominuje kolor brązowy, u starszych szary.
Wyraźnie zaznaczony jest dymorfizm płciowy – samce są większe od samic, mają spiralnie zakręcone (1,5–2 obrotów) rogi, a ich ubarwienie jest ciemniejsze w porównaniu z samicami w tym samym wieku.
Tryb życia.
Wędrują w stadach złożonych z kilku do kilkunastu osobników, zwykle samic z młodymi, czasem samców. Starsze samce wędrują samotnie. Niala górska jest gatunkiem roślinożernym. Żywi się ziołami, krzewami i trawami. Wykazują aktywność późnym popołudniem, nocą i wczesnym rankiem.
Rozród.
Okres godowy przypada zwykle na grudzień-styczeń, ale może odbywać się w innych miesiącach. Po ponad 8-miesięcznej ciąży rodzi się jedno młode, które przez kilka tygodni przebywa ukryte w gęstwinach. Po dołączeniu do stada młode pozostaje pod opieką matki przez około dwa lata.
Podgatunki.
Nie wyróżniono podgatunków "Tragelaphus buxtoni".
Zagrożenia i ochrona.
Głównym naturalnym wrogiem niali jest lampart plamisty. Mniejsze drapieżniki polują na młode niale, natomiast krokuta cętkowana i lew afrykański rzadko wkraczają na obszary zajmowane przez nialę górską.
Gatunek nie jest objęty konwencją waszyngtońską CITES. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii EN ("endangered" – zagrożony wyginięciem). Do głównych przyczyn zagrożenia zaliczono polowania i utratę siedlisk. Obecna dzika populacja liczy prawdopodobnie mniej niż 2500 osobników.

</doc>
<doc id="1080632" url="https://pl.wikipedia.org/wiki?curid=1080632" title="Tragelaphus buxtoni">
Tragelaphus buxtoni



</doc>
<doc id="1080634" url="https://pl.wikipedia.org/wiki?curid=1080634" title="Shogakukan Manga Award">
Shogakukan Manga Award



</doc>
<doc id="1080636" url="https://pl.wikipedia.org/wiki?curid=1080636" title="Tim Lobinger">
Tim Lobinger

Tim Lobinger (ur. 3 września 1972 w Rheinbach, zm. 16 lutego 2023 w Monachium) – niemiecki lekkoatleta, tyczkarz.
Halowy mistrz świata, trzykrotny medalista mistrzostw Europy. Jego rekord życiowy to 6,00 m (1997 &amp; 1999), wynik ten do 2012 roku był rekordem Niemiec. Mierzył 193 cm wzrostu, ważył 86 kg.
Jego trenerem był Leszek Klima.
Zmarł z powodu nowotworu w wieku 50 lat.

</doc>
<doc id="1080649" url="https://pl.wikipedia.org/wiki?curid=1080649" title="Cmentarz w Nowotańcu">
Cmentarz w Nowotańcu

Cmentarz w Nowotańcu – cmentarz grzebalny w Nowotańcu znajduje się 400 m od drogi powiatowej nr 2212R na wzgórzu zwanym "na Zamku" naprzeciwko kościoła parafialnego pw. św. Mikołaja. Cmentarz został konsekrowany w roku 1784. Jego całkowita powierzchnia wynosi ok. 4 ha. 
Do rejestru zabytków nowotanieckiej nekropolii została wpisana część pomników nagrobnych m.in. nagrobki kamienne w kształcie obelisków na cokołach - Apolonii Faygiel (zm. 1804), Stefana Ostoi-Baranieckiego (zm. 1833), Kaspka ["Kacper Kozma"] z rzeźbą Chrystusa Króla Zbawiciela na cokole.
Na cmentarzu są pochowani: właściciel ziemski Adolf Poźniak (1848-1913), Tomasz (1848-1901) i Tekla (1850-1916) Pankiewicz, rodzice błogosławionego o. Anastazego Pankiewicza (jego samego upamiętnia symboliczna tablica na ich nagrobku), Czesław (1880-1957) i Waleria (1885-1956) Sieradzcy (Czesław był działaczem komunistycznym w 1. poł XX wieku, ojcem Tadeusza i Kazimierza, działaczy i funkcjonariuszy komunistycznych).

</doc>
<doc id="1080650" url="https://pl.wikipedia.org/wiki?curid=1080650" title="Antracyklina">
Antracyklina



</doc>
<doc id="1080653" url="https://pl.wikipedia.org/wiki?curid=1080653" title="Jerakas">
Jerakas

Jerakas (gr. Γέρακας) – miasto w Grecji, w administracji zdecentralizowanej Attyka, w regionie Attyka, w jednostce regionalnej Attyka Wschodnia. Siedziba gminy Palini. W 2011 roku liczyło 29 939 mieszkańców. Leży na północ od Aten. Ośrodek przemysłowy.

</doc>
<doc id="1080654" url="https://pl.wikipedia.org/wiki?curid=1080654" title="Wielki Karw">
Wielki Karw

Wielki Karw – wyspa odrzańska w Dolinie Dolnej Odry w granicach administracyjnych miasta Police. . W rejonie północnego krańca wyspy Domiąża przechodzi w Roztokę Odrzańską. 
W rejonie wyspy znajduje się port morsko-rzeczny Police.
Obszar wyspy jest objęty granicami obszaru Ujście Odry i Zalew Szczeciński sieci Natura 2000.
Nazwę Wielki Karw wprowadzono urzędowo rozporządzeniem w 1949 roku, zastępując poprzednią niemiecką nazwę wyspy – "Groß Korfwerder".

</doc>
<doc id="1080656" url="https://pl.wikipedia.org/wiki?curid=1080656" title="Rzopik">
Rzopik

LO vz. 37 – lekki schron czechosłowacki przystosowany do prowadzenia ognia bocznego zwany popularnie rzopikiem (řopík, ŘOPík - zgodnie z Ředitelství obranných prací (ŘOP)). 
Obiekty vz.37 powstały na podstawie oryginalnej czechosłowackiej koncepcji. Były zminimalizowaną wersją ciężkich bunkrów TO. Od strony nieprzyjaciela była umieszczona gruba ściana szersza od samego schronu. Dzięki temu strzelnice umieszczone w ścianach bocznych były dobrze chronione przed ogniem z przedpola. Strzelnice składały się z metalowych pancerzy, dzięki czemu były znacznie wytrzymalsze. Do obrony bezpośredniej służyły wyrzutniki granatów. Bunkry budowano na przeciwstoku lub obudowywano murem kamiennym i obsypywano ziemią tworząc niewielkie wzniesienie.
Wybudowano łącznie ponad 9000 schronów wzór 37. Według planów do końca 1939 r. miało zostać wybudowanych łącznie 16000 rzopików. Nie zostały one wykorzystane, gdyż na mocy układ monachijskiego Czechosłowacja pozwoliła III Rzeszy na zajęcie Kraju Sudetów.
Wersje.
Rzopiki były budowane w kilku wersjach oznaczonych kolejnymi literami alfabetu A, B, C, D, E
Typ A.
Załogę schronu w wersji podstawowej A stanowiło 7 osób - dowódca, zastępca dowódcy, dwóch strzelców, dwóch amunicyjnych oraz łącznik. 
W zależności od przebiegu linii obrony osie strzelnic mogły się znajdować pod różnymi kątami – od 120 do 220 stopni. Odpowiednie odmiany były określone jako A-120, A-140, A-160, A-180, A-200, A-220. 
Rzopiki typu A były odporne na kilkukrotne trafienie pociskiem kalibru 105 mm. (Schrony wzmocnione budowane w szczególnie ważnych miejscach mogły wytrzymać kilkukrotne trafienie pociskiem kalibru 150 mm. Schrony osłabione były odporne na trafienia pociskami 75 mm)
Typ B.
Obiekty typu B miały jedną strzelnicę do ognia bocznego (B1 - w prawo, B2 - w lewo) oraz jedną do ognia na wprost. Służyły głównie do blokowania dolin górskich lub ważnych dróg przecinających linie umocnień.
Typ C.
Typ C to proste gniazda karabinów maszynowych, pozbawione specjalnego wyposażenia. Używane wyjątkowo w trudnym terenie do zabezpieczania martwych pól ostrzału głównej linii obronnej.
Typ D.
Stanowił połówkę standardowego schronu typu A. Pozwalało to na budowanie ich na stromych stokach. Często budowane parami po obu stronach przełęczy. 
Typ E.
Schrony typu E posiadały jedną strzelnicą do ognia na wprost. Służyły do blokowania dróg wiodących od granicy w głąb terytorium Czechosłowacji.
Typy F, G, H.
Wersje rozwojowe schronów. Miały być wyposażone w działo przeciwpancerne 37 mm. Wybudowano jedynie 2 takie obiekty.

</doc>
<doc id="1080657" url="https://pl.wikipedia.org/wiki?curid=1080657" title="Koropi">
Koropi

Koropi (gr. Κορωπί) – miasto w Grecji, w administracji zdecentralizowanej Attyka, w regionie Attyka, w jednostce regionalnej Attyka Wschodnia. Siedziba gminy Kropia. W 2011 roku liczyło 19 164 mieszkańców. Leży na wschód od Aten. Ośrodek przemysłowy.

</doc>
<doc id="1080658" url="https://pl.wikipedia.org/wiki?curid=1080658" title="Konaty">
Konaty

Konaty – część wsi Gąszcze w Polsce, położona w województwie łódzkim, w powiecie wieruszowskim, w gminie Galewice.
W latach 1975–1998 Konaty administracyjnie należały do województwa kaliskiego.
Położenie.
Do wsi Konaty można dojechać jadąc szosą (droga nr 04709E) z Biadaszek do Ostrówka i skręcając za wsią Gąszcze, w lewo, w polną drogę biegnącą na wschód (w kierunku Przybyłowa).
Dane z SGKP.
Słownik geograficzny Królestwa Polskiego podaje następujące dane dotyczące wsi Konaty:

</doc>
<doc id="1080660" url="https://pl.wikipedia.org/wiki?curid=1080660" title="Inseminator">
Inseminator

Inseminator – osoba dokonująca procedury inseminacji.
Praca inseminatora polega na wprowadzeniu nasienia, za pomocą specjalnych instrumentów, do dróg rodnych samicy celem jej zapłodnienia. Nasienie jest pozyskiwane z banków nasienia, które są prowadzone przez wyspecjalizowane jednostki. W Polsce pozyskiwaniem, gromadzeniem i przechowywaniem zamrożonego nasienia zajmują się między innymi "Stacje Hodowli i Unasienniania Zwierząt".
Inseminatorzy najczęściej dokonują inseminacji u krów i świń. U świń procedura inseminacji polega na wprowadzeniu przez inseminatora specjalnego foliowego pojemnika z nasieniem knura do pochwy lochy. Pojemnik zakończony jest woskowym korkiem, który pod wpływem temperatury ciała ulega rozpuszczeniu (po około 10–15 minutach) i nasienie przedostaje się do dróg rodnych.
W przypadku krów procedura wykonywana przez inseminatorów wygląda odmiennie. Do inseminacji używa się specjalnego przyrządu, tak zwanego "pistoletu", który jest metalową rurą. Następnie umieszcza się w niej plastikową rurkę, w której znajduje się nasienie i całość wprowadza się do trzonu macicy krowy i tam deponuje nasienie.
Umiejętności inseminatora zdobywa się w Polsce na kilkudniowych kursach, a praca inseminatora jest zwykle dodatkowym źródłem dochodu dla rolników kończących ten kurs.
Nie ma pełnych danych dotyczących liczby inseminacji w Polsce. W województwie lubelskim w 2005 inseminatorzy wykonali 161.237 inseminacji u krów i 104.134 u trzody chlewnej.

</doc>
<doc id="1080661" url="https://pl.wikipedia.org/wiki?curid=1080661" title="Skala muzyczna">
Skala muzyczna



</doc>
<doc id="1080663" url="https://pl.wikipedia.org/wiki?curid=1080663" title="Mnisi Ostrów">
Mnisi Ostrów

Mnisi Ostrów – wyspa odrzańska w Dolinie Dolnej Odry w granicach administracyjnych miasta Police. Wyspa otoczona jest odnogami Odry: Domiążą i Wietliną. W rejonie południowego krańca wyspy rozpoczyna się odcinek Odry – Domiąża.
Obszar wyspy jest objęty granicami obszaru Ujście Odry i Zalew Szczeciński sieci Natura 2000.
Nazwę "Mnisi Ostrów" wprowadzono urzędowo w 1949 roku, zastępując poprzednią niemiecką nazwę "Mönch Werder".

</doc>
<doc id="1080666" url="https://pl.wikipedia.org/wiki?curid=1080666" title="Adam Bachleda-Curuś (samorządowiec)">
Adam Bachleda-Curuś (samorządowiec)

Adam Bachleda-Curuś (ur. 15 listopada 1958 w Zakopanem) – polski przedsiębiorca i samorządowiec, burmistrz Zakopanego w latach 1995–2001.
Życiorys.
Ukończył w 1977 Liceum Ogólnokształcące im. Oswalda Balzera w Zakopanem, następnie ogrodnictwo w Wyższej Szkole Rolniczej w Krakowie, po których zajął się prywatną działalnością gospodarczą. W latach 70. produkował okulary, później działał głównie w branży nieruchomości. W 2007 wraz z synami założył spółkę prawa handlowego Bachleda Grupa Inwestycyjna, objął w niej stanowisko przewodniczącego rady dyrektorów.
W 1990 został wybrany na radnego Zakopanego, ponownie mandat uzyskiwał w 1994 i 1998. Był generalnym dyrektorem Zimowej Uniwersjady 1993. W 1995 i 1998 powoływano go na urząd burmistrza Zakopanego (stanowisko to zajmował do 2001). Starał się o organizację zimowych igrzysk olimpijskich w 2006 w Zakopanem. Pozostawał w tym okresie związany z Akcją Wyborczą Solidarność. 6 czerwca 1997 uczestniczył w pielgrzymce Jana Pawła II do Zakopanego; w czasie mszy pod Wielką Krokwią złożył hołd papieżowi w imieniu górali, który został określony mianem hołdu górali polskich.
W połowie lat 90. i ponownie od 2004 notowany na liście najbogatszych Polaków przygotowywanej przez tygodnik „Wprost”.
Żonaty (żona Iwona Dorota Bachleda-Curuś), ma czterech synów (Adama, Andrzeja, Alberta i Antoniego). Jest stryjem aktorki Alicji Bachledy-Curuś. Odznaczony Orderem Świętego Grzegorza Wielkiego.

</doc>
<doc id="1080669" url="https://pl.wikipedia.org/wiki?curid=1080669" title="Polska Zbrojna">
Polska Zbrojna

Polska Zbrojna – miesięcznik wydawany przez Wojskowy Instytut Wydawniczy, utworzony przez Ministerstwo Obrony Narodowej; poprzednim wydawcą był Dom Wydawniczy „Bellona”.
Historia.
„Polska Zbrojna” jest jednym z najstarszych, wydawanych do dnia dzisiejszego, polskich czasopism. Pierwszy numer pisma został wydany w październiku 1921 roku. Gazeta wychodziła jako dziennik i jako półoficjalny organ Ministerstwa Spraw Wojskowych. Była wydawana nieprzerwanie do wybuchu wojny. W latach 1937–1939 ukazywał się także cotygodniowy dodatek „Tydzień Literacki Polski Zbrojnej”.
Po wojnie czasopismo wznowiło działalność w Łodzi, skąd w kwietniu 1946 zostało przeniesione do Warszawy. Było wydawane do roku 1950, kiedy to władze zmieniły jej nazwę na „Żołnierz Wolności”. W 1991 roku powrócono do historycznej nazwy. Początkowo wydawano „Polskę Zbrojną” jako dziennik. Z datą 31.12.1996–1.1.1997 (nr 250) przestała ukazywać się jako gazeta codzienna. Pierwszy egzemplarz „Polski Zbrojnej” w edycji tygodniowej ukazał się 10.1.1997 roku. Od kwietnia 2012 r. ukazuje się jako miesięcznik.
Czasopismo skierowane jest do czytelników interesujących się sprawami Sił Zbrojnych Rzeczypospolitej Polskiej, a także szerzej rozumianej obronności państwa. Głównymi (choć nie jedynymi) odbiorcami tygodnika są żołnierze zawodowi i emeryci wojskowi oraz osoby interesujące się problemami bezpieczeństwa światowego.
Czasopismo zajmuje się zarówno bieżącymi wydarzeniami w wojsku, porusza również problemy nurtujące samych żołnierzy. Dużą wagę przywiązuje redakcja do bieżących wydarzeń geopolitycznych. Ponadto na łamach tygodnika znaleźć można porady prawne, artykuły z zakresu historii wojskowości, ciekawostki dotyczące techniki wojskowej i militariów oraz recenzje premier filmowych i wydawniczych.
W lipcu 2017 rozpoczęto wydawanie osobnego tytułu – kwartalnika „Polska Zbrojna. Historia”.
Redaktorzy „Polski Zbrojnej”.
Redaktorzy naczelni

</doc>
<doc id="1080676" url="https://pl.wikipedia.org/wiki?curid=1080676" title="Cerkiew Świętej Trójcy w Wałczu">
Cerkiew Świętej Trójcy w Wałczu

Cerkiew pod wezwaniem Świętej Trójcy – prawosławna cerkiew parafialna w Wałczu. Należy do dekanatu Koszalin diecezji wrocławsko-szczecińskiej Polskiego Autokefalicznego Kościoła Prawosławnego.
Cerkiew znajduje się przy ulicy Kujawskiej.
Świątynia jest byłą ewangelicką kaplicą cmentarną pochodzącą z XIX wieku. W 1947 przeszła na własność parafii prawosławnej. Wewnątrz świątyni ikonostas, pochodzący z rozebranej cerkwi na Lubelszczyźnie. Ikony cerkiew otrzymała w 1947 od metropolii warszawskiej. W 1986 wymieniono okna i okratowano je. W latach 1994–1995 odnowiono freski i ułożono boazerię. Posesja cerkiewna jest ogrodzona i posiada system alarmowy.
Cerkiew i cmentarz wpisano do rejestru zabytków 4 stycznia 1985 pod nr A-707.

</doc>
<doc id="1080677" url="https://pl.wikipedia.org/wiki?curid=1080677" title="Vita nova">
Vita nova



</doc>
<doc id="1080678" url="https://pl.wikipedia.org/wiki?curid=1080678" title="Park Narodowy Szwajcaria Czeska">
Park Narodowy Szwajcaria Czeska



</doc>
<doc id="1080679" url="https://pl.wikipedia.org/wiki?curid=1080679" title="Jamrose">
Jamrose

Jamrose – polska grupa muzyczna założona w 1993 roku.
Zespół powstał w 1993 roku, a pierwszy skład tworzyli Maciej Jamroz (znany z zespołu Top One) i Rafał Bielski, których wokalnie wspomagała Kasia Lesing. Jamrose jako jedna z pierwszych polskich grup muzycznych, wykonywała w Polsce muzykę techno. Pierwszy utwór promujący płytę "Techno Machine" nosił tytuł "Master Plan". Teksty w języku angielskim pisał Mark Śledziewski, a w języku polskim Janusz Kondratowicz.
Najbardziej znane utwory z ich płyt to, "Funk Machine", "Pusher Man", "Dig of the sound to the underground", "Do The Dance" ,"Posse Boy", "Evolution Dance", "Let me love you" i "Bimbo". Największym sukcesem zespołu jest wydanie singli "Master Plan", "Funk Machine" oraz "Do the Dance" przez włoską wytwórnię Disco Magic 
Zespół z utworem "Funk Machine" zaprezentował się na festiwalu w Sopocie w roku 1993.
Zespół zakończył działalność w 1996 roku, a Rafał Bielski odszedł od muzyki.
W kwietniu 2015 roku doszło do reaktywacji zespołu, a w jego skład weszli Maciej Jamroz i Kasia Lesing. 6 marca 2016 r. na łamach YouTube ukazał się teledysk do utworu "Zamienię w perły".

</doc>
<doc id="1080682" url="https://pl.wikipedia.org/wiki?curid=1080682" title="Bobby Valentino">
Bobby Valentino

Bobby V, właśc. Bobby Wilson, (ur. 27 lutego 1980 w Jackson) – amerykański piosenkarz R&amp;B. Wydał cztery albumy studyjne "Bobby Valentino" (2005), "Special Occasion" (2007), "The Rebirth" (2009), "Fly On The Wall" (2011) i album EP "Come With Me" (2008).

</doc>
<doc id="1080684" url="https://pl.wikipedia.org/wiki?curid=1080684" title="Synagoga w Hechingen">
Synagoga w Hechingen

Synagoga w Hechingen (niem. "Synagoge in Hechingen") – synagoga znajdująca się w Hechingen w Niemczech, przy Goldschmiedstraße.
Synagogę została zbudowana w 1776 roku. W budynku znajdowało się także mieszkanie dla kantora, a nad nim galeria dla kobiet. W latach 1850-1852 synagogę rozbudowano. Mieszkanie kantora zlikwidowano i umieszczono w jego miejscu hall. Wzniesiono także boczne empory dla kobiet. 
W 1881 roku przebudowano fasadę w stylu klasycystycznym. Podczas nocy kryształowej z 9 na 10 listopada 1938 roku budynek został zdewastowany. W 1949 roku synagogę zwrócono żydowskiemu związkowi religijnemu ze Stuttgartu, który sprzedał ją w 1952 roku szklarzowi. Do 1982 roku była wykorzystywana jako magazyn. Później przeszła remont kapitalny i od 1986 roku służy celom kulturalnym.

</doc>
<doc id="1080685" url="https://pl.wikipedia.org/wiki?curid=1080685" title="Synagoga w Heilbronn-Sontheim">
Synagoga w Heilbronn-Sontheim

Synagoga w Heilbronn-Sontheim (niem. "Synagoge in Heilbronn-Sontheim") – nieistniejąca synagoga znajdująca się w Heilbronn w Niemczech, w dzielnicy Sontheim.
Pierwszą synagogę ufundował Wolff ben Simchah Josef w 1672 r. Znajdowała się ona w domu Żyda Dawida.
W 1773 roku Simon ben Josef Wolf na pierwszym piętrze swojego domu przy Judengängle, drodze między Deinenbachstraße i Hauptstraße, założył nową synagogę. W 1827 roku została ona zburzona i na jej miejscu powstała nowa (działka Hauptstrasse 36 und 36/1). Obok w 1864 roku zbudowano mykwę (działka Hauptstrasse 39).
Dzień po nocy kryształowej, 10 listopada 1938 roku planowano ją podpalić, ale jeden z członków SA przekonał pozostałych, że może to grozić pożarem miasta. Wyniesiono i spalono jedynie wyposażenie.
Po zakończeniu wojny synagoga służyła gminie ortodoksyjnej do obchodów święta Sukkot. Z powodu groźby zawalenia została zburzona w 1986 roku. Trzy lata później w jej miejscu ustawiono kamień pamiątkowy.

</doc>
<doc id="1080686" url="https://pl.wikipedia.org/wiki?curid=1080686" title="Zamek Horkheim">
Zamek Horkheim

Zamek Horkheim (niem. "Burg Horkheim") – średniowieczny zamek w dzielnicy Horkheim miasta Heilbronn w Niemczech.
Historia zamku.
Zamek Horkheim był po raz pierwszy wzmiankowany w XIV w. Występował w źródłach również pod nazwą „Burgfreyheit”. Wieża o wysokości 16 m i budynek mieszkalny są najstarszą częścią założenia. W 1461 zamek będący własnością elektora Palatynatu został nadany jako lenno Volmarowi Lemlinowi. W XV w. przebudowano go na zamek wodny zamurowując zachodnią i północną okrągłą wieżę. Otaczała go fosa o szerokości 10 m, nad którą przerzucono most zwodzony. Dziś fosa jest sucha i jest wykorzystywana jako ogród. Zamek był kilkakrotnie przebudowywany. W wieży mieszkalnej zamku znajdowała się niegdyś synagoga.

</doc>
<doc id="1080689" url="https://pl.wikipedia.org/wiki?curid=1080689" title="Por jądrowy">
Por jądrowy

Pory jądrowe –- otwory w podwójnej błonie jądrowej, służące do transportu cząsteczek z jądra komórkowego do cytoplazmy albo w przeciwnym kierunku. 
W obrębie poru jądrowego znajduje się jądrowy kompleks porowy (NPC – ) o średnicy 120-150 nm. Liczba jądrowych kompleksów porowych jest zależna od wieku, aktywności metabolicznej i typu komórki. W hepatocytach znajduje się 3000-7000 porów, a w komórkach o wysokiej aktywności metabolicznej liczba ta sięga 50 mln.
Budowa jądrowego kompleksu porowego.
Jądrowy kompleks porowy jest cylindryczną strukturą zbudowaną z trzech współosiowo ułożonych pierścieni:
Przekaźnictwo jądrowo-cytoplazmatyczne.
Transport cząsteczek przez kanał centralny jądrowego kompleksu porowego wymaga dostarczenia energii z hydrolizy ATP lub GTP. Przemieszczanie cząsteczek, np. białek z cytoplazmy do jądra można podzielić na kilka etapów:

</doc>
<doc id="1080693" url="https://pl.wikipedia.org/wiki?curid=1080693" title="Parakwat">
Parakwat

Parakwat (nazwa systematyczna: dichlorek 1,1’-dimetylo-4,4’-bipirydyniowy) – organiczny związek chemiczny, stosowany na masową skalę jako herbicyd.
Jest to czwartorzędowa sól amoniowa, najprostszy wiologen ("N,N"'-dialkilowa pochodna bipirydyny). Łatwo ulega redukcji do rodnikojonu, będącego prekursorem rodników nadtlenkowych, reagujących następnie z nienasyconymi lipidami błon komórkowych.
Parakwat jest stosowany od roku 1961 i należy do najpowszechniej stosowanych herbicydów. Ze względu na dużą toksyczność i brak selektywności, od 11 lipca 2007 został zakazany w Unii Europejskiej. Zalecany dosyć powszechnie do stosowania w Stanach Zjednoczonych, jednak ze względu na toksyczność aplikacja jest możliwa tylko przez osoby posiadające uprawnienia. Dla ograniczenia niebezpieczeństwa zatrucia poprzez np. połknięcie do herbicydu zawierającego parakwat dodaje się substancje o silnym zapachu, ostrzegawczym kolorze (ciemnoniebieski) oraz powodujące wymioty w razie połknięcia.

</doc>
<doc id="1080698" url="https://pl.wikipedia.org/wiki?curid=1080698" title="Kombajn zrębowy">
Kombajn zrębowy

Kombajn zrębowy (harwester, z ) – wieloczynnościowa maszyna leśna ścinkowo-okrzesująco-przerzynająca wykorzystywana przy zrębie.
Pierwszy kombajn zrębowy został wprowadzony w Szwecji przez firmę SP Maskiner, we wczesnych latach 80. XX wieku.
Kombajn zrębowy jest najczęściej maszyną samobieżną wyposażoną w głowicę ścinkową, której elementem roboczym są noże lub piła. Głowica zwykle zamontowana jest na przegubowym wysięgniku sterowanym hydraulicznie.
Maszyna ta przeznaczona jest do pozyskiwania drewna w systemie sortymentalnym, na zrębie zostają takie elementy, jak wałki, wyrzynki, kłody czy też dłużyce. Kombajny zrębowe nadają się do drzewostanów, w których drzewa wytwarzają pień w kształcie strzały. Najlepiej jeśli drzewo jest drobnogałęziste, o gałęziach zrośniętych w kącie prostym lub w dół.

</doc>
<doc id="1080699" url="https://pl.wikipedia.org/wiki?curid=1080699" title="Cape Spear">
Cape Spear

Cape Spear – przylądek, będący najdalej na wschód wysuniętym punktem w Kanadzie. Położony jest na półwyspie Avalon, niedaleko St. John’s w Nowej Fundlandii (52°37′W). Portugalczycy nazwali to miejsce „Cabo da Esperança” (Przylądek Nadziei), natomiast Francuzi „Cap d’Espoir”.
Przez niektórych Cape Spear jest uważany za najdalej wysunięty na wschód punkt Ameryki Północnej, według innych na miano to może zasługiwać jedynie Przylądek Północno-Wschodni na Grenlandii.

</doc>
<doc id="1080704" url="https://pl.wikipedia.org/wiki?curid=1080704" title="Gorączka plamista">
Gorączka plamista

Gorączka plamista (ang. spotted fever) – grupa chorób wywołanych infekcją riketsjami, które są przenoszone wskutek ukąszenia przez kleszcze.
Występuje na całym świecie w klimacie ciepłym, od południowej Europy (poniżej 45 równoleżnika), Afrykę, Azję Południową i Południowo-Wschodnią, po Australię. W zależności od położenia geograficznego chorobę wywołują różne gatunki riketsji:
Z uwagi na duży zasięg geograficzny jest też opisywana pod różnymi nazwami:
Rozpoznanie.
Podstawowe znaczenie mają dane z wywiadu wskazujące na ukąszenie przez kleszcza. W przypadkach wątpliwych możliwa jest izolacja riketsji z badanego materiału w pracowni mikrobiologicznej, lub diagnostyka serologiczna w oparciu o testy immunofluorescencji pośredniej, ELISA lub amplifikację DNA metodą PCR.
Leczenie.
Postępowaniem z wyboru jest antybiotykoterapia jednym z poniższych leków:

</doc>
<doc id="1080706" url="https://pl.wikipedia.org/wiki?curid=1080706" title="Dupa Słonia">
Dupa Słonia

Dupa Słonia – skała w Dolinie Będkowskiej na Wyżynie Krakowsko-Częstochowskiej. Pod względem administracyjnym znajduje się na terenie wsi Łazy w województwie małopolskim, w powiecie krakowskim, w gminie Jerzmanowice-Przeginia. Skała znajduje się w środkowej części Doliny Będkowskiej, przy Brandysowej Polanie powstałej z rozszerzenia bocznego wąwozu łączącego się z dnem doliny po orograficznie prawej stronie potoku Będkówka.
Toponimia.
Przez miejscową ludność skała nazywana była Zamczyskiem. Nazwa "Dupa Słonia" została wprowadzona przez wspinaczy w latach 70. XX wieku, a utworzona została od nazwy jednej z najtrudniejszych wówczas dróg wspinaczkowych. Z czasem upowszechniła się do tego stopnia, że wyparła starą miejscową nazwę "Zamczysko". Od niedawna wprowadzana jest nowa nazwa – Będkowska Baszta.
Drogi wspinaczkowe.
Dupa Słonia zbudowana jest z późnojurajskich wapieni. Jest jedną z kilku skał tworzących kompleks Dupa Słonia (pozostałe to Lipczyńska, Płaska Turniczka, Babka i Dupeczka). Mają wysokość 10–20 m i wszystkie są obiektami wspinaczki skalnej. Łącznie jest na nich 97 dróg wspinaczkowych o bardzo zróżnicowanym stopniu trudności – od III do VI.6 w skali Kurtyki. W kwietniu 2007 r. staraniem Polskiego Związku Alpinizmu na Dupie Słonia wymieniono lub uzupełniono asekurację. Asekuracja uzupełniana była także później. Obecnie wszystkie drogi mają dobrą asekurację. 
Na orograficznie lewym (północnym) skraju Brandysowej Polany są cztery skały. W kolejności od góry na dół są to: Lipczyńska, Dupa Słonia, Płaska Turniczka i Babka. Na Dupie Słonia wspinacze skalni wyróżnili kilka sekcji. W kolejności od zachodu na wschód są to: Płyta Sasa i Ściana Luster, Murarze I, Murarze II, Murarze III, Pierwszy Filarek, Pierwszy Filarek II. Łącznie jest na nich 66 dróg wspinaczkowych oraz jeden projekt. Wszystkie mają zamontowane stałe punkty asekuracyjne: ringi (r), haki (h), stanowisko zjazdowe (st) lub ring zjazdowy (rz). 

</doc>
<doc id="1080708" url="https://pl.wikipedia.org/wiki?curid=1080708" title="Beta (brydż)">
Beta (brydż)

Beta – brydżowy system licytacyjny opracowany w 1964 przez Łukasza Sławińskiego, jeden z Systemów Słabych Otwarć opracowanych przez tego autora.
System używał następujących otwarć:

</doc>
<doc id="1080709" url="https://pl.wikipedia.org/wiki?curid=1080709" title="Gorączka plamista śródziemnomorska">
Gorączka plamista śródziemnomorska



</doc>
<doc id="1080711" url="https://pl.wikipedia.org/wiki?curid=1080711" title="Ostańce jerzmanowickie">
Ostańce jerzmanowickie



</doc>
<doc id="1080712" url="https://pl.wikipedia.org/wiki?curid=1080712" title="Gorączka plamista orientalna">
Gorączka plamista orientalna



</doc>
<doc id="1080713" url="https://pl.wikipedia.org/wiki?curid=1080713" title="Dur kleszczowy">
Dur kleszczowy



</doc>
<doc id="1080715" url="https://pl.wikipedia.org/wiki?curid=1080715" title="Jagoda Stach">
Jagoda Stach

Jagoda Stach (ur. 26 grudnia 1983 w Warszawie) – polska aktorka, absolwentka PWST w Krakowie, wokalistka.
Życiorys.
W telewizji zadebiutowała jako pięciolatka, występem w bloku "Mini Lista Przebojów" w programie telewizyjnym "5-10-15". Później, gdy z bloku programowego wyodrębnił się samodzielny program, wystąpiła w nim jeszcze dwukrotnie.
Zdobyta tam sympatia widzów, przyniosła jej kilkanaście ról w filmach i spektaklach Teatru Telewizji. Jako nastolatka pojawiała się regularnie w serialu "Klan", do którego powróciła po latach.
W 2008 ukończyła studia na wydziale aktorskim PWST w Krakowie. W latach 2008–2011 aktorka Teatru Nowego w Poznaniu, występowała jako Hermia w trans-operze na podstawie sztuki "Sen nocy letniej" Szekspira oraz w "Burzy" jako Miranda.
Dodatkowo śpiewa także w chórkach podczas koncertów swojej siostry Hani Stach. Na płycie zatytułowanej "Moda" wykonały wspólnie utwór „I Want No Other”.
Prowadzi również warsztaty aktorskie.

</doc>
<doc id="1080717" url="https://pl.wikipedia.org/wiki?curid=1080717" title="Zuffenhausen">
Zuffenhausen

Zuffenhausen, Stuttgart-Zuffenhausen – okręg administracyjny "(Stadtbezirk)" w Stuttgarcie, w kraju związkowym Badenia-Wirtembergia. Liczy 35 585 mieszkańców (31 grudnia 2011) i ma powierzchnię 11,96 km².
W Zuffenhausen produkowane są samochody marki Porsche.

</doc>
<doc id="1080718" url="https://pl.wikipedia.org/wiki?curid=1080718" title="Da Vinci">
Da Vinci



</doc>
<doc id="1080719" url="https://pl.wikipedia.org/wiki?curid=1080719" title="Wirusy corona">
Wirusy corona



</doc>
<doc id="1080728" url="https://pl.wikipedia.org/wiki?curid=1080728" title="Kościół wolny">
Kościół wolny

Kościół wolny – Kościoły chrześcijańskie, które stoją na stanowisku strukturalnego oddzielenia wspólnoty religijnej od struktur państwowych (w przeciwieństwie do teokracji i religii państwowej) i w związku z tym popierają całkowity rozdział kościoła i państwa. Kościoły wolne zwykle nie przyjmują od władzy świeckiej wsparcia finansowego.
Historycznie, idea Kościoła wolnego wywodzi się z pierwotnego chrześcijaństwa, które przed okresem konstantyńskim było oddzielone od władzy państwowej. Rozdział Kościoła od państwa został jednak w chrześcijaństwie zapomniany, aż do pojawienia się protestanckiej reformacji, której radykalne kierunki, takie jak kalwini czy anabaptyści na nowo zwrócili uwagę na to zagadnienie. Obecnie, znaczna liczba Kościołów protestanckich, w tym większość ewangelikalnych, stoi na stanowisku oddzielenia religii od władzy państwowej.
Prezbiterianizm.
Szereg Kościołów protestanckich w Szkocji i Irlandii Północnej, głównie tradycji kalwińskiego prezbiterianizmu, ma charakter Kościołów wolnych. Obecnie największą wolną denominacją prezbiteriańską jest Wolny Kościół Szkocji.
Baptyzm.
Denominacje i zbory baptystyczne, czerpiąc z dziedzictwa ruchów radykalnej reformacji, od swojego początku (XVII wiek) stały na stanowisku wolności sumienia każdego człowieka, autonomii lokalnych zborów i pełnego rozdziału kościoła i państwa. Wyraz temu dały wielokrotnie przy formułowaniu historycznych wyznań wiary, w tym najsłynniejszego Londyńskiego Wyznania Wiary. Idea Kościoła wolnego została uznana za jeden z filarów baptyzmu, przez co wyznanie to na trwałe wpisało się do historii zasługami w zakresie walki o wolność religijną.
Ewangelikalni chrześcijanie.
Niemalże cały ewangelikalny protestantyzm, oprócz idei chrztu wierzących przez zanurzenie (co praktykuje większość ewangelikalistów), przejął od baptyzmu pogląd na temat rozdziału państwa od Kościoła. Obecnie dużą grupę wolnych Kościołów stanowią różne wspólnoty zielonoświątkowe. Kościoły wolne to też ogromna większość Kościołów w największym protestanckim kraju świata Stany Zjednoczone 
Wolne Kościoły w Polsce.
Do wolnych Kościołów w Polsce należą m.in. takie denominacje, jak: Kościół Chrześcijan Baptystów, Konfederacja Ewangelicznych Kościołów Reformowanych, Kościół Chrześcijan Wiary Ewangelicznej, Kościół Ewangelicznych Chrześcijan, Kościół Wolnych Chrześcijan, Kościół Zielonoświątkowy, Wspólnota Kościołów Chrystusowych, Kościół Ewangeliczny i Ewangeliczny Kościół Metodystyczny. Większość polskich wolnych Kościołów należy do Aliansu Ewangelicznego w RP.
Wolne Kościoły w Austrii.
W Republice Austrii pięć wspólnot wolnokościelnych w celu uzyskania w 2013 r. uznania państwowego połączyło się w jedną denominację noszącą nazwę Wolne Kościoły w Austrii (Freikirchen in Oesterreich).
Sytuacja w Chinach.
Obecnie w Chinach największymi wolnymi Kościołami są Prawdziwy Kościół Jezusa, Kościoły lokalne oraz Ruch Nowego Narodzenia.

</doc>
<doc id="1080729" url="https://pl.wikipedia.org/wiki?curid=1080729" title="Londyńskie Wyznanie Wiary">
Londyńskie Wyznanie Wiary



</doc>
<doc id="1080730" url="https://pl.wikipedia.org/wiki?curid=1080730" title="Rogatki">
Rogatki



</doc>
<doc id="1080732" url="https://pl.wikipedia.org/wiki?curid=1080732" title="Milagro (album)">
Milagro (album)

Milagro – album studyjny zespołu Santana z 1992. Album był dedykacją dla zmarłych Milesa Davisa i Billa Grahama.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1080736" url="https://pl.wikipedia.org/wiki?curid=1080736" title="Synagoga w Heilbronn-Horkheim">
Synagoga w Heilbronn-Horkheim

Synagoga w Heilbronn-Horkheim (niem. "Synagoge in Heilbronn-Horkheim") – synagoga znajdująca się w Heilbronn w Niemczech, w wieży mieszkalnej Zamku Horkheim.
Żydzi mieszkający w majątku zamkowym urządzili pod koniec XVII wieku synagogę w wieży mieszkalnej zamku, która była używana jeszcze w XIX wieku. 
Podczas prac renowacyjnych w wieży odkryto fresk przedstawiający skrytkę na Torę oraz napis w języku niemieckim wykonany hebrajskimi literami.

</doc>
<doc id="1080739" url="https://pl.wikipedia.org/wiki?curid=1080739" title="Droga wojewódzka nr 328">
Droga wojewódzka nr 328

Droga wojewódzka nr 328 (DW328) – droga wojewódzka w województwie lubuskim i dolnośląskim. Droga łączy Nowe Miasteczko z Marciszowem. Jej długość wynosi ok. 118 km. Przy Chojnowie łączy się przez 1,5 km z drogą krajową nr 94. W węźle "Chojnów" bezkolizyjnie przecina autostradę A4 E40. Droga o klasie technicznej G i Z. Odcinki między Chocianowem i Przemkowem (Przemków - Wilkocin i Wysoka - Jakubowo Lubińskie) posiadają nawierzchnię brukowaną kostką kamienną granitową.

</doc>
<doc id="1080743" url="https://pl.wikipedia.org/wiki?curid=1080743" title="Afrikaner Weerstandsbeweging">
Afrikaner Weerstandsbeweging

Afrikaner Weerstandsbeweging (AWB, ang. Afrikaner Resistance Movement, pol. Afrykanerski Ruch Oporu) – organizacja polityczna i terrorystyczna z Południowej Afryki. Jej członkowie opowiadają się za przywróceniem niepodległego państwa burskiego („"Boerestaat"”). Za granicą zyskali rozgłos głównie jako ruch rasistowski i promujący supremację białych. 
AWB powstał w 1973 w Heidelbergu (mieście położonym na południe od Johannesburga). Jego założycielem został były policjant Eugène Terre’Blanche. W okresie apartheidu ruch liczył kilka tysięcy członków, którzy gwałtownie protestowali przeciwko znoszeniu segregacji rasowej i liberalizacji prawa w tym względzie. W latach 80. notowano wielokrotnie przypadki atakowania „niebiałych” przez AWB.
W czerwcu 1993 roku AWB dokonała zamachu terrorystycznego na Kempton Park World Trade Centre. W tym samym roku sympatyk partii, Janusz Waluś, zabił jednego z przywódców ANC, Chrisa Haniego w zamiarach mając też dokonanie zamachu na lidera partii, Nelsona Mandelę. W 1994 AWB zyskała międzynarodowy rozgłos podczas puczu w bantustanie Bophuthatswana. Była to próba obrony dyktatorskiego rządu Lucasa Mangope, który sprzeciwiał się włączeniu Bophuthatswany z powrotem do Południowej Afryki i przeprowadzeniu wolnych (wielorasowych) wyborów. Doszło wtedy do całkowitej kompromitacji AWB, której bojówkarze na oczach kamer strzelali do niewinnych cywilów na ulicach. W tym samym roku w trakcie wyborów komórka terrorystyczna AWB w zamachu z udziałem samochodu pułapki zabiła 20 osób.
W 1997 przywódca grupy – Eugène Terre’Blanche został skazany na 6 lat za zaatakowanie pracownika stacji benzynowej. W 2004 opuścił więzienie po odsiedzeniu 3 lat. 3 kwietnia 2010 roku dwaj czarnoskórzy robotnicy rolni śmiertelnie pobili go w czasie snu, bijąc go rurami i maczetami na jego farmie na północy Południowej Afryki.

</doc>
<doc id="1080747" url="https://pl.wikipedia.org/wiki?curid=1080747" title="Afrykanerski Ruch Oporu">
Afrykanerski Ruch Oporu



</doc>
<doc id="1080748" url="https://pl.wikipedia.org/wiki?curid=1080748" title="Humphrey Stafford">
Humphrey Stafford

Humphrey Stafford KG (ur. 15 sierpnia 1402 w Stafford, zm. 10 lipca 1460 pod Northampton) – angielski możnowładca i dowódca wojskowy, syn Edmunda Stafforda, 5. hrabiego Stafford, i Anny, wnuczki króla Edwarda III
Życiorys.
Ojciec Humphreya zmarł kiedy ten miał niecały rok. Humphrey został więc 6. hrabią Stafford i odziedziczył większość rodowych posiadłości oraz urząd Lorda Wielkiego Konstabla. 22 kwietnia 1421 r. został pasowany na rycerza. W 1424 r. powołano go do Tajnej Rady a 22 kwietnia 1429 r. odznaczono Orderem Podwiązki. W latach 1430-1432 był angielskim gubernatorem Normandii, a w 1431 r. otrzymał od króla Henryka VI tytuł hrabiego Perche. W 1439 r. został seneszalem Halton. W latach 1442-1451 był gubernatorem Marchii i kapitanem Calais. 14 września 1444 r. otrzymał tytuł 1. księcia Buckingham.
W 1446 r. Buckingham był posłem na dwór francuski. 22 maja 1447 r. otrzymał specjalny przywilej od króla stawiający go na pierwszym miejscu spośród książąt Anglii za potomstwem króla. 16 lipca 1450 r. otrzymał urzędy lorda strażnika Pięciu Portów oraz konstabla zamków Dover i Queensborough.
Buckingham był jednym z lordów, którzy w 1447 r. aresztowali królewskiego stryja i regenta Anglii księcia Gloucester. Był lojalny wobec Henryka VI, aczkolwiek popadł w konflikt z faworytem królowej Małgorzaty, księciem Somerset. Kiedy w 1455 r. rozpoczęła się wojna domowa między stronnikami króla Henryka VI z Somersetem na czele a stronnikami księcia Yorku, Buckingham wydawał się najwłaściwszą osobą do prowadzenia negocjacji między obydwoma stronnictwami.
Negocjacje nie dały jednak rezultatu. York wygrał pierwszą bitwę pod St Albans i ogłosił się lordem protektorem Królestwa. Buckingham popierał Yorka w jego działaniach. Jednak w 1459 r., kiedy stronnictwo Lancasterów ponownie zebrało siły, Buckingham opuścił Yorka przyczyniając się do jego klęski pod Ludford Bridge. Otrzymał za to spore nadania ziemskie pochodzące ze skonfiskowanych dóbr sir Williama Oldhalla.
26 czerwca 1460 r. z kontynentu przeprawiły się oddziały Yorkistów pod wodzą hrabiego Warwick. 2 lipca zajęły one Londyn. Siły Lancasterów pod wodzą Buckinghama zbierały się w Northampton. Do bitwy doszło 10 lipca. Warwick chciał spotkać się z królem a Buckingham odpowiedział mu, że "Warwick nie powinien przychodzić do króla, bo jeśli przyjdzie zginie". Bitwa trwała krótko. Po zdradzie oddziałów prawego skrzydła lorda Greya de Ruthin oddziały Lancasterów poniosły porażkę. Buckingham oraz towarzyszący mu lordowie Shrewsbury, Beaumont i Egremont zginęli przed namiotem króla broniąc Yorkistom dostępu do osoby królewskiej.
Książę został pochowany w Grey Friars w Northampton. Ponieważ jego najstarszy syn już nieżył tytuł książęcy odziedziczył jego wnuk, Henry.
Rodzina.
Przed 18 października 1424 w Raby w hrabstwie Durham poślubił Anne Neville (przed 1414 – 20 września 1480), córkę Ralpha Neville’a, 1. hrabiego Westmorland, i Joanny Beaufort, córki 1. księcia Lancaster. Humphrey i Anne mieli razem sześciu synów i cztery córki:

</doc>
<doc id="1080750" url="https://pl.wikipedia.org/wiki?curid=1080750" title="Afrikaner Resistance Movement">
Afrikaner Resistance Movement



</doc>
<doc id="1080757" url="https://pl.wikipedia.org/wiki?curid=1080757" title="Książę Buckingham">
Książę Buckingham

Baronowie Stafford 1. kreacji (parostwo Anglii)
Hrabiowie Stafford 1. kreacji (parostwo Anglii)
Książęta Buckingham 1. kreacji (parostwo Anglii)
Książęta Buckingham 2. kreacji (parostwo Anglii)
Książęta Buckingham i Normanby (parostwo Anglii)
Książęta Buckingham i Chandos (parostwo Zjednoczonego Królestwa)

</doc>
<doc id="1080761" url="https://pl.wikipedia.org/wiki?curid=1080761" title="Joost">
Joost

Joost (wymowa IPA: []) — system dystrybucji programów telewizyjnych i innych form wideo przez Internet, korzystając z technologii peer-to-peer TV, stworzonej przez Niklasa Zennströma i Janusa Friisa (twórców Skype i Kazaa).
Tworzenie Joost rozpoczęto w 2006 pod nazwą kodową "The Venice Project". Zennström i Friis zatrudnili około 150 producentów oprogramowania. CTO Joosta jest Dirk-Willem van Gulik. Według Zennström 25 lipca 2007 Joost miało ponad milion beta testerów.
Zespół prowadzi rozmowy z telewizją FOX. Aktualnie Joost ma podpisane kontrakty z Warner Music, Indianapolis Motor Speedway Productions (Indianapolis 500, IndyCar Series) i Endemol. W lutym 2007 firma podpisała kontrakt z Viacom, w celu dystrybucji zawartości jej mediów, w tym MTV Networks, BET i studia filmowego Paramount Pictures.
Technologia.
Program oparty jest na technologii P2PTV i wykorzystuje system telewizji na żądanie. Przy oglądaniu programów można korzystać z półprzezroczystych widżetów, m.in.: czytnik RSS, fora dyskusjne, ocenianie programów czy czat nt. danego programu lub stacji.
Aktualna wersja programu bazuje na XULRunner, a zarządzanie dźwiękiem odbywa się za pomocą ZAP Media Kit. Warstwa peer to peer pochodzi od firmy Joltid, która stworzyła warstwę peer to peer layer dla programu Skype. Odtwarzanie obrazu możliwe jest za pomocą dekoderów wideo CoreCodec, CoreAVC H.264.
Joost udostępniło API widżetów do Joosta 29 sierpnia 2007 na wolnej licencji, podobnej do licencji BSD.
Finansowanie.
Produkcja Joost.
Jako współwłaściciele Skype'a, Friis i Zennström otrzymali część zapłaty w wysokości 2,6 mld dolarów, gdy eBay wykupił Skype w 2005, co pokryło proces tworzenia i marketingu marki Joost. W tydzień po uruchomieniu usługi, założyciele ogłosili, że zarobili 45 mln dolarów.
Dystrybucja zawartości.
W przeciwieństwie do technologii strumieniowania, w której wszyscy klienci otrzymują zawartość z serwera, technologia P2P TV pozwala na odciążenie serwerów dzięki udostępnianiu oglądanych programów przez samych użytkowników.
Programy w Joost przerywane są reklamami tak, jak w zwykłej telewizji.
Dostępność.
Aktualnie program znajduje się w fazie otwartej bety. Aby zostać użytkownikiem, należy poprosić o zaproszenie. 1 maja 2007 ogłoszono kolejną fazę beta, w której wszyscy użytkownicy otrzymują możliwość wysyłania nieograniczonej liczby zaproszeń. Dodatkowo użytkownicy mogą otrzymać zaproszenia bezpośrednio od Joost. Aktualnie program dostępny jest na platformach intelowskich dla systemów OS X, Windows XP i Vista.
17 grudnia 2008, Joost wysłał e-mail swoich klientów tłumacząc, że projekt przestawia się na website-only kierunek,a oprogramowanie Joost przestanie działać w piątek, 19 grudnia 2008.
Zawartość programowa.
20 lutego 2007 Viacom, Inc. i Joost zawarły umowę, na mocy której oddziały Viacom (m.in. MTV Networks, BET Networks i Paramount Pictures) udostępnią swoje programy w Joost.
Joost aktualnie ma zawarte umowy z Ministry of Sound TV, Aardman Animation, Warner Music, Endemol, Wysiwyg Films, Diversion Media, CBS i CenterStaging's rehearsals.com. 1 maja 2007 Joost podpisało umowę z NHL na umieszczenie w Joost m.in. powtórek z finałów o Puchar Stanleya.

</doc>
<doc id="1080762" url="https://pl.wikipedia.org/wiki?curid=1080762" title="Bartoszki Film Festival">
Bartoszki Film Festival

Bartoszki Film Festival – międzynarodowy festiwal filmów niezależnych, który odbywa się od 2005 roku, w sierpniu lub wrześniu w Tarnobrzegu.
Tradycją festiwalu jest pozakonkursowa prezentacja przedpremierowych filmów offowych. W 2006 roku był to Off Mathiasa Mezlera, w 2007 Kundle Marcina Stankiewicza, a w 2008 Juma Wiktora Kiełczykowskiego

</doc>
<doc id="1080763" url="https://pl.wikipedia.org/wiki?curid=1080763" title="Ch-35 Uran">
Ch-35 Uran

Zwiezda Ch-35 Uran (kod NATO "SS-N-25 Switchblade") – radziecki pocisk przeciwokrętowy, odpowiednik amerykańskiego pocisku Harpoon (z powodu podobieństwa do tego pocisku zwany także "Harpoonski").
Historia.
Pocisk Ch-35 powstał jako uzbrojenie okrętowe. Prace nad nim rozpoczęto w 1978 roku. Poprzednie radzieckie pociski przeciwokrętowe przenosiły ciężkie głowice bojowe, które były zdolne do niszczenia dużych okrętów nawodnych państw NATO, w tym lotniskowców, lecz ujemną stroną były ich duże rozmiary i masa. Przez to, przenosiły je tylko niektóre z dużych okrętów, przeznaczone do zadań uderzeniowych, a kutry rakietowe mogły przenosić najwyżej cztery pociski rodziny P-15. W odróżnieniu od nich, na zachodzie konstruowano pociski mniejszych rozmiarów, zunifikowane z pociskami lotniczymi, jak Harpoon i Exocet, które mogły być przenoszone przez okręty różnych klas i w większej liczbie, zwiększającej prawdopodobieństwo skutecznego ataku. Mimo lżejszych głowic, były wystarczające do walki z większością celów nawodnych, a zwłaszcza siłami lekkimi. Również w ZSRR dostrzeżono pożytek z posiadania lżejszych pocisków, czego efektem było rozpoczęcie prac nad pociskiem Uran w biurze Zwiezda w . Prace nad nim zintensyfikowano po doświadczeniach wojny o Falklandy, a ich formalną podstawą stało się postanowienie władz z 16 marca 1983 roku. Wstępny projekt przedstawiono w 1984 roku. Pierwsze starty miały miejsce już w listopadzie 1983 roku, ale próby i rozwój konstrukcji następnie znacznie się przedłużały. Przy testach wykorzystywano przebudowany kuter rakietowy projektu 206 R-44. W 1992 roku, już po rozpadzie ZSRR, dopracowano głowicę samonaprowadzania, ale dalsze prace utrudniło wstrzymanie finansowania przez budżet w związku z problemami gospodarczymi Rosji w latach 1992-97. Rakietę w tym czasie zaoferowano na eksport jako Uran-E i pomoc w dokończeniu jej rozwoju przyszła ze strony zainteresowanych nią Indii. Próby państwowe pocisku prowadzono w latach 1999-2003, a przyjęto go na uzbrojenie w 2004 roku.
Pociski Ch-35 są między innymi uzbrojeniem korwet projektu 1241.8, niszczycieli typu "Delhi" oraz fregat projektu 1154. Miały także stać się uzbrojeniem polskich okrętów rakietowych projektu 660, ale po rozpadzie Układu Warszawskiego z zakupu rakiet tego typu zrezygnowano. Wersja lotnicza Ch-35U jest przenoszona przez większość samolotów morskiego lotnictwa taktycznego Rosji, a także samoloty ZOP Tu-142 i śmigłowce Ka-52.
Rakieta Uran ma klasyczny układ aerodynamiczny, składane skrzydła i stery. Napędzana jest silnikiem turboodrzutowym. Układ naprowadzania kombinowany, w początkowej fazie lotu stosowany jest inercyjny układ nawigacyjny, w końcowej aktywne naprowadzanie radarowe.

</doc>
<doc id="1080764" url="https://pl.wikipedia.org/wiki?curid=1080764" title="Gąsocin (stacja kolejowa)">
Gąsocin (stacja kolejowa)

Gąsocin – stacja kolejowa w Gąsocinie, w województwie mazowieckim, w Polsce.
W roku 2017 stacja obsługiwała 500–699 pasażerów na dobę.
Przez Gąsocin, który dawniej nazywany był osadą kolejarską przebiegała nadwiślańska linia kolejowa. Prowadziła ona od Warszawy przez Ciechanów (na tym odcinku znajdował się Gąsocin), Mławę i dalej w głąb Prus Wschodnich. Tuż przy torach w 1877 roku wzniesiono budynek dworca kolejowego według XIX-wiecznej architektury rosyjskiej.
W 2006 r. rozpoczęto remont dworca, przerwany w 2009 r. Od tego czasu budynek dworca, jedynie prowizorycznie zabezpieczony, powoli niszczeje.

</doc>
<doc id="1080765" url="https://pl.wikipedia.org/wiki?curid=1080765" title="Przewód żółciowy">
Przewód żółciowy



</doc>
<doc id="1080766" url="https://pl.wikipedia.org/wiki?curid=1080766" title="Hrabia Buckingham">
Hrabia Buckingham

Hrabiowie Buckingham 1. kreacji (parostwo Anglii)
Hrabiowie Buckingham 2. kreacji (parostwo Anglii)
Hrabiowie Buckingham 3. kreacji (parostwo Anglii)
Hrabiowie Buckingham 4. kreacji (parostwo Anglii)
Hrabiowie Buckingham 5. kreacji (parostwo Anglii)

</doc>
<doc id="1080768" url="https://pl.wikipedia.org/wiki?curid=1080768" title="Hantawirusowy zespół płucny">
Hantawirusowy zespół płucny

Hantawirusowy zespół płucny (ang. "Hantavirus pulmonary syndrome") – jednostka chorobowa po raz pierwszy opisana w 1993, jednakże następnie w analizach retrospektywnych udowodniono, że choroba występowała już wcześniej, jednak nie była rozpoznawana. Występuje w obu Amerykach i związana jest z zakażeniem wirusami - hantawirusami, które są przenoszone przez gryzonie:
Epidemiologia.
Choroba występuje u ludzi narażonych na kontakt z gryzoniami, zwłaszcza mieszkańców terenów wiejskich. W Ameryce Północnej najczęstszym czynnikiem etiologicznym wywołującym objawy choroby jest wirus Sin Nombre.
Objawy chorobowe.
Choroba rozpoczyna się objawami zwiastunowymi, do których zalicza się gorączka, bóle mięśni, nudności, wymioty, ból brzucha, zawroty głowy. Faza prodromalna trwa 1-11 dni, po niej dochodzi do rozwoju fazy płucnej, która charakteryzuje się spadkiem ciśnienia tętniczego, tachykardią, tachypnoe. Badaniami dodatkowymi można stwierdzić hipoksemię, a w badaniu RTG klatki piersiowej widoczne są cechy obrzęku płuc. W przeciągu kilku lub kilkudziesięciu godzin choroba może rozwinąć się i spowodować niewydolność oddechową będącą przyczyną śmierci.
Rozpoznanie.
W początkowym okresie objawów prodromalnych, z uwagi na niecharakterystyczne objawy jest praktycznie niemożliwe. Na rozpoznanie choroby może wpłynąć wykonane RTG klatki piersiowej, w którym widoczne są cechy obustronnego pęcherzykowego obrzęku płuc, przy prawidłowej wielkości serca, obecność płynu w opłucnej. W badaniach laboratoryjnych można stwierdzić małopłytkowość, skrócenie APTT, limfocytozę, często z leukocytozą. Współistnieje zagęszczenie krwi (wzrost hematokrytu), hipoalbuminemia, podwyższone stężenie mleczanów, i kreatyniny. Ostateczne rozpoznanie jest możliwe po wykonaniu badań serologicznych, takich jak oznaczenie poziomu swoistej immunoglobuliny G, lub diagnostykę w oparciu o metodę ELISA i PCR.
Leczenie.
Najważniejsze w terapii jest szybkie rozpoznanie objawów rozpoczynającej niewydolności oddechowej. Konieczna jest intubacja i leczenie respiratorem przy zachowaniu wszystkich procedur postępowania przeciwwstrząsowego. Nawet w przypadkach intensywnego leczenia śmiertelność wynosi 40%-60% a opóźnienie rozpoznania zwiększa ją znacznie. W przypadkach w których nie dochodzi do rozwoju niewydolności oddechowej stosuje się rybawirynę, która hamuje replikację wirusa. Przebieg tej postaci jest łagodny.

</doc>
<doc id="1080771" url="https://pl.wikipedia.org/wiki?curid=1080771" title="Ch-35">
Ch-35



</doc>
<doc id="1080772" url="https://pl.wikipedia.org/wiki?curid=1080772" title="Chengdu J-10">
Chengdu J-10

Chengdu J-10 (Jian-10; ) – chiński współczesny naddźwiękowy myśliwiec wielozadaniowy. Jednosilnikowy dolnopłat w układzie aerodynamicznym "kaczka". W grudniu 2006 r. nazwany "Dziarski Smok" (ang. Vigorous Dragon).
Założenia projektu.
Prace nad nowoczesnym chińskim myśliwcem rozpoczęto w zakładach Chengdu Aircraft Industry Corporation w Chengdu oraz Instytucie 611 w 1984 roku, z wykorzystaniem doświadczeń z wcześniejszego niezrealizowanego projektu J-9. Z uwagi jednak na skrytość chińskich programów zbrojeniowych, wiele faktów dotyczących powstania, produkcji i służby J-10 nie jest pewna i oparta jest w dużej mierze na spekulacjach, a oficjalne informacje nie zawsze są wiarygodne. Początkowa konfiguracja przewidywała samolot w układzie "kaczka" zbliżony do Mirage 2000, lecz z usterzeniem przednim. Przyjmuje się, że na ostateczny kształt samolotu miała wpływ współpraca z Izraelem i przekazanie Chinom projektu zarzuconego myśliwca IAI Lawi, do którego J-10 jest bardzo podobny i ma ten sam układ aerodynamiczny, lecz jest większy. Oficjalnie jednak fakt kooperacji nie został potwierdzony. Song Wencong (obecny dyrektor projektu) odrzuca wszelkie spekulacje twierdząc, że konstrukcje opracowano na podstawie wcześniejszych prac nad J-9. Podkadłubowy regulowany wlot powietrza, różniący się od stałego wlotu w Lavi, został opracowany przy współpracy ze specjalistami rosyjskimi z OKM MiG.
Problemy projektu.
Na początku lat osiemdziesiątych wstrzymano prace na rzecz uruchomienia produkcji J-7C (licencyjny MiG-21MF). Kolejnym problemem było dobranie jednostki napędowej, wzorem dla silnika WS-10 miał być cywilny amerykański CFM 56, jakie zakupiono w 1982 roku. Program budowy tego silnika nie przebiegał zgodnie z planem, co na przełomie lat osiemdziesiątych i dziewięćdziesiątych opóźniło prace rozwojowe. Po ociepleniu się stosunków między Chinami i Rosją możliwy stał się zakup Su-27. Zakup nowoczesnego myśliwca za granicą pozwolił na przesunięcie konieczności opracowania własnej konstrukcji i ulepszenie Chengdu J-10. Kolejną zaletą polepszenia stosunków chińsko-rosyjskich była możliwość zakupu silników Lulka-Saturn AL-31F (w wersji AL-31FN). Pierwsze silniki dotarły do Chin w 1997 roku. Problemem była większa masa oraz rozmiary nowego silnika, co spowodowało konieczność zmian konstrukcyjnych. W latach dziewięćdziesiątych pojawił się trend na samoloty wielozadaniowe, tak więc zespół musiał rozpocząć modyfikacje idące w kierunku rozszerzenia możliwości samolotu. W 1991 roku powstała pełnowymiarowa makieta samolotu, jednakże w nieostatecznej konfiguracji.
Pierwsze loty.
Prawdopodobnie pierwszym prototypem był samolot 1001 (numer boczny 01). Według amerykańskiego wywiadu, pierwszy lot odbył się w połowie 1996 roku, jednak problemy z konstrukcją spowodowały przerwanie prób (w 1997 roku jeden z dwóch prototypów miał ulec katastrofie). W kolejnym prototypie 1003 (los 1002 nieznany) wprowadzono modyfikacje, jego napęd stanowił AL-31FN. Samolot został oblatany 23 marca 1998 roku i został oficjalnie nazwany pierwszym prototypem. Samolot 1004 przeznaczono do prób awioniki (pierwszy lot 1998). Prototyp 1006 przeznaczony został do prób uzbrojenia. Powstały jeszcze samoloty o numerach 1013 i 1016, które służyły do zintegrowania awioniki. W sierpniu 2003 (według innych danych, w 2005) przeprowadzono pierwsze próby uzupełniania paliwa w locie. Pierwsze zdjęcia samolotu ujawniono w 2001 roku, a oficjalnie ujawniono jego istnienie i nadano mu nazwę "Dziarski Smok" 29 grudnia 2006 r.
Samoloty seryjne.
Produkcja seryjna rozpoczęła się na przełomie 2002 i 2003 roku w Zakładach Lotniczych nr 132 w Chengdu, produkcję na pełną skalę rozpoczęto w 2005 roku, jednak była ona stosunkowo niewielka. W 2012 roku poinformowano o uruchomieniu drugiej linii produkcyjnej i osiągnięciu możliwości produkcji 40 samolotów rocznie. Pierwsza seria produkcyjna liczyła około pięćdziesięciu samolotów, na co wskazuje liczba dostarczonych silników AL-31FN. Do końca 2006 roku zbudowano około stu maszyn. ChRL zamówiła łącznie trzysta J-10A. W 2012 roku półoficjalnie poinformowano o wyprodukowaniu 120 samolotów.
Dotychczasowa służba.
Na początku roku 2003 J-10 trafiły do 3 Doświadczalnego Pułku Lotniczego w Chengdu i 13 Pułku Prób Liniowych w Cangzhou-Canxian. W 2003 roku zostały zaprezentowane najwyższej kadrze dowódczej. Ujawniono jednak później, że w lutym 2003 roku przekazano wojsku jedynie pięć przemalowanych prototypów. Pierwszą liniową jednostką został 13 lipca 2004 roku 131. Pułk Lotnictwa Myśliwskiego w Mengazi. Do końca 2006 roku jednostka ta przyjęła trzydzieści dwie etatowe maszyny. J-10 trafiły również do 130. Pułku Lotnictwa Myśliwskiego i 3. Pułku Lotnictwa Myśliwskiego. W 2013 roku identyfikowano 8 pułków używających J-10, w tym pułk 4. Dywizji Lotnictwa Marynarki Wojennej.
Opis techniczny.
J-10 to wielozadaniowy samolot myśliwski w układzie „kaczka” wykonany głównie ze stopów aluminium.
Kadłub: konstrukcja półskorupowa, z podłużnicami i wręgami oraz pracującym pokryciem. Materiałem konstrukcyjnym prawdopodobnie są głównie stopy aluminium, z niewielkim udziałem tytanu i kompozytów. Prostokątny, regulowany wlot powietrza umieszczony pod kadłubem. W przedniej części znajduje się stacja radiolokacyjna, następnie kokpit, dalej wyposażenie elektroniczne, za wlotem powietrza znajduje się komora podwozia przedniego. W części środkowej umieszczone są zbiorniki paliwa, kanał doprowadzający powietrze do silnika i wnęki podwozia głównego. Na końcu znajduje się silnik kończący się dyszą wylotową.
Skrzydło: przejście między kadłubem a skrzydłem jest wyprofilowane. Skrzydło ma kształt podwójnej delty. Na krawędzi natarcia zewnętrznej części skrzydła znajdują się sloty, a na krawędzi spływu umieszczone są lotki i klapy.
Usterzenie: maszyna ma stosunkowo duże przednie usterzenie płytowe. Statecznik pionowy o dużej powierzchni ma antenę informującą o opromieniowaniu przez radar, umieszczoną w dolnej jego części. W szerszej tylnej części statecznika znajduje się pojemnik spadochronu hamującego i jeszcze jedna antena system ostrzegawczego.
Podwozie: trójpodporowe, z tylnym podwoziem głównym, chowane hydraulicznie do kadłuba. Przedni wózek podwozia dwukołowy, koła wyposażone w hamulce tarczowe i system zapobiegania poślizgowi.
Silnik: Początkowo napęd J-10 miał stanowić rozwijany razem z samolotem silnik WS-10, który bazował na CFM 56. Jednak rozwój silnika zahamowały liczne problemy i Chińczycy nie zdążyli zbudować go na czas. W przyszłości planuje się zastosować WS-10A Taihang, który ma być oparty na AL-31F. Ciąg tego silnika wynosić ma 110 kN. Ze względu na opóźnienia projektu WS-10 musiano zastosować inną jednostkę napędową, okazał się nią rosyjski silnik Lulka-Saturn AL-31FN który różni się od AL-31F tym, że ma inaczej umieszczone skrzynki agregatów (pod, a nie nad turbiną). Ciąg normalny wynosi 67 kN, maksymalny z dopalaczem 122 kN, stopień dwuprzepływowości wynosi 0,53.
Zbiorniki paliwa w kadłubie mieszczą ok. 4500 litrów paliwa, plus ok. 4200 litrów w dodatkowych zewnętrznych zbiornikach (ok. 800 l w podkadłubowym i po ok. 1700 l w dwóch podskrzydłowych).
Wyposażenie: stacja radiolokacyjna bazująca na rosyjskim radarze Żuk (prawdopodobnie eksportowej wersji Żuk-10PD). Stacja Żuk-10PD może wykrywać cele w odległości ok. 140 km, może śledzić 24 cele i naprowadzać na 4 rakiety.
Uzbrojenie stałe stanowi dwulufowe działko 23 mm Typ 23-2 (kopia radzieckiego GSz-23Ł) umieszczone pod kadłubem po lewej stronie. Samolot posiada 11 belek do podwieszania uzbrojenia i wyposażenia oraz zbiorników paliwa: 6 pod skrzydłami i 5 pod kadłubem. Stosowane są pociski kierowane powietrze-powietrze: bliskiego zasięgu PL-8 samonaprowadzane na podczerwień (kopia izraelskich Python 3), średniego zasięgu PL-11 naprowadzane półaktywnie radarowo (kopia włoskich Aspide-1, będących rozwinięciem AIM-7H) i nowsze średniego zasięgu PL-12. Z uzbrojenia powietrze-ziemia stosowane są klasyczne bomby wagomiaru 250-500 kg (największa udokumentowana na zdjęciach liczba to 10 bomb 250 kg), bomby kierowane laserowo 500 kg i niekierowane pociski rakietowe 90 mm w siedmioprowadnicowych wyrzutniach.

</doc>
<doc id="1080774" url="https://pl.wikipedia.org/wiki?curid=1080774" title="Sometimes You Can’t Make It on Your Own">
Sometimes You Can’t Make It on Your Own

Sometimes You Can’t Make It on Your Own – ballada rockowa grupy U2, pochodząca z jej wydanego w 2004 roku albumu, How to Dismantle an Atomic Bomb. Została wydana jako drugi singel promujący tę płytę i 7 lutego 2005 roku zadebiutowała na pierwszym miejscu brytyjskiej listy "UK Singles Chart". Utwór w oryginale miał mieć tytuł „Tough”. W 2006 roku piosenka wygrała dwie nagrody Grammy.
Autorem tekstu utworu jest Bono; tekst jest hołdem dla jego zmarłego w 2001 roku ojca. Teledysk piosenki rozpoczyna się notką, „I wish I’d known him better” skierowaną właśnie do niego.
Set box The Complete U2 zawierał wersję demo utworu, nieco różniącą się od tej, która znalazła się na albumie. Na edycji deluxe płyty znalazło się także bonusowe DVD z akustycznym wykonaniem piosenki przez Bono i The Edge’a.

</doc>
<doc id="1080775" url="https://pl.wikipedia.org/wiki?curid=1080775" title="Książę Buckingham i Normanby">
Książę Buckingham i Normanby

Baronowie Sheffield 1. kreacji (parostwo Anglii)
Hrabiowie Mulgrave 1. kreacji (parostwo Anglii)
Markizowie Normanby 1. kreacji (parostwo Anglii)
Książęta Buckingham i Normanby (parostwo Anglii)

</doc>
<doc id="1080777" url="https://pl.wikipedia.org/wiki?curid=1080777" title="Port lotniczy Walencja">
Port lotniczy Walencja

Port lotniczy Walencja – międzynarodowy port lotniczy położony 8 km na zachód od centrum Walencji. Jest drugim co do wielkości (zaraz po Alicante-Elche) portem lotniczym we wspólnocie autonomicznej Walencja. W 2017 roku obsłużył około 6,7 mln pasażerów.

</doc>
<doc id="1080780" url="https://pl.wikipedia.org/wiki?curid=1080780" title="Markiz Normanby">
Markiz Normanby

Informacje ogólne.
Markizowie Normanby 1. kreacji (parostwo Anglii)
Baronowie Mulgrave 1. kreacji (parostwo Wielkiej Brytanii)
Hrabiowie Mulgrave 2. kreacji (parostwo Zjednoczonego Królestwa)
Markizowie Normanby 2. kreacji (parostwo Zjednoczonego Królestwa)
Najstarszy syn 5. markiza Normanby: John Phipps, hrabia Mulgrave

</doc>
<doc id="1080781" url="https://pl.wikipedia.org/wiki?curid=1080781" title="Walki na Wyspach Marshalla">
Walki na Wyspach Marshalla



</doc>
<doc id="1080782" url="https://pl.wikipedia.org/wiki?curid=1080782" title="Log4j">
Log4j

Apache log4j – biblioteka języka programowania Java służąca do tworzenia logów podczas działania aplikacji.
Historia.
Pierwotnie log4j został utworzony przez Ceki Gülcü. Obecnie jest jednym z projektów Apache. Obecna gałąź 1.2 została rozpoczęta 1 maja 2002 roku. Prace nad kolejną wersją 1.3 zostały zatrzymane. Kolejne wydanie ma opierać się na mechanizmach Java 5. Będzie nosiło numer 2.0.
Charakterystyka.
Log4j stanowi rozbudowane narzędzie do tworzenia logów. Ponieważ jest napisany w języku Java, jest w pełni przenośny.
Dzięki możliwości konfiguracji za pomocą zewnętrznych plików zmiana zachowania mechanizmu logowania nie wymaga ponownej kompilacji. Istnieje możliwość rozszerzania istniejących funkcjonalności przez zaimplementowanie własnych poziomów logowania czy też obiektów miejsc przeznaczenia logów.
Obiekty różnych typów tworzą struktury drzewiaste. Relacje między elementami tej struktury są analogiczne jak w XML, tzn. występują dzieci, rodzice, przodkowie i potomkowie. Różne właściwości danego obiektu mogą być propagowane na jego dzieci.
Hello World.
Poniżej został zaprezentowany program typu Hello World. Wykorzystuje on prostą konfigurację za pomocą klasy BasicConfigurator. Zdefiniowano tu jeden logger "HelloWorld". Działanie programu sprowadza się do wysłania jednego komunikatu o priorytecie DEBUG.
 import org.apache.log4j.Logger;
 import org.apache.log4j.BasicConfigurator;
 public class HelloWorld {
 public static void main(String[] args) {
 BasicConfigurator.configure();
 Logger logger = Logger.getLogger(HelloWorld.class);
 logger.debug("Hello world");
Podstawowe pojęcia.
Obiektami odpowiedzialnymi za wysyłanie komunikatów są obiekty logger. Posiadają one metody, które tworzą logi i ustawiają im odpowiedni priorytet. Miejsca, do których mogą trafić logi, są definiowane za pomocą obiektów appender. O tym, jaką postać mają mieć komunikaty, decyduje obiekt layout.
Konfiguracja.
Metody konfiguracji.
Istnieją trzy podstawowe metody konfiguracji:
Konfiguracja programowalna polega na bezpośrednim wywoływaniu metod poszczególnych obiektów. Bardziej elastyczne rozwiązanie polega na zastosowaniu zewnętrznych plików konfiguracyjnych.
BasicConfigurator.
Najmniej elastycznym sposobem konfiguracji jest wywołanie metody configure() obiektu BasicConfigurator. Powoduje utworzenie obiektu PatternLayout, którego ConversionPattern ma wartość:
 %-4r [%t] %-5p %c %x - %m%n
zajmuje się on formatowaniem komunikatów wysyłanych przez obiekt root logger na konsole. Odpowiada to zatem plikowi konfiguracyjnemu:
 log4j.appender.C=org.apache.log4j.ConsoleAppender
 log4j.appender.C.layout=org.apache.log4j.PatternLayout
 log4j.appender.C.layout.ConversionPattern=%-4r [%t] %-5p %c %x - %m%n
 log4j.rootLogger=DEBUG, C
Konfiguracja za pomocą pliku właściwości.
Najprostszym sposobem konfiguracji jest wykorzystanie pliku właściwości. Musi być on umieszczony w classpath danego projektu, na przykład w głównym katalogu w którym znajduje się skompilowany kod Java.

</doc>
<doc id="1080786" url="https://pl.wikipedia.org/wiki?curid=1080786" title="Ajos Joanis Rendis">
Ajos Joanis Rendis

Ajos Joanis Rendis (gr. Άγιος Ιωάννης Ρέντης) – miasto w Grecji, w administracji zdecentralizowanej Attyka, w regionie Attyka, w jednostce regionalnej Pireus, w gminie Nikiea-Ajos Joanis Rendis. W 2011 roku liczyło 16 050 mieszkańców. Leży na południowy zachód od Aten. Ośrodek przemysłowy.

</doc>
<doc id="1080791" url="https://pl.wikipedia.org/wiki?curid=1080791" title="Chromoblastomykoza">
Chromoblastomykoza

Chromoblastomykoza ("chromoblastomycosis") - przewlekła, podskórna grzybica, powstająca wskutek wprowadzenia różnych gatunków grzybów ("Fonsecaea pedrosoi", "Phialophora verrucosa", "Cladosporium carrionii", "Fonsecaea compacta"), podczas ukłucia przez ciernie lub inne części roślin.
Występuje w regionach tropikalnych i subtropikalnych (pomiędzy 30 równoleżnikami), ale około 10-20% przypadków zostało opisane w innych warunkach klimatycznych, w tym w Rumunii, Finlandii i dawnej Czechosłowacji.
Choroba występuje najczęściej u ludzi pomiędzy 30 a 50 rokiem życia. Charakterystyczną cechą jest też rzadkie występowanie choroby u dzieci, pomimo narażenia na takie same środowiskowe czynniki ryzyka.
Charakteryzuje się wieloletnim przebiegiem, z wytworzeniem brodawkowatych, wrzodziejących lub pokrytych strupem zmian skórnych, które w trakcie wieloletniego przebiegu doprowadzają do powstania okrągłych, grubościennych, ciemnej barwy tworów, zlokalizowanych w zajętych tkankach (tak zwanych "miedziaków").
Współczesna medycyna nie zna skutecznego sposobu leczenia tej choroby, próbuje się stosować różne leki przeciwgrzybicze, z których najkorzystniejsze działanie wydaje się wykazywać itrakonazol. Opisuje się też (głównie autorzy japońscy) korzystny wpływ ciepła, stosowanego miejscowo, na zahamowanie rozwoju grzybów.

</doc>
<doc id="1080792" url="https://pl.wikipedia.org/wiki?curid=1080792" title="Florina">
Florina

Florina (, , – Lerin, bizant. Χλέρινον – Chlérinon) – miasto w północno-zachodniej Grecji, u podnóża gór Baba, w pobliżu granicy z Macedonią Północną, w administracji zdecentralizowanej Epir-Macedonia Zachodnia, w regionie Macedonia Zachodnia, w jednostce regionalnej Florina. Siedziba gminy Florina. W 2011 roku liczyło 17 686 mieszkańców.
Ośrodek handlowy regionu uprawy winorośli; muzeum archeologiczne. Florinę i jej okolice, oprócz Greków, zamieszkuje najliczniejsza w Grecji mniejszość słowiańskojęzycznych Macedończyków.

</doc>
<doc id="1080793" url="https://pl.wikipedia.org/wiki?curid=1080793" title="Uni Air">
Uni Air

Uni Air () – tajwańskie linie lotnicze z siedzibą w Taoyuan. Obsługują połączenia krajowe oraz do krajów azjatyckich. Głównym hubem jest port lotniczy Kaohsiung.

</doc>
<doc id="1080795" url="https://pl.wikipedia.org/wiki?curid=1080795" title="Şerafeddin Sabuncuoğlu">
Şerafeddin Sabuncuoğlu

Şerafeddin Sabuncuoğlu, osm. شرف الدّین صابونجی اوغلی (ur. 1385, zm. 1468) – średniowieczny lekarz i chirurg, kaligraf i artysta rysownik, autor podręcznika chirurgii "Cerrahiye-i Ilhaniye". 
Urodził się w 1385 roku w Amasya w środkowej Anatolii. Przez czternaście lat praktykował w szpitalu w tym mieście. Şerafeddin Sabuncuoğlu był autorem "Cerrahiye-i Ilhaniye", jednego z najstarszych dzieł poświęconych chirurgii, które napisał w języku tureckim w 1465 roku. Współcześnie badania nad pracami Sabuncuoğlu ujawniły, że książka zawierała nie tylko miniatury chirurgicznych zabiegów wykonywanych u dzieci (również przez kobiety-chirurgów), ale też wiele istotnych i odkrywczych spostrzeżeń jego autorstwa. Dzieło czerpie z wiedzy chirurgicznej Greków, Rzymian, Arabów i Turków. Innowacje dotyczyły tak różnych zagadnień, jak znieczulenie do zabiegu, chirurgia narządów klatki piersiowej, chirurgia plastyczna, stomatolologia, chirurgia mózgu i rdzenia kręgowego, położnictwo, urologia, chirurgia naczyń żylnych, okulistyka, chirurgia guzów nowotworowych.
W 1983 roku, podczas spotkania Greckiego Towarzystwa Chirurgów Dziecięcych w Chios, przedstawiono pracę w której dowodzono, że "Cerrahiye-i Ilhaniye" ("Cerrahiyyetü’l-Haniyye", "Cesarska chirurgia") jest tłumaczeniem z arabskiego podręcznika Abulcasisa, a jedynym wkładem Şerafeddina Sabuncuoğlu były miniatury przedstawiające sposób wykonania poszczególnych zabiegów. Niedawne badania porównawcze wykazały jednak, że Sabuncuoglu przedstawił szereg istotnych ulepszeń metod stosowanych w medycynie arabskiej i greckiej. 
Do dziś zachowały się trzy egzemplarze książki Sabuncuoğlu; dwa z nich znajdują się w Stambule, w Stambulskiej Bibliotece Narodowej i w bibliotece Wydziału Historii Medycyny Uniwersytetu Stambulskiego, trzeci w paryskiej Bibliothèque nationale. "Cerrahiye-i Ilhaniye" składa się z 412 stron, czterech głównych części omawiających w 191 sekcjach: 
Porównanie dzieł Abu al-Kasima az-Zahrawiego i Şerafeddina Sabuncuoğlu wykazało, że ten drugi wniósł szereg istotnych innowacji do metod opisanych przez az-Zahrawiego. Dotyczyły one:

</doc>
<doc id="1080796" url="https://pl.wikipedia.org/wiki?curid=1080796" title="Amanda Peet">
Amanda Peet

Amanda Peet (ur. 11 stycznia 1972 w Nowym Jorku) – amerykańska aktorka filmowa i telewizyjna.
Życiorys.
Wczesne lata.
Urodziła się w Nowym Jorku jako córka pracownicy socjalnej Penny Levy i prawnika Charlesa Peeta. Jej matka była Żydówką, natomiast ojciec kwakrem. Kiedy miała trzy lata, podczas przedstawienia teatralnego, wyrwała się rodzicom i weszła na scenę. Ukończyła prywatną Friends Seminary High School, prowadzoną przez kwakrów Friends Seminary na nowojorskim Manhattanie, a potem w 1994 ukończyła studia na wydziale historii na Columbia University. Za namową jednego z jej wykładowców zapisała się do studenckiego teatru. Po ukończeniu studiów, uczyła się aktorstwa u Uty Hagen. Dorabiała jako sprzedawca hamburgerów w knajpie w stylu lat 50.
Kariera.
Występowała na scenie off-Broadwayu w sztuce Clifforda Odetsa "Zbudź się i śpiewaj" ("Awake and Sing"). Zadebiutowała na dużym ekranie, w filmie sensacyjnym sci-fi "Zwierzęcy pokój" ("Animal Room", 1995) u boku Matthew Lillarda. Niebawem pojawiła się w serialu NBC "Prawo i porządek" ("Law &amp; Order", 1995), operach mydlanych – ABC "Tylko jedno życie" ("One Life to Live", 1995) jako Layle i CBS "Central Park West" (1996) w roli Robyn Gainer oraz sitcomie NBC "Kroniki Seinfelda" (1997) jako kelnerka Lanette. 
Zdobyła sympatię telewidzów rolą Jacqueline 'Jack' Barrett w serialu Warner Bros. "Jack i Jill" ("Jack &amp; Jill", 1999-2001) tworząc duet z Ivanem Sergei. W 2000 w Hollywood w The Knitting Factory w Los Angeles była nominowana do Teen Choice Awards.
W komedii "Jak ugryźć 10 milionów" ("The Whole Nine Yards", 2000) i sequelu "Jak ugryźć 10 milionów 2" ("The Whole Ten Yards", 2004) z Bruce'em Willisem i Matthew Perrym zagrała postać znudzonej higienistki dentystycznej, która marzy o karierze płatnej zabójczyni. W komedii romantycznej "Uziemieni" ("Whipped", 2000) wystąpiła w roli zimnej podrywaczki. W komedii "Twarda laska" ("Saving Silverman", 2001) grała piękną i wyrachowaną Judith 'Judy' Fessbeggler. W komediodramacie Woody'ego Allena o nowoczesnych mieszczuchach "Melinda i Melinda" ("Melinda and Melinda", 2004) pojawiła się w niewielkiej roli Susan. 
Rola Emily Friehl, ukochanej Olivera (Ashton Kutcher) w komediodramacie romantycznym "Zupełnie jak miłość" ("A Lot Like Love", 2005) przyniosła jej nominację do nagrody Teen Choice. Zasłynęła kreacją żony analityka finansowego w dreszczowcu "Syriana" (2005) z George'em Clooneyem i Mattem Damonem. Za postać Jordan McDeere, dyrektor stacji ds. programowych w serialu NBC "Studio 60" (2006–2007) otrzymała w 2006 nominację do nagrody Satelity. W 2010 została uhonorowana Robert Altman Award podczas Independent Spirit Awards jako Mary w czarnej komedii "Daj, proszę" ("Please Give", 2010).
Życie prywatne.
30 września 2006 poślubiła scenarzystę Davida Benioffa. Mają dwie córki: Frances Pen Friedman (ur. 20 lutego 2007) i Molly June (ur. 19 kwietnia 2010) oraz syna Henry (ur. 6 grudnia 2014).

</doc>
<doc id="1080797" url="https://pl.wikipedia.org/wiki?curid=1080797" title="Nea Makri">
Nea Makri

Nea Makri (gr. "Νέα Μάκρη") – miasto w Grecji, w administracji zdecentralizowanej Attyka, w regionie Attyka, w jednostce regionalnej Attyka Wschodnia, w gminie Maraton. W 2011 roku liczyło 15 554 mieszkańców. Ośrodek przemysłowy.

</doc>
<doc id="1080801" url="https://pl.wikipedia.org/wiki?curid=1080801" title="Rezerwat przyrody Bukowica (województwo małopolskie)">
Rezerwat przyrody Bukowica (województwo małopolskie)

Rezerwat przyrody Bukowica – leśny rezerwat przyrody w gminie Babice, w powiecie chrzanowskim, w województwie małopolskim. Realizowana jest w nim ochrona częściowa.
Położenie.
Rezerwat zajmuje powierzchnię 22,76 ha. Obejmuje szczytowe partie dwuwierzchołkowego wzgórza (361 m n.p.m.), stanowiącego zachodnie zakończenie Garbu Tenczyńskiego. Leży pomiędzy miejscowościami Wygiełzów (na południowym wschodzie) i Zagórze (na północy). Teren rezerwatu, leżącego niespełna 1 km na północ od drogi nr 780 biegnącej z Chełmka do Krakowa, podlega Nadleśnictwu Chrzanów. Rezerwat leży w granicach Tenczyńskiego Parku Krajobrazowego.
Historia.
Rezerwat został powołany 19 lutego 1987 roku.
Geologia.
Wzgórze, na którym leży rezerwat, zbudowane jest ze skał triasowych o dużym zróżnicowaniu litologicznym. Występuje tu kilka typów wapieni marglistych i dolomitowych z cienkimi wkładkami łupków (wapienie pelityczne o przełomie muszlowym oraz wapienie drobnodetrytyczne, gruzełkowate i krynoidowe). Na litej warstwie dolomitowej wykształciła się gleba zbudowana z lessu naskalnego o grubości 0,5 – 1 m. Atrakcją rezerwatu jest mająca długość kilkunastu metrów wychodnia – ściana skalna z triasowych wapieni, w której widoczne są liczne otwory niewielkich jaskiń.
Flora.
Szata roślinna rezerwatu ma charakter naturalny i prezentuje wysokie walory przyrodnicze na tle znacznie zdegradowanych formacji roślinności tego znacznie uprzemysłowionego regionu. W rezerwacie stwierdzono 171 gatunków roślin naczyniowych. Szczególnie cenny jest dobrze wykształcony zespół żyznej buczyny karpackiej z licznymi starymi bukami o wymiarach pomnikowych i dobrze wykształconym runem. Niektóre płaty swoimi zestawami gatunków nawiązują do ciepłolubnej buczyny storczykowej i buczyny pomorskiej. W drzewostanach występują łącznie 22 gatunki drzew i krzewów. Dominuje buk w całej szerokości skali wiekowej, a towarzyszą mu m.in. grab, brzoza, klon pospolity, sosna, świerk, leszczyna i bez czarny.
Według danych z 1977 r. wśród roślin naczyniowych rezerwatu było 13 gatunków objętych całkowitą ochroną i 5 podległych ochronie częściowej, w tym 6 gatunków storczykowatych: buławnik czerwony, buławnik wielkokwiatowy, żłobik koralowy, gnieźnik leśny, kruszczyk szerokolistny, kruszczyk rdzawoczerwony, przy czym trzy pierwsze wymienione gatunki zamieszczone są na czerwonej liście roślin zagrożonych w Polsce (o różnym statusie zagrożenia). Spośród innych gatunków podlegających ochronie lub szczególnie cennych należy wymienić: m.in. bodziszka żałobnego, lilię złotogłów, kalinę koralową, konwalię majową, miodownika melisowatego, orlika pospolitego, paprotkę zwyczajną, perłówkę jednokwiatową, pokrzyk wilczą jagodę, przytulię wonną, wawrzynka wilczełyko.
We florze rezerwatu stwierdzono 13 gatunków górskich. Występują tu m.in. buk pospolity, dziki bez koralowy, gęsiówka Hallera, jodła pospolita, klon jawor, lepiężnik biały, przetacznik górski i śnieżyczka przebiśnieg.
Występują tu również dość rzadko spotykane kwitnące okazy bluszczu, które wspinają się po sosnach na wysokość do 10 m.
Fauna.
W faunie rezerwatu należy wyróżnić zwłaszcza ok. 30 gatunków ptaków; w przeważającej większości są to gatunki leśne. Najliczniej występują: zięba, pokrzewka czarnołbista, pokrzewka ogrodowa, rudzik, pierwiosnek, świstunka leśna, sikora bogatka i sikora modra, muchołówka szara i żałobna i dzięcioł duży. Wśród gatunków rzadziej spotykanych należy wymienić muchołówkę małą, gołębia siniaka oraz dzięcioły: czarnego i średniego.
Cel ochrony.
Celem ochrony rezerwatu jest zachowanie fragmentu buczyny karpackiej ze starodrzewem bukowym oraz swoistych cech krajobrazu.
Turystyka.
Przez teren rezerwatu wiodą dwa znakowane szlaki turystyczne (zielony i żółty ), których śladem prowadzi okrężna ścieżka dydaktyczna okolic Babic i Wygiezłowa.
Około 2 km na wschód znajduje się rezerwat Lipowiec z ruinami zamku Lipowiec.

</doc>
<doc id="1080802" url="https://pl.wikipedia.org/wiki?curid=1080802" title="Oreokastro">
Oreokastro

Oreokastro (gr. "Ωραιόκαστρο") − miasto w Grecji, w administracji zdecentralizowanej Macedonia-Tracja, w regionie Macedonia Środkowa, w jednostce regionalnej Saloniki. Siedziba gminy Oreokastro. W 2011 roku liczyło 20 852 mieszkańców. Ośrodek przemysłowy.

</doc>
<doc id="1080804" url="https://pl.wikipedia.org/wiki?curid=1080804" title="Gare de Lyon (stacja metra)">
Gare de Lyon (stacja metra)

Gare de Lyon – stacja linii metra nr 1 w Paryżu. Stacja znajduje się w 12. dzielnicy Paryża. Została otwarta 19 lipca 1900 r. Jest połączona z linią nr 14. W pobliżu stacji znajduje się Dworzec Lyoński.
W 2009 była to 3. najpopularniejsza stacja w paryskim metrze, z 35,2 mln pasażerów rocznie.

</doc>
<doc id="1080806" url="https://pl.wikipedia.org/wiki?curid=1080806" title="Antylopka karłowata">
Antylopka karłowata

Antylopka karłowata ("Neotragus pygmaeus") - gatunek antylopy z rodziny wołowatych, najmniejsza antylopa świata. Dożywa 10 lat.
Występowanie i biotop.
Zamieszkuje lasy deszczowe i galeriowe z gęstym podszytem, wzdłuż południowego wybrzeża Afryki Zachodniej - od Sierra Leone do Ghany.
Charakterystyka ogólna.
Ciało krępe o długości 40-50 cm, wysokość w kłębie około 25 cm, masa 1,8-2,5 kg. Ubarwienie rudobrązowe, nieco jaśniejsze w dolnych partiach ciała. U samic rogi nie występują. Kończyny miedniczne znacząco dłuższe od barkowych, przez co ciało przybiera skuloną formę.
Odżywianie.
Antylopa karłowata żywi się zielonymi pędami roślin (liście, pąki, młode pędy), owocami i kwiatami, rzadziej trawami. 
Behawior.
Ze względu na swój płochliwy charakter stanowi niezwykle wymagający obiekt obserwacji. Zauważona początkowo zastyga w bezruchu i bazując na swym ubarwieniu stara się wtopić w otoczenie, jeśli to nie przyniesie oczekiwanego efektu ratuje się ucieczką. Występuje samotnie lub w parach. Aktywna głównie o zmierzchu i nocą. Zamieszkuje terytorium o powierzchni około 100 m², którego granice oznacza składowiskami odchodów. Naturalną konsekwencją posiadania nieproporcjonalnie długich tylnych nóg jest nadzwyczajna skoczność jaką się cechuje. Skokiem z miejsca potrafi pokonać 2,8m lub przeskoczyć przeszkodę o wysokości 55 cm.
Reprodukcja.
Dojrzałość płciową osiąga już po 1 roku. Czas trwania ciąży jest nieznany jednak szacuje się go na 210 dni. W jej wyniku na świat przychodzi jedno ważące niespełna 300 g młode. 

</doc>
<doc id="1080807" url="https://pl.wikipedia.org/wiki?curid=1080807" title="Kościoły wolne">
Kościoły wolne



</doc>
<doc id="1080808" url="https://pl.wikipedia.org/wiki?curid=1080808" title="Neotragus pygmaeus">
Neotragus pygmaeus



</doc>
<doc id="1080810" url="https://pl.wikipedia.org/wiki?curid=1080810" title="China Open 2007 (kobiety)">
China Open 2007 (kobiety)

Tenisowy turniej WTA China Open 2007 odbył się w dniach 15 - 23 września w chińskim Pekinie na kortach twardych. Pula nagród wyniosła 600 tysięcy dolarów amerykańskich.

</doc>
<doc id="1080811" url="https://pl.wikipedia.org/wiki?curid=1080811" title="Szuja">
Szuja

Szuja () – rosyjskie miasto położone na wschód od Moskwy, w obwodzie iwanowskim. Pochodzą stamtąd Fiodorowa Wasiljewa, rekordzistka w liczbie urodzonych dzieci na świecie, oraz Ludmiła Czernych, astronom.
Od miasta wzięła nazwę krótko panująca w Rosji dynastia Szujskich. W 1539 zagarnięta przez Chanat Kazański; odzyskana w 1566 przez Iwana IV Groźnego jako jego własność w ramach opriczniny. Miasto w 1722 odwiedził Piotr I Wielki, zakładając tam manufakturę tekstyliów. W XIX wieku Szuja stała się ważnym punktem wyrobu tekstyliów z lnu.
15 marca 1922, w czasie przeprowadzania konfiskaty majątku Rosyjskiego Kościoła Prawosławnego przez władze bolszewickie, w mieście miały miejsce zamieszki.

</doc>
<doc id="1080813" url="https://pl.wikipedia.org/wiki?curid=1080813" title="Walentina Borisienko">
Walentina Borisienko

Walentina Borisienko, ros. Валентина Михайловна Борисенко (z domu Biełowa, ur. 28 stycznia 1920 w Czerepowcu, zm. 6 marca 1993 w Petersburgu) – rosyjska szachistka, arcymistrzyni od 1977 roku.
Kariera szachowa.
Od połowy lat 40. do połowy 60. należała do grona najlepszych szachistek świata. Na przełomie 1949 i 1950 roku zajęła w Moskwie IV miejsce w turnieju o mistrzostwo świata. W kolejnych latach pięciokrotnie startowała w pretendentek, za każdym razem zajmując czołowe miejsca: 1952 (Moskwa - IV), 1955 (Moskwa - V), 1959 (Płowdiw - VIII), 1961 (Vrnjačka Banja - II - największy sukces w karierze; wynik ten odpowiadał wówczas trzeciej pozycji na świecie) i 1964 (Suchumi - VII). Pomimo osiągniętych wyników nigdy w swojej karierze nie uczestniczyła w szachowej olimpiadzie.
Wielokrotnie brała udział w finałowych turniejach o tytuł mistrzyni Związku Radzieckiego, pięciokrotnie zdobywając złote medale, w latach 1945, 1955, 1957 (po barażu z Kirą Zworykiną), 1960 (po barażu z Tatianą Zatułowską) oraz 1961. Oprócz tego siedmiokrotnie triumfowała w mistrzostwach Leningradu (1940, 1945, 1950, 1951, 1954, 1955, 1956) oraz czterokrotnie - w mistrzostwach rosyjskiej FSRR). W 1970 r. podzieliła I miejsce (wraz z Waltraud Nowarrą) w międzynarodowym turnieju w Halle.
W 1977 r. Międzynarodowa Federacja Szachowa przyznała jej honorowy tytuł arcymistrzyni za wyniki osiągnięte w przeszłości.
Życie prywatne.
Walentina Borisienko była żoną uzbeckiego szachisty Gieorgija Borisienki, arcymistrza gry korespondencyjnej, wicemistrza świata z w tej odmianie szachów z 1965 roku.

</doc>
<doc id="1080815" url="https://pl.wikipedia.org/wiki?curid=1080815" title="George Meade">
George Meade

George Gordon Meade (ur. 31 grudnia 1815 w Kadyksie, zm. 6 listopada 1872 w Filadelfii) – amerykański generał i inżynier, budowniczy m.in. kilku latarni morskich.
Urodził się w Hiszpanii, gdzie pracował jego ojciec, do Stanów Zjednoczonych przyjechał w 1828. W 1831 wstąpił do West Point, następnie służył w kawalerii. W czasie wojny secesyjnej walczył po stronie Unii, objął dowództwo nad ochotnikami z Pensylwanii. Od czerwca 1863 dowodził Armią Potomaku. Pomimo iż objął dowodzenie zaledwie na dwa dni przed rozpoczęciem bitwy pod Gettysburgiem, zdołał jednak poprowadzić Armię Potomaku do zwycięstwa w tej batalii, która okazała się zwrotnym punktem wojny.

</doc>
<doc id="1080819" url="https://pl.wikipedia.org/wiki?curid=1080819" title="Kino TV">
Kino TV

Kino TV (do 12 września 2017 roku: FilmBox) – kanał filmowy, dystrybuowany w Polsce przez Kino Polska TV SA.
Historia.
Kanał, pod nazwą FilmBox, został udostępniony polskim widzom 1 września 2007 roku, pojawił się wtedy w ofercie sieci kablowej Multimedia Polska. W kwietniu 2008 roku znalazł się w ofercie sieci telewizji kablowej i platform cyfrowych, a następnie dołączył do oferty platformy Cyfrowy Polsat, gdzie zastąpił inny filmowy kanał – TV 1000. 12 września 2017 roku nazwa kanału FilmBox została zastąpiona przez Kino TV. Stacja zmieniła też logo. 1 lutego 2019 roku kanał rozpoczął nadawanie w wysokiej rozdzielczości, zastępując wersję SDTV.
Profil stacji.
Kino TV to kanał prezentujący znane filmy i seriale – pozycje uznane za kultowe, a także nowsze. W ofercie programowej znaleźć można m.in. kino akcji, obrazy wielokrotnie nagradzane na najważniejszych festiwalach filmowych, dramaty, komedie, wysokobudżetowe produkcje, a także cieszące się popularnością seriale (takie jak „Poirot” i „Przygody Merlina”).
W ramówce Kino TV znajdują również stałe cykle filmowe, np. „Kobiece poniedziałki”, „Mocne piątki”, a w czwartki „Wieczór z horrorem”.
Dostępność.
Kino TV dostępne jest w ofercie operatorów kablowych i platform satelitarnych, m.in.:
Polsat Box (pozycja 34),
Platforma Canal+ (pozycja 67),
UPC (pozycja 246 lub 468),
Vectra (pozycja 314),
Netia (pozycja 168),
Inea (pozycja 222),
Orange (pozycja 233),
Toya (pozycja 80),
Multimedia Polska (pozycja 152).

</doc>
<doc id="1080824" url="https://pl.wikipedia.org/wiki?curid=1080824" title="Jean Zuléma Amussat">
Jean Zuléma Amussat

Jean Zuléma Amussat (ur. 21 listopada 1796 w Saint-Maixent, Deux-Sèvres, zm. 13 maja 1856) – francuski chirurg.
Amussat zyskał sławę dzięki swojemu wkładowi do chirurgii układu moczowo-płciowego. Większość jego prac powstała, gdy prowadził prywatną praktykę w Paryżu. Nazwisko Amussata zawiera szereg mniej lub bardziej zapomnianych eponimów medycznych; np. technika Amussata skręcenia tętnicy stosowana w zatrzymywaniu krwotoku tętniczego. Jako jeden z pierwszych stosował litotrypsję, czyli mało inwazyjną technikę chirurgicznego kruszenia kamieni moczowych w pęcherzu moczowym z dojścia przez cewkę moczową. Stosowane przez Amussata urządzenie (litotryptor) wynalazł wcześniej Jean Civiale (1792–1867).
Inne eponimy upamiętniające odkrycia Amussata:

</doc>
<doc id="1080826" url="https://pl.wikipedia.org/wiki?curid=1080826" title="Cerkiew Zaśnięcia Przenajświętszej Bogurodzicy w Gryficach">
Cerkiew Zaśnięcia Przenajświętszej Bogurodzicy w Gryficach

Cerkiew pod wezwaniem Zaśnięcia Przenajświętszej Bogurodzicy – prawosławna cerkiew parafialna w Gryficach. Należy do dekanatu Szczecin diecezji wrocławsko-szczecińskiej Polskiego Autokefalicznego Kościoła Prawosławnego.
Świątynia znajduje się przy ulicy Nowy Świat 1.
Historia.
Obiekt został wybudowany w latach 1911–1913 w stylu neogotyckim na planie krzyża łacińskiego jako kościół staroluterański pw. św. Jana (). Stanęła w miejscu ryglowego kościoła z 1851, który został rozebrany w kilkadziesiąt lat później. Po II wojnie światowej obiekt pełnił przez kilkanaście miesięcy rolę magazynów, a od 10 maja 1946 zorganizowano w nim kościół katolicki pw. św. Stanisława Kostki, który był użytkowany przez Katolicki Urząd Parafialny w Gryficach.
29 listopada 1954 przejęty został przez prawosławnych. Dzięki staraniom wiernych i duchowieństwa w tym samym roku powstała parafia Zaśnięcia Przenajświętszej Bogurodzicy. W latach 1987–1992 świątynia była remontowana. . Część wyposażenia świątyni pochodzi z cerkwi w Dolicach.
Cerkiew została wpisana do rejestru zabytków dziedzictwa narodowego (nr rej. A-1088 z 28 maja 1988).

</doc>
<doc id="1080827" url="https://pl.wikipedia.org/wiki?curid=1080827" title="Morrie Schwartz">
Morrie Schwartz

Morrie Schwartz, właśc. Morris Schwartz (ur. 20 grudnia 1916, zm. 4 listopada 1995) – amerykański wykładowca. Popularność przyniosła mu wydana w 1997 roku książka "Wtorki z Morriem" autorstwa Mitcha Alboma.
Życiorys.
Był synem kuśnierza Charlesa Schwartza, rosyjskiego emigranta, który uciekł do Ameryki przed poborem do rosyjskiej armii. Wychowywał się w żydowskiej kamienicy w biednej Lower East Side na Manhattanie. Jego matka zmarła, gdy chłopiec miał osiem lat. Niedługo później brat Morriego – David – zachorował na polio. Pojawienie się rok później macochy Ewy, emigrantki z Rumunii, sprawiło, że chłopcy znów mogli poczuć matczyne ciepło.
Schwartz ukończył City College w Nowym Jorku, zaś tytułu doktora dorobił się na Uniwersytecie w Chicago w 1951 roku. W latach 1950-1960 napisał trzy książki z zakresu socjologii. Tytuł profesora socjologii uzyskał wykładając na Brandeis University. Był szanowany zarówno przez kolegów jak i studentów.
Jego ulubionym studentem był Mitch Albom, późniejszy komentator sportowy, felietonista, pisarz.
Morrie wykładał na uczelni do lat siedemdziesiątych, gdy wykryte u niego stwardnienie zanikowe boczne (SLA) uniemożliwiło mu dalszą pracę.
Po zobaczeniu Morriego Schwartza w telewizji ABC, rozmawiającego o swojej śmiertelnej chorobie z Tedem Koppelem w programie Nightline, Mitch Albom przypomniał sobie o przyjaźni, jaka łączyła z profesorem i postanowił go odwiedzić. Spotkanie zaowocowało kolejnymi wizytami, w czasie których Morrie udzielał Mitchowi ostatnich w swoim życiu wykładów (do śmierci Morriego w 1995 roku). Nagrania z owych spotkań zaowocowały książką Wtorki z Morriem, która niedługo po ukazaniu się w 1997 roku stała się światowym bestsellerem. Książka doczekała się ekranizacji z Jackiem Lemmonem w roli Morriego Schwartza.

</doc>
<doc id="1080828" url="https://pl.wikipedia.org/wiki?curid=1080828" title="From Yesterday">
From Yesterday

"From Yesterday" to trzeci singel zespołu Thirty Seconds to Mars z drugiego albumu "A Beautiful Lie". Został wydany 20 kwietnia 2007 roku (Australia), piosenka trwa 4:08. Jej producentem jest Leah Gragham.
Teledysk.
Wideoklip do utworu "From Yesterday" kręcony był przy pomocy 1000 chińskich żołnierzy (stoją na początku filmu, trzymając flagi). Teledysk zaczyna mały chłopiec, prawdopodobnie cesarz, którego pytają, co chciałby dostać na urodziny. On odpowiada po prostu: "Dźwięk Jutra". Nagle akcja się ucina i przenosi do białego pokoju z członkami zespołu, ubranymi w białe stroje, podobne do tych, które noszą szermierze, każdy z mężczyzn wykonuje nieistotne dla klipu czynności (np. Shannon uderza pałeczkami perkusyjnymi w ścianę). Nagle do pokoju wchodzi kobieta i mówi im, że "nadszedł czas". Prowadzi ich przez korytarz, a potem znika. Jared, Shannon, Tomo i Matt idą do samego końca korytarza gdzie otwierają drzwi. Światła zaczynają migotać, a oni wychodzą.
Scena się zmienia i zespół przechodzi przez wielką bramę w tłum chińskich wojowników. Wszyscy idą dalej, do przodu. Jared zauważa kobietę z białą, czystą skórą, która po chwili znika.
Mężczyźni zostają wprowadzeni do sali, gdzie siedzi cesarz i otrzymują zwoje papieru. Jared mówi do brata (Shannon Leto): "To jest dar".
Potem każdy z nich zostaje zaprowadzony do innej części królestwa, poznając przy tym rdzenne chińskie tradycje. Matt Wachter napotyka służącego, który bije samego siebie. Tomo Milicevic znajduje martwą kobietę leżącą w łóżku, której ktoś kładzie na ustach czarną perłę (co jest chińskim zwyczajem). Shannon Leto widzi dorosłego mężczyznę, który przytula się do swojej matki lub żony, a Jared przez przypadek wchodzi w grupę ludzi składających ofiarę z trzech młodych kobiet.
Następnie zespół pokazany jest, gdy przywdziewa tradycyjne chińskie stroje przed spotkaniem się z czworgiem innych wojowników. Wszyscy są ubrani identycznie. Walcząc mają maski i nie wiedzą kto jest kim, ale po walce okazuje się, że przeżyli tylko członkowie zespołu.
Nagle scena się zmienia, zespół stoi na "scenie" a za nimi widać fajerwerki.
Pozycje na listach przebojów.
Piosenka dotarła do #1 miejsca listy Billboard i powtórzyła sukces poprzedniego singla zespołu "The Kill".

</doc>
<doc id="1080833" url="https://pl.wikipedia.org/wiki?curid=1080833" title="Stagira">
Stagira

 
Stagira, Stagejra (stgr. Στάγιρα lub Στάγειρα, łac. "Stagirus") – miasto starożytne na wybrzeżu Tracji, później macedońskie.
Początkowo znane jako Stágejros, założone w 655 p.n.e. jako kolonia na Półwyspie Chalcydyckim przez jońskich osadników z Andros.
W 480 p.n.e. zajęte przez Kserksesa, później jako jeden z pomniejszych członków dołączyło do Symmachii Delijskiej, z której wystąpiło w 424 p.n.e. W trakcie pierwszej fazy II wojny peloponeskiej poddało się spartańskiemu Brazydasowi, z powodzeniem broniło się przeciwko ateńskim wojskom Kleona i zachowało autonomię. Podczas tzw. wojny olintyjskiej zburzone w 349 p.n.e. przez Filipa II Macedońskiego, lecz potem odbudowane na życzenie Arystotelesa, który w zamian podjął się wychowania jego syna, Aleksandra Wielkiego .
Od starożytności znane jako miejsce urodzenia Arystotelesa, zwanego Stagirytą (a także bliskich z jego rodziny), oraz Nikanora, dowódcy floty Aleksandra i zarządcy Indii.
W źródłach antycznych ośrodek miejski wymieniany jako Stágejros przez Herodota ("Dzieje" VII, 115), Tukidydesa ("Wojna peloponeska" IV, 88, 2), Strabona ("Geografia" VII, 331) i Plutarcha ("Żywoty sławnych mężów", Aleksander 7, 3), z poświadczeniem u Diogenesa Laertiosa ("Żywoty i poglądy słynnych filozofów" V, 4), u Teofrasta ("Historia filozofii" 102) i Eliana ("Różne opowieści" III, 17). Znany także (pod nazwą Stá[n]gejra) z pism Ptolemeusza ("Geografia" III, 13,10 ) i Pliniusza ("Historia naturalna" IV, 17, XVI, 57).
Obecnie pozostałości murów obronnych antycznej Stagiry usytuowane są ok. 25 km od węzła autostrady "Egnatia Odos", poza letniskową miejscowością Olympiada i tuż przy szlaku wiodącym do Jerisos w kierunku Agion Oros (Athos). Współczesna wioska o tej nazwie (ngr. Στάγειρα) odległa jest o kilka kilometrów na południowy zachód od ruin starożytnych.

</doc>
<doc id="1080835" url="https://pl.wikipedia.org/wiki?curid=1080835" title="Ulmus carpinifolia">
Ulmus carpinifolia



</doc>
<doc id="1080838" url="https://pl.wikipedia.org/wiki?curid=1080838" title="Brama Śmierci">
Brama Śmierci

Brama Śmierci (ang. "The Death Gate Cycle") – siedmioczęściowy cykl powieści fantasy autorstwa Margaret Weis i Tracy'ego Hickmana. W Polsce ukazały się tylko cztery części w tłumaczeniu Agaty Wierzbickiej, nakładem wydawnictwa GEA. Na podstawie cyklu powstała gra Death Gate.
Fabuła.
Aby obronić świat przed swoimi wrogami, Patrynami, potężni Sartanie rozbili go na cztery światy żywiołów i umieścili w nich rasy menszowskie – ludzi, elfy i krasnoludy, a także smoki, zaś patrynów uwięzili w Labiryncie. Patryn Haplo bada dla Pana Nexusa, który jako pierwszy opuścił Labirynt, cztery światy, które mają zostać opanowane przez patrynów.

</doc>
<doc id="1080841" url="https://pl.wikipedia.org/wiki?curid=1080841" title="Cerkiew Zaśnięcia Najświętszej Maryi Panny w Barlinku">
Cerkiew Zaśnięcia Najświętszej Maryi Panny w Barlinku

Cerkiew pod wezwaniem Zaśnięcia Przenajświętszej Bogurodzicy – prawosławna cerkiew parafialna znajdująca się w Barlinku. Należy do dekanatu Szczecin diecezji wrocławsko-szczecińskiej Polskiego Autokefalicznego Kościoła Prawosławnego.
Świątynia została wybudowana w XIX w. jako kościół ewangelicki. W 1947 został przekazany prawosławnym. Wewnątrz znajduje się ikonostas pochodzący z XIX w., przywieziony przez przesiedleńców z Kijowca.
W 2016 rozpoczęto remont świątyni. Po zakończeniu prac obiekt został 5 czerwca 2021 r. poświęcony przez metropolitę warszawskiego i całej Polski Sawę oraz arcybiskupa wrocławskiego i szczecińskiego Jerzego.
Cerkiew wpisano do rejestru zabytków 2 kwietnia 2007 pod nr A-306.

</doc>
<doc id="1080846" url="https://pl.wikipedia.org/wiki?curid=1080846" title="Matara (Erytrea)">
Matara (Erytrea)

Matara (albo Metera) jest miejscem wykopalisk archeologicznych w Erytrei (kilka kilometrów na południe od Senafe), było ważnym miastem Aksum i królestwa Dʿmt. Po uzyskaniu niepodległości przez Erytreę, Muzeum Narodowe wniosło petycję do etiopskiego rządu o zwrócenie artefaktów zabranych z tego miejsca, do tej chwili prośba ta jest odrzucana.
Tutaj też stoi obelisk Hawulti.
Historia.
Matara jest nazwą zarówno małej wsi jak i bardzo ważnego stanowiska archeologicznego zlokalizowanego około 136 kilometrów na południowy wschód od Asmara niedaleko Senafe, na drodze wiodącej z południa kraju do granicy z Tigray. Na stanowisku tym odkryto kilka poziomów zamieszkiwania, w tym przynajmniej dwa różne miasta sprzed ponad niż 1000 lat. Najwyższe poziomy to Aksumite, w przybliżeniu od czwartego do ósmego stulecia. Miasto to było sprzymierzone z potężnym imperium handlu skupionym w mieście stołecznym Aksum.
Wydaje się, że Matara była jednym z ogniw długiego łańcucha miast na szlaku handlowym, który biegł z Aksum do miasta portowego Adulis, którego rozległe ruiny badano oraz w dużej mierze odkopano w sąsiedztwie Zula, na południowy wschód od Massawa na wybrzeżu Morza Czerwonego.

</doc>
<doc id="1080852" url="https://pl.wikipedia.org/wiki?curid=1080852" title="Wacław Zalewski">
Wacław Zalewski

Wacław Piotr Zalewski (ur. 25 sierpnia 1917 w Samogródku, zm. 29 grudnia 2016 w Bostonie) – polski inżynier budowlany i konstruktor, twórca takich nowatorskich budynków jak katowicki Spodek, nieistniejący już warszawski „Supersam” i dworzec w Katowicach.
Rys biograficzny.
Urodził się w Samogródku, w polskiej rodzinie osiadłej na Żytomierszczyźnie od XVII w. Brał udział w powstaniu warszawskim na Czerniakowie, maturę uzyskał w Liceum im. Tadeusza Czackiego w Warszawie, gdzie był w tej samej klasie maturalnej, co ksiądz poeta Jan Twardowski.
W 1947 ukończył studia na Politechnice Warszawskiej, które rozpoczął przed wojną, w końcu uzyskując dyplom Politechniki Gdańskiej. Zaprojektował cały szereg nowych konstrukcji przemysłowych. W latach 1948–1962 pracował w Biurze Studiów i Projektów Typowych Budownictwa Przemysłowego „Bistyp” w Warszawie. Był wysyłany wielokrotnie na zagraniczne konferencje w ramach tak zwanego PRL-owskiego „rozsławiania polskiej myśli technicznej”. W 1962 uzyskał stopień doktora nauk technicznych na Politechnice Warszawskiej. W latach 1962–1966 przebywał w Wenezueli na Uniwersytecie Andyjskim w Méridzie w Wenezueli jako "visiting professor". Później pracował jako konsultant dla w Ministerstwa Robót Publicznych w Caracas. Zaprojektował szereg innowacyjnych konstrukcji, między innymi budowle o wiszących dachach i konstrukcje funikularne.
Zamieszkał w Stanach Zjednoczonych. W 1965 został zaproszony jako profesor zwyczajny na Massachusetts Institute of Technology, gdzie pracował na pełnym etacie do 1988, kiedy przeszedł na emeryturę. Został profesorem emerytowanym architektury ("professor emeritus"). 
Uważany jest za jednego z pionierów technik liniowo-prętowych na zasadzie tensegrity w konstrukcjach lekkich zadaszeń bez zastosowania kolumn nośnych. Napisał książkę "Shaping Structures". M.in. wprowadził strumienie sił jako metodę obliczeń konstrukcji. Był znany z umiejętności szybkich obliczeń w pamięci, co prezentował na pokazach w MIT.
W 1997 otrzymał tytuł doktora honoris causa Politechniki Warszawskiej z wniosku Wydziału Architektury i Wydziału Inżynierii Lądowej.
Wystawa „Wacław Zalewski – kształtowanie konstrukcji” czyli "Shaping Structures" pokazana na MIT, uzupełniona o polskie eksponaty takie jak np. model Supersamu ze sklejki i deseczek, pokazana też była w Polsce na Politechnice Łódzkiej, potem w Warszawie w Stowarzyszeniu Architektów Polskich SARP na Foksal, następnie na politechnikach w Gdańsku i Wrocławiu.

</doc>
<doc id="1080856" url="https://pl.wikipedia.org/wiki?curid=1080856" title="Oskar Hoßfeld">
Oskar Hoßfeld

Friedrich Oskar Hoßfeld (ur. 4 lipca 1848 w Schulpforte, zm. 15 października 1915 w Nieder-Wildungen) – niemiecki architekt.
Życiorys.
Syn Friedricha Hoßfelda (1809–1881), malarza i ilustratora. Sam imienia Friedrich w działalności publicznej nie używał. 
Uczeń Karla J. Lüdecke we Wrocławiu, w latach 1868-1872 uczęszczał do Akademii Budowlanej (niem. "Bauakademie") w Berlinie. W latach 1872–1876 był kierownikiem budowy Kolumny Zwycięstwa (proj. Heinrich Strack) i Starej Galerii Narodowej w Berlinie. W 1875 zdobył I nagrodę w konkursie im. K. F. Schinkla na projekt budynku biblioteki krajowej. 
Odbył podróże naukowe do Włoch, Francji i Austrii. Od 1876 asystent Reinholda Persiusa, dyrektora Komisji Budowy Zamku (niem. "Schlossbaukommission"). Był autorem wyróżnionych projektów kolegium uniwersytetu w Strasburgu (1878), zabudowy Wyspy Muzeów (1884) i gmachu Reichstagu (1882) w Berlinie. 
Od 1888 inspektor budownictwa (niem. "Landbauinspektor") w Ministerstwie Robót Publicznych, tajny radca budowlany, był jednym z redaktorów naczelnych opiniotwórczych periodyków fachowych "Zeitschrift für Bauwesen" i "Zentralblatt der Bauverwaltung", przyczynił się do uformowania niemieckiego ruchu ochrony zabytków, od 1899 wydawał czasopismo "Denkmalpflege". W latach 1890-1895 równolegle wykładał na Politechnice w Charlottenburgu. Od 1900 kierował w ministerstwie działem budowy muzeów, kościołów i budowli zabytkowych w Prusach, rozwijając przy tej sposobności żywą własną działalność budowlaną. Zaprojektował wiele kościołów, zarówno katolickich, jak i ewangelickich, miejskich i na wsi, na terenie Niemiec i dzisiejszej Polski. W swoich projektach posługiwał się formami historyzującymi, głównie neogotyckimi i neobarokowymi. Pozostawił wyczerpująca dokumentację działalności architektonicznej w formie szeregu artykułów prasowych, następnie opublikowanych w formie książkowej (4 wydania do 1915). Do jego współpracowników należeli m.in. G. Güldenpfennig, Roger Sławski i C. Weber. Z budowli świeckich projektował gmach Szkoły Rzemiosł Artystycznych (niem. "Kunstgewerbeschule") w Berlinie i ratusz w Lützen (współaut. Karl Hinckeldeyn).
Synem Oskara Hoßfelda był architekt Friedrich Hoßfeld, zwany "Fritz" (ur. 1879, zm. 1972 w Stuttgarcie), miejski radca budowlany w Naumburgu w latach 1918–1930. Żoną Friedricha była malarka i rzeźbiarka Ina Hoßfeld (ur. 1881 we Flensburgu, zm. 1943 w Monachium), córka miejskiego radcy budowlanego Wrocławia Richarda Plüddemanna.

</doc>
<doc id="1080867" url="https://pl.wikipedia.org/wiki?curid=1080867" title="Katedra w Grenadzie">
Katedra w Grenadzie

Katedra w Grenadzie (hiszp.: "Catedral de Santa María de la Encarnación" – Katedra Najświętszej Maryi Panny od Wcielenia) gotycko-renesansowa katedra w Grenadzie.
Katedra jest dziełem, którego wznoszenie rozpoczął w 1523 Enrique de Egas, jednakże rada kapituły podjęła decyzję zmiany planów budowy i przekazania kontynuowanie prac architektowi Diego de Siloé, który podczas podróży do Włoch poznał renesans włoski. Do czasu zakończenia budowy w 1704 następcami Siloé było wielu wybitnych architektów, w tym Alonso Cano, który w 1667 ukończył fasadę budynku. Katedra o wymiarach 67 × 116 m jest przykładem gotyku izabelińskiego. W zakrystii znajduje się muzeum z kielichami, krzyżami procesyjnymi i relikwiarzami, znajduje się tam także korona i berło królowej Izabeli, miecz Ferdynanda oraz flagi wykorzystywane podczas podboju emiratu Grenady. Jest tam kolekcja flamandzkich i włoskich gobelinów, a także dzieła Hansa Memlinga, Rogiera van der Weydena oraz Sandro Botticellego.
Do katedry przylega słynna Capilla Real (kaplica królewska), gdzie mieszczą się groby Królów Katolickich wykonane z marmuru kararyjskiego przez florenckiego rzeźbiarza Domenica Fancellego, a także ich córki Joanny Szalonej oraz jej męża Filipa I Pięknego z dynastii Habsburgów wyrzeźbione przez Bartolomé Ordoñeza.

</doc>
<doc id="1080868" url="https://pl.wikipedia.org/wiki?curid=1080868" title="Spider’s Web (singel)">
Spider’s Web (singel)

Spider’s Web – szósty singel pochodzącej brytyjskiej piosenkarki Katie Meluy, trzeci z jej drugiego albumu pt. "Piece by Piece".
Utwór został napisany przez samą Katie krótko po rozpoczęciu działań wojennych w Iraku i powszechnie uważa się, iż mówi on o różnicach między dobrem a złem. Został okrzyknięty piosenką tygodnia w dniu swojego wydania, co wywołało opinię o tym, iż Melua jest o wiele bardziej utalentowaną pisarką tekstów aniżeli Mike Batt, który napisał słowa do większości jej jazzowo-bluesowych utworów.
Teledysk do piosenki odnosi się do filmu "Lista Schindlera".
Singel osiągnął większy sukces na kontynencie niż na wyspach, gdzie dotarł do zaledwie 52. miejsca na liście "UK Singles Chart".

</doc>
<doc id="1080871" url="https://pl.wikipedia.org/wiki?curid=1080871" title="Wojciech Kułach">
Wojciech Kułach

Wojciech Kułach zwany Wawrzyńcokiem (ur. 24 marca 1812 w Gliczarowie, zm. 1897) – polski rzeźbiarz ludowy działający na Podhalu w XIX wieku. Rzeźbił w drewnie, kamieniu oraz w metalu. Brat Piotra.
W roku 1840 wykonał na konkurs popiersie do pomnika Franciszka Karola Habsburga, za które otrzymał pierwszą nagrodę.
Nazywany był „Leonardem da Vinci z Gliczarowa”. Szkice Kułacha można obejrzeć w Gliczarowie Górnym w izbie pamięci Andrzeja Skupnia-Florka.
Dzieła:

</doc>
<doc id="1080873" url="https://pl.wikipedia.org/wiki?curid=1080873" title="Aftyzacja">
Aftyzacja

Aftyzacja – niestosowany obecnie zabieg polegający na sztucznym zakażaniu zwierząt domowych zarazkiem pryszczycy, celem wywołania równoczesnego zachorowania całego stada. Przyśpieszało to przebieg epizootii i samej choroby. 
Aftyzację przeprowadzano pod nadzorem władz weterynaryjnych.

</doc>
<doc id="1080874" url="https://pl.wikipedia.org/wiki?curid=1080874" title="Moskwicz 408">
Moskwicz 408

Moskwicz 408 – samochód osobowy produkowany przez radzieckie zakłady MZMA (Moskiewska Fabryka Samochodów Małolitrażowych), późniejsze AZLK, w latach 1964 - 1975.
Opis modelu.
Produkcję następcy modeli Moskwicz 407 i przejściowego 403 rozpoczęto we wrześniu 1964 roku. Prace projektowe nad nową generacją Moskwiczy, całkowicie zrywającą z nadwoziem i stylistyką poprzedników, rozpoczęły się w 1959.
Nowy model przejął po swoich poprzednikach układ napędowy. Jednakże silnik o pojemności 1358 cm³, wywodzący się jeszcze konstrukcją z przedwojennego Opla Kadetta, przeszedł modernizację, w wyniku której uzyskał nowy dwugardzielowy gaźnik. Moc w stosunku do poprzednika wzrosła do 50 KM. Zawieszenie przejęto z przejściowego modelu 403, z niewielkimi zmianami, m.in. resorów tylnego mostu. Mimo że nie było ono nowoczesne, dobrze odpowiadało kiepskim drogom wiejskich rejonów ZSRR. Nowością była automatyczna regulacja hamulców. Samochód otrzymał mniejsze 13-calowe koła, co pociągnęło zmniejszenie przełożenia przekładni głównej z 4,55:1 do 4,22:1. Późniejszą odmianą z mocniejszym silnikiem był Moskwicz 412.
Moskwicz 408 posiadał nowoczesne kanciaste nadwozie, odpowiadające modzie samochodowej tamtego okresu; zaprojektowane przez Borisa Iwanowa i nie czerpiące bezpośrednio z żadnych zagranicznych wzorów. Wnętrze było obszerniejsze (szersze) niż w poprzednim modelu, zapewniając możliwość podróżowania (przy niewielkim komforcie) 5 osób. Odmiana na rynek wewnętrzny charakteryzowała się chromowaną kratą chłodnicy z dwoma okrągłymi reflektorami, natomiast wersja kierowana głównie na eksport, o oznaczeniu "Moskwicz 408E", posiadała cztery reflektory oraz chłodnicę oleju. 
W 1964 rozpoczęto produkcję, lecz w tym roku wyprodukowano tylko 1050 samochodów. 
Od grudnia 1969 roku rozpoczęto produkcję zmodernizowanego Moskwicza 408IE. Zmiany objęły nadwozie, zunifikowane ze zmodernizowanym modelem Moskwicz 412. Najbardziej charakterystycznym elementem tej modernizacji jest nowa osłona wlotu powietrza z prostokątnymi reflektorami w chromowanych oprawach (importowanymi z NRD). Pionowe lampy zespolone z tyłu zastąpiono przez poziome, z charakterystycznymi trójkątnymi kierunkowskazami na szczątkowych pionowych "płetwach". Zgodnie z europejskimi tendencjami, zadbano o bezpieczeństwo: nowe nadwozie miało strefy zgniotu z przodu i z tyłu, metalowa deska przyrządów i wewnętrzne elementy nadwozia otrzymały od lutego 1969 częściowe miękkie poliuretanowe nakładki, a od 1971 cała deska przyrządów była wykładana poliuretanem. W tym okresie przednią kanapę zamieniono na indywidualne fotele, a w 1973 pomiędzy siedzeniami umieszczono dźwignię zmiany biegów, przeniesioną z kolumny kierownicy oraz dźwignię hamulca ręcznego, przeniesioną spod deski przyrządów. Wersja ze zmodernizowanym nadwoziem została oznaczona 408IE (ros. 408ИЭ, od "ispołnienije eksportnoje" - wykonanie eksportowe), żeby dać wyraz temu, że spełnia normy na rynki zagraniczne.
Na bazie modelu 408 produkowano także wersje kombi Moskwicz 426 oraz furgon Moskwicz 433. Wersje te miały także swoje odmiany z mocniejszym silnikiem 1,5 l, odpowiadającym Moskwiczowi 412.
Zakłady MZMA opracowały również Moskwicza 408 w wersji coupé i cabrio (Moskwicz 408 Turist, 2 egzemplarze), ale te wersje nie trafiły do seryjnej produkcji.
W latach 1966-1967 model 408 produkowany był również przejściowo w zakładach IżAwto w Iżewsku (z dwoma okrągłymi reflektorami).
Oprócz rynku radzieckiego, Moskwicz 408 był szeroko eksportowany, głównie do bloku państw socjalistycznych, ale też na Zachód. Cieszył się tam powodzeniem dzięki nowoczesnej sylwetce i dobremu wyposażeniu, przy niskiej cenie. Na przykład, w 1968 roku 55% produkcji ogólnej produkcji Moskwiczy (model 408 i pochodne) skierowano na eksport. Na eksport kierowano zazwyczaj odmiany lepiej wyposażone. Istniała też eksportowa wersja Moskwicz 408P z kierownicą po prawej stronie. Moskwicz 408 był milionowym samochodem wyprodukowanym przez zakłady MZMA/AZLK w 1967 roku. 
W Polsce Moskwicz 408 kosztował w latach sześćdziesiątych 124 tys. zł (dla porównania: Warszawa 203 - ok. 120 tys. zł, Wartburg 353 - 120-130 tys. zł, PF 125p 1300 - 160 tys. zł) lub 1720 dolarów USA w eksporcie wewnętrznym.
Moskwicz 408 używany był także w radzieckim sporcie samochodowym. Dzięki dużej wytrzymałości, odnosił pewne sukcesy także w rajdach międzynarodowych, jak Rajd Polski w 1965 i Rajd Grecji (Akropolis) w 1966.

</doc>
<doc id="1080878" url="https://pl.wikipedia.org/wiki?curid=1080878" title="Zalew w Siemiatyczach">
Zalew w Siemiatyczach

Siemiatyckie Zalewy – bezimienne, sztuczne zbiorniki wodne w miejscowości Siemiatycze, utworzone w latach siedemdziesiątych XX wieku w celach rekreacyjnych, ekologicznych i gospodarczych. Dla odróżnienia oznaczone są cyframi 1, 2, 3. Zbiornik nr 1 położony najniżej ma powierzchnię 6,2 ha, jego pojemność wynosi 0,09 mln m³, położony w dolinie rzeki Kamionka, przy ujściu strugi Muchawiec. Dwa wyżej położone zbiorniki mają tę samą rzędną zwierciadła wody – 138,25 m n.p.m., zbudowane zostały w miejscu dawnego ujścia strugi Mahomet do Kamionki. Ich łączna powierzchnia to 27,4 ha a objętość to 0,59 mln m³. Ich średnia głębokość to 2 metry, natomiast maksymalna – 5,1 metra. W miejscowości Czartajew, w górnym biegu Kamionki, znajduje się jeszcze jeden sztuczny zbiornik na tej rzece.

</doc>
<doc id="1080880" url="https://pl.wikipedia.org/wiki?curid=1080880" title="Baptykostalizm">
Baptykostalizm

Baptykostalizm, Ruch baptykostalny (ang. "Bapticostal movement") – jest ruchem reprezentowanym przez niektóre Kościoły baptystyczne, przyjmujące do swej teologii elementy zielonoświątkowe. Przymiotnik "baptykostalny" jest kontaminacją słów "baptyzm" i "pentekostalny". Cechy charakterystyczne zborów baptykostalnych to m.in. spontaniczne uwielbienie (na wzór nabożeństw zielonoświątkowych), któremu towarzyszy głośna muzyka CCM, unoszenie rąk do góry i przeżycia charyzmatyczne. Część uwielbieniową prowadzi zazwyczaj lider uwielbienia. Przede wszystkim jednak, baptykostaliści podkreślają doświadczenie tzw. chrztu w Duchu Świętym oraz manifestacji darów duchowych i duchowego namaszczenia w postaci mówienia nieznanymi językami, obdarzenia słowem mądrości lub proroctwa. Baptykostalizm jest nierzadko potępiany przez ortodoksyjne Kościoły baptystyczne, wierne klasycznej teologii i tradycyjnemu stylowi nabożeństwa.
Występowanie.
Ilość baptykostalnych postaw w kościołach baptystycznych w kontekście ogólnoświatowym jest nieznana. W niektórych uniach i konwencjach (np. Wschodnia Europa) jest to słabo rozpowszechniony ruch, a w innych (Australia, Francja) jest to powszechne zjawisko. W USA badania były prowadzone pod kątem Południowej Konwencji Baptystów, w której 5% kościołów jest o charakterze baptykostalnym i ta liczba ciągle wzrasta. 

</doc>
<doc id="1080886" url="https://pl.wikipedia.org/wiki?curid=1080886" title="Coral McInnes Buttsworth">
Coral McInnes Buttsworth



</doc>
<doc id="1080890" url="https://pl.wikipedia.org/wiki?curid=1080890" title="Bitwa pod Lubieszowem">
Bitwa pod Lubieszowem



</doc>
<doc id="1080891" url="https://pl.wikipedia.org/wiki?curid=1080891" title="Gabriel (archanioł)">
Gabriel (archanioł)



</doc>
<doc id="1080892" url="https://pl.wikipedia.org/wiki?curid=1080892" title="Pałac Królewski w Casercie">
Pałac Królewski w Casercie

Pałac Królewski w Casercie (wł. "Reggia di Caserta" lub "Palazzo Reale di Caserta") – największa z czterech byłych rezydencji królewskich (obok Neapolu, Capodimonte i Portici), wybudowana została dla dynastii Burbonów, panujących w XVIII i XIX wieku w Królestwie Neapolu i Królestwie Sycylii (przekształconych potem w jedno Królestwo Obojga Sycylii).
W 1996 pałac wraz z parkiem, akweduktem Vanvitelli’ego (otwartym 7 maja 1762) i zespołem San Leucio, został wpisany na listę światowego dziedzictwa UNESCO.
Historia.
W czasie kiedy budowano pałac w Casercie, Królestwo Neapolu nie było ani potężne, ani dobrze prosperujące, reprezentacyjny pałac miał stanowić "wizytówkę" dynastii Burbonów jako wspaniały, nowy ośrodek administracyjny Królestwa i miejsce do oficjalnych ceremonii. Pałac miał też jednak być bezpiecznym schronieniem dla rodziny królewskiej i dworu, w Neapolu bowiem, który jest położony tuż nad brzegiem morza, Burbonowie narażeni byli na możliwe oblężenia przez wrogie floty. Król zdecydował również o wybudowaniu w Casercie teatru (wzorowanego na "Teatro di San Carlo" z Neapolu), dużej biblioteki i uniwersytetu.
Budowę rozpoczęto w 1752 na życzenie króla Karola III Burbona, według projektu jego nadwornego architekta Luigiego Vanvitellego. Ostatecznie jednak król w pałacu nigdy nie zamieszkał – w 1759 zmarł bezdzietnie jego starszy przyrodni brat – Ferdynand VI, król Hiszpanii, i Karol zrzekł się tronu Neapolu, aby objąć tron Hiszpanii. Budowę kontynuował dopiero jego trzeci syn – Ferdynand I.
Architektura.
Głównym modelem dla Vanvitelli’ego był sam pałac w Wersalu i dlatego też architekt nieświadomie powtórzył te same błędy, co budowniczy Wersalu. Powstała ogromna budowla o ponad 1200 salach, z wielkimi klatkami schodowymi i bogato wyposażonymi apartamentami – wszystko w małym, ubogim miasteczku. Bogate barokowe fasady do dzisiaj silnie kontrastują z typową włoską okolicą spaloną słońcem. Karol III wychował się w Pałacu Królewskim w Madrycie, który został zaprojektowany przez Filippo Juvarra dla ojca Karola – Filipa V Burbona, a jego modelem był znowu Charlottenburg.
Pałac ma kształt ogromnego kwadratu, z dwoma głównymi skrzydłami przecinającymi się pod kątem prostym i czterema innymi skrzydłami, które tworzą "ściany" kwadratu. Pałac posiada cztery wewnętrzne dziedzińce. Obszerny ośmiokątny westybul zdaje się być inspirowany przez Bazylikę Santa Maria della Salute w Wenecji, podczas gdy pałacowa kaplica najczęściej jest porównywana do kaplicy królewskiej w Wersalu Roberta de Cotte’a.
Vanvitelli zmarł w 1773, budowę kontynuował jego syn Carlo, aż zakończył ją w 1780. Po ukończeniu pałac wyglądał olśniewająco, ale rodzina królewska wcale nie spędzała tu wiele czasu. Pobliskie średniowieczne miasteczko – San Leucio jest oddalone 10 kilometrów na północny wschód, miało być wzorcowym miastem wybudowanym przez Ferdynanda I. Nadal jest ośrodkiem produkcji jedwabiu, którą zainicjował król. Planowano wybudowanie monumentalnej alei o długości 20 kilometrów, która połączyłaby Casertę z Pałacem Królewskim w Neapolu – planu tego jednak nigdy nie zrealizowano.
Park.
Z tyłu pałacu znajduje się rozległy parki o powierzchni 120 ha z fontannami, kaskadami i rzeźbami. Dzieli się na dwie części; ogród w stylu angielskim i ogród w stylu włoskim. Jest położony częściowo na skarpie. Od pałacu w stronę skarpy ciągnie się ku horyzontowi prosty, główny ciąg wodny, który ozdobiony został przez Vanvitelli’ego m.in. w:
Większość posągów klasycznych została wyrzeźbiona przez Gaetano Salomone.

</doc>
<doc id="1080899" url="https://pl.wikipedia.org/wiki?curid=1080899" title="Cristina-Adela Foișor">
Cristina-Adela Foișor

Cristina-Adela Foișor (ur. 7 czerwca 1967, zm. 21 stycznia 2017) – rumuńska szachistka i trener szachowy ("FIDE Trainer" od 2013), arcymistrzyni od 1991 roku (posiada również męski tytuł mistrza międzynarodowego).
Kariera szachowa.
Od połowy lat 80. XX wieku należała do ścisłej czołówki rumuńskich szachistek. Wielokrotnie startowała w finałach indywidualnych mistrzostw kraju, zdobywając 8 medali: pięć złotych (1989, 1998, 2011, 2012, 2013), dwa srebrne (1988, 2000) oraz brązowy (2010). 
Wielokrotnie reprezentowała Rumunię w turniejach drużynowych, m.in.:
Wielokrotnie startowała w rozgrywkach o tytuł mistrzyni świata, m.in. trzykrotnie w turniejach międzystrefowych (1991 Subotica, 1993 Dżakarta i 1995 Kiszyniów). Dzięki VIII lokacie w roku 1993 osiągnęła największy sukces w karierze, awansując do rozegranego rok później w Tilburgu turnieju pretendentek, w którym zajęła VIII miejsce. Po zmianie systemu wyłaniania mistrzyni świata na pucharowy, w mistrzostwach brała udział dwukrotnie: w roku 2001 w Moskwie po raz drugi awansowała do najlepszej dziesiątki świata, pokonując w III rundzie Elisabeth Pähtz (w IV uległa Xu Yuhua), natomiast w 2006 w Jekaterynburgu przegrała w I rundzie z Eliną Danielian i odpadła z dalszej rywalizacji.
Na swoim koncie posiada wiele sukcesów odniesionych w turniejach międzynarodowych, m.in. II m. (za Ketevan Arachamią-Grant) w Biel/Bienne (1990), dz. II m. (za Józsefem Pintérem) w Baden (2000), I m. w Clichy (2002), II m. w Grenoble (2002, za Aleksanderem Sułypą), dz. I m. (wraz z Inną Gaponenko) w Belfort (2003), VII m. w mistrzostwach Europy w Dreźnie (2004), dz. I m. w Atenach (2004, turniej "Acropolis", wraz z Moniką Soćko), I m. w Marsylii (2005), I m. w Hyères (2005) oraz dz. I m. w Marsylii (2006, wraz z Eleną Cosmą i Anną Zatonskih).
Najwyższy ranking w karierze osiągnęła 1 października 2001 r., z wynikiem 2444 punktów zajmowała wówczas 23. miejsce na światowej liście FIDE.
Życie prywatne.
Mężem Cristiny-Adeli Foișor jest rumuński mistrz międzynarodowy, Ovidiu-Doru Foișor (ur. 1959). Znanymi szachistkami są również ich dwie córki, Sabina-Francesca (ur. 1989, arcymistrzyni, od 2008 r. reprezentantka Stanów Zjednoczonych) oraz Mihaela-Veronica (ur. 1994, mistrzyni międzynarodowa).

</doc>
<doc id="1080900" url="https://pl.wikipedia.org/wiki?curid=1080900" title="Miernik antenowy">
Miernik antenowy

Miernik antenowy – urządzenie pomiarowe stosowane do pomiarów sygnałów, występujących w instalacjach antenowych.
Stosowanie pomiarów miernikiem antenowym ma kluczowe znaczenie, jeśli chodzi profesjonalne wykonanie instalacji antenowych. Miernik pozwala na uchwycenie szczególnie zbyt słabych i zbyt silnych sygnałów.
Zbyt słaby sygnał powoduje śnieżenie na ekranie odbiornika TV. Zbyt silny sygnał powoduje powstawanie przesterowań w postaci nakładanego silnego obrazu na sygnał słaby.
Podstawowe parametry sygnałów w instalacjach antenowych.
Poziom mocy sygnału jest wyrażany w dBμV (telewizja naziemna) lub w dBm (telewizja satelitarna). Obie jednostki wyrażają względny poziom mocy. W przypadku dBμV mocą odniesienia jest moc jaka wydziela się na rezystancji 75 Ω po przyłożeniu napięcia 1 μV, natomiast dla dBm mocą odniesienia jest moc 1 mW. 
Każdy miernik poziomu pozwala także na pomiar średniej mocy sygnału cyfrowego. Przy takim pomiarze należy dostroić miernik do częstotliwości środkowej mierzonego kanału. Do wartości zmierzonej należy dodać wartość współczynnika korekcji odczytaną z tabelki poprawek dołączonej do miernika, zależną od szerokości pasma kanału lub ustawić miernik na tryb pomiaru sygnałów cyfrowych.
Pomiar poziomu na wyjściu gniazda abonenckiego jest najprostszy i najłatwiejszy w wykonaniu i interpretacji. Sprowadza się do odczytu wskazania przyrządu. Musi on być większy niż 62 dBμV i mniejszy niż 80 dBμV. Ograniczenie dolne jest narzucone przede wszystkim przez minimalny odstęp S/N, czyli parametry szumowe głowicy wielkiej częstotliwości w odbiorniku. Ograniczenie górne jest uwarunkowane przez możliwość przesterowania wzmacniacza pośredniej częstotliwości. Praktycznie jeszcze przy poziomie 55 dBμV oraz 90 dBμV jest możliwy dobry odbiór (obie wartości zależą od konkretnego odbiornika).
Podobnie jak inne poziomy poziom ten jest wymuszany przez minimalny odstęp sygnał – szum, i dla osiągnięcia dobrej jakości musi być wyższy od 53 - 56 dBμV (w zależności od pasma). Jest sprawą niezwykle istotną dla poprawnego funkcjonowania instalacji, by także przy wzroście dowolnego sygnału wejściowego o kilka dB nie nastąpiło przesterowanie któregoś z elementów aktywnych, co wymusza projektowanie instalacji z zapasem 2 - 4 dB.
Mówi on ile razy moc sygnału użytecznego jest większa od mocy szumów wzmacniacza. Na ten parametr wpływ mają: poziom na wejściu elementu aktywnego i jego współczynnik szumów, który powinien być podany w dokumentacji technicznej wraz z informacją, czy jest wartość maksymalna, czy średnia. Praktycznie zbyt mały odstęp S/N objawia się śnieżeniem oraz przy dalszym jego obniżaniu kolejno: utratą odbioru kolorowego, zanikiem głosu i zerwaniem synchronizacji. Polska Norma mówi, że minimalny S/N dla telewizji powinien wynosić 43 dB, natomiast dla radiofonii UKF–FM 55 dB.
Pomiar odstępu sygnał–szum jest możliwy nawet wtedy, kiedy miernik nie posiada specjalnej funkcji realizującej ten pomiar. Na początku dokonujemy pomiaru poziomu sygnału wizyjnego. Pomiaru tego dokonujemy w miejscu, w którym chcemy ustalić odstęp S/N i przy obecności wszystkich sygnałów użytecznych. Następnie odłączamy tor antenowy od wejścia instalacji, załączamy rezystor zakończeniowy, po czym odstrajamy miernik o 2 MHz od częstotliwości nośnej i odczytujemy drugą wartość. Różnica obu wartości jest poszukiwanym odstępem S/N. Zaleca się, aby drugi pomiar był przeprowadzany przy braku sygnałów użytecznych, należy też wykluczyć zakłócenie spoza sieci kablowej.
Podobnie dokonywane są pomiary w zakresie pierwszej pośredniej częstotliwości satelitarnej (950 - 2150 MHz).
Ten parametr mówi, ile razy moc częstotliwości nośnej jest większa od mocy szumów wzmacniacza. Jest on istotny w systemach satelitarnych z modulacją częstotliwości (analogowe programy satelitarne) i fazy (np. QPSK – stosowany w satelitarnej telewizji cyfrowej). Wyliczenie odstępu sygnał–szum na podstawie odstępu nośna–szum jest możliwe z odpowiedniego wzoru opisującego charakterystykę demodulatora FM (można go znaleźć w każdej publikacji poświęconej telewizji satelitarnej, a szczególnie bilansowaniu łącza satelitarnego np. D. J. Bem “Telewizja satelitarna”).
Prawidłowy odbiór programów z modulacją FM, czyli analogowych wymaga by C/N było nie mniejsze niż 5 - 10 dB, natomiast w przypadku programów z modulacją QPSK, cyfrowych 7 - 12 dB. W przypadku satelitarnych instalacji zbiorczych odstęp C/N powinien wynosić 16 dB (przy braku opadów deszczu). Pomiar odstępu sygnał–nośna jest możliwy dzięki specjalnej funkcji lub procedurze pomiarowej podobnej do opisanej powyżej.
Bitowa stopa błędów BER jest parametrem decydującym o jakości i możliwości odbioru programów nadawanych cyfrowo (np. z modulacją QPSK, jaka jest stosowana w systemie DVB (ang. Digital Video Broadcasting). Praktycznie musi być ona większa od 10-3 by odbiór był w ogóle możliwy, natomiast wartość 10-9 gwarantuje odbiór idealny, co odpowiada orientacyjnie wartości C/N równej odpowiednio 
7 dB i 12 dB. 
Bitowa stopa błędów równa 10-9 oznacza, że tylko jeden na miliard przesłanych bitów może być przekłamany. Ze względu na stosowanie FEC (ang. Forward Error Correction, korekcja błędów) wartość BER zapewniająca poprawną jakość odbioru jest zmienna. Pomiar jest dokonywany miernikiem ze specjalną funkcją pomiaru BER. Bitowa stopa błędów jest ściśle powiązana z odstępem C/N, tzn. jest możliwe przy znajomości C/N obliczenie BER, lecz praktycznie ze względu na tzw. straty implementacji. Ponieważ niedoskonałość urządzeń jest bardzo trudna do przewidzenia w teoretycznych rozważaniach, więc wynik takiego szacunku jest obarczony pewnym błędem.
W całym zakresie częstotliwości poziomy nie powinny się różnić więcej niż o 10 dB (lub 12 dB według zalecenia Ministerstwa Łączności). Ze względu na ograniczoną selektywność odbiorników należy unikać rozprowadzania sygnałów w sąsiednich kanałach, a jeśli jest to niemożliwe to poziomy kanałów sąsiednich powinny się różnić mniej niż o 3 dB. W zakresie 60 MHz ta różnica powinna być mniejsza niż 6 dB. Ustawienie możliwie zbliżonych poziomów programów jest jednym z ważniejszych etapów regulacji.
Jest to parametr określający o ile podnośna fonii ma niższy poziom od nośnej wizji, powinien on wynosić 10 dB, choć coraz częściej przyjmuje się, iż wartością pożądaną jest 16 dB. W przypadku przesyłania drugiej podnośnej fonii jej poziom musi być obniżony o 20 dB (lub 18 dB). Zbyt duży odstęp powoduje pogorszenie jakości dźwięku, natomiast za mały wywołuje zakłócenia obrazu. Parametr ten jest szczególnie ważny w sieciach kablowych z przesyłaniem programów w kanałach sąsiednich, czyli bez odstępu kanałowego.
Analizator widma.
Osobnym aspektem pomiarów jest wykorzystywanie analizatora widma. W praktyce jest on najbardziej przydatny do:
wyszukiwania sygnałów pasożytniczych np. wynikających z nieliniowości wzmacniaczy, harmonicznych generatorów w modulatorach czy wreszcie będących efektem złej pracy głowicy telewizyjnej,
oceniania separacji polaryzacji,
regulacji kąta skręcenia konwertera,
testowania multiswitchy.
bardzo szybkiej, choć nie tak dokładnej jak przy zwykłym pomiarze regulacji poziomu w zestawach wkładek kanałowych czy paneli satelitarnych,
ustalania, czy źródłem sygnałów niepożądanych jest wzmacniacz, czy odbiornik. 
Kolejna przydatną funkcją, którą oferują mierniki wysokiej klasy jest możliwość obserwacji impulsu synchronizacji poziomej. Jego kształt, a dokładnie jego różnica w porównaniu z kształtem idealnym (prostokątnym) informuje o wielkości zakłóceń wielodrogowych. Obserwując impuls synchronizacji można bardzo precyzyjnie ustawić antenę odbiorczą tak, by wpływ sygnałów odbitych był najmniejszy przy możliwe dużym poziomie sygnału.
Dokonywanie pomiarów wraz z prowadzeniem dokumentacji upraszcza proces regulacji i ułatwia znalezienie miejsca usterki nawet po dłuższym czasie. Dokumentacja jest też podstawą do uzasadnienia dlaczego jakość obrazu nie jest idealna, np. w przypadku kiedy odległość od nadajnika nie jest duża, ale ze względu na przeszkody terenowe sygnał jest słaby i dodatkowo z zakłóceniami wielodrogowymi, co w sposób obiektywny bez pomiarów jest niemożliwe.
Czołowymi producentami mierników antenowych są:

</doc>
<doc id="1080901" url="https://pl.wikipedia.org/wiki?curid=1080901" title="Cristina Foisor">
Cristina Foisor



</doc>
<doc id="1080903" url="https://pl.wikipedia.org/wiki?curid=1080903" title="Déli pályaudvar (stacja metra)">
Déli pályaudvar (stacja metra)

Déli pályaudvar – końcowa stacja linii M2 metra w Budapeszcie. Znajduje się w Budzie. Mieści się przy Dworcu Południowym.

</doc>
<doc id="1080906" url="https://pl.wikipedia.org/wiki?curid=1080906" title="Philip Campbell">
Philip Campbell



</doc>
<doc id="1080909" url="https://pl.wikipedia.org/wiki?curid=1080909" title="Rafael Sóbis">
Rafael Sóbis

Rafael Augusto Sóbis do Nascimento (ur. 17 czerwca 1985 w Erechim) – brazylijski piłkarz występujący na pozycji napastnika w brazylijskim klubie SC Internacional. Były reprezentant Brazylii.
Kariera piłkarska.
Kariera klubowa.
Jego ojciec jest Ukraińcem, o czym powiedział w jednym ze swoich wywiadów. Sóbis zawodową karierę rozpoczynał w Corinthians Paulista, skąd przeniósł się do Cruzeiro Esporte Clube. W 2001 roku został zawodnikiem SC Internacional. W tym klubie zaliczył debiut w brazylijskiej Serie A. Miejsce w podstawowej jedenastce tego zespołu wywalczył sobie w sezonie 2005/06. Po dobrych występach w Copa Libertadores został kupiony przez hiszpański zespół Real Betis. W swoim pierwszym sezonie w Primera División zdobył cztery gole w 32 meczach. W 2008 roku Sóbis odszedł do drużyny ze Zjednoczonych Emiratów Arabskich - Al-Jazira Club. W 2010 roku powrócił do Internacionalu na zasadzie wypożyczenia. Po upływie roku Internacional chciał wykupić go z Al-Jaziry, jednak cena była zbyt wysoka na możliwości klubu W związku z tym na sezon 2011 został zawodnikiem Fluminense FC. 31 sierpnia 2012 Fluminense wykupiło go na stałe. Zawodnikiem Fluminense był do 2014, kiedy to umowę rozwiązano za porozumieniem stron. Tuż po tym przyjął ofertę meksykańskiego Tigres UANL, w którym zadebiutował w końcu stycznia 2015. Po roku pobytu w Meksyku powrócił do Brazylii gdzie związał się z Cruzeiro. Po 2,5 roku spędzonym w Belo Horizonte powrócił do klubu w którym debiutował w Serie A - Internacional.
Kariera reprezentacyjna.
W 2008 roku został powołany do kadry U-23 prowadzonej przez Carlosa Dungę na Igrzyska Olimpijskie w Pekinie, gdzie razem z reprezentacją Brazylii zdobył brązowy medal.

</doc>
<doc id="1080917" url="https://pl.wikipedia.org/wiki?curid=1080917" title="Grzeszny żywot Franciszka Buły">
Grzeszny żywot Franciszka Buły

Grzeszny żywot Franciszka Buły – film polski w reżyserii Janusza Kidawy, zrealizowany w 1980, w którym twórca próbuje utrwalić w fabularnej fikcji obyczajowość polskiego Śląska.
Fabuła.
Film opowiada o losach mieszkańców Górnego Śląska w okresie dwudziestolecia międzywojennego. Przedstawia realia tamtych lat – podział Górnego Śląska granicą polsko-niemiecką, problemy górnośląskich górników, strajki i kryzys gospodarczy. Tytułowy bohater, Franciszek Buła, z powodu panującej w rodzinie biedy, po śmierci ojca w wieku 15 lat podejmuje pracę w kopalni. Tam styka się z komunistycznym agitatorem, a zaproszony przez niego na spotkanie z delegatem z Warszawy, zostaje aresztowany za związki z komunistami i posądzenie o kradzież. Trafia do więzienia, w międzyczasie umiera jego matka. Po wyjściu na wolność trudni się przemytem, nielegalnym wydobyciem węgla z biedaszybów, w końcu postanawia zostać "elwrem" – członkiem trupy wędrownych artystów (połączenia cyrku, kabaretu i kapeli miejskiej), utrzymujących się z datków za występy na górnośląskich podwórkach. W obliczu zbliżającej się wojny trupa Franciszka Buły postanawia przeznaczyć zarobione pieniądze na zakup karabinu maszynowego dla polskiej armii. W ostatnim geście protestu Franciszek i jego kamraci oddają mocz na witające Niemców graniczne hasło.
W filmie wystąpiło wielu naturszczyków, a dialogi w całości prowadzone są po śląsku.

</doc>
<doc id="1080923" url="https://pl.wikipedia.org/wiki?curid=1080923" title="Tablice rejestracyjne w Czechosłowacji">
Tablice rejestracyjne w Czechosłowacji

Tablice rejestracyjne w Czechosłowacji – tablice rejestracyjne używane w Czechosłowacji, używane w latach 1918-1991.
1918–1932.
Początkowo po powstaniu niepodległej Czechosłowacji używany był w dalszym ciągu system numerów rejestracyjnych austro-węgierskich, składający się z litery, opcjonalnej liczby zapisanej liczebnikami rzymskimi, oraz numeru składającego się maksymalnie z trzech cyfr arabskich. Pierwsza litera oznaczała dawne prowincje Cesarstwa Austro-Węgierskiego (N – miasto Praga, O – Czechy z wyjątkiem Pragi, P – Morawy, R – Śląsk), a ostatnia liczba stanowiła numer porządkowy. W miarę wyczerpywania się zakresów numerów (1–999), dodawano po literze liczebniki rzymskie. Tablice miały czarne znaki na białym tle, z wyjątkiem wojskowych, które miały kolory odwrócone. Na Słowacji nadawano natomiast węgierską czerwoną literę P (od węgierskiej nazwy Bratysławy), a na Rusi Podkarpackiej czarne litery PR.
Pojazdy były rejestrowane według miejsca zamieszkania właściciela, wobec czego pojazdy przedsiębiorstw ogólnokrajowych i wojskowe miały numery praskie. Od 1928 roku numery z serii morawskiej (P) były nadawane także na połączonym z Morawami Śląsku. System ten wraz ze wzrostem liczby pojazdów wyczerpał swoje możliwości, gdy pojawiły się długie numery w rodzaju: OLXXXVII-789.
1932-1939.
W latach 1932 - 1939 czechosłowackie tablice rejestracyjne posiadały jedną literę i pięć cyfr. Litera oznaczała region z którego pochodził pojazd. 
Przykład tablicy samochodowej
Przykład tablicy motocyklowej
Przykład tablicy dla pojazdów wojskowych
Poniżej wyróżniki regionów:
Č - Kraina Czeska
M - Kraina Morawskośląska
S - Kraina Słowacka
P - obwód miasta Praga
R - Kraina Podkarpackoruska
D - wyróżnik używany przez Pocztę
1939-1945.
Po utworzeniu Protektoratu Czech i Moraw podległym III Rzeszy w 1939 r. tablice rejestracyjne zmieniły swój wygląd. Posiadały dwie litery (wyróżnik miejsca) i pięć cyfr. Dodatkowo niektóre posiadały pieczątkę z niemiecką "wroną". 
Przykład tablicy samochodowej
Wyróżniki stosowane w tamtym okresie:
PA - Kraina Czeska
PB - Kraina Morawska
PC - wyróżnik używany przez Pocztę
PD - obwód miasta Praga
PS - wyróżnik dla organów bezpieczeństwa
PV - wyróżnik dla wojska
1945-1953.
W 1945 r. Utworzono Republikę Czechosłowacką. Wprowadzono nowy wygląd tablic i zmieniono wyróżniki. 
Wyróżniki stosowane w tamtym okresie:
Č - Czechy
M - Morawy
S - Słowacja
Przykład tablicy samochodowej
Przykład tablicy motocyklowej
Wprowadzono nowy wzór tablic i nowe wyróżniki dla pojazdów państwowych. 
przykład tablicy państwowej
Wyróżniki dla pojazdów państwowych:
A - dla pojazdów ČSAD
B - dla pojazdów organów bezpieczeństwa
C - dla pojazdów Poczty
P - dla pojazdów zarejestrowanych w Pradze
1953-1960.
W 1953 roku wprowadzono nowe tablice rejestracyjne o układzie "dwie litery – cztery cyfry", które zamiast wyróżnika miejsca zawierały serie zależne od typu pojazdu. Tablice zaczęły być produkowane w 1953 roku w sposób scentralizowany, tylko właściciel motocykla dodatkowo był obowiązany do wymalowania znaków na błotniku.
5 głównych grup stanowiły motocykle, samochody, ciężarówki, ciągniki i przyczepy. Po raz pierwszy wprowadzono znaki dla przyczep, początkowo tylko dla dużych samochodów ciężarowych.
Znaki serii:
Dla obcokrajowców przeznaczono tablice z czerwonymi literami na żółtym tle. Kody literowe: DZ i ZD dla dyplomatów oraz CZ dla pozostałych obcokrajowców.
Do jazd próbnych wydawano specjalne tablice z czerwonymi literami na białym tle, które w górnej części posiadały napis "ZKOUŠKA" (próba). Około roku 1959 uchylono ten wzór i zastąpiono go przez „specjalne tablice rejestracyjne”, które służyły także jako przewozowe. Górny wiersz zawierał literę odpowiadającą regionowi.
Tablice służb bezpieczeństwa pozostawiono w niezmienionym wzorze.
1960-1991.
Wraz z reformą administracyjną w 1960 r. zaczęto przypisywać tablice rejestracyjne do powiatów, ale grafika tablic nie uległa zmianie. Okres wspólnego obowiązywania obu typów tablic trwał około 5 lat.
Na zwykłych tablicach rejestracyjnych grupa dwóch lub trzech liter towarzyszyła dwóm parom cyfr, oddzielonych myślnikiem. Później, w miejscu łącznika dla grupy liter, zarezerwowano miejsce na etykiety dla kontroli technicznej i pomiarów emisji.
Grupa liter oznaczała powiat, w którym pojazd został zarejestrowany. Każdemu powiatowi przydzielono jeden lub więcej dwuliterowych kodów, kombinacje dla Pragi rozpoczynając od litery A. Cyfry oznaczały numer seryjny rejestracji pod tym kodem. Różne kategorie pojazdów były zwykle zarezerwowane dla różnych grup liter lub różnych części serii liczbowej. Od 1967 r. używano tablic z trzyliterowym wyróżnikiem. W połowie lat siedemdziesiątych wprowadzono specjalną serię AA dla partii i urzędników rządowych korzystających ze specjalnych przywilejów. W 1978 r. wprowadzono nowe tablice dla małych przyczep samochodowych - o takiej samej zawartości znaków, co pojazd ciągnący, ale grupa liter na tablicy przyczepowej została umieszczona pomiędzy dwiema grupami po dwie cyfry.
Wyróżniki powiatów:
W latach sześćdziesiątych XX wieku wymieniono tablice dla cudzoziemców. Nowe tablice posiadały wyróżniki odpowiednich powiatów, ale zachowano czerwony i żółty kolor. Zostały ustanowione wyróżniki dyplomatyczne: DD dla dyplomatów, XX dla personelu oraz XO dla personelu zagranicznych misji i organizacji bez immunitetu dyplomatycznego. Od 1978 r. znaki tablic dla cudzoziemców były żółte na niebieskim tle. W przypadku cudzoziemców niebędących dyplomatami trzecia litera wyznaczała odpowiednio, że właściciel pojazdu pochodzi z kraju socjalistycznych (litera A) lub innego, zwłaszcza kapitalistycznego (litera B).
Tablice pojazdów wojskowych składały się wyłącznie z cyfr, tablice samochodów milicyjnych (bezpieczeństwa publicznego) składały się z litery B i grupy liczb.
Pomarańczowy (żółty) kolor tła wyróżniał pojazdy użytkowe (ciężarówki, pojazdy robocze, dostawcze i autobusy) od samochodów osobowych.
Tablice dla małych przyczep miały grupę liter umieszczoną pośrodku pomiędzy dwiema grupami cyfr, a dla dużych przyczep - żółty kolor tła.
Motocykle były wyposażane w małe prostokątne tablice z ukośnymi rogami. Podobnie wyglądały tablice motorowerowe, które właściciel musiał sam namalować. Posiadały one odrębne kody wyróżników
Pojazdy przeznaczone na wywóz miały tablice w postaci: dwie cyfry - dwie cyfry - dwuliterowy wyróżnik powiatu.
Specjalna tablica rejestracyjna (próbna i przewozowa) z kodem kraju samorządowego nie uległa zasadniczym zmianom, poza wprowadzeniem serii ZO. W 1984 r. znaki serii ZO zostały zlikwidowane, a zamiast specjalnych tablic rejestracyjnych zaczęto wydawać tablice przekładalne, zawierające zielone znaki i kod kraju. Zmieniono tablice próbne na zaczynające się od litery F (w całej Czechosłowacji), także z zielonymi znakami. W 1984 roku wprowadzono papierowe tablice służące do jednorazowego przewozu pojazdu. Dla pojazdów na wynajem ustanowiono tablice z czerwonymi znakami. Od 1985 r. zaprzestano używania myślnika po literach.
Od 1993 r. Republika Czeska kontynuowała czechosłowacki schemat tablic, ale zaczęła produkować znaki odblaskowe. Od 1 lipca 2001 r. rejestracja pojazdów przeszła z Ministerstwa Spraw Wewnętrznych do Ministerstwa Transportu, a wydawanie tablic - z policji do urzędów okręgowych; wprowadzono również nowy system.

</doc>
<doc id="1080924" url="https://pl.wikipedia.org/wiki?curid=1080924" title="Rafael Augusto Sobis de Nascimento">
Rafael Augusto Sobis de Nascimento



</doc>
<doc id="1080934" url="https://pl.wikipedia.org/wiki?curid=1080934" title="Nea Eritrea">
Nea Eritrea

Nea Eritrea (gr. "Νέα Ερυθραία") – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Północny, w gminie Kifisia. W 2011 roku liczyło 18 038 mieszkańców. Położone w granicach Wielkich Aten.
Miasto leży około 2,5 km od trasy europejskiej E75 i około 6 km od drogi ekspresowej nr 6. Za pomocą połączeń drogowych miasto jest dobrze skomunikowane z okolicznymi miejscowościami, którymi są: Teby, Chalkida, Maraton oraz Rafina.
W pobliżu znajduje się masyw Parnitha. W północnej części miasta duże powierzchnie zajmują lasy. Do lat 70. XX wieku była to niewielka miejscowość, z rolnictwem dominującym nad innymi gałęziami gospodarki. Później nastąpił wzrost liczby mieszkańców w związku z osiedlaniem się tu dotychczasowych mieszkańców Aten. Obecnie nastąpiło spowolnienie tempa osadnictwa.

</doc>
<doc id="1080935" url="https://pl.wikipedia.org/wiki?curid=1080935" title="Zespół małopłytkowości i aplazji kości promieniowej">
Zespół małopłytkowości i aplazji kości promieniowej

Zespół małopłytkowości i aplazji kości promieniowej, wrodzona małopłytkowość hipoplastyczna (zespół TAR, ang. TAR syndrome, thrombocytopenia and absent radius syndrome) – rzadki zespół wad wrodzonych uwarunkowany genetycznie, dziedziczony autosomalnie recesywnie, który charakteryzują aplazja kości promieniowej, hipomegakariocytowa trombocytopenia, i często inne skojarzone wady. 
Historia.
Chorobę jako pierwsi opisali amerykańscy lekarze H. M. Greenwald i J. Sherman w 1928 roku. Potem kolejne prace Hausera w 1948 roku i H. Grossa ze wsp. w 1956 pozwoliły na wyodrębnienie nowego zespołu wad i określenie jego zmienności fenotypowej. Etiologia choroby jest wciąż słabo poznana, ale praca Klopocki z 2007 roku wydaje się mieć kluczowe znaczenie dla wyjaśnienia patogenezy schorzenia.
Fenotyp.
Obok obustronnej aplazji kości promieniowej ze skróceniem kości łokciowej przy zachowanym kciuku i wskazicielu oraz trombocytopenii u pacjentów z zespołem TAR stwierdza się wrodzone wady serca (tetralogia Fallota, wady przegrody międzyprzedsionkowej i międzykomorowej), wady układu moczowo-płciowego (nerka podkowiasta, hipoplazję nerek), wady budowy stawów kolanowych i często nietolerancję laktozy. U 53% pacjentów stwierdza się cechy dysmorficzne twarzy: mikrognację (3-30%), wysokie i szerokie czoło, hiperteloryzm oczny, nisko osadzone i zrotowane do tyłu małżowiny uszne.
Różnicowanie.
W diagnostyce różnicowej zespołu TAR należy uwzględnić:
Etiologia.
Mutacje genu "c-mpl" kodującego receptor trombopoetyny ani mutacje regionu promotorowego tego genu najprawdopodobniej nie odpowiadają za objawy zespołu. W 2007 roku Eva Klopocki i wsp. wykazali obecność delecji interstycjalnej 200 kpz w "locus" 1q21.1 u wszystkich przebadanych technikami cytogenetycznymi pacjentów z zespołem TAR. Ten fragment chromosomu zawiera 11 genów. Stwierdzono, że w 25% przypadkach delecja powstawała "de novo", a odziedziczona delecja pochodziła równie często od matki jak od ojca. Klopocki i wsp. zasugerowali, że delecja 1q21.1 jest niezbędna w patogenezie zespołu, ale fenotyp rozwija się jedynie w obecności dodatkowego, nieokreślonego bliżej czynnika (mTAR).

</doc>
<doc id="1080936" url="https://pl.wikipedia.org/wiki?curid=1080936" title="Zespół TAR">
Zespół TAR



</doc>
<doc id="1080937" url="https://pl.wikipedia.org/wiki?curid=1080937" title="Santi Cazorla">
Santi Cazorla

Santi Cazorla, właśc. Santiago Cazorla González (ur. 13 grudnia 1984 w Llanerze) – hiszpański piłkarz występujący na pozycji pomocnika w katarskim klubie Al Sadd oraz w reprezentacji Hiszpanii.
Kariera klubowa.
Santi Cazorla jako junior trenował w CD Covadonga, Realu Oviedo oraz Villarreal CF. W 2003 roku został włączony do dorosłej kadry "Żółtej Łodzi Podwodnej". Swój debiut w Primera División zaliczył 30 października w wygranym 1:0 meczu z Deportivo La Coruña, kiedy to w 89 minucie spotkania zmienił Rogera Garcię. W debiutanckim sezonie w barwach Villarrealu Cazorla wystąpił tylko w dwóch ligowych pojedynkach, jednak w kolejnych rozgrywkach rozegrał już 28 meczów. Zanotował wówczas także cztery bramki w Pucharze UEFA, a hiszpański klub w ćwierćfinale został wyeliminowani przez AZ Alkmaar. W sezonie 2005/2006 Cazorla zadebiutował w rozgrywkach Ligi Mistrzów, a jego klub został wyeliminowany dopiero w półfinale.
7 lipca 2006 roku Hiszpan za 600 tysięcy euro odszedł do Recreativo Huelva, z którym podpisał czteroletni kontrakt. Postawa Cazorli w nowej drużynie spowodowała, że został wybrany najlepszym zawodnikiem Primera División według magazynu "Don Balón". Na początku 2007 roku zmarł ojciec hiszpańskiego zawodnika, a Santi zadedykował mu bramkę strzeloną w wygranym 4:2 pojedynku z Racingiem Santander.
Latem 2007 roku Villarreal CF skorzystał z klauzuli zawartej w umowie z Recreativo i odkupił Cazorlę za 1,2 miliona euro. Hiszpański zawodnik stworzył linię pomocy razem z Marcosem Senną, Robertem Pirèsem oraz Matíasem Fernándezem. 26 sierpnia 2008 roku Cazorla ogłosił, że jego pozyskaniem zainteresowany jest Real Madryt, jednak Hiszpan ostatecznie zdecydował się pozostać w ekipie "Żółtej Łodzi Podwodnej". 4 kwietnia 2009 roku w przegranym 0:3 spotkaniu z Almeríą Cazorla złamał prawą kostkę i pauzował około dwóch miesięcy.
26 lipca 2011 roku przeszedł za 21 mln euro do Málaga CF, miał być głównym zawodnikiem wielkiej Málagi budowanej przez Abdullah bin Nasser Al Thaniego czyli katarskiego miliardera. Nic jednak z tego nie wyszło spędził tam tylko jeden sezon, ponieważ właściciel postanowił sprzedać swój klub .
7 sierpnia 2012 roku został piłkarzem angielskiego Arsenal F.C., z którym podpisał długoterminową umowę. Pierwszy mecz w barwach Arsenal F.C. rozegrał 18 sierpnia w meczu ligowym zremisowanym z Sunderland A.F.C. 0:0.
Kariera reprezentacyjna.
Cazorla początkowo występował w reprezentacji Hiszpanii do lat 21. 17 maja 2008 roku Luis Aragonés powołał go do 23–osobowej kadry seniorskiej reprezentacji na mistrzostwa Europy, a na turniej nie zdecydował się zabrać między innymi Joaquína Sáncheza. W drużynie narodowej Cazorla zadebiutował 31 maja w wygranym 2:1 towarzyskim pojedynku z Peru. Na Euro pełnił rolę rezerwowego, jednak wystąpił w pięciu z sześciu spotkań, jakie Hiszpanie rozegrali na boiskach Austrii i Szwajcarii. W finałowym meczu mistrzostw były zawodnik Recreativo na ostatnie 25 minut zmienił Davida Silvę. Hiszpanie zwyciężyli 1:0 i zostali mistrzami Europy, a po zakończeniu imprezy chęć pozyskania Cazorli wyraziło wiele innych europejskich zespołów.
Na Mistrzostwach Europy w 2012 wraz z reprezentacją Hiszpanii zajął pierwsze miejsce.

</doc>
<doc id="1080938" url="https://pl.wikipedia.org/wiki?curid=1080938" title="Harrison Dillard">
Harrison Dillard

William Harrison Dillard (ur. 8 lipca 1923 w Cleveland, zm. 15 listopada 2019 tamże) – amerykański lekkoatleta, sprinter i płotkarz, czterokrotny mistrz olimpijski.
Przebieg kariery.
W 1941 rozpoczął naukę w Baldwin-Wallace College w Berea. Dwa lata później został powołany do wojska. Po zakończeniu służby powrócił do college’u i trenowania lekkiej atletyki. Odnosił sukcesy zwłaszcza w biegach płotkarskich. Był mistrzem USA (AAU) na 120 jardów przez płotki i 220 jardów przez płotki w 1946 i 1947.
Pomimo serii 82 kolejnych zwycięstw w biegach płotkarskich Dillard nie zakwalifikował się do reprezentacji USA w biegu na 110 metrów przez płotki na igrzyska olimpijskie w 1948 w Londynie, ponieważ przegrał zawody kwalifikacyjne. Zajął w nich jednak 3. miejsce w biegu na 100 metrów i w tej konkurencji wystąpił na igrzyskach. Zdobył w niej złoty medal po minimalnym zwycięstwie nad innym Amerykaninem Barneyem Ewellem (wynikiem 10,3 s wyrównał rekord olimpijski). Drugie zwycięstwo odniósł w sztafecie 4 × 100 metrów.
Nie bronił tytułu na 100 m na igrzyskach w 1952 w Helsinkach, lecz wystąpił na 110 m przez płotki oraz w sztafecie 4 × 100 m. W obu konkurencjach został mistrzem olimpijskim.
Jest jedynym do tej pory lekkoatletą, który zdobył mistrzostwo olimpijskie na 100 m i 110 m przez płotki. Był czterokrotnym rekordzistą świata – w biegu na 200 m przez płotki na prostej (22,3 w 1947) oraz 3 razy na dystansach jardowych.
Rekordy życiowe.
źródło:

</doc>
<doc id="1080945" url="https://pl.wikipedia.org/wiki?curid=1080945" title="Orestiada">
Orestiada

Orestiada (gr. "Ορεστιάδα") – miasto w północno-wschodniej Grecji, w administracji zdecentralizowanej Macedonia-Tracja, w regionie Macedonia Wschodnia i Tracja, w jednostce regionalnej Ewros. Siedziba gminy Orestiada. W 2011 roku liczyło 18 426 mieszkańców. Ośrodek przemysłowy.

</doc>
<doc id="1080946" url="https://pl.wikipedia.org/wiki?curid=1080946" title="Tadeusz Roman Tomaszewski">
Tadeusz Roman Tomaszewski

Tadeusz Roman Tomaszewski (ur. 10 grudnia 1894 w Jabłonowie, zm. 3 grudnia 1967 w Mabledon pod Londynem) – pułkownik dyplomowany artylerii Wojska Polskiego, działacz niepodległościowy, kawaler Orderu Virtuti Militari, w 1966 roku mianowany przez Prezydenta RP na uchodźstwie generałem brygady.
Życiorys.
Urodził się 10 grudnia 1894 w Jabłonowie, w ówczesnym powiecie husiatyńskim Królestwa Galicji i Lodomerii, w rodzinie Cyryla i Józefy z domu Bieniasz. W sierpniu 1914 po ukończeniu C. K Gimnazjum w Trembowli wstąpił do I Brygady Legionów Polskich. Służył w 1 pułku piechoty, a następnie 1 pułku artylerii. W kwietniu 1917 w Górze Kalwarii rozpoczął naukę w Szkole Podchorążych Artylerii. Komendantem szkoły był kapitan Franciszek Kleeberg, a taktykę ogólną wykładał kpt. Wacław Stachiewicz. Po kryzysie przysięgowym został wcielony do Armii Austro-Węgier. Od 1 sierpnia do 31 października 1918 uczył się w Szkole Oficerów w Ołomuńcu.
2 listopada 1918 wstąpił do Wojska Polskiego. Dowodził plutonem artylerii w obronie Lwowa. W styczniu 1919 powrócił do macierzystego pułku, w którym pełnił funkcję oficera 4 baterii, a następnie dowodził 8 baterią. 1 listopada 1919 rozpoczął służbę w Szkole Podchorążych Artylerii w Poznaniu-Sołaczu na stanowisku dowódcy baterii. Komendantem szkoły został dotychczasowy dowódca 1 pułku artylerii polowej Legionów, major Edmund Knoll-Kownacki. W styczniu 1921 został przeniesiony do 14 pułku artylerii polowej wielkopolskiej i wyznaczony na stanowisko dowódcy 1 baterii. 3 maja 1922 został zweryfikowany w stopniu kapitana ze starszeństwem z dniem 1 czerwca 1919 i 250. lokatą w korpusie oficerów artylerii. W czerwcu 1922 objął komendę nad pułkową szkołą bombardierów. 
13 października 1923 został przydzielony do Wyższej Szkoły Wojennej w Warszawie, w charakterze słuchacza V Kursu. 1 grudnia 1924 roku został mianowany majorem ze starszeństwem z dniem 15 sierpnia 1924 roku i 95. lokatą w korpusie oficerów artylerii. 1 października 1925, po ukończeniu kursu i otrzymaniu dyplomu naukowego oficera Sztabu Generalnego, został przydzielony Wyższej Szkoły Wojennej w charakterze asystenta. 1 listopada 1928 został wyznaczony na stanowisko wykładowcy. W szkole wykładał taktykę ogólną oraz kierował II rocznikiem słuchaczy. W styczniu 1930 został dowódcą dywizjonu w 21 pułku artylerii polowej w Bielsku. 2 grudnia 1930 roku został mianowany podpułkownikiem ze starszeństwem z dniem 1 stycznia 1931 roku i 29. lokatą w korpusie oficerów artylerii. W tym samym miesiącu został przesunięty na stanowisko zastępcy dowódcy pułku. W październiku 1932 został przeniesiony do Dowództwa Okręgu Korpusu Nr V w Krakowie na stanowisko szefa sztabu. W lutym 1936 powierzono mu dowództwo 6 pułku artylerii ciężkiej we Lwowie. Tam nawiązał kontakty towarzyskie z ówczesnym dowódcą 5 Dywizji Piechoty, gen. bryg. Walerianem Czumą. W grudniu 1937 powierzono mu funkcję naczelnego komendanta Legii Akademickiej. Na stopień pułkownika został mianowany ze starszeństwem z dniem 19 marca 1938 roku i 18. lokatą w korpusie oficerów artylerii. Od wiosny 1939 roku wykonywał jednocześnie obowiązki delegata Ministra Spraw Wojskowych przy Ministrze Wyznań Religijnych i Oświecenia Publicznego.
Jednocześnie od maja 1939 był delegatem ministra spraw wojskowych, generała dywizji Tadeusza Kasprzyckiego przy ministrze wyznań religijnych i oświecenia publicznego. 2 września 1939 zdemobilizował Legię Akademicką. 3 września został wezwany do generała brygady Kazimierza Sawickiego, dyrektora Państwowego Urzędu Wychowania Fizycznego i Przysposobienia Wojskowego i dowódcy Jednostek Obrony Narodowej, który polecił mu udać się na Pomorze i zorganizować ewakuację 150 tysięcy rezerwistów. Odmówił wykonania tego polecenia, uznając je za niewykonalne, a następnie udał się do gen. Kasprzyckiego. W gabinecie ministra zamiast spodziewanego raportu karnego został mianowany szefem sztabu gen. Czumy, któremu powierzono zadanie obrony Warszawy. Na tym stanowisku pozostawał do dnia 29 września. Był najbliższym współpracownikiem gen. Czumy. Za swoją działalność odznaczony przez gen. dyw. Juliusza Rómmla Krzyżem Srebrnym Orderu Virtuti Militari. 
Po kapitulacji stolicy trafił do niewoli niemieckiej. Do kwietnia 1945 przebywał w oflagach: IV A w Hohnstein i VII A w Murnau. Po wyzwoleniu został przyjęty do PSZ oraz mianowany komendantem obozów byłych jeńców polskich w Bawarii i delegatem dowódcy II Korpusu Polskiego w Niemczech. Od listopada 1946 do grudnia 1948 pełnił służbę w Sztabie Głównym WP i Inspektoracie Generalnym Polskiego Korpusu Przysposobienia i Rozmieszczenia.
Po demobilizacji osiedlił się w Londynie. Działał w środowisku kombatanckim na emigracji. W 1961 opublikował wspomnienia zatytułowane: "Byłem szefem Sztabu Obrony Warszawy w 1939 roku". Prezydent RP August Zaleski mianował go generałem brygady starszeństwem z 11 listopada 1966 roku w korpusie generałów. Zmarł 3 grudnia 1967 w Mabledon pod Londynem. Został pochowany na Cmentarzu North Sheen w Londynie (według innego źródła Mortlake).

</doc>
<doc id="1080955" url="https://pl.wikipedia.org/wiki?curid=1080955" title="Grzegorz Wójtowicz">
Grzegorz Wójtowicz



</doc>
<doc id="1080962" url="https://pl.wikipedia.org/wiki?curid=1080962" title="Glenn Hardin">
Glenn Hardin

Glenn Foster „Slats” Hardin (ur. 1 lipca 1910 w Derma, zm. 6 marca 1975 w Baton Rouge) – amerykański lekkoatleta płotkarz, mistrz olimpijski.
Startował w biegu na 400 metrów przez płotki. Zdobył srebrny medal w tej konkurencji na igrzyskach olimpijskich w 1932 w Los Angeles. Wyrównał w tym biegu rekord świata Morgana Taylora wynoszący 52,0 s (złoty medalista Bob Tisdall z Irlandii przewrócił płotek, co zgodnie z ówczesnymi przepisami uniemożliwiało uznanie jego wyniku za rekord).
Hardin poprawił rekord świata w 1934 najpierw na 51,8 s (wygrywając mistrzostwa USA (AAU) w tym roku), a następnie w Sztokholmie przebiegł 400 metrów przez płotki w 50,6 s. Wynik ten był rekordem świata przez 19 lat. Na igrzyskach olimpijskich w 1936 w Berlinie Hardin zdobył złoty medal. Wkrótce potem zakończył karierę, niepokonany w biegu na 400 metrów przez płotki od 1932.
Był mistrzem USA (AAU) na tym dystansie w 1933, 1934 i 1936, a także akademickim mistrzem USA (NCAA) w biegu na 440 jardów (płaskie) i 220 jardów przez płotki w 1933 i 1934.

</doc>
<doc id="1080965" url="https://pl.wikipedia.org/wiki?curid=1080965" title="Robert Pospíšil">
Robert Pospíšil

Robert Pospíšil (ur. 27 grudnia 1977 w Pardubicach) – czeski hokeista.

</doc>
<doc id="1080966" url="https://pl.wikipedia.org/wiki?curid=1080966" title="Robert Pospisil">
Robert Pospisil



</doc>
<doc id="1080968" url="https://pl.wikipedia.org/wiki?curid=1080968" title="Termi">
Termi

Termi (gr. "Θέρμη") − miasto w północnej Grecji, w administracji zdecentralizowanej Macedonia-Tracja, w regionie Macedonia Środkowa, w jednostce regionalnej Saloniki. Siedziba gminy Termi. W 2011 roku liczyło 16 004 mieszkańców. Ośrodek przemysłowy.

</doc>
<doc id="1080972" url="https://pl.wikipedia.org/wiki?curid=1080972" title="Kaliwia Toriku">
Kaliwia Toriku

Kaliwia Toriku (gr. Καλύβια Θορικού) − miasto w Grecji, w regionie Attyka, w administracji zdecentralizowanej Attyka, w regionie Attyka, w jednostce regionalnej Attyka Wschodnia. Siedziba gminy Saronikos. W 2011 roku liczyło 14 424 mieszkańców. Ośrodek przemysłowy.

</doc>
<doc id="1080974" url="https://pl.wikipedia.org/wiki?curid=1080974" title="Borland Pascal">
Borland Pascal



</doc>
<doc id="1080976" url="https://pl.wikipedia.org/wiki?curid=1080976" title="Szymon Niemiec">
Szymon Niemiec



</doc>
<doc id="1080979" url="https://pl.wikipedia.org/wiki?curid=1080979" title="Santiago Cazorla González">
Santiago Cazorla González



</doc>
<doc id="1080980" url="https://pl.wikipedia.org/wiki?curid=1080980" title="Puchar Świata w Piłce Siatkowej Kobiet 2007">
Puchar Świata w Piłce Siatkowej Kobiet 2007

Puchar Świata w piłce siatkowej kobiet był pierwszą kwalifikacją do Igrzysk Olimpijskich w Pekinie w 2008 roku. Odbywał się w dniach 2–16 listopada 2007 w Japonii.
Formuła Pucharu Świata.
Każdy zespół może zgłosić 12 zawodników do Pucharu Świata. Nie ma możliwości późniejszej zmiany zgłoszonych zawodników, nawet w przypadku kontuzji któregoś z nich.
Terminarz i wyniki.
I runda.
Tokio
Hamamatsu
II runda.
Osaka
Sendai
III runda.
Sapporo
Kumamoto
IV runda.
Nagoja
Nagoja

</doc>
<doc id="1080983" url="https://pl.wikipedia.org/wiki?curid=1080983" title="Dylogia">
Dylogia

Dylogia – cykl literacki składający się z dwóch utworów, z których każdy stanowi zamkniętą całość.
Przykładem dylogii jest "Miecz kagenowy; opowieść o Kryście, niekoronowanej królowej Zachodniego Pomorza" Bolesława Mrówczyńskiego, składający się z "Armii milczącej" i "Dni chwały". Znaną dylogią są powieści historyczne Heinricha Manna "Młodość króla Henryka IV" i "Lata dojrzałe króla Henryka IV". W przypadku polskiego filmu charakterystycznym przykładem dylogii jest "Celuloza" i "Pod gwiazdą frygijską" Jerzego Kawalerowicza.

</doc>
<doc id="1080985" url="https://pl.wikipedia.org/wiki?curid=1080985" title="Milan Furo">
Milan Furo

Milan Furo (ur. 27 lutego 1974) – słowacki hokeista.

</doc>
<doc id="1080987" url="https://pl.wikipedia.org/wiki?curid=1080987" title="Wąwóz Kochanowski">
Wąwóz Kochanowski

Wąwóz Kochanowski – wąwóz w Lesie Zabierzowskim na obszarze Garbu Tenczyńskiego na Wyżynie Krakowsko-Częstochowskiej. Opada do Rowu Krzeszowickiego. Administracyjnie znajduje się w obrębie miejscowości Kochanów i Kleszczów w województwie małopolskim, w powiecie krakowskim, w gminie Zabierzów. Prowadzi nim stroma droga łącząca te miejscowości, na odcinku ok. 800 m pokonująca różnicę wysokości prawie 100 m. Nazwa wąwozu pochodzi od nazwy miejscowości, w której znajduje się ujście wąwozu. 
Dnem wąwozu spływa potok o głębokim korycie. Na poboczach drogi miejscami znajdują się skaliste wapienne ściany. Cały teren wąwozu porasta las. Droga prowadząca przez wąwóz jest kultowym fragmentem trasy Krakowskiego Maratonu Rowerowego. Nie jest to jednak fragment stały, ponieważ złe warunki atmosferyczne (ulewy) powodują, że droga ta potrafi zamienić się w rwący potok.
Wąwóz znajduje się na obszarze Tenczyńskiego Parku Krajobrazowego. Utworzono w nim użytek ekologiczny o powierzchni 3,57 ha, chroniący okazy lilii złotogłów, które rosną w otoczeniu skał wapiennych i lasu bukowego.

</doc>
<doc id="1080990" url="https://pl.wikipedia.org/wiki?curid=1080990" title="Rafael Barber Rodríguez">
Rafael Barber Rodríguez



</doc>
<doc id="1080993" url="https://pl.wikipedia.org/wiki?curid=1080993" title="Iago Bouzón Amoedo">
Iago Bouzón Amoedo



</doc>
<doc id="1080995" url="https://pl.wikipedia.org/wiki?curid=1080995" title="Mangup">
Mangup

Mangup (ukr. "Мангуп", krm. "Mangup", ros. "Мангуп") – średniowieczne miasto-twierdza w zachodniej części Krymu na Ukrainie w pobliżu Bakczysaraju. 
Było największym skalnym miastem Krymu, zajmowało 90 ha powierzchni. Zbudowano je na płaskowyżu, z trzech stron ograniczonym urwiskami o wysokości 70 m, a z czwartej strony trzema głębokimi wąwozami. Leży na wysokości 584 m n.p.m. 
W początkowym okresie Mangup nazywano Doros, a w XIV - XV w. - Teodoro. 
Założone pod koniec VI w. n.e. jako twierdza Cesarstwa Bizantyjskiego, na miejscu istniejących od III w. n.e. nieufortyfikowanych wsi. Wtedy też zbudowano dużą bazylikę. W latach 80. VII w. n.e. zajęte przez Chazarów, którzy stracili miasto na rzecz Bizantyjczyków w połowie IX w. Od końca X w aż do połowy XIV w. miasto mocno podupadło i nie odgrywało większej roli. W połowie XIV w. stało się stolicą państewka Teodoro i zaczyna się jego bujny rozwój, przejawiający się m.in. powstaniem dużej ilości budowli reprezentacyjnych i wojskowych. Po zdobyciu i złupieniu miasta pod koniec XIV w. przez wojska Timura miasto zostaje szybko odbudowane w latach 20. XV w., powstaje wtedy drugi mur obronny, a cytadela, bazylika, pałac władców Teodoro zostają odnowione i powiększone. Zdobyte przez Turków w 1475 i przekształcone w turecką twierdzę, stopniowo podupada. Pod koniec XVI wieku Mangup opuszczają prawosławni chrześcijanie i pozostaje tylko turecka załoga i duża społeczność Karaimów. W 1792 miasto zostaje opuszczone przez Karaimów, w związku z likwidacją garnizonu tureckiego i od tej pory pozostaje w ruinie. 
Głównymi zabytkami Mangupu są:

</doc>
<doc id="1080997" url="https://pl.wikipedia.org/wiki?curid=1080997" title="Niemiecka Słoboda">
Niemiecka Słoboda

Niemiecka Słoboda – niemiecka dzielnica kupiecko-mieszczańska w Moskwie powstała w XVII wieku. Mieszkali tu niemieccy, holenderscy i angielscy kupcy, których kontrakty obejmowały niemal połowę rosyjskiego handlu zagranicznego czasów Piotra I. Pisarz i historyk rosyjski Aleksy Tołstoj często podkreślał jak wielkie wrażenie odniósł Piotr Wielki, gdy jako chłopak zobaczył porządne i zadbane holenderskie i niemieckie domy, co stało się bodźcem do jego słynnych reform. Rosjanie nazywali dzielnicę niemiecką pogardliwie "Kukuj".

</doc>
<doc id="1080999" url="https://pl.wikipedia.org/wiki?curid=1080999" title="Tylko miłość (serial telewizyjny)">
Tylko miłość (serial telewizyjny)

Tylko miłość – polski serial obyczajowy, emitowany w telewizji Polsat od 13 września 2007 do 20 września 2009. Łącznie powstało 69 odcinków, których premierowa emisja zakończyła się w 2009 roku.

</doc>
<doc id="1081000" url="https://pl.wikipedia.org/wiki?curid=1081000" title="Id al-Fitr">
Id al-Fitr

Id al-Fitr, Święto Przerwania Postu (, ) – święto dziękczynienia obchodzone w islamie na zakończenie świętego miesiąca postu – ramadanu.
W tym dniu muzułmanie w atmosferze radości, odwiedzając się nawzajem, pozdrawiają się słowami "id mubarak", składają sobie życzenia i obdarowują prezentami. Jest to dzień radości, modlitwy, wzajemnego pojednania i dziękczynienia Bogu za przeżycie czasu świętego postu i przebaczenie grzechów. Jest to również dzień społecznej solidarności. Ci, których na to stać, winni w tym dniu wesprzeć potrzebujących, aby i oni mogli mieć udział w radości tego świątecznego dnia.

</doc>
<doc id="1081001" url="https://pl.wikipedia.org/wiki?curid=1081001" title="Wirusowa biegunka bydła i choroba błon śluzowych">
Wirusowa biegunka bydła i choroba błon śluzowych

BVD/MD, wirusowa biegunka bydła i choroba błon śluzowych – choroba zakaźna bydła. Objawia się zwykle wirusową biegunką i chorobą błon śluzowych, a później zmianami w układzie pokarmowym oraz problemami w rozrodzie.
Materiał do badań: surowica, krew pełna (EDTA), mleko, organy.
Występowanie.
BVD/MD jest chorobą zakaźną stwierdzaną we wszystkich krajach świata (z wyjątkiem Islandii), gdzie występują przeżuwacze. Uważana jest dzisiaj za główną przyczynę strat ekonomicznych w hodowli bydła. Z danych pochodzących z różnych rejonów świata wynika, że odsetek krów, które miały kontakt z wirusem waha się od 60–90%. Wirusową biegunkę bydła i chorobę błon śluzowych (BVD/MD) wywołuje Pestiwirus z rodziny "Flaviviridae". Wyróżnia się 2 genotypy tego wirusa (I i II) każdy z nich może występować w 2 biotypach (cytopatycznym i niecytopatyczny). Według encyklopedii wirusologicznej Webstera czynnikiem etiologicznym choroby granicznej owiec (BDV) jest wirus BVD, nie ma bowiem wystarczających danych (oprócz gospodarza jako źródła) do rozdzielania tych wirusów. Nadto obserwowana jest tu, jak we wszystkich wirusach typu RNA, duża zmienność wirusów i tak np. pomiędzy szczepem Osloss i NADL stwierdzono tylko 78% homologii. Stwierdzono ponad 400 serotypów tego drobnoustroju. Zakażeniu wirusem BVD ulegać mogą poza tym kozy, dziko żyjące przeżuwacze wszystkich kontynentów, a także świnie. Do tej pory nie udowodniono jednak u tych gatunków wyraźnych objawów klinicznych związanych z infekcją wirusem BVD. Gatunki te stanowią natomiast rezerwuar zarazka.
RNA wirusy a wśród nich i BVD posiadają zdolność do mutacji tworząc wielość typów antygenowych jako wynik presji immunologicznej gospodarzy. Tworzenie nowych grup antygenowych jest więc formą ucieczki przed układem odpornościowym i drogą do utrzymywania się w populacji bydła. Jak wszystkie pestiwirusy, wirus BVD traci szybko aktywność zakaźną przy kontakcie ze ściółką zwłaszcza kiedy pH przekracza zakres 5,7-9,3. Jego wrażliwość rośnie wraz ze wzrostem temperatury ponad 40 °C. Wirus w środowisku zewnętrznym zachowuje własności zakaźne nie dłużej niż 2 tyg. Szereg tanich środków dezynfekcyjnych skutecznie inaktywuje wirusa. Należą do nich jodofory, związki fenolowe, aldehydy oraz podchloryny.
Zakażenie.
Wirus ten wykazuje możliwość oddziaływania na wszystkie układy organizmu, a w szczególności na układ rozrodczy i odpornościowy. Kontakt z wirusem powoduje obniżenie oporności, trwające około 7 do 10 dni. Sprzyja to pojawianiu się wtórnych zakażeń, obejmujących różne narządy, zwłaszcza układu oddechowego i pokarmowego.
Na zakażenie wrażliwe jest bydło w każdym wieku, które wcześniej nie miało kontaktu z wirusem i nie posiada przeciwciał dla tego wirusa. Najczęściej jednak choroba pojawia się między 3 a 18 miesiącem życia. Wiąże się to z zanikiem przeciwciał matczynych. W literaturze nie notowane jest nasilenie choroby w zależności od pór roku, przypadkowe zależności wynikają z metod obrotu stadem (łączenie w grupy, remonty, pastwisko, krycia itp.).
Wrotami zakażenia jest głównie przewód pokarmowy, ale do zakażeń dochodzi również drogą oddechową. Wirus początkowo replikuje się w nosogardzieli, po czym jako wirus wolny bądź w komórkach krwi rozprzestrzenia się po całym organizmie. Podczas wiremii dochodzi do zakażenia płodu.
Utrzymywanie się wirusa w organizmie zakażonego zwierzęcia nie przekracza zwykle 15 dni, w pojedynczych przypadkach sięga 6 tygodni. Następnie uwidaczniają się skutki infekcji układu rozrodczego, zależne od biotypu wirusa i fazy ciąży, w której dojdzie do zakażenia. Wiąże się to ze zdolnością wirusa do przenikania przez barierę łożyskową.
Zakażenie ciężarnej krowy do 40 dnia ciąży zwykle kończy się obumarciem zarodka i jego resorpcją, a u krowy pojawia się kolejna, nieterminowa ruja. Zakażenia w okresie 50 – 100 dnia ciąży skutkują poronieniami lub mumifikacją płodów. Pojawianie się wad wrodzonych jest wynikiem zakażeń mających miejsce pomiędzy 100 a 150 (180) dniem ciąży. Do wad tych zalicza się nieprawidłowości dotyczące rozwoju ośrodkowego układu nerwowego (małomózgowie, niedorozwój móżdżku, wodomózgowie, zaburzenia mielinizacji rdzenia kręgowego), oczu (małoocze, zapalenie nerwu wzrokowego, zwyrodnienie siatkówki, zaćma), włosa (niedorozwój lub brak owłosienia), zanik grasicy i niedorozwój płuc. Zakażenia powyżej 150–180 dnia ciąży mogą rozwinąć się dwukierunkowo. Płód jest już w tym czasie w stanie zareagować samodzielnie na obecność wirusa (immunokompetencja). Jeżeli pokona infekcję, to w momencie urodzenia, jeszcze przed pobraniem siary, cielę takie będzie posiadało przeciwciała przeciwko ww. wirusowi i będzie odporne na zakażenie. Jeżeli organizm cielęcia nie poradzi sobie z wirusem, to o ile ciąża zostanie donoszona, osobnik taki urodzi się z objawami choroby.
Szczególną postać infekcji stanowią zakażenia ciężarnych matek, wywołane przez niecytopatyczny biotyp wirusa w okresie pomiędzy 40 a 125 dniem ciąży. Wirus swobodnie przechodzi przez łożysko i nie uszkadzając w większym stopniu rozwijającego się płodu, namnaża się nim. W tym okresie płód nie jest jeszcze immunokompetentny i nie może się samodzielnie bronić. Jeżeli zakażony płód „dotrwa” do 125 dnia ciąży, to rozwijający się i nabywający dopiero wtedy kompetencji układ odpornościowy nie rozpozna zarazka jako obcego elementu (komórki zgodności tkankowej MHC przyjmują antygeny wirusa jako własne i nie wytworzą reakcji obronnych skutkiem czego jest nieograniczone namnażania się wirusa w organizmie). Jeśli ciąża zostanie donoszona, cielę urodzi się jako osobnik trwale zakażony (P.I.- persistent infection), który stale wydala wirusa z wszystkimi wydzielinami i wydalinami i nie potrafi wytwarzać skierowanych przeciwko niemu przeciwciał. Zjawisko to jest doniosłe dla diagnostyki schorzenia – osobnik P.I. jest seroujemny. Zwierzęta takie mogą po urodzeniu nie wykazywać żadnych objawów klinicznych lub mogą być słabsze, wolniej przyrastać, a wskaźnik śmiertelności w tej grupie może przekraczać 50%. W stadzie zakażonym po raz pierwszy, gdzie choroba ma ostry przebieg, liczba rodzących się zwierząt trwale zakażonych (P.I.) może sięgać nawet 27%. Ze względu na dużą śmiertelność tych cieląt (żyją zwykle od 6 m-cy do 2 lat), po ustabilizowaniu sytuacji w stadzie, liczba zwierząt trwale zakażonych (P.I.) kształtuje się zwykle na poziomie 0,5 do 2%, chociaż opisywano przypadki nawet &gt;5%.
W przypadku zetknięcia się osobnika P.I zakażonego szczepem niecytopatycznym z identycznym antygenowo cytopatycznym wirusem BVD (do zjawiska dochodzi albo wskutek nadkażenia szczepem pochodzącym spoza fermy lub też wskutek transformacji obecnego w stadzie wirusa niecytopatycznego w wirus cytopatyczny), dochodzi do śmiertelnej w skutkach choroby błon śluzowych (MD). W przypadku zakażenia szczepem heterogennym zwykle dochodzi do serokonwersji (tworzenie i narastanie przeciwciał) z towarzyszeniem objawów obserwowanych w BVD. Przypadek ten jest istotny z punktu widzenia diagnostyki schorzenia – osobnik P.I staje się seropozytywny.
Po uzyskaniu dojrzałości i wprowadzeniu do rozrodu, samice P.I. będą rodziły trwale zakażone cielęta. Krowy takie będą także źródłem zakażenia dla innych, wrażliwych zwierząt w stadzie. Jeżeli osobnikiem trwale zakażonym będzie buhaj, stała obecność wirusa w jego nasieniu, będzie powodowała wczesne obumieranie zarodków u krytych lub inseminowanych krów. W przypadku buhajów zakażonych poziomo od innych osobników, przebieg choroby jest typowy. Różnica polega na tym, że u niektórych samców po pojawieniu się swoistych przeciwciał i wyeliminowaniu wirusa z krwi (po około 15 dniach choroby), może on być nadal obecny w nasieniu (nawet przez 7 m-cy od zakażenia). Zjawisko takie może pojawiać się wielokrotnie u tego samego buhaja (np. po sezonie pastwiskowym, po wprowadzeniu osobników w fazie szewstwa). U samców obserwuje się takie zjawisko nie tylko w przypadku tej jednostki, ale i np. PRRS u trzody czy arteritis u koni (związane z poziomem testosteronu).
Wirus rozsiewany jest w dużych ilościach (106 jednostek wirusa/ml) ze wszystkimi wydalinami i wydzielinami (kał, mocz, wydzielina błon śluzowych nosa, ślina). Po zakażeniu eksperymentalnym stwierdzono wydalanie wirusa najczęściej przez okres 10–14 dni jednakże niekiedy izolowano go po 7 tyg. od zakażenia. U zwierząt trwale zakażonych wirus siany jest przez całe życie i obecny we wszystkich narządach. Przyjmuje się, że jedno zwierzę jest w stanie zakazić przeciętnie 3,9 zwierząt przy siewstwie wirusa nie przekraczającym zazwyczaj 15 dni. W stadzie liczącym 200 szt. szerzenie choroby zostaje przerwane dopiero po 400 dniach (w jednym z przypadków 14% zwierząt pozostało nadal seroujemnych po 32 miesiącach od wtargnięcia wirusa do stada). Choroba szerzy się szybciej w obecności trwałych nosicieli w stosunku do zakażeń tylko poprzez zwierzęta przejściowo wiremiczne. U tych ostatnich czas siewstwa uzależniony jest od stopnia serokonwersji. Stąd, immunoprofilaktyka hamuje rozprzestrzenianie wirusa.
Źródłem infekcji stada jest wprowadzenie trwałego nosiciela lub sztuki przejściowo wiremicznej. Ważnym wektorem zakażenia są zwierzęta obcogatunkowe (zwłaszcza owce). Owady mogą przenosić zakażenie, pchły przenoszą wirus do 96 godzin. Źródłem wirusa oprócz zakażonych zwierząt jest skażona pasza, woda, sprzęt, w tym weterynaryjny (igły, rękawice, badania rektalne). Obecnie ważną drogą zakażenia stada może stać się sztuczna inseminacja oraz transfer zarodków. Używanie dawczyń trwale lub przejściowo zakażonych po pierwsze szerzy infekcję, a po drugie często jest przyczyną niepowodzeń zabiegu. Nasienie buhaja może zawierać wirusy nawet wówczas, kiedy w innych wydzielinach się ich nie stwierdza (namnażanie wirusa w gruczołach pęcherzykowych i prostacie). Nasienie staje się wektorem zakażenia, a dodatkowo wskaźnik zapłodnień jest niski, może spadać nawet o 50%. Do rozwoju choroby dochodzi w 2–14 dni po wtargnięciu wirusa do organizmu. BVD rozwijać się może w stadzie w sposób eksplozywny, zwykle trwa to jednak tygodniami. Przebieg choroby jest wypadkową wirulentności szczepu wirusa, dawki infekującej, wieku zwierzęcia, stanu odporności. Przeciwciała są wykrywalne po 10 dniach od infekcji jednak u części zwierząt pojawiają się znacznie później, prawdopodobnie wskutek właściwości immunosupresyjnych tego wirusa. Narastanie poziomu przeciwciał obserwuje się do 3 miesięcy po infekcji. Powszechnie przyjmuje się, że immunosupresja powodowana przez BVD jest odpowiedzialna za zakażenia oportunistyczne (zwłaszcza układu oddechowego i pokarmowego) towarzyszące chorobie i za ciężki ich przebieg. Immunosupresja ma charakter przejściowy i związana jest zaburzaniem funkcji limfocytów, neutrofilów i monocytów w wyniku namnażania się w nich wirusa. Obniżenie odporności i współdziałanie wirusa z bakteriami, w tym np. "Mannheimia haemolytica" (dawniej P"asteurella haemolytica"), skutkuje pojawieniem się objawów ze strony układu oddechowego takich jak: przyspieszony oddech i duszność, którym towarzyszą wypływy z nosa i worków spojówkowych. Należy podkreślić, że podejmowane w tym czasie leczenie zwykle nie przynosi szybkich i wyraźnych efektów, może przyczynić się do ograniczenia upadków pojedynczych sztuk. Po kilku-kilkunastu dniach widoczne objawy stopniowo zanikają. Pojawia się swoista odporność, a wirus jest eliminowany z organizmu.
Objawy.
Sama nazwa choroby (wirusowa biegunka bydła i choroba błon śluzowych) obrazuje jedynie część skutków, wywołanych działaniem wirusa BVD. Takie objawy występują w stadzie bydła zwłaszcza przy pierwszym kontakcie z wirusem, gdy zwierzęta są w pełni wrażliwe na zakażenie. Jest to tak zwana ostra postać zakażenia wirusem BVD. Niezależnie od wieku, u bydła obserwuje się objawy niespecyficzne takie jak: przemijająca gorączka, brak apetytu, osowiałość. Następnie pojawia się wodnista biegunka, która u części zwierząt może zawierać domieszkę krwi. W tym czasie u zwierząt znajdujących się w laktacji następuje znaczący spadek produkcji mleka. Zwykle jednostka ta kojarzy się jednak z silnymi biegunkami. Niemniej jednak jest to tylko jedna z wielu możliwych postaci tej choroby. Podczas analizy zdrowotności stada, zwiększona liczba ronień, skłonność do zachorowań, niezadowalające przyrosty mogą wskazywać na problemy z BVD. Choroba w stadzie obserwowana jest zwykle przez tygodnie, a nawet miesiące. Zwykle tylko kilka zwierząt jednocześnie ma objawy kliniczne. Po ostrej fazie zakażenia następuje czasowe uodpornienie zwierząt, które przechorowały. Matczyne przeciwciała chronią płód przed zakażeniem drogą łożyskową, a przekazywane z siarą, nie dopuszczają do infekcji w pierwszych miesiącach życia cielęcia. Młode jałówki po zaniku odporności siarowej stają się podatne na zakażenie i w zależności od czasu, w którym do niego dojdzie pojawiają się różne jego następstwa.
Obraz choroby zmienia się w stadach, w których utrzymuje się ona od dłuższego czasu. Kliniczne zmiany dotyczące układu pokarmowego stają się mniej wyraźne, a dominować zaczynają problemy w rozrodzie. Stado podejrzewa się o zakażenie wirusem BVD jeżeli pojawiają się ostre objawy choroby lub problemy w rozrodzie w postaci zaburzeń płodności, ronień lub wad wrodzonych u potomstwa.
Rozpoznanie.
Rozpoznanie kliniczne wobec wielości postaci nie jest łatwe. Objawy kliniczne i anatomopatologiczne oraz analiza ekonomiczna stada mogą nasuwać podejrzenie choroby, jednak zasadnicze rozpoznanie opiera się na stwierdzeniu obecności wirusa w badaniach laboratoryjnych.

</doc>
<doc id="1081002" url="https://pl.wikipedia.org/wiki?curid=1081002" title="Prototekoza">
Prototekoza

Prototekoza (łac. "protothecosis") - to choroba wywołana przez pozbawione chlorofilu glony należące do rodzaju "Prototheca".
Infekcja powstaje wskutek wniknięcia do skóry i powoduje umiejscowione zakażenia w obrębie skóry, tkanki podskórnej lub tkankach głębiej leżących (pochewki ścięgien, tkanka mięśniowa).
Rozpoznanie jest możliwe po wykonaniu posiewu lub histopatologicznym stwierdzeniu sporangiów z endosporami.
Leczenie polega na chirurgicznym usunięciu zmiany oraz dożylnym stosowaniu amfoterycyny B.

</doc>
<doc id="1081005" url="https://pl.wikipedia.org/wiki?curid=1081005" title="Daniel Bautista Pina">
Daniel Bautista Pina



</doc>
<doc id="1081008" url="https://pl.wikipedia.org/wiki?curid=1081008" title="Alien Rangers">
Alien Rangers



</doc>
<doc id="1081011" url="https://pl.wikipedia.org/wiki?curid=1081011" title="Delfinarium">
Delfinarium

Delfinarium – zbiornik wodny przeznaczony do hodowli, tresury i pokazów wytresowanych delfinów, a czasem innych waleni. W pierwotnym znaczeniu "delfinarium" to akwarium dla delfinów. W szerszym znaczeniu delfinarium nazywany jest cały obiekt, w którym znajduje się zasadniczy zbiornik, jego zaplecze techniczne oraz miejsca przeznaczone dla zwiedzających. Delfinarium jest szczególnym rodzajem oceanarium.
Pierwsze delfinarium udostępnione publiczności powstało w 1938 w hrabstwie St. Augustine (Floryda) (obecnie nazywa się Marineland of Florida).
Na początku XXI wieku w Polsce pojawiły się plany budowy delfinarium w Tarnowskich Górach dla potrzeb Górnośląskiego Centrum Delfinoterapii. Inwestycja nie została rozpoczęta z przyczyn finansowych.
W ramach projektu "Błękitna Wioska" planowana jest budowa morświnarium – ośrodka badań i ekspozycji edukacyjnej morświnów bałtyckich na potrzeby ochrony gatunkowej – na Mierzei Helskiej. Projekt został skierowany do konsultacji społecznych.
Delfinaria na całym świecie są obiektem krytyki organizacji walczących o prawa zwierząt.

</doc>
<doc id="1081013" url="https://pl.wikipedia.org/wiki?curid=1081013" title="A Day in Black and White">
A Day in Black and White

A Day in Black and White – amerykański zespół z Waszyngtonu, założony w 2001. Do tej pory wydał dwie płyty oraz kilka splitów. Muzyka zespołu bywa określana jako post punk, post hardcore, rock awangardowy/indie rock, a nawet post-emo. Brzmienie jest porównywane do takich zespołów jak Sonic Youth czy Fugazi. Grupa obecnie należy do Level Plane Records.

</doc>
<doc id="1081015" url="https://pl.wikipedia.org/wiki?curid=1081015" title="Odder (Dania)">
Odder (Dania)

Odder – miasto w Danii, siedziba gminy Odder, w regionie Jutlandia Środkowa.
Ośrodek przemysłowy.
W mieście znajduje się stacja kolejowa Odder.

</doc>
<doc id="1081022" url="https://pl.wikipedia.org/wiki?curid=1081022" title="Javier Jiménez Santafé">
Javier Jiménez Santafé



</doc>
<doc id="1081027" url="https://pl.wikipedia.org/wiki?curid=1081027" title="Hipólito Fernández Serrano">
Hipólito Fernández Serrano



</doc>
<doc id="1081033" url="https://pl.wikipedia.org/wiki?curid=1081033" title="Tescoma Zlin">
Tescoma Zlin



</doc>
<doc id="1081034" url="https://pl.wikipedia.org/wiki?curid=1081034" title="Partia Holsztyńska">
Partia Holsztyńska

Partia Holsztyńska (szw: "Holsteinska partiet") - frakcja na dworze i w parlamencie szwedzkim powstała około 1718 roku, po śmierci Karola XII składająca się ze zwolenników osadzenia na tronie szwedzkim syna Jadwigi Zofii, starszej córki Karola XII księcia Karola von Holstein-Gottorp. W staraniach o koronę szwedzką wspierał Karola jego minister baron Georg Heinrich von Görtz, który kierował szwedzką dyplomacją w ostatnich latach panowania i życia Karola XII. 
Władze przejęła jednak młodsza siostra Karola XII Ulryka Eleonora Wittelsbach, której mąż Fryderyk I Heski współrządził z nią przez dwa lata (1718-1720), a po roku 1720 sam zasiadał na tronie Szwecji. Ulryka uzyskała tron dzięki wstawiennictwu przeciwników Partii Holsztyńskiej, zorganizowanych w Partę Dworu ("Hovpartiet") zwaną inaczej "partią/frakcją heską". 
Około roku 1720 Partia Holsztyńska była nadal silna, a od roku 1725, kiedy książę Holsztynu ożenił się z córką cara Piotra Wielkiego Anną, mogli liczyć na finansowe wsparcie Rosji. Najważniejszy minister owych czasów Arvid Horn uczynił wszystko, by Ulryka ugruntowała swą władzę wbrew partii holsztyńskiej.
W roku 1739 niezadowoleni z władzy Horna zwolennicy Partii Holsztyńskiej (Carl Gyllenborg, Carl Gustaf Tessin) zorganizowali się w tzw. "partię kapeluszy" ("Hattpartiet") obalili Horna, którego byli podwładni utworzyli tzw. "partię czapek" ("Mösspartiet"). 
Partia Holsztyńska była ugrupowaniem umiarkowanie prorosyjskim, "Hattpartiet" zaś zdecydowanie antyrosyjska i profrancuska.

</doc>
<doc id="1081036" url="https://pl.wikipedia.org/wiki?curid=1081036" title="Günther Anders">
Günther Anders

Günther Anders (urodzony jako Günther Siegmund Stern) (ur. 12 lipca 1902 we Wrocławiu, zm. 17 grudnia 1992 w Wiedniu) – niemiecki filozof żydowskiego pochodzenia, pierwszy mąż Hannah Arendt.

</doc>
<doc id="1081037" url="https://pl.wikipedia.org/wiki?curid=1081037" title="Balantidioza">
Balantidioza

Balantidioza – to choroba zakaźna, rozwijająca się w wyniku zakażenia pierwotniakiem "Balantidium coli".
Pierwotniak ten jest kosmopolityczny, w Polsce bardzo często stwierdzany u świń. Do zakażenia człowieka dochodzi najczęściej drogą pokarmową, poprzez spożycie żywności lub wody zanieczyszczonej kałem zawierającym cysty "Balantidium coli". Opisywano również przypadki zarażenia drogą bezpośredniego kontaktu z osobą zarażoną.
Cykl życiowy.
Połknięte cysty uwalniają trofozoity, które przebywają i namnażają się w świetle jelita grubego, powodując jej naciek zapalny z ogniskową martwicą i wytworzeniem owrzodzeń. U większości chorych przebiega to bezobjawowo, jednak u niektórych pojawia się biegunka – główny objaw choroby. Choroba bardzo rzadko przebiega z objawami krwawienia z przewodu pokarmowego, który może imitować czerwonkę. Nigdy w przebiegu balantidiozy nie dochodzi do zajęcia drogą krwi innych narządów (jak ma to miejsce w pełzakowicy).
Rozpoznanie.
Rozpoznanie choroby opiera się na stwierdzeniu cyst w kale lub trofozoitów w wycinkach błony śluzowej jelita grubego.
Leczenie.
W leczeniu stosuje się tetracyklinę w dawce 500 miligramów co 6 godzin przez tydzień.

</doc>
<doc id="1081038" url="https://pl.wikipedia.org/wiki?curid=1081038" title="Antonio Jesús Vázquez Muñoz">
Antonio Jesús Vázquez Muñoz



</doc>
<doc id="1081040" url="https://pl.wikipedia.org/wiki?curid=1081040" title="Wędzidełko języka">
Wędzidełko języka

Wędzidełko języka – fałd tkanki łącznej zlokalizowany w linii środkowej dolnej powierzchni języka, łączący go z dnem jamy ustnej oraz żuchwą.

</doc>
<doc id="1081042" url="https://pl.wikipedia.org/wiki?curid=1081042" title="Raczkowy Potok">
Raczkowy Potok

Raczkowy Potok, Raczków Potok lub Raczkowa Woda (słow. "Račkov potok", "Račková") – duży potok w słowackich Tatrach Zachodnich. Wypływa z Raczkowych Stawów na wysokości 1697 m n.p.m. Poniżej dolnych stawków na pewnym odcinku zanika. Zasilony wodami Gaborowego Potoku spływa dnem Doliny Raczkowej, zbierając wodę z Otargańców i grani Bystrej. U wylotu Doliny Raczkowej, w dolnym końcu Niżniej Łąki, na wysokości 944 m n.p.m. łączy się z Jamnickim Potokiem. Płynie dalej Doliną Wąską, po czym opuszcza Tatry. Uchodzi do Białej Liptowskiej na wysokości 766 m n.p.m., na południowy wschód od Przybyliny, w pobliżu skansenu Muzeum Wsi Liptowskiej.
Stromy Raczkowy Potok tworzy liczne kaskady. Największa z nich to Raczkowa Siklawa. Potok opada tutaj kilkoma kaskadami z wysokiego progu Doliny Zadniej Raczkowej. Szlak turystyczny prowadzący z autokempingu „Raczkowa” do Raczkowych Stawów trzykrotnie przekracza Raczkowy Potok (mostkami).

</doc>
<doc id="1081044" url="https://pl.wikipedia.org/wiki?curid=1081044" title="Eski-Kermen">
Eski-Kermen

Eski Kermen – (krm. "Eski Kermen", ros."Эски-Кермен", z języka krymskotatarskiego: "Stara Twierdza" – średniowieczne miasto-twierdza w zachodniej części Krymu na Ukrainie w pobliżu Bakczysaraju.
Zajmowało 8,5 ha powierzchni, mając 1040 m długości i do 170 m szerokości. Zbudowano je na szczycie góry stołowej, ograniczonym urwiskami o wysokości do 30 m. Obecnie jest to najczęściej odwiedzane przez turystów skalne miasto Krymu, po Czufut-Kale.
Założone pod koniec VI w n.e. jako twierdza Cesarstwa Bizantyjskiego, istniało do końca XIV w. Historia miasta do X w jest słabo znana, była to mało znacząca twierdza i osada. Od X w następuje stopniowa rozbudowa miasta i wzrost jego znaczenia, z apogeum w XII i XIII w., kiedy liczba mieszkańców prawdopodobnie wynosiła 3000. W 1299 miasto zostaje zrujnowane przez wojska mongolskie pod dowództwem Nogaja i nie odzyskuje swojej świetności. W 1399 armia mongolska pod wodzą Edygeja zniszczyła odbudowaną osadę, która od tej pory pozostawała niezamieszkana.
Zabytki

</doc>
<doc id="1081047" url="https://pl.wikipedia.org/wiki?curid=1081047" title="Kolorowy świat Pacyka">
Kolorowy świat Pacyka

Kolorowy świat Pacyka – polski serial animowany wyprodukowany w latach 1981–1990. Początkowo serial miał tytuł "Malowanki, Wycinanki".
Postacie z serialu można zobaczyć w gablotach Muzeum Dobranocek w Rzeszowie.

</doc>
<doc id="1081049" url="https://pl.wikipedia.org/wiki?curid=1081049" title="Bob Richards">
Bob Richards

Bob Richards, właśc. Robert Eugene Richards (ur. 20 lutego 1926 w Champaign, w stanie Illinois, zm. 26 lutego 2023) – amerykański lekkoatleta skoczek o tyczce, dwukrotny mistrz olimpijski.
Ukończył University of Illinois. Podczas studiów został akademickim mistrzem Stanów Zjednoczonych (NCAA) w skoku o tyczce w 1947 (razem z 5 innymi skoczkami). Na igrzyskach olimpijskich w 1948 w Londynie zdobył w tej konkurencji brązowy medal. Zwyciężył w skoku o tyczce na igrzyskach panamerykańskich w 1951 w Buenos Aires.
Na igrzyskach olimpijskich w 1952 w Helsinkach zdobył złoty medal ustanawiając jednocześnie rekord olimpijski rezultatem 4,55 m. Obronił tytuł mistrzowski na igrzyskach panamerykańskich w 1955 w Meksyku. Na tych samych igrzyskach zdobył srebrny medal w dziesięcioboju za swym rodakiem Raferem Johnsonem. Na igrzyskach olimpijskich w 1956 w Melbourne po raz drugi zdobył złoty medal w skoku o tyczce – osiągnięcie, którego do tej pory żadnemu zawodnikowi nie udało się powtórzyć (wśród kobiet uczyniła to Jelena Isinbajewa). Poprawił przy tym rekord olimpijski na 4,56 m. Na igrzyskach tych startował również w dziesięcioboju, ale nie ukończył konkurencji.
Był mistrzem Stanów Zjednoczonych (AAU) w skoku o tyczce w latach 1948–1952 i 1954–1957 (niekiedy wspólnie z innymi zawodnikami), w dziesięcioboju w 1951, 1954 i 1855 oraz w "all-around" w 1953, a także w hali w skoku o tyczce w 1948, 1950–1953 oraz 1955–1957.
Richards w 1946 został wyświęcony na pastora protestanckiego "Kościoła Braci" ("Church of Brethren"). Po zakończeniu kariery lekkoatletycznej propagował fitness. Występował w imieniu firmy "Wheaties" produkującej płatki śniadaniowe.
W 1984 startował z ramienia ultraprawicowej Partii Populistycznej w wyborach prezydenckich, uzyskując 66.324 głosów. Pod koniec życia wraz z żoną prowadził ranczo w Gordon w Teksasie, gdzie hodowali miniaturowe konie.

</doc>
<doc id="1081050" url="https://pl.wikipedia.org/wiki?curid=1081050" title="Siergiej Siemak">
Siergiej Siemak

Siergiej Bogdanowicz Siemak (ros. Сергей Богданович Семак, ur. 27 lutego 1976 w miejscowości Syczanśke w obwodzie ługańskim, Ukraińska SRR) – rosyjski trener i piłkarz pochodzenia ukraińskiego, grający na pozycji lewego pomocnika. Obecnie pełni funkcję trenera rosyjskiego klubu Zenit Petersburg.
Kariera klubowa.
Piłkarską karierę sportową rozpoczął w klubie Karielija Pietrozawodsk, z którym w 1992 zadebiutował w drugiej dywizji. Jeszcze w tym samym roku przeszedł do Priesnii Moskwa. W 1993 klub zmienił nazwę na Asmarał Moskwa, w jego barwach Siemak początkowo występował w Premier Lidze, jednak na koniec sezonu drużyna spadła o klasę niżej. W 1994 grał w pierwszej dywizji, a w trakcie sezonu przeniósł się do CSKA Moskwa. W barwach CSKA od początku zaczął grywać w wyjściowej „jedenastce”.
Swój pierwszy sukces w CSKA osiągnął w 1998, gdy został wicemistrzem Rosji. W 1999 zajął trzecie miejsce w lidze, a kolejne sukcesy nastąpiły w 2002, gdy Siemak sięgnął po Puchar Rosji, a także po drugie w karierze wicemistrzostwo kraju. W 2003 wywalczył Superpuchar, a następnie po pierwszy tytuł mistrzowski, co powtórzył jeszcze rok później. Dobrze spisał się też w fazie grupowej Ligi Mistrzów, a w meczu z Paris Saint-Germain ustrzelił hat-tricka. Sukces osiągnął w Pucharze UEFA, gdy CSKA zdobyło to trofeum. Łącznie w barwach CSKA Siergiej wystąpił 287 razy i strzelił 67 bramek, stając się legendą tego klubu.
W styczniu 2005 przeszedł do PSG, zainteresowanego jego grą w bezpośrednim starciu Ligi Mistrzów. W Ligue 1 zadebiutował 30 stycznia w przegranym 0:2 wyjazdowym spotkaniu z AS Monaco. W kwietniowym meczu z OGC Nice (3:1) zdobył swojego pierwszego gola dla PSG. Nie zdołał wywalczyć jednak miejsca w podstawowym składzie i był rezerwowym 9. drużyny ligi. W PSG spędził połowę sezonu 2005/2006 i zimą 2006 odszedł z klubu.
Kolejnym klubem Siemaka w karierze stał się FK Moskwa. W Premier Lidze w jego barwach zadebiutował już w 1. kolejce, 17 marca w wygranym 1:0 meczu z Amkarem Perm. Stał się podstawowym zawodnikiem klubu, a z 7 golami na koncie trzecim strzelcem sezonu. Z FK zakończył go na 6. miejscu w tabeli.
W 2008 przeszedł do Rubinu Kazań. W jego barwach zadebiutował 16 marca w wygranym 1:0 wyjazdowym spotkaniu z Lokomotiwem Moskwa. W 2008 został z Rubinem mistrzem Rosji. W 2009 powtórzył ten sukces oraz wystąpił ze swoim zespołem w rozgrywkach fazy grupowej Champions League, w których Rubin zajął trzecie miejsce w swojej grupie (za Barceloną i Interem). Również w 2009 obronił mistrzostwo Rosji z Rubinem.
Latem 2010 przeszedł do Zenitu Petersburg za sumę 2 mln euro.
Kariera reprezentacyjna.
W reprezentacji Rosji zadebiutował 15 listopada 1997 w przegranym 0:1 meczu z Włochami, rozegranym w ramach eliminacji do Mistrzostw Świata 1998.
W 2002 został powołany przez selekcjonera Olega Romancewa do kadry na MŚ 2002, jednak nie wystąpił w żadnym spotkaniu Rosji. W 2008 wywalczył z drużyną brązowy medal Mistrzostw Europy 2008.

</doc>
<doc id="1081051" url="https://pl.wikipedia.org/wiki?curid=1081051" title="Elgaz">
Elgaz

Przedsiębiorstwo Elgaz (również pisownia: EL-GAZ) – wielobranżowe przedsiębiorstwo założone w 1985 roku, należące do Janusza Leksztonia – na początku lat 90. wymienianego wśród najbogatszych Polaków. W ówczesnych czasach jedna z największych prywatnych firm w Polsce. Siedziba przedsiębiorstwa mieściła się w Gdyni Chyloni przy ul. Północnej 9A.
Zakres działania.
Początkowo firma działała jako niewielki zakład rzemieślniczy, zajmujący się produkcją kotłów gazowych. W niedługim czasie zamieniona została w wielobranżowe przedsiębiorstwo, w którego skład wchodziły min.:
Postępowanie upadłościowe.
Zakończenie działalności przedsiębiorstwa nastąpiło we wrześniu 1992 roku – sąd gospodarczy w Gdańsku ogłosił upadłość firmy. Postępowanie upadłościowe trwało jednak ponad dwie dekady. Syndyk masy upadłościowej przystąpił do sprzedaży ostatnich pasywów spółki dopiero w 2013 roku, a ostatecznie postępowanie zakończono 15 grudnia 2014 roku.
Mimo że w sprawie firmy sąd wydał prawomocne postanowienie o ukończeniu postępowania upadłościowego opublikowane w Monitorze Sądowym, firma nadal istnieje. Od 15 grudnia 2014 roku przedsiębiorstwo jest zarządzane przez jego założyciela i właściciela, który dalej je prowadzi.

</doc>
<doc id="1081052" url="https://pl.wikipedia.org/wiki?curid=1081052" title="Atex">
Atex



</doc>
<doc id="1081054" url="https://pl.wikipedia.org/wiki?curid=1081054" title="Reprezentacja Somalii w piłce nożnej mężczyzn">
Reprezentacja Somalii w piłce nożnej mężczyzn

Reprezentacja Somalii w piłce nożnej mężczyzn – narodowy zespół reprezentujący Somalię. Od 1960 roku jest członkiem FIFA.
W rankingu FIFA opublikowanym w styczniu 2017 zespół Somalii zajmuje 205, ostatnią lokatę ex aequo z: Anguillą, Bahamami, Dżibuti, Erytreą, Gibraltarem i Tonga. W Afryce zajmuje natomiast 52 miejsce, co czyni najgorszą reprezentacją na czarnym lądzie ex aequo z Dżibuti i Erytreą.
Obecnym selekcjonerem kadry Somalii jest Haruna Mawa

</doc>
<doc id="1081056" url="https://pl.wikipedia.org/wiki?curid=1081056" title="Roman-Kosz">
Roman-Kosz

Roman-Kosz (, , ) – najwyższy szczyt (1545 m n.p.m.) Krymu i Gór Krymskich.
Leży w obrębie masywu Babugańskiego. Zbudowany z wapieni jurajskich. Leży na terenie rezerwatu i jest niedostępny do zwiedzania turystycznego.

</doc>
<doc id="1081057" url="https://pl.wikipedia.org/wiki?curid=1081057" title="Bob Seagren">
Bob Seagren

Robert Lloyd "Bob" Seagren (ur. 17 października 1946 w Pomonie, w Kalifornii) – amerykański lekkoatleta skoczek o tyczce, mistrz i wicemistrz olimpijski.
14 maja 1966 we Fresno ustanowił rekord świata skokiem na wysokość 5,32 m. W 1967 w San Diego poprawił ten wynik na 5,36. W tym samym roku zwyciężył w igrzyskach panamerykańskich w Winnipeg.
W 1968 w South Lake Tahoe po raz kolejny poprawił rekord świata rezultatem 5,41. Na igrzyskach olimpijskich w 1968 w Meksyku zdobył złoty medal przed Clausem Schiprowskim z RFN i Wolfgangiem Nordwigiem z NRD. Wszyscy trzej skoczkowie uzyskali wynik 5,40 m, który był jednocześnie rekordem olimpijskim.
W 1968 ukończył University of Southern California. 23 maja 1972 w El Paso po raz kolejny ustanowił rekord świata (który w międzyczasie utracił) skacząc 5,59 m, a 2 lipca tego roku w Eugene poprawił go na 5,63 m. Na igrzyskach olimpijskich w 1972 w Monachium nie mógł startować na tyczce nowego typu, z której wcześniej korzystał. Skacząc na innym modelu zdobył srebrny medal za Nordwigiem.
Był mistrzem USA (AAU) w 1966, 1969 i 1970, a także akademickim mistrzem (NCAA) w 1967 i 1969.
Po igrzyskach startował w lekkoatletycznej grupie zawodowców. Później występował w filmach i serialach telewizyjnych. Obecnie jest prezesem spółki "International City Racing" zajmującej się organizacją wyścigów samochodowych i motocyklowych.

</doc>
<doc id="1081058" url="https://pl.wikipedia.org/wiki?curid=1081058" title="Erik Sparre af Sundby">
Erik Sparre af Sundby

Erik Sparre af Sundby (1665-1726) szwedzki polityk i dyplomata.
W roku 1719 został wysłany jako ambasador do Wiednia, a w 1720 do Paryża. jako ambasador Szwecji w Paryżu zawarł bardzo korzystny traktat subsydialny. Francja inwestując finansowo w aranżowanie sytuacji politycznej w Sztokholmie usiłowała przekształcić ja w swą klientkę.

</doc>
<doc id="1081060" url="https://pl.wikipedia.org/wiki?curid=1081060" title="Uniwersytet Polski w Wilnie">
Uniwersytet Polski w Wilnie

Uniwersytet Polski w Wilnie – polski i polskojęzyczny uniwersytet założony w 1998 w Wilnie przy Stowarzyszeniu Naukowców Polaków Litwy z powodu pełnej lituanizacji Uniwersytetu Wileńskiego, współpracuje z Uniwersytetem w Białymstoku.

</doc>
<doc id="1081063" url="https://pl.wikipedia.org/wiki?curid=1081063" title="Minimalna rozróżnialna różnica temperatur">
Minimalna rozróżnialna różnica temperatur

Minimalna rozróżnialna różnica temperatur (MRTD) - jest to jedna z wartości która wiąże jednocześnie parametry termiczne i geometryczne kamer pracujących w podczerwieni i jest parametrem oceny i porównania możliwości urządzeń pracujących w widmie IR.
MRTD jest ustalone doświadczalnie i dlatego bierze pod uwagę wszystkie teoretyczne i rzeczywiste czynniki. Pomiar jest przeprowadzany przez wolne ogrzewanie testowego wzorca z pewnej odległości od detektora. MRTD wyraża się w °C przy danej przestrzennej częstotliwości (w cyklach/mrad). 
Przykład: 

</doc>
<doc id="1081065" url="https://pl.wikipedia.org/wiki?curid=1081065" title="Krystyna Wyczańska">
Krystyna Wyczańska

Krystyna Wyczańska z domu Nowina-Sroczyńska, ps. "Zofia Kanalarka" (ur. 6 lutego 1922 w Krakowie, zm. 10 kwietnia 2014) – łączniczka Biura Informacji i Propagandy Armii Krajowej, w powstaniu warszawskim przewodniczka kanałowa, podharcmistrz, doktor nauk historycznych.
Życiorys.
Córka Walerii z Żeleńskich i Karola Nowiny-Sroczyńskiego, prawnika. Wnuczka Stanisława Żeleńskiego, brata Tadeusza Boya-Żeleńskiego. Była pierwszą żoną Andrzeja Wyczańskiego.
Początkowo mieszkała w Krakowie, następnie wraz z rodziną przeniosła się do Gdańska, gdzie w 1939 r. zdała maturę. Pod koniec sierpnia 1939 r. znalazła się w Warszawie i wraz z rodzicami zamieszkała u krewnych. Podczas okupacji niemieckiej, w 1940 r. rozpoczęła studia na Wydziale Historycznym na tajnych kompletach Uniwersytetu Warszawskiego. Wstąpiła również w szeregi podziemnego harcerstwa. Poznała wtedy m.in. Jana Bytnara (ps. "Rudy"), który stał się jej przyjacielem. Prowadzili wspólnie tzw. okrężną biblioteczkę, będącą jedną z akcji kulturalnych.
Służba w Armii Krajowej.
W 1942 r. wstąpiła do Armii Krajowej i została zaprzysiężona przez mjr. Tadeusza Wardejna-Zagórskiego (ps. "Gozdawa"). Rozpoczęła służbę łączniczki Biura Informacji i Propagandy. Pracowała, dostarczając materiały i informacje do redakcji "Wiadomości Polskich" oraz sekretarza pisma – prof. Tadeuszowi Manteufflowi. Zajmowała się również odbieraniem biuletynów "Agencji Prasowej" i przekazywaniem egzemplarzy do archiwum. W 1943 r. ukończyła kurs podharcmistrzowski; w tym samym czasie dostała informację, iż jest zagrożona aresztowaniem. Prawdopodobieństwo to wynikało z aresztowania Marii i Wandy Filarskich, które wraz z Krystyną Wyczańską wspierały przedostanie się Jana Nowaka-Jeziorańskiego z Gdańska do Sztokholmu. Postanowiła więc opuścić dom i ukrywać się od innym nazwiskiem, nadal jednak służąc w BIP-ie. W połowie 1944 r. wyjechała do Gidel i tam została przeszkolona w partyzantce. Pod koniec lipca wróciła do Warszawy.
Walka w powstaniu warszawskim.
1. dnia powstania warszawskiego Krystyna przybyła na punkt mobilizacyjny przy ul. Żytniej na Woli, gdzie przebywała służba łączności Komendy Głównej Armii Krajowej. Otrzymała meldunki, które miała dostarczyć do Śródmieścia. Ok. 7 sierpnia nie mogła powrócić na Wolę, zatrzymała się więc na Starym Mieście. Tam też znajdowało się nowe miejsce postoju Komendy Głównej. Rozpoczęła służbę pomocy sanitariuszkom działającym na Starówce. Po 13 sierpnia zgłosiła się na ochotniczkę do organizowanej grupy łączniczek kanałowych. Została przydzielona do ekipy sieci północnej (Śródmieście I – Stare Miasto – Żoliborz). Za służbę w łączności kanałowej została odznaczona Krzyżem Walecznych. Uzasadnienie płk. Antoniego Sanojcy (ps. "Kortum") brzmiało: "zasłużyła na wyróżnienie [...] jako przewodniczka w specjalnie ciężkich warunkach bojowych". Pod koniec sierpnia 1944 r. uczestniczyła w ewakuacji dowództwa i oddziałów powstańczych z bliskiej upadku Starówki. 27 sierpnia przeszła na Żoliborz. W tym czasie została ranna odłamkami granatu. Gdy już dotarła na teren Żoliborza, odesłano ją do powstańczego szpitala.
Po kapitulacji Żoliborza – 30 września dostała się do niewoli wraz z ludnością cywilną. Trafiła do obozu w Pruszkowie.
Działalność naukowa i opozycyjna.
Po wydostaniu się z Pruszkowa zamieszkała w Krakowie. W 1946 r. poślubiła Andrzeja Wyczańskiego, przyszłego profesora uniwersytetu w Białymstoku. Kontynuowała studia historyczne na Uniwersytecie Jagiellońskim, uzyskując tytuł magistra. W 1961 r. otrzymała stopień doktora na Wydziale Historycznym UW, następnie – docenta mianowanego. Z powodu represji ze strony władz komunistycznych wobec byłych żołnierzy Armii Krajowej, postanowiła nie ujawniać się. W 1980 r. wraz z kilkoma zaufanymi osobami utworzyła komórkę NSZZ "Solidarność", przez co była szykanowana i przesłuchiwana przez SB. Przeszła na wcześniejszą emeryturę i rozpoczęła działalność w kole Komendy Głównej Armii Krajowej przy Światowym Związku Żołnierzy Armii Krajowej. Pracowała również nad spisywaniem swoich wspomnień, jak i redagowaniem innych publikacji na temat wojny i okupacji w Polsce.
11 listopada 2006 r. została odznaczona Krzyżem Oficerskim Orderu Odrodzenia Polski przez Prezydenta Rzeczypospolitej Polskiej.

</doc>
<doc id="1081066" url="https://pl.wikipedia.org/wiki?curid=1081066" title="Wolfgang Nordwig">
Wolfgang Nordwig

Wolfgang Nordwig (ur. 27 sierpnia 1943 w Chemnitz) – wschodnioniemiecki lekkoatleta skoczek o tyczce, mistrz olimpijski z Monachium z 1972.
Był czołowym skoczkiem o tyczce drugiej połowy lat 60. XX wieku i początku następnej dekady. Zdobył złoty medal na mistrzostwach Europy w 1966 w Budapeszcie wynikiem 5,10 m. Na europejskich igrzyskach halowych w 1967 w Pradze zajął 3. miejsce. Zwyciężył na europejskich igrzyskach halowych w 1968 w Madrycie.
Na igrzyskach olimpijskich w 1968 w Meksyku zdobył brązowy medal z tym samym wynikiem (5,40 m), co zwycięzca Bob Seagren z USA. Po raz drugi zwyciężył na europejskich igrzyskach halowych w 1969 w Belgradzie. Obronił tytuł mistrzowski podczas mistrzostw Europy w 1969 w Atenach.
Zdobył brązowy medal na halowych mistrzostwach Europy w 1970 w Wiedniu. 17 czerwca 1970 ustanowił rekord świata wynikiem 5,45 m. Poprawił ten rekord na 5,46 m 3 września 1970 podczas letniej uniwersjady w Turynie. Zwyciężył na halowych mistrzostwach Europy w 1971 w Sofii. Po raz trzeci zdobył złoty medal na mistrzostwach Europy w 1971 w Helsinkach. Po raz kolejny wygrał konkurs skoku o tyczce na halowych mistrzostwach Europy w 1972 w Grenoble.
Na igrzyskach olimpijskich w 1972 w Monachium Nordwig odniósł swój największy sukces zdobywając złoty medal wynikiem 5,50 m, który był rekordem olimpijskim i jego rekordem życiowym. Było to pierwsze zwycięstwo w olimpijskim konkursie skoku o tyczne odniesione przez zawodnika spoza Stanów Zjednoczonych. W tym samym roku Nordwig zakończył karierę lekkoatlety.
Był mistrzem NRD w skoku o tyczce w latach 1965-1972. Wielokrotny rekordzista kraju.

</doc>
<doc id="1081067" url="https://pl.wikipedia.org/wiki?curid=1081067" title="Cerkiew Narodzenia Najświętszej Maryi Panny w Kętrzynie">
Cerkiew Narodzenia Najświętszej Maryi Panny w Kętrzynie

Cerkiew pod wezwaniem Narodzenia Przenajświętszej Bogurodzicy – prawosławna cerkiew parafialna w Kętrzynie. Należy do dekanatu Olsztyn diecezji białostocko-gdańskiej Polskiego Autokefalicznego Kościoła Prawosławnego.
Świątynia zlokalizowana przy ulicy Bolesława Limanowskiego w dawnej prywatnej kaplicy ewangelickiej, zaadaptowanej w 1949 na potrzeby liturgii prawosławnej. Wybudowano ją w latach 30. XX wieku w uproszczonym stylu nawiązującym do neogotyku. Budynek jednoprzestrzenny, otynkowany, kryty dachówką, z niewielkim przedsionkiem. Fronton schodkowy, elewacja skromnie udekorowana lizenami, okna prostokątne, wąskie. Wewnątrz cerkwi ikonostas z początku XX w. sprowadzony z południowego Podlasia i polichromia wykonana przez Jerzego Nowosielskiego.
Przy cerkwi ustawiono krzyż upamiętniający 65-lecie powstania wspólnoty prawosławnej w Kętrzynie oraz kamienny obelisk poświęcony długoletniemu proboszczowi parafii, ks. Witalisowi Czyżewskiemu (zm. 2013). W pobliżu świątyni znajduje się też zbudowana w 2017 r. wolnostojąca dzwonnica parawanowa, na której zawieszono 3 dzwony.
Cerkiew została wpisana do rejestru zabytków 7 kwietnia 1999 pod nr 1626.

</doc>
<doc id="1081073" url="https://pl.wikipedia.org/wiki?curid=1081073" title="Gnatostomoza">
Gnatostomoza

Gnatostomoza (łac. "gnathostomatosis", ang. gnathostomiasis) – choroba pasożytnicza wywołana przez nicienie "Gnathostoma spinigerum" i "Gnathostoma hispidum", powodująca eozynofilowe zapalenie opon mózgowo-rdzeniowych i mózgu, wędrujące, swędzące zmiany skórne oraz powstanie nacieków zapalnych oka i narządów wewnętrznych.
Epidemiologia.
Choroba występuje endemicznie w Azji południowo-wschodniej, w Chinach i Japonii.
Charakterystyka pasożyta i cykl życiowy.
W warunkach naturalnych formy dorosłe pasożytują w świetle przewodu pokarmowego psów i kotów, które wydalając kał zanieczyszczają wodę. Larwy pierwszego rzędu są zjadane przez oczliki z rodzaju "Cyclops". Do rozwoju inwazyjnych postaci, dochodzi dopiero u zwierząt, które zjadają oczliki, czyli ryb, żab, węży, kurczaków i kaczek. Ludzie zarażają się poprzez zjedzenie niedogotowanego mięsa ryb lub drobiu. Do zakażeń dochodzi również wskutek spożycia tradycyjnych potraw tego regionu: somfaku w Tajlandii i sashimi w Japonii.
Objawy i przebieg.
Bezpośrednio po zarażeniu larwą pojawiają się niespecyficzne objawy, takie jak kaszel, krwiomocz, a w badaniach pojawia się eozynofilia. W skórze pojawiają się swędzące, wędrujące obrzęki, głównie zlokalizowane w okolicy oczu i na kończynach dolnych. Wskutek wędrowania larw wzdłuż nerwów występują przeszywające bóle korzeniowe, parestezje i wreszcie porażenia. W przypadku zajęcia ośrodkowego układu nerwowego dołączają objawy zapalenia opon mózgowo-rdzeniowych i zapalenia mózgu.
Leczenie i profilaktyka.
Podstawą profilaktyki jest obróbka mięsa na terenach endemicznego występowania choroby. W leczeniu stosuje się albendazol przez 3 tygodnie (400 – 800 mg/dobę) i chirurgiczne usunięcie nicieni. Nie stosuje się albendazolu w I trymestrze ciąży, a jeżeli to możliwe, nie stosuje się go u ciężarnych wcale.

</doc>
<doc id="1081075" url="https://pl.wikipedia.org/wiki?curid=1081075" title="Brecha">
Brecha



</doc>
<doc id="1081076" url="https://pl.wikipedia.org/wiki?curid=1081076" title="Pachoł">
Pachoł

Pachoł, Pachola (słow. "Pachoľa") – znajdujący się w grani głównej Tatr Zachodnich szczyt o wysokości 2166 m n.p.m. Położony jest w tej grani pomiędzy Banówką (2178 m), od której oddziela go Banikowska Przełęcz (2043 m), a Spaloną Kopą (2087 m), od której oddziela go niewielka Spalona Przełęcz (2046 m). Wznosi się ponad dziką, wypełnioną rumowiskiem skalnym Doliną Spaloną, doliną Parzychwost i polodowcowym kotłem Głęboki Worek w Dolinie Głębokiej. Na Pachole następuje załamanie grani głównej, zmienia ona tu kierunek z południowego wschodu na północny wschód. Pachoł jest też zwornikiem. W zachodnim kierunku odchodzi od niego krótka grańka, zakończona kulminacją Płaczliwego rozgałęziającą się na dwie odnogi: południowo-zachodnią Zawraty i zachodnią z lekkim odchyleniem na południe. Pomiędzy nimi znajduje się Głęboki Żleb.
Jest to dość wybitny i wyraźnie wyodrębniony szczyt o kształcie piramidy. Ma trawiaste i kamieniste stoki, dołem miejscami skaliste. Ze szczytu Pachoła jest rozległa panorama widokowa. Szczególnie ciekawie prezentują się stąd północne ściany Banówki, grań Rohaczy i Skrzyniarek.
Pochodzenie nazwy szczytu jest nieznane. Powszechnie funkcjonują jej dwa warianty, "Pachola" i "Pachoł". Podczas gdy tej pierwszej używa m.in. Józef Nyka, druga występuje w "Wielkiej encyklopedii tatrzańskiej" Zofii i Witolda Henryka Paryskich. Dawniej używano też nazwy "Patria". Wcześniejsze pomiary szczytu określały jego wysokość na 2153, 2166 lub 2167 m.

</doc>
<doc id="1081077" url="https://pl.wikipedia.org/wiki?curid=1081077" title="Iago Bouzon">
Iago Bouzon



</doc>
<doc id="1081079" url="https://pl.wikipedia.org/wiki?curid=1081079" title="ForeFront">
ForeFront



</doc>
<doc id="1081088" url="https://pl.wikipedia.org/wiki?curid=1081088" title="Mike Tully">
Mike Tully

Mike Tully (ur. 21 października 1956) – amerykański lekkoatleta, skoczek o tyczce.
Wicemistrz olimpijski z Los Angeles (1984). Dwukrotny zwycięzca Pucharu Świata (Düsseldorf 1977, Montreal 1979) oraz igrzysk panamerykańskich (Caracas 1983, Indianapolis 1987). W 1978 otwierał listy światowe (5,71). Rekord życiowy - 5,84 (1988).

</doc>
<doc id="1081092" url="https://pl.wikipedia.org/wiki?curid=1081092" title="Toni Braxton">
Toni Braxton

Toni Michelle Braxton (ur. 7 października 1967 w Severn) – amerykańska aktorka i piosenkarka.
Razem z czterema siostrami: Tracy, Tamar, Towandą i Triną Braxton tworzyły w latach 80. zespół The Braxtons, który nagrał dwie płyty: "So Many Ways" (1996) i "Braxton Family Christmas" (2015). Występowała z nimi w telewizyjnym reality show "Braxton Family Values".

</doc>
<doc id="1081094" url="https://pl.wikipedia.org/wiki?curid=1081094" title="The Police (album)">
The Police (album)

The Police – jest to płyta brytyjskiego zespołu rockowego The Police. Zawiera ona wszystkie przeboje tej grupy, została wydana na dwupłytowym albumie 5 lipca 2007 przez wytwórnię A&amp;M Records. Przez dziesięć tygodni utrzymywał się w 40. najlepiej sprzedających się płyt. Przez te dziesięć tygodni sprzedał się w liczbie 693,000 egzemplarzy.
Lista utworów.
Wszystkie piosenki napisał Sting oprócz zaznaczonych.

</doc>
<doc id="1081096" url="https://pl.wikipedia.org/wiki?curid=1081096" title="Niemen (album 1971)">
Niemen (album 1971)

Niemen (Czerwony Album) – dwupłytowy album muzyczny Czesława Niemena z 1971 roku.
Twórcy.
oraz

</doc>
<doc id="1081098" url="https://pl.wikipedia.org/wiki?curid=1081098" title="Chatka pod Potrójną">
Chatka pod Potrójną

Chatka pod Potrójną – chatka studencka w Beskidzie Małym, na południowych stokach Beskidu między Potrójną a Łamaną Skałą.
Historia.
Schronisko mieści się w góralskim, drewnianym domu z 1911. Chatka została w 1974 zakupiona przez Akademię Ekonomiczną w Katowicach, a obecnie jest własnością prywatną.
Warunki pobytu.
Schronisko jest czynne cały rok. Dysponuje tanimi 30 miejscami noclegowymi i 15 w dodatkowym budynku. Na parterze znajduje się ogólnodostępna kuchnia, jadalnia z kominkiem i pianinem oraz prowizoryczna łazienka z bieżącą, zimną wodą. Na piętrze jest 5 pokoi. Na podwórku jest wiata.
Nieco powyżej chatki, przy żółtym szlaku do Przełęczy Zakocierskiej znajduje się oryginalna skała Zbójeckie Okno.
Szlaki turystyczne.
Do chatki można dojść:

</doc>
<doc id="1081099" url="https://pl.wikipedia.org/wiki?curid=1081099" title="DW328">
DW328



</doc>
<doc id="1081101" url="https://pl.wikipedia.org/wiki?curid=1081101" title="Emma Green-Tregaro">
Emma Green-Tregaro

Emma Anna-Maria Green-Tregaro (ur. 8 grudnia 1984 w Göteborgu) – szwedzka lekkoatletka, specjalizująca się w skoku wzwyż.
W 2008 reprezentowała Szwecję podczas igrzysk olimpijskich w Pekinie. Swoją międzynarodową karierę rozpoczęła od startu w mistrzostwach świata juniorów rozgrywanych na Jamajce latem 2002 roku. Medalistka mistrzostw Europy juniorów (2003) oraz młodzieżowych mistrzostw Europy (2003). Największym sukcesem Emmy jest brązowy medal, który wywalczyła w czasie mistrzostw świata w Helsinkach. W roku 2010 została wicemistrzynią Europy. Dwa lata później zajęła 8. miejsce na igrzyskach olimpijskich w Londynie. W 2013 zdobyła brązowy medal halowego czempionatu Europy. Piąta zawodniczka halowych mistrzostw świata (2014). Wielokrotnie stawała na podium mistrzostw Szwecji (w różnych konkurencjach i kategoriach wiekowych), reprezentantka kraju.
Jej trenerem i mężem jest Yannick Tregaro, który trenował m.in. Christiana Olssona i Kajsę Bergqvist.

</doc>
<doc id="1081103" url="https://pl.wikipedia.org/wiki?curid=1081103" title="Gorączka plamista Rocky Mountain">
Gorączka plamista Rocky Mountain



</doc>
<doc id="1081104" url="https://pl.wikipedia.org/wiki?curid=1081104" title="Franklin (Nebraska)">
Franklin (Nebraska)

Franklin – miasto w Stanach Zjednoczonych, w południowej części stanu Nebraska, siedziba administracyjna hrabstwa Franklin. Według danych z 2000 roku miasto miało 1026 mieszkańców.

</doc>
<doc id="1081105" url="https://pl.wikipedia.org/wiki?curid=1081105" title="Gorączka São Paulo">
Gorączka São Paulo



</doc>
<doc id="1081106" url="https://pl.wikipedia.org/wiki?curid=1081106" title="Lapachol">
Lapachol

Lapachol – organiczny związek chemiczny, pochodna naftochinonu.
Jest substancją o właściwościach przeciwnowotworowych. Posiada też działanie przeciwbakteryjne i silne właściwości bakteriobójcze oraz przeciwwirusowe (m.in. przeciw wirusowi opryszczki typu I i II, wirusowi grypy czy też wirusowi pryszczycy). Mikrobami wrażliwymi na działanie lapacholu są między innymi brucella ('), bielnik biały ('), gronkowiec złocisty (') oraz '.
Ze względu na toksyczne efekty uboczne jego zastosowanie jako leku jest podawane w wątpliwość.
Stosowany do barwienia tekstyliów i tkanin poliamidowych.

</doc>
<doc id="1081108" url="https://pl.wikipedia.org/wiki?curid=1081108" title="Earl Bell">
Earl Bell

Earl Holmes Bell (ur. 25 sierpnia 1955 w Ancón) – amerykański lekkoatleta, skoczek o tyczce.
Brązowy medalista olimpijski z Los Angeles (1984). Halowy wicemistrz świata (Indianapolis 1987). Zwycięzca Igrzysk Panamerykańskich (1975). Rekordzista świata z 1976 r., z wynikiem 5,67.

</doc>
<doc id="1081111" url="https://pl.wikipedia.org/wiki?curid=1081111" title="Mikroby">
Mikroby



</doc>
<doc id="1081113" url="https://pl.wikipedia.org/wiki?curid=1081113" title="Sunfeast Open 2007">
Sunfeast Open 2007

Sunfeast Open 2007 – tenisowy turniej WTA kategorii III w sezonie 2007 z cyklu Sunfeast Open rozgrywany w dniach 15–23 września 2007 roku w Kolkacie na kortach twardych w hali o puli nagród wynoszącej 175 000 dolarów amerykańskich.

</doc>
<doc id="1081115" url="https://pl.wikipedia.org/wiki?curid=1081115" title="Matt Elliott (muzyk)">
Matt Elliott (muzyk)

Matt Elliott - brytyjski muzyk pochodzący z Bristolu. Producent i multiinstrumentalista. Był członkiem zespołów Movietone oraz Amp. Karierę solową rozpoczął pod pseudonimem "Third Eye Foundation". Od roku 2001 wydaje muzykę pod własnym nazwiskiem. 
Twórczość zespołów, do których w początkach swej kariery należał Elliott, można określić jako eksperymentalny post-rock. Charakterystyczną rolę odgrywały w nich mocno przesterowane gitary. W latach późniejszych, nagrywając jako Third Eye Foundation, Elliott tworzył muzykę będącą mieszanką drill'n'bassu, trip hopu oraz innych gatunków z pogranicza elektroniki i nowych brzmień. W ostatnich albumach Elliotta widoczna jest inspiracja muzyką słowiańską. Czerpią one ze wschodnioeuropejskiego folku, są przepełnione melancholią i niemal w całości pozbawione eksperymentalnej elektroniki. 
8 pierwszych płyt Elliotta wydała brytyjska wytwórnia Domino. Od roku 2005 artysta mieszka w Paryżu, gdzie wydaje dla francuskiej wytwórni Ici D'Ailleurs. 
Elliott jest również producentem albumów "Rustic Houses, Forlorn Valleys" oraz "The Cycle Of Days And Seasons" zespołu Hood, a także singli dla mniej znanych angielskich grup.
Dyskografia.
Dyskografia zawiera albumy Elliotta wydane jako "Third Eye Foundation" oraz pod własnym nazwiskiem.

</doc>
<doc id="1081116" url="https://pl.wikipedia.org/wiki?curid=1081116" title="Feridun Erol">
Feridun Erol

Feridun Erol (ur. 29 grudnia 1938 we Włodawie) – polski reżyser filmowy i scenarzysta.
Życiorys.
Jest synem Mehmeta Nuri Fazli Oglu (1916–1994), z zawodu piekarza, Turka od 1934 mieszkającego w Polsce i Cecylii Szyszkowskiej. Miał dwóch braci, Jakuba (1941-2018) i Envera (ur. 1943). Od 1950 mieszkał w Łodzi, gdzie jego rodzice prowadzili Cukiernię Turecką przy ulicy Marcelego Nowotki – obecnie Pomorskiej.
W 1965 ukończył studia na Wydziale Operatorskim Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi, po czym rok później zrobił dyplom. W 1967 ukończył studia na Wydziale Reżyserii tej samej uczelni, robiąc dyplom w 1973 r.
Filmografia.
Wybrana filmografia:

</doc>
<doc id="1081119" url="https://pl.wikipedia.org/wiki?curid=1081119" title="FC Viktoria Plzeň">
FC Viktoria Plzeň



</doc>
<doc id="1081126" url="https://pl.wikipedia.org/wiki?curid=1081126" title="Jakub Rotbaum">
Jakub Rotbaum

Jakub Rotbaum (ur. 11 lipca 1901 w Żelechowie, zm. 30 stycznia 1994 we Wrocławiu) – żydowski reżyser teatralny i malarz, od roku 1949 mieszkający we Wrocławiu. Starszy brat Lii Rotbaum, również reżysera.
Życiorys.
Ukończył Szkołę Sztuk Zdobniczych, Akademię Sztuk Pięknych i Szkołę Filmową w Warszawie. W roku 1930 objął kierownictwo artystyczne Trupy Wileńskiej. W 1934 także moskiewskie Studio Teatralne przy Państwowym Teatrze Żydowskim. 
W roku 1938 wyjechał do Paryża, w roku 1940 do Nowego Jorku. Działał w teatrach w Ameryce, Australii, Anglii i Francji.
Do Wrocławia przyjechał w 1949 z inicjatywy Idy Kamińskiej. Do 1952 kierownik artystyczny teatru żydowskiego we Wrocławiu, później (do 1962) kierownik polskiej sceny dramatycznej w tym mieście, a następnie jej reżyser. Do roku 1967, kiedy formalnie przeszedł na emeryturę, reżyserował liczne spektakle, w tym klasyki (jak „Hamlet” Szekspira, „Opera za trzy grosze” Brechta, „Trzy siostry” Czechowa), także polskiej (jak „Wesele” Wyspiańskiego). Pracował gościnnie także w innych miastach, w tym w Warszawie, a także za granicą (w São Paulo, Paryżu i Bukareszcie). Później nadal aktywny zawodowo, ale po wydarzeniach marcowych '68 pozwolono mu już tylko na pracę z repertuarem żydowskim.
Pochowany jest na nowym cmentarzu żydowskim przy ulicy Lotniczej we Wrocławiu.
W 1952 otrzymał nagrodę państwową II stopnia. W 1953 otrzymał nagrodę państwową III stopnia. W 1954 został odznaczony Krzyżem Kawalerskim Orderu Odrodzenia Polski.

</doc>
<doc id="1081127" url="https://pl.wikipedia.org/wiki?curid=1081127" title="Beton podkładowo-wyrównawczy">
Beton podkładowo-wyrównawczy

Beton podkładowo-wyrównawczy (potocznie zwany „chudy beton” lub „chudziak”, choć tak naprawdę to nie jest chudym betonem, chudy beton to konkretna mieszanka wykorzystywana w budownictwie drogowym, na którą jest odpowiednia norma PN-S-96013) – beton nienośny klasy ok. B-7,5 do B-10, o małej wytrzymałości na ściskanie. Służy jako platforma robocza do wykonywania dalszych robót, np.jako warstwa podkładowa pod fundamenty, układana bezpośrednio na gruncie w wykopie; zwykle ma około 10-15 cm grubości.
Przykładowy skład 1 m3:

</doc>
<doc id="1081128" url="https://pl.wikipedia.org/wiki?curid=1081128" title="Miguel Oviedo">
Miguel Oviedo

Miguel Angel Oviedo (ur. 12 października 1950 w Córdobie) – argentyński piłkarz (pomocnik). Mistrz świata z roku 1978.
Pierwszy mecz w argentyńskiej lidze rozegrał w 1973 – debiutował w Instituto Córdoba. Rok później został zawodnikiem lokalnego rywala, Talleres. W 1983 odszedł do Independiente i grał w tym zespole do 1983. Już w pierwszym sezonie został mistrzem Argentyny, a w 1984 znalazł się wśród zdobywców Copa Libertadores. Sezon 1986/87 spędził w Talleres. Występował także w Armenio Buenos Aires, karierę kończył w 1993 w trzecioligowym Los Andes.
Występował w reprezentacji Argentyny. Kilkuminutowy epizod w meczu z Peru (wszedł na boisko w końcówce spotkania) przyniósł mu tytuł mistrza świata.

</doc>
<doc id="1081134" url="https://pl.wikipedia.org/wiki?curid=1081134" title="Wicehrabia Cobham">
Wicehrabia Cobham

Informacje ogólne.
Baroneci Temple of Stowe
Wicehrabiowie Cobham 1. kreacji (parostwo Wielkiej Brytanii)
Hrabiowie Temple 1. kreacji (parostwo Wielkiej Brytanii)
Markizowie Buckingham 1. kreacji (parostwo Wielkiej Brytanii)
Książęta Buckingham i Chandos 1. kreacji (parostwo Zjednoczonego Królestwa)
Wicehrabiowie Cobham (kontynuacja 1. kreacji)
Najstarszy syn 12. wicehrabiego Cobham: Olivier Christopher Lyttelton

</doc>
<doc id="1081135" url="https://pl.wikipedia.org/wiki?curid=1081135" title="Attack">
Attack

Attack – pierwszy singel promujący drugi album zespołu 30 Seconds to Mars, „A Beautiful Lie” (2005). Został wydany 3 maja 2005 roku (USA).
Wideo do piosenki nagrane zostało w jednym z hollywoodzkich hoteli.

</doc>
<doc id="1081137" url="https://pl.wikipedia.org/wiki?curid=1081137" title="FC Zenit Čáslav">
FC Zenit Čáslav



</doc>
<doc id="1081139" url="https://pl.wikipedia.org/wiki?curid=1081139" title="Ewa Urbańska">
Ewa Urbańska

Ewa Urbańska – od wczesnych lat 80. dziennikarka TVP. Autorka wielu cykli programowych realizujących misję telewizji publicznej. Absolwentka Wydziałów Dziennikarstwa i Fizyki na Uniwersytecie Warszawskim. Studiowała w Wyższej Szkole Filmowej w Łodzi na Wydziale Reżyserii Filmowej i Telewizyjnej.
W Telewizji Edukacyjnej kierowała redakcją popularyzacji nauki. Autorka i prowadząca wielu cykli programowych realizowanych w TVP1, TVP2 i TV Polonia:
Zrealizowała także kilkadziesiąt filmów dokumentalnych i reportaży o różnorodnej tematyce – od popularyzacji nauki, po kulturalną i społeczną.

</doc>
<doc id="1081141" url="https://pl.wikipedia.org/wiki?curid=1081141" title="When Johnny Comes Marching Home">
When Johnny Comes Marching Home

When Johnny Comes Marching Home (czasami znana również jako When Johnny Comes Marching Home Again) – popularna amerykańska piosenka z czasów wojny secesyjnej.
Pierwszy raz opublikowana w 1863, tekst piosenki został napisany przez Patricka Gilmora (pseudonim Louis Lambert) i opowiada o powrocie młodego mężczyzny do domu z wojny. Tekst piosenki chwali wojnę, zwycięstwo i bohaterstwo. Odpowiedzią na ten antypokojowy wydźwięk była irlandzka piosenka "Johny I Hardly Knew Ye" opowiadająca o żołnierzu, który uciekł od dziewczyny i dziecka, które mu powiła - na wojnę, gdzie został kaleką, a po powrocie żebrakiem.
Utwór był wykorzystywany w wielu filmach, np. "Stalag 17" (1953), "Jak zdobywano Dziki Zachód" (1963), "Doktor Strangelove, czyli jak przestałem się martwić i pokochałem bombę" (1964) czy "Szklana pułapka 3" (1995).
Pełny tekst.
When Johnny comes marching home again,
Hurrah! Hurrah!
We’ll give him a hearty welcome then
Hurrah! Hurrah!
The men will cheer and the boys will shout
The ladies they will all turn out
And we’ll all feel gay when Johnny comes marching home.
The old church bell will peal with joy
Hurrah! Hurrah!
To welcome home our darling boy,
Hurrah! Hurrah!
The village lads and lassies say
With roses they will strew the way,
And we’ll all feel gay when Johnny comes marching home.
Get ready for the Jubilee,
Hurrah! Hurrah!
We’ll give the hero three times three,
Hurrah! Hurrah!
The laurel wreath is ready now
To place upon his loyal brow
And we’ll all feel gay when Johnny comes marching home.
Let love and friendship on that day,
Hurrah, hurrah!
Their choicest pleasures then display,
Hurrah, hurrah!
And let each one perform some part,
To fill with joy the warrior’s heart,
And we’ll all feel gay when Johnny comes marching home

</doc>
<doc id="1081143" url="https://pl.wikipedia.org/wiki?curid=1081143" title="Droga wojewódzka nr 129">
Droga wojewódzka nr 129

Droga wojewódzka nr 129 (DW129) – droga wojewódzka o długości 4,917 km łącząca drogę krajową nr 31 w okolicach Sarbinowa w powiecie myśliborskim z drogą wojewódzką nr 132 w Dąbroszynie w gminie Witnica. Droga przecina granicę dwóch województw lubuskiego i zachodniopomorskiego.
Początkowy odcinek 2,592 km podlega Rejonowi Dróg Wojewódzkich Chojna i został określony jako droga klasy Z. Odcinek ten w przeciwieństwie do dalszego przebiegu posiada asfaltową nawierzchnię o dobrej jakości.
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
W latach 1986–2000 oznaczenie 129 było przypisane również do drogi o relacji "Renice – Myślibórz", która stała się częścią drogi krajowej nr 31.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem odcinków oznaczonych znakiem zakazu B-19.
Do 13 marca 2021 r..
We wcześniejszych latach droga była objęta ograniczeniami dozwolonego nacisku na oś.
Występują rozbieżności dotyczące lat 2000. – numer 129 nie występuje w rozporządzeniach wymieniających drogi wojewódzkie o dozwolonym nacisku na pojedynczą oś do 10 ton, jednak na mapach samochodowych droga jest traktowana jako trasa o podwyższonej nośności.

</doc>
<doc id="1081144" url="https://pl.wikipedia.org/wiki?curid=1081144" title="DW129">
DW129



</doc>
<doc id="1081147" url="https://pl.wikipedia.org/wiki?curid=1081147" title="I Liceum Ogólnokształcące im. Adama Asnyka w Kaliszu">
I Liceum Ogólnokształcące im. Adama Asnyka w Kaliszu

 I Liceum Ogólnokształcące im. Adama Asnyka w Kaliszu – najstarsze liceum ogólnokształcące w Kaliszu założone w 1773 przez Komisję Edukacji Narodowej jako Szkoła Wojewódzka Podwydziałowa KEN. Szkoła jest jedną z najstarszych szkół średnich w województwie wielkopolskim i w Polsce. Część historyków uważa szkołę za spadkobierczynię i kontynuatorkę tradycji szkoły kolegiackiej założonej przy kolegiacie św. Pawła Apostoła w Kaliszu w 1160, choć wspomniana kolegiata została ostatecznie zniszczona już w 1331 roku. Od 1923 r. szkoła nosi imię swego wychowanka Adama Asnyka.
Nazwa.
Od 1773 szkoła nosiła następujące nazwy:
Wychowankowie i absolwenci.
Wychowankami i absolwentami szkoły, w całym okresie jej istnienia, byli m.in.:

</doc>
<doc id="1081149" url="https://pl.wikipedia.org/wiki?curid=1081149" title="Top Music">
Top Music

Top Music – polska firma fonograficzna założona na początku lat 90. w Krakowie.
Wydawała płyty polskich rockowych zespołów, m.in. Iry oraz Rezerwatu.
Profil działalności.
Jednym z pierwszych wydawnictw wytwórni była reedycja płyty zespołu Ira pt. "Ira" która została wydana w 1989 roku.

</doc>
<doc id="1081158" url="https://pl.wikipedia.org/wiki?curid=1081158" title="Baron Stafford">
Baron Stafford

Baronowie Stafford 1. kreacji (parostwo Anglii)
Baronowie Stafford 2. kreacji (parostwo Anglii)
Baronowie Stafford 3. kreacji (parostwo Anglii)
Baronowie Stafford 4. kreacji (parostwo Anglii)
Baronowie Stafford 5. kreacji (parostwo Anglii)
Najstarszy syn 9. barona Stafford: Benjamin Basil Fitzherbert

</doc>
<doc id="1081161" url="https://pl.wikipedia.org/wiki?curid=1081161" title="Delamar Ghost Town">
Delamar Ghost Town

Delamar Ghost Town ("Opuszczone Miasto Delamar") – małe opuszczone miasto na wschodnim krańcu Nevady w Stanach Zjednoczonych. Niegdyś było świadkiem kwitnącej eksploatacji złota, lecz zostało zrujnowane przez proces wydobywania „na sucho” (bez wilgoci w wentylowanym powietrzu).
Powstanie Delamar.
W 1889 poszukiwacze John Ferguson i Joseph Sharp odkryli złoto niedaleko Monkeywrench Wash. Wkrótce powstał obóz górniczy na zachód od Monkeywrench, o nazwie "Ferguson". W kwietniu 1894 kapitan Joseph Rafael De Lamar z Montany wykupił większość kopalni na tym obszarze i przemianował obóz Ferguson na Delamar. W tym samym roku zaczęto wydawać gazetę o nazwie "Delamar Lode" (Żyła Delamar) i otwarto budynek poczty. Wkrótce populacja osady wynosiła ponad 1500 osób. Wybudowano też szpital, operę, kościoły, szkołę, kilka zakładów i salonów. Większość budynków została wykonana z występującej tam skały.
Do roku 1896 zakład z Delamar przerabiał dziennie do 260 ton rudy. Wodę do obozu pompowano ze studni położonej w oddalonym o 18 km Meadow Valley Wash. Zapasy i materiały przebywały jeszcze dłuższą drogę – transportowane były przez góry przy użyciu mułów z węzła kolejowego w Milford w stanie Utah – 220 kilometrów od Delamar.
Dagger Dust.
Złoto w kopalniach Delamar było osadzone w kwarcycie. W procesie wydobywania złota z kwarcytu wydobywał się również w dużych ilościach pył zawierający cząsteczki podobnej do szkła skały. Ten niebezpieczny materiał (nazywany "Dagger Dust") wywoływał pylicę płuc. "Dagger Dust" w krótkim czasie tworzył mikroskopijne dziury w pęcherzykach płuc. W ciągu kilku miesięcy ofiary umierały z uduszenia się z powodu okaleczeń podobnych do tych powodowanych przez rozedmę płuc. Z powodu występowania szkodliwego pyłu w pewnym momencie w Delamar żyło ok. 400 wdów (ang. "widow"), dlatego miasteczko zyskało przydomek The Widowmaker.
Na przełomie wieków produkcja złota uległa spowolnieniu, a do roku 1902 wielu mieszkańców przeniosło się już do nowego miasteczka – Tonopah w Nevadzie. Wkrótce potem Delamar całkowicie wymarło.
Miasto obecnie.
Wiele ruin stoi dalej w dobrych warunkach w regionie Wymarłego Miasta Delamar – budynki można łatwo zobaczyć z pobliskich wzgórz. Istnieją też dwa cmentarze. Obszar ten poprzecinany jest kopalniami i szybami kopalnianymi. Główny szyb został wysadzony w powietrze. Teren miasteczka Delamar nadal przemierzają dzikie konie.

</doc>
<doc id="1081163" url="https://pl.wikipedia.org/wiki?curid=1081163" title="The Kill">
The Kill

The Kill – drugi po „Attack” singel zespołu Thirty Seconds to Mars z albumu "A Beautiful Lie". Oficjalna premiera piosenki odbyła się 30 sierpnia 2005 roku w USA.
Teledysk.
Video do piosenki powstało w oparciu o film „Lśnienie” na podstawie powieści Stephena Kinga.

</doc>
<doc id="1081166" url="https://pl.wikipedia.org/wiki?curid=1081166" title="Zespół larwy skórnej wędrującej">
Zespół larwy skórnej wędrującej

Zespół larwy skórnej wędrującej (łac. – "syndroma larvae migrantis cutaneae, larva migrans cutanea") – zespół typowych zmian skórnych, o wyglądzie kanalików, któremu towarzyszy wyraźny odczyn zapalny pod postacią zaczerwienienia, wywoływany przez wędrujące larwy różnych gatunków tęgoryjców (nicieni), zwykle tęgoryjca "Ancylostoma brasiliense". Człowiek nie jest gospodarzem tych pasożytów i poza manifestacją skórną nie dochodzi do zakażenia narządów wewnętrznych i innych objawów.
Przebieg zakażenia.
Człowiek zaraża się poprzez kontakt z ziemią zanieczyszczoną odchodami kotów i psów. Zakażenia są szczególnie częste u dzieci i osób zawodowo narażonych na kontakt z ziemią. Larwy tęgoryjców nie osiągają dojrzałości płciowej u człowieka i zwykle giną samoistnie po kilku, kilkunastu tygodniach, nawet bez leczenia.
Objawy chorobowe.
Na pograniczu skóry i naskórka pojawia się zaczerwienienie i obrzęk, który następnie się rozszerza, gdyż larwa wędruje z częstością kilku centymetrów na dobę, tworząc charakterystyczne pozakręcane, wyniosłe ponad skórę kanaliki. Zmiany skórne charakteryzują się bardzo intensywnym swędzeniem. W późniejszym czasie w obrębie zmian skórnych mogą pojawiać się pęcherzyki lub pęcherze. Chorobie towarzyszy eozynofilia.
Leczenie.
Choroba ustępuje samoistnie po naturalnej śmierci larwy. Jednakże stosuje się leczenie, gdyż zmniejsza ono intensywność świądu. W leczeniu można stosować:

</doc>
<doc id="1081176" url="https://pl.wikipedia.org/wiki?curid=1081176" title="Kowal z Podlesia Większego">
Kowal z Podlesia Większego

Kowal z Podlesia Większego – opowiadanie J.R.R. Tolkiena opublikowane w 1967 roku.
Książka stanowiła próbę wytłumaczenia słowa "faerie" za pomocą krótkiej historyjki o kucharzu i jego cieście. Miało to być częścią przedmowy Tolkiena do bajki George’a MacDonalda pt. "The Golden Key". Jednak pomysł Tolkiena przeobraził się w pełną opowieść. Oryginalny tytuł miał brzmieć "Wielkie Ciasto" ("The Great Cake"), lecz został zmieniony tak, by stanowił odniesienie do prac P.G. Wodehouse’a.
Opowieść nie ma związku ze Śródziemiem, z wyjątkiem motywu „czarodziejskiego” podróżnika, który udaje się do krainy znajdującej się poza realnym światem i która znajduje się zazwyczaj poza zasięgiem śmiertelników. (W ten sposób Kowala można porównać do Berena dostającego się do królestwa Doriathu lub do Eärendila podróżującego do Amanu).
Pierwsza publikacja miała miejsce w bożonarodzeniowym wydaniu magazynu „Redbook” 23 listopada 1967 w Nowym Jorku. Ilustracje Pauline Baynes pojawiły się dopiero w wersji książkowej. Opowiadanie bywa publikowane w zbiorze wraz z nowelą "Rudy Dżil i jego pies", do której ilustracje również wykonała Pauline Baynes. Obie historie, poza postacią autora, nic nie łączy.

</doc>
<doc id="1081179" url="https://pl.wikipedia.org/wiki?curid=1081179" title="Rodion Gataullin">
Rodion Gataullin

Rodion Aksanowicz Gataullin, ros. Родион Аксанович Гатауллин (ur. 23 listopada 1965 w Taszkencie) – rosyjski skoczek o tyczce, wcześniej reprezentujący ZSRR.
Osiągnięcia.
Wicemistrz olimpijski z Seulu (1988). Brązowy medalista mistrzostw świata w Rzymie (1987). Dwukrotny halowy mistrz świata (Budapeszt 1989, Toronto 1993). Dwukrotny mistrz Europy (Split 1990, Helsinki 1994). Dwukrotny halowy mistrz Europy (Budapeszt 1988, Glasgow 1990).
Rekordy.
Rekordy życiowe:

</doc>
<doc id="1081180" url="https://pl.wikipedia.org/wiki?curid=1081180" title="Hrabstwo Franklin (Nebraska)">
Hrabstwo Franklin (Nebraska)

Franklin – hrabstwo w USA, w stanie Nebraska. Założone w 1867. Według danych z 2000 roku hrabstwo miało 3574 mieszkańców.

</doc>
<doc id="1081195" url="https://pl.wikipedia.org/wiki?curid=1081195" title="Mistrzostwa Polski w Łyżwiarstwie Figurowym 2001">
Mistrzostwa Polski w Łyżwiarstwie Figurowym 2001

Mistrzostwa Polski w łyżwiarstwie figurowym 2001 – zawody mające na celu wyłonienie najlepszych łyżwiarzy figurowych w Polsce. Mistrzostwa rozgrywano od 15 do 17 stycznia 2000 w hali Torwar II w Warszawie.

</doc>
<doc id="1081202" url="https://pl.wikipedia.org/wiki?curid=1081202" title="Maksim Tarasow">
Maksim Tarasow

Maksim Władimirowicz Tarasow (ros. Максим Владимирович Тарасов; ur. 2 grudnia 1970 w Jarosławiu) – rosyjski lekkoatleta skoczek o tyczce, startujący początkowo w barwach ZSRR, wielki rywal Serhija Bubki.
W barwach ZSRR zdobył srebrny medal na mistrzostwach świata juniorów w 1988 w Sudbury. Na mistrzostwach świata seniorów w 1991 w Tokio zajął 3. miejsce.
Na igrzyskach olimpijskich w 1992 w Barcelonie startował w reprezentacji Wspólnoty Niepodległych Państw. Zdobył wówczas złoty medal wynikiem 5,80 m.
W 1993 przeprowadził się z Jarosławia do Budapesztu. Występował jednak jako reprezentant Rosji. Na mistrzostwach świata w 1993 w Stuttgarcie zdobył ponownie brązowy medal. Na halowych mistrzostwach świata w 1995 w Barcelonie zajął 7. miejsce, zaś na mistrzostwach świata w 1995 w Göteborgu był drugi.
Był brązowym medalistą halowych mistrzostw świata w 1997 w Paryżu. Na mistrzostwach świata w 1997 w Atenach zajął ponownie 2. miejsce.
Zwyciężył na mistrzostwach Europy w 1998 w Budapeszcie, a także na mistrzostwach świata w 1999 w Sewilli. Na igrzyskach olimpijskich w 2000 w Sydney wywalczył brązowy medal.
Rekord życiowy Tarasowa wynosi 6,05 m (w 1999), w hali jego najlepszym rezultatem było 6,00. Oba te wyniki są aktualnymi rekordami Rosji. Nie zdobył nigdy tytułu mistrza ZSRR ani Rosji w skoku o tyczce na stadionie, ale był mistrzem WNP w 1992, oraz halowym mistrzem Rosji w 1995 i 1997.

</doc>
<doc id="1081204" url="https://pl.wikipedia.org/wiki?curid=1081204" title="Perccottus glenii">
Perccottus glenii



</doc>
<doc id="1081208" url="https://pl.wikipedia.org/wiki?curid=1081208" title="Mistrzostwa Polski w Łyżwiarstwie Figurowym 2000">
Mistrzostwa Polski w Łyżwiarstwie Figurowym 2000

Mistrzostwa Polski w łyżwiarstwie figurowym 2000 – zawody mające na celu wyłonienie najlepszych łyżwiarzy figurowych w Polsce. Mistrzostwa rozgrywano od 14 do 16 stycznia 2000 w Warszawie.

</doc>
<doc id="1081211" url="https://pl.wikipedia.org/wiki?curid=1081211" title="Powiat Gmunden">
Powiat Gmunden

Powiat Gmunden (niem. "Bezirk Gmunden") – powiat w Austrii, w kraju związkowym Górna Austria, w Traunviertel. Siedziba znajduje się w mieście Gmunden.
Geografia.
Południowa i środkowa część powiatu znajduje się w Północnych Alpach Wapiennych, południowy zachód w Salzkammergut a południowy wschód i część centralna w górach Totes Gebirge.
Powiat Gmunden graniczy z następującymi powiatami: na północnym zachodzie Vöcklabruck, na północy Wels-Land, na północnym wschodzie Kirchdorf an der Krems, na południowym wschodzie Liezen (Styria), na południu St. Johann im Pongau, na południowym zachodzie Salzburg-Umgebung i Hallein (ostatnie trzy w kraju związkowym Salzburg).
Podział administracyjny.
Powiat podzielony jest na 20 gmin, w tym trzy gminy miejskie "(Stadt)", siedem gmin targowych "(Marktgemeinde)" oraz dziesięć gmin wiejskich "(Gemeinde)".

</doc>
<doc id="1081220" url="https://pl.wikipedia.org/wiki?curid=1081220" title="Powiat Kirchdorf an der Krems">
Powiat Kirchdorf an der Krems

Powiat Kirchdorf an der Krems (niem. "Bezirk Kirchdorf an der Krems") – powiat w Austrii, w kraju związkowym Górna Austria, w Traunviertel. Siedziba powiatu znajduje się w mieście Kirchdorf an der Krems.
Geografia.
Powiat Kirchdorf an der Krems graniczy z następującymi powiatami: na północy Wels-Land, na wschodzie Steyr-Land, na południu Liezen (w kraju związkowym Styria), na zachodzie Gmunden.
Powiat, z wyjątkiem północnej części, leży wśród gór Północnych Alp Wapiennych: południowy zachód w Totes Gebirge, południowy wschód w Alpach Ennstalskich, pozostały obszar zajmują Oberösterreichische Voralpen.
Podział administracyjny.
Powiat podzielony jest na 23 gminy, w tym jedną gminą miejską "(Stadt)", sześć gmin targowych "(Marktgemeinde)" oraz 16 gmin wiejskich "(Gemeinde)".

</doc>
<doc id="1081224" url="https://pl.wikipedia.org/wiki?curid=1081224" title="Droga wojewódzka nr 162">
Droga wojewódzka nr 162

Droga wojewódzka nr 162 (DW162) – droga wojewódzka o długości 69,318 km łącząca Kołobrzeg poprzez drogę nr 102 z drogą nr 173 w Zarańsku, która dalej wiedzie do Drawska Pomorskiego. Trasa łączy także Kołobrzeg i Drawsko Pomorskie z drogą krajową nr 6. Trasa podlega Rejonowi Dróg Wojewódzkich Białogard i RDW Drawsko Pomorskie.
Zachodniopomorski Zarząd Dróg Wojewódzkich w Koszalinie określił ją jako drogę klasy G.
13 października 2014 r. oddano do użytku obwodnicę Gościna leżącą w ciągu drogi 162; została ona poprowadzona po zachodniej stronie miasta, śladem dawnego torowiska kolejki wąskotorowej.

</doc>
<doc id="1081227" url="https://pl.wikipedia.org/wiki?curid=1081227" title="Mistrzostwa Polski w Łyżwiarstwie Figurowym 1999">
Mistrzostwa Polski w Łyżwiarstwie Figurowym 1999

Mistrzostwa Polski w łyżwiarstwie figurowym 1999 – zawody mające na celu wyłonienie najlepszych łyżwiarzy figurowych w Polsce.

</doc>
<doc id="1081228" url="https://pl.wikipedia.org/wiki?curid=1081228" title="DW162">
DW162



</doc>
<doc id="1081229" url="https://pl.wikipedia.org/wiki?curid=1081229" title="Powiat Steyr-Land">
Powiat Steyr-Land

Powiat Steyr-Land (niem. "Bezirk Steyr-Land") – powiat w Austrii, w kraju związkowym Górna Austria, w Traunviertel. Siedziba powiatu znajduje się w mieście statutarnym Steyr, które do powiatu jednak nie należy.
Geografia.
Północna część powiatu leży na Wyżynie Bawarskiej, pozostałe tereny stanowią Północne Alpy Wapienne, w środkowej i południowej części są to Oberösterreichische Voralpen. Wschodnia część przy granicy leży w Ybbstaler Alpen.
Powiat Steyr-Land graniczy z następującymi powiatami: na północy Linz-Land, na północnym wschodzie Amstetten i Waidhofen an der Ybbs (dwa w kraju związkowym Dolna Austria), na południu Liezen (w kraju związkowym Styria), na zachodzie Kirchdorf an der Krems.
Podział administracyjny.
Powiat podzielony jest na 20 gmin, w tym jedną gminę miejską "(Stadt)", sześć gmin targowych "(Marktgemeinde)" oraz 13 gmin wiejskich "(Gemeinde)".

</doc>
<doc id="1081230" url="https://pl.wikipedia.org/wiki?curid=1081230" title="Ga East">
Ga East

Dystrykt Ga East jest dystryktem w Regionie Greater Accra w Ghanie ze stolicą w Abokobi. Utworzony został pod koniec lat osiemdziesiątych XX wieku przez podział dystryktu Ga.
Jest jednym z 28 niedawno utworzonych dystryktów i leży w północno-zachodniej części regionu. Od północy graniczy z dystryktem Akuapim South w Regionie Wschodnim, od zachodu z dystryktem Ga West, od południa z Dystryktem Stołecznym Akra, a od wschodu z okręgiem miejskim Tema.
Ważniejsze miasta w dystrykcie to Abokobi, Adenta West, Ayi Mensa, Ashongman, Bansa, Pantang (znajduje się tu wielki szpital psychiatryczny ze szkołą pielęgniarek), Dome, Haatso, Kwabenya (siedziba Komisji Energii Atomowej Ghany), Madina (największe miasto handlowe w dystrykcie), Oyarifa i Taifa.
Abokobi jest ważnym miastem historycznym. Tutaj prezbiteriańscy misjonarze założyli swoją misję i w dalszym ciągu jest to ważny ośrodek prezbiteriańskiego Kościoła w Ghanie.

</doc>
<doc id="1081233" url="https://pl.wikipedia.org/wiki?curid=1081233" title="Isidor de Monteleone">
Isidor de Monteleone

Isidoro Casado de Acevado y del Mazo, 1. markiz de Monteleone (1667-1739) – hiszpański polityk i dyplomata.
Jego przodkiem był malarz Diego Velázquez, Don Isidoro pełnił funkcję ambasadora Hiszpanii w Londynie, dokąd przybył w grudniu 1712 roku. Zapamiętano go jako gorliwego obrońcę idei immunitetu poselskiego, kiedy Brytyjczycy aresztowali podejrzanego o kontakty z jakobitami szwedzkiego ambasadora Carla Gyllenborga w 1717 roku i trzymali przez trzy miesiące w areszcie.
Jego bratem był Antonio Casado de Acevedo y Velasco (1703-1749), również dyplomata. 

</doc>
<doc id="1081245" url="https://pl.wikipedia.org/wiki?curid=1081245" title="Janice Soprano">
Janice Soprano

Janice Soprano – fikcyjna postać z serialu Rodzina Soprano, której rola odgrywana jest przez Aide Turturro, jest starszą siostrą Tony’ego Soprano. Młoda Janice, która pojawia się we wspomnieniach jest grana przez Madeline Blue.
Fabuła.
Janice po ukończeniu szkoły średniej uciekła do Los Angeles i zmieniła imię na „Parvati Wasatch” w 1978. Podróżowała po Europie, wyszła za mąż za Kanadyjczyka, któremu urodziła syna. Pracowała też w jako kelnerka w kawiarni, zanim wróciła na stałe do New Jersey. Jej relacje z Tonym są często napięte, Tony czuje się odpowiedzialny za utrzymanie rodziny, ale często zostaje zmuszany do kontaktów ze swoją matką, Livią.
Będąc w New Jersey zaczęła się spotykać z Richiem Aprile, który akurat został wypuszczony z więzienia. Po jakimś czasie ich znajomości, podczas kłótni Richie uderzył Janice, a ta strzeliła do niego i zabiła go. Potem poprosiła brata, aby pozbył się ciała, a sama uciekła do Seattle. Wróciła jednak, gdy jej matka, Livia, umiera.
Po śmierci Jackiego Jr., Janice związała się z Ralphem Cifaretto, który do tej pory mieszkał z matką Jackiego, Rosalie Aprile. Szybko jednak doszła do wniosku, że jej związek z Ralphem to pomyłka i gdy Ralph pojawił się u niej w domu z wiadomością, ze nareszcie zerwał z Rosalie, Janice wściekła się na niego i zrzuciła ze schodów, każąc mu odejść.
Po zniknięciu Ralpha, Janice zaczęła opiekować się wdowcem Bobbym Baccala, który także był jednym z kapitanów Tony’ego. Ostatecznie biorą ślub i Janice zostaje surową, ale i opiekuńczą macochą.
W szóstym sezonie dowiadujemy się, że Janice urodziła Bobby’emu córkę, której dała imię Domenica.

</doc>
<doc id="1081246" url="https://pl.wikipedia.org/wiki?curid=1081246" title="Dystrykt Ga">
Dystrykt Ga

Dystrykt Ga był dystryktem w regionie Wielka Akra. Dekretem prezydenta Johna Kufuora z dnia 12 listopada 2003 został podzielony na dwa dystrykty Ga East i Ga West.

</doc>
<doc id="1081250" url="https://pl.wikipedia.org/wiki?curid=1081250" title="Diósgyőri Vasgyárak Testgyakorlók Köre">
Diósgyőri Vasgyárak Testgyakorlók Köre



</doc>
<doc id="1081251" url="https://pl.wikipedia.org/wiki?curid=1081251" title="Grodzisk Mazowiecki Muzeum">
Grodzisk Mazowiecki Muzeum



</doc>
<doc id="1081253" url="https://pl.wikipedia.org/wiki?curid=1081253" title="Diosgyori VTK Miszkolc">
Diosgyori VTK Miszkolc



</doc>
<doc id="1081254" url="https://pl.wikipedia.org/wiki?curid=1081254" title="Szafa komputerowa">
Szafa komputerowa



</doc>
<doc id="1081257" url="https://pl.wikipedia.org/wiki?curid=1081257" title="DVTK Miszkolc">
DVTK Miszkolc



</doc>
<doc id="1081259" url="https://pl.wikipedia.org/wiki?curid=1081259" title="Johann Heinrich Meissner">
Johann Heinrich Meissner

Johann Heinrich Meissner (ur. 1701 w Królewcu, zm. 8 maja 1770 w Gdańsku) – niemiecki rzeźbiarz, od 1726 działający w Gdańsku.
Charakterystyka artysty.
Był twórcą późnego baroku, tworzącym w kamieniu i drewnie. Dzięki małym rzeźbom i płaskorzeźbom gabinetowym, zwłaszcza typowym dla sztuki rokoka statuetkom, zyskał sławę jednego z najlepszych rzeźbiarzy rokokowych w tej części Europy. W dziełach tych nawiązywał do rzeźb klasycznych i manierystycznych, a jednocześnie wykazywał znaczną samodzielność.
Był także twórcą plastyki monumentalnej: w rodzinnym Królewcu wykonał posąg Fryderyka Wilhelma I, w Gdańsku marmurowy pomnik Augusta III dla Dworu Artusa, dla kościoła Mariackiego nową ambonę, rzeźby do prospektu wielkich organów, statuę św. Rajnolda i szereg innych rzeźb, dla kościoła św. Jana prospekt do małych organów, dla kościoła św. Trójcy dekorację rzeźbiarską stall rady kościelnej. Ponadto jego dziełem były liczne płaskorzeźbione przedproża gdańskich kamienic, w większości dziś rozproszone lub niezachowane.

</doc>
<doc id="1081262" url="https://pl.wikipedia.org/wiki?curid=1081262" title="Hodegetria">
Hodegetria

Hodegetria, hodigitria (z grec. ή oδηγήτρια, "i odigitria", wskazująca drogę) – najstarszy i najbardziej rozpowszechniony typ ikonograficzny przedstawienia Matki Bożej z Dzieciątkiem Jezus na ręku.
Tradycja i historia.
Według tradycji pierwszym ikonografem był święty Łukasz z Antiochii, ewangelista, który namalował na desce wizerunek Marii z Dzieciątkiem na ręku. Ikonę podarował wraz z Ewangelią Teofilowi wymienionemu w przedmowie do Ewangelii ("...dostojny Teofilu...") i w prologu do Dziejów Apostolskich. Teofil był prawdopodobnie wysokim urzędnikiem rzymskim.
Po śmierci Teofila ikona powróciła do Jerozolimy, gdzie została odnaleziona przez Eudokię, żonę cesarza Teodozjusza II, która w latach 436–437 odbywała podróż do Ziemi Świętej. Eudokia kupiła tę ikonę i odesłała ją do Konstantynopola w darze dla siostry cesarza, Pulcherii. Pulcheria umieściła ją w ufundowanym przez siebie w dzielnicy portowej kościele klasztornym "Ton Odigon – dla Przewodników". W klasztorze mieszkali i pracowali mnisi – przewodnicy i opiekunowie niewidomych. Według innych przekazów chodzi, może jednocześnie, o świątynię, służącą za miejsce modlitw marynarzom i rybakom. Hodigitria to łacińska transliteracja greckiego „η οδηγήτρια”, czyli „wskazująca drogę”.
W Bizancjum ikona Bogurodzicy zasłynęła wieloma cudami, stała się świętością i talizmanem chroniącym od złego. Była także patronką podróżujących i opiekunką ociemniałych. Przetrwała w ukryciu okres ikonoklazmu. W IX w. wykształcił się dokładnie opracowany wzór ikonograficzny wizerunku Maryi – hodegetrii – i stał się przykładem dla licznych kopii. Ikonę zniszczyli prawdopodobnie Turcy w 1453 roku po zdobyciu Konstantynopola. Według aktualnej i dominującej tradycji greckiej oryginał ikony znajdował się w monastyrze Sumela, w Poncie, gdy w Konstantynopolu zniszczeniu uległa jego kopia. Aktualnie owa ikona "Przenajświętszej z Sumeli (Panagia Sumela)" stanowi cel masowych pielgrzymek do miejscowości "Kastania", w greckiej prowincji Macedonii Centralnej.
Jedne z najstarszych zachowanych przedstawień tego typu znajdują się w ewangeliarzu Rabbulasa, na freskach w Bawit, w zabytkowych świątyniach armeńskich z VI wieku. Według tradycji greckiej, najstarsza jest wspomniana ikona z Sumeli, mająca pochodzić z I w n.e., obecna na górze Mela od co najmniej 386 r.
Wzór ikonograficzny.
Maryja ukazana jest frontalnie, najczęściej w półpostaci. Czasem w pełnej figurze: siedząca na tronie lub stojąca. Nie widać u niej matczynej poufałości w stosunku do Syna. Głowę trzyma prosto, lekko zwróconą w kierunku Chrystusa, rzadziej – pochyloną nieznacznie ku Chrystusowi. Na lewym ramieniu trzyma Dzieciątko, dostojnym gestem prawej dłoni z długimi palcami wskazując na nie. Może to być gest prezentacji – wskazania ludziom Syna Bożego lub gest postawy służebnej – przedstawienie Synowi wiernego ludu.
Chrystus znajduje się w pewnym oddaleniu od twarzy Matki, patrzy prosto przed siebie i ukazuje całe swe oblicze. Rzadziej ma głowę lekko obróconą w prawo. Wznosi prawą dłoń w geście błogosławieństwa, a w lewej dłoni trzyma zwój (od XVI w. także księgę lub kulę). Chrystus nie jest tutaj niemowlęciem, występuje w ikonograficznym typie Chrystusa – Emmanuela, ma twarz dojrzałego, inteligentnego człowieka. Ubrany jest w biały chiton i narzucony nań purpurowy, często przetykany złotem himation.
Ikona hodegetrii ukształtowała się ostatecznie w Bizancjum. Przebija z niej stosowany w cesarskim pałacu porządek, składający się z oficjalnych ceremonii, a ukrywający wszelkie wyrażenia uczuć, ukazujący jedynie świętość i godność władzy cesarskiej. Taka majestatyczna obojętność i brak przejawów ludzkich uczuć przyjęte zostały na wiele wieków jako najbardziej obowiązujące na dogmatycznej ikonie Boskiego Macierzyństwa, jaką jest Bogarodzica z Chrystusem-Emmanuelem.
Hodegetria na Rusi.
Wzór hodegetrii doczekał się wielu odmian ikonograficznych, które następnie były kopiowane, przyjmując nowe nazwy. Na Rusi powstały w takich okolicznościach ikony Smoleńska i Tichwińska.
Jedną z najstarszych i najsłynniejszych ikon w typie hodegetrii jest Smoleńska Ikona Matki Bożej. W 1046 roku cesarz bizantyjski Konstantyn IX Monomach wydał swą córkę Annę za ruskiego księcia Wsiewołoda. Według tradycji przed odjazdem pobłogosławił ją na drogę ikoną Matki Bożej, którą następnie Anna zabrała z Konstantynopola do Czernihowa. Syn księcia Wsiewołoda, Włodzimierz II Monomach, przeniósł ikonę do Smoleńska i umieścił w cerkwi Zaśnięcia Matki Bożej. Od tej pory ikonę zaczęto nazywać smoleńską.
Inną bardzo starą i czczoną ikoną tego typu jest Włodzimierska Ikona Matki Bożej. Według badań historyków sztuki powstała w pierwszej połowie XII w. w Bizancjum.
Hodegetria w Polsce.
Na terenie Ukrainy, Polski i Słowacji typ hodegetrii należał do najczęściej spotykanych ikon. Umieszczana była (zamiennie z "Eleusą") wśród ikon namiestnych każdego ikonostasu. Od XV do XVII w. na klejmie (obramieniu ikony) malowano proroków. U dołu spotyka się też rodziców Maryi: św. Annę i św. Joachima. Ikony malowane przez miejscowe warsztaty w Karpatach często odbiegały od bizantyńskiego kanonu – Maryja miewała twarz dobrodusznej gospodyni, a Jezus tajemniczo się uśmiechał.
Najbardziej znanym tego typu przedstawieniem Maryi w Polsce jest obraz Matki Boskiej Częstochowskiej, znajdujący się w sanktuarium na Jasnej Górze.
Hodegetrią jest również Supraska Ikona Matki Bożej.

</doc>
<doc id="1081264" url="https://pl.wikipedia.org/wiki?curid=1081264" title="Niemen (album 1973)">
Niemen (album 1973)

Niemen vol. 1 i Niemen vol. 2 – albumy Czesława Niemena wydane jesienią 1973 roku, ponad rok od zarejestrowania ich w studiu Polskich Nagrań (sesja nagraniowa odbyła się w lipcu 1972). Od samego początku dostępne były jako dwa, niezależne względem siebie wydawnictwa, w oddzielnych obwolutach. Dopiero reedycja z listopada 2016 roku obejmowała obie płyty w rozkładanej okładce typu gatefold.

</doc>
<doc id="1081270" url="https://pl.wikipedia.org/wiki?curid=1081270" title="Grigorij Jegorow">
Grigorij Jegorow

Grigorij Aleksandrowicz Jegorow (ros. Григорий Александрович Егоров; ur. 12 stycznia 1967 w Szymkencie) – kazachski lekkoatleta, wcześniej reprezentujący ZSRR, specjalizujący się w skoku o tyczce. Brązowy medalista olimpijski z Seulu i uczestnik igrzysk w Atenach, trzykrotny wicemistrz świata (w tym dwukrotny halowy), trzykrotny medalista mistrzostw Europy) (w tym dwukrotny halowy), dwukrotny mistrz Azji.
Przebieg kariery.
W 1985 wziął udział w mistrzostwach Europy juniorów w Chociebużu, gdzie wywalczył srebrny medal. Rok później był uczestnikiem pierwszych w historii mistrzostw świata juniorów w Atenach, na nich zajął 5. pozycję.
Brał udział w letnich igrzyskach olimpijskich rozgrywanych w Seulu. Zdobył tam brązowy medal, przegrywając jedynie z kolegami z kadry Serhijem Bubką oraz Rodionem Gataullinem. W finale konkurencji uzyskał rezultat 5,80 m.
W 1989 startował w halowych mistrzostwach Europy w Hadze, gdzie zdobył złoty medal oraz w halowych mistrzostwach świata w Budapeszcie, na których wywalczył tytuł wicemistrza. Rok później otrzymał srebrny medal mistrzostw Europy oraz srebrny medal halowych mistrzostw Europy.
W 1993 roku zdobył srebrny medal halowych mistrzostw świata, był to pierwszy medal wywalczony przez niego jako reprezentant Kazachstanu. Na mistrzostwach świata w Stuttgarcie wywalczył srebrny medal, natomiast na mistrzostwach w Manili wywalczył tytuł mistrza Azji. W 1994 został srebrnym medalistą igrzysk azjatyckich. Brał udział w lekkoatletycznych mistrzostwach świata w Göteborgu, odpadł w fazie eliminacji, gdzie żadna jego próba nie została zmierzona. W 1999 również został zgłoszony do mistrzostw świata, ale nie wystartował.
W 2002 otrzymał brązowy medal mistrzostw Azji, a także złoty medal igrzysk azjatyckich. Rok później zdobył drugi w karierze tytuł mistrza Azji. Był uczestnikiem igrzysk olimpijskich w Atenach, jednak w swym występie nie zaliczył żadnego podejścia.
Rekordy życiowe.
Rekord życiowy zawodnika to 5,90 m – został on ustanowiony 19 sierpnia 1993 podczas mistrzostw świata w Stuttgarcie. Halowy rekord to również 5,90 m – został ustanowiony 11 marca 1990 w trakcie zawodów w Jokohamie.

</doc>
<doc id="1081272" url="https://pl.wikipedia.org/wiki?curid=1081272" title="Powiat Vöcklabruck">
Powiat Vöcklabruck

Powiat Vöcklabruck (niem. "Bezirk Vöcklabruck") – powiat w Austrii, w kraju związkowym Górna Austria, w Hausruckviertel. Siedziba powiatu znajduje się w mieście Vöcklabruck.
Geografia.
Powiat Vöcklabruck graniczy z następującymi powiatami: na północnym zachodzie Braunau am Inn i Ried im Innkreis, na północy Grieskirchen, na północnym wschodzie Wels-Land, na wschodzie Gmunden, na południu i zachodzie Salzburg-Umgebung w kraju związkowym Salzburg.
Południowa część powiatu znajduje się w Północnych Alpach Wapiennych, w grupie Salzkammergut.
Podział administracyjny.
Powiat podzielony jest na 52 gminy, w tym trzy gminy miejskie "(Stadt)", 13 gmin targowych "(Marktgemeinde)" oraz 36 gmin wiejskich "(Gemeinde)".

</doc>
<doc id="1081273" url="https://pl.wikipedia.org/wiki?curid=1081273" title="Mourner's Rhapsody">
Mourner's Rhapsody

Mourner's Rhapsody – album Czesława Niemena, wydany w 1974 w Niemczech Zachodnich, w 1975 w Wielkiej Brytanii, a w 1976 w USA. Płyta wydana przez wydawnictwo CBS - Columbia Records z takimi muzykami jazzrockowymi jak: Michał Urbaniak, Jan Hammer, John Abercrombie, Rick Laird, Don Grolnick.
W 1993 roku została wydana reedycja albumu.
Skład.
oraz

</doc>
<doc id="1081277" url="https://pl.wikipedia.org/wiki?curid=1081277" title="FC Twente 1965">
FC Twente 1965



</doc>
<doc id="1081280" url="https://pl.wikipedia.org/wiki?curid=1081280" title="Dome">
Dome



</doc>
<doc id="1081283" url="https://pl.wikipedia.org/wiki?curid=1081283" title="Rise of the Tyrant">
Rise of the Tyrant

Rise of the Tyrant – siódmy studyjny album zespołu Arch Enemy. Wydawnictwo ukazało się 24 września 2007 roku nakładem wytwórni muzycznej Century Media Records. Nagrania zostały zarejestrowane i zmiksowane pomiędzy marcem, a majem 2007 roku w Studio Fredman w Szwecji. Mastering odbył się w Tailor Maid, również w Szwecji. W utworze „Rise of the Tyrant” został użyty fragment z filmu Kaligula z roku 1979.
Album dotarł do 84. miejsca listy Billboard 200 w Stanach Zjednoczonych sprzedając się w nakładzie 8,9 tys. egzemplarzy w przeciągu tygodnia od dnia premiery. Płyta była promowana teledyskami do utworów „Revolution Begins” i „I Will Live Again”, które wyreżyserował Patric Ullaeus.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1081286" url="https://pl.wikipedia.org/wiki?curid=1081286" title="Puchar Zdobywców Pucharów (1977/1978)">
Puchar Zdobywców Pucharów (1977/1978)

XVIII Puchar Europy Zdobywców Pucharów 1977/1978

</doc>
<doc id="1081287" url="https://pl.wikipedia.org/wiki?curid=1081287" title="Louis Auguste Le Tonnelier de Breteuil">
Louis Auguste Le Tonnelier de Breteuil

Louis Auguste Le Tonnelier de Breteuil, baron de Breteuil, baron de Preuilly (ur. 7 marca 1730 w Azay-le-Ferron, zm. 2 listopada 1807 w Paryżu) – francuski polityk i dyplomata. Był ostatnim pierwszym ministrem Ancien régime’u. Król Ludwik XVI powołał go na to stanowisko w 100 godzin przed szturmem Bastylii.
Życiorys.
Był synem Claude’a Le Tonnelier de Breteuil i Marie-Thérèse de Froullay. Podczas wojny siedmioletniej służył w żandarmerii.
W roku 1758 przebywał w misji dyplomatycznej do Elektora Kolonii. W latach 1764–1768 pełnił funkcję ambasadora Francji w Petersburgu.
Jako ambasador Francji w Sztokholmie w latach 1764–1766 nie cieszył się zaufaniem dworu szwedzkiego i królewicz Gustaw w maju 1768 wpłynął na swego ojca, króla Adolfa Fryderyka, by napisał do Wersalu z prośbą o przysłanie kogoś, kto wsparłby odradzający się w Szwecji monarchizm. Breteuila zastąpił François Charles de Raimond, hrabia de Modène.
W latach 1771–1775 Breteuil pełnił funkcje ambasadora Francji w Neapolu, a następnie w Wiedniu (w latach 1775–1783).
W roku 1859 opublikowano jego "Pamiętniki".

</doc>
<doc id="1081290" url="https://pl.wikipedia.org/wiki?curid=1081290" title="Zózimo">
Zózimo

Zózimo Alves Calazães (ur. 19 czerwca 1932 w Plataforma, zm. 17 lipca 1977 w Rio de Janeiro), brazylijski piłkarz, środkowy obrońca. Mistrz świata z roku 1962.
Czarnoskóry piłkarz w ojczyźnie grał m.in. w Bangu AC (1951-1965) i CR Flamengo (1965). W reprezentacji Brazylii rozegrał 30 spotkań i strzelił 1 bramkę. Debiutował w 1955. Brał udział w Copa América 1957 i znajdował się w kadrze na MŚ 58, jednak w turnieju finałowym nie zagrał. Cztery lata później był już zawodnikiem podstawowej jedenastki. Finał z Czechosłowacją był jego ostatnim reprezentacyjnym występem. Karierę kończył w 1967 w peruwiańskim Club Sporting Cristal.
Zginął w wypadku samochodowym.

</doc>
<doc id="1081293" url="https://pl.wikipedia.org/wiki?curid=1081293" title="Taifa">
Taifa



</doc>
<doc id="1081294" url="https://pl.wikipedia.org/wiki?curid=1081294" title="Zozimo">
Zozimo



</doc>
<doc id="1081295" url="https://pl.wikipedia.org/wiki?curid=1081295" title="Polska i świat (TVN24)">
Polska i świat (TVN24)



</doc>
<doc id="1081296" url="https://pl.wikipedia.org/wiki?curid=1081296" title="Zózimo Alves Calazães">
Zózimo Alves Calazães



</doc>
<doc id="1081298" url="https://pl.wikipedia.org/wiki?curid=1081298" title="Szamal">
Szamal

Szamal (także znany jako barih, al shamaal; ang. shamal, shemaal, shimal, shumal) – wiejący z kierunków północnych i północno-zachodnich, gorący, suchy, i często gwałtowny wiatr występujący w rejonach Półwyspu Arabskiego, zwłaszcza w dolnej części Eufratu i Tygrysu oraz w Zatoce Perskiej
Klimatologia.
Szamal występuje przez cały rok, najczęściej w lecie (od maja do lipca) i trwa od 1 do 5 dni. Wiatry szamalowe w zimie są stosunkowo rzadkie (2-3 razy w miesiącu), ale są silniejsze niż w lecie. Największą siłę szamal osiąga podczas dnia, w nocy wiatry przy powierzchni ziemi są osłabiane ze względu na efekty termiczne. Wiatr wieje z przeważających kierunków północnych. Związane z szamalem burze piaskowe są często obserwowane m.in. w Iraku. W czasie trwania szamalu cyrkulacja bryzowa koło Zatoki Perskiej zazwyczaj jest ograniczona. Klimatologia rejonu Zatoki Perskiej jest opisana w kilku opracowaniach .
Według lokalnych przepowiedni pogodowych, pierwszy z silniejszych wiatrów, pojawiający się pod koniec maja, nazywany jest "Al-Haffar". Następny, występujący w czerwcu, nazywany jest "Barih Thorayya", a ostatni silniejszy szamal, występujący pod koniec czerwca - "Al-Dabaran".
Według "Słownika Meteorologicznego" Amerykańskiego Towarzystwa Meteorologicznego w czerwcu i lipcu szamal wieje prawie bez przerwy (wielki lub 40 dniowy szamal) w rejonie dolnego Eufratu i Tygrysu, chociaż wtedy wiatry są klimatycznie (średnio) słabe i związane z różnicą ciśnienia pomiędzy niżami termicznymi nad Półwyspem Arabskim i Indiami. 
Sytuacja synoptyczna.
W zimie szamal jest związany z przejściem systemów frontalnych od Morza Śródziemnego nad Półwyspem Arabskim. Fronty przesuwają się na południowy wschód - typowo w szerokości geograficznej Kuwejtu. Przesuwaniu się systemu frontalnego towarzyszy intensyfikacja obszaru wysokiego ciśnienia nad Arabią Saudyjską, który przemieszcza się nad Półwysep Arabski znad Afryki. Jednocześnie spada ciśnienie na powierzchni w okolicach frontu. Związany z tym gradient ciśnienia (północno-południowy) powoduje powstawanie silnych wiatrów szamalowych, które zazwyczaj trwają około 2-5 dni. Przejście układu frontalnego powoduje przesunięcie się niżu nad Morzem Czerwonym nad Oman co powoduje ciepłe i wilgotne wiatry w Omanie w okolicach Zatoki Perskiej (wiatr Kous).
W lecie szamal jest związany z intensyfikacją wyżu nad Arabią Saudyjską, utworzeniem się niżu w Zatoce Omańskiej i Pakistanie. W lecie tworzy się termiczny układ monsunowy (niż) nad południową częścią Półwyspu Arabskiego. W tym czasie wpływ układów frontalnych znad Morza Śródziemnego jest mały. 
Wiatry szamalowe mają dobrze zdefiniowaną strukturę pionową, w której maksimum wiatru występuje około 100-500 (niski prąd strumieniowy) nad powierzchnią ziemi, zwłaszcza w nocy, a wiatry przy ziemi są słabsze. W nocy temperatura powierzchni oziębia się gwałtownie co powoduje inwersję temperatury i zapobiega mieszaniu się powietrza w dolnych warstwach atmosfery i wpływa na obserwowaną strukturę wiatru w pionie. Podobny mechanizm występuje przy adwekcji ciepłego powietrza nad obszar zimnej wody. Powstają wtedy dwie, prawie niezależne warstwy w atmosferze, sytuacja w której w istniejącej warstwie dobrze wymieszanej rozwija się wewnętrzna warstwa (ang. internal boundary layer). Tego typu sytuację można spotkać kiedy ciepły wiatr szamalowy przemieszcza się nad wodami Zatoki Perskiej.

</doc>
<doc id="1081299" url="https://pl.wikipedia.org/wiki?curid=1081299" title="Igor Trandienkow">
Igor Trandienkow

Igor Trandienkow (ur. 17 sierpnia 1966) – rosyjski lekkoatleta uprawiający skok o tyczce.
Dwukrotny wicemistrz olimpijski (Barcelona 1992, Atlanta 1996). Brązowy medalista MŚ (Stuttgart 1993) i srebrny medalista ME (Helsinki 1994). Brązowy medalista halowych mistrzostw Europy (1994). Rekord życiowy – 6,01 (1996).
Mąż Mariny Trandienkowej – rosyjskiej sprinterki.

</doc>
<doc id="1081303" url="https://pl.wikipedia.org/wiki?curid=1081303" title="Deliblatska peščara">
Deliblatska peščara

Deliblatska peščara (serb. Делиблатска пешчара) – piaszczyste pustkowie w serbskiej części południowego Banatu. Największy obszar półpustynny w Europie.
Deliblatska peščara ma kształt elipsy o długości 35 km i szerokości 9–12 km, o dłuższej osi biegnącej z północnego zachodu na południowy wschód, od wsi Samoš do wsi Dubovac nad Dunajem. Jej powierzchnia wynosi około 300 km². Piaski są wyniesione o 40–50 m nad otaczające je lasy i pola uprawne, sięgając 190 m n.p.m. Nazwa obszaru pochodzi od wsi Deliblato w gminie Kovin na południowym skraju peščary.
Deliblatska peščara jest pozostałością dna wyschniętego Morza Panońskiego. Pierwotnie była piaszczystą pustynią. Pod koniec XIX wieku piaski utrwalono poprzez obsadzenie ich akacjami. Obecnie środowisko przyrodnicze Deliblatskiej peščary ma charakter stepowy. Ze względu na przepuszczalność tworzących ją piasków peščara jest pozbawiona cieków wodnych, ale obfituje w wody podziemne, szczególnie w południowej części, nad Karaszem i Dunajem. Klimat peščary jest umiarkowanie kontynentalny. Przeciętna roczna temperatura wynosi 11 °C, przeciętna temperatura lipca – 22 °C, a stycznia −1 °C. Ilość opadów wynosi 660 mm rocznie, z maksimum w maju. Latem silne wiatry powodują wysychanie górnej warstwy gleby do głębokości 0,5 m. Nasłonecznienie wynosi 2150 godzin rocznie.

</doc>
<doc id="1081311" url="https://pl.wikipedia.org/wiki?curid=1081311" title="FK Baník Sokolov">
FK Baník Sokolov



</doc>
<doc id="1081312" url="https://pl.wikipedia.org/wiki?curid=1081312" title="Banik Sokolov">
Banik Sokolov



</doc>
<doc id="1081314" url="https://pl.wikipedia.org/wiki?curid=1081314" title="Kvasiny">
Kvasiny

Kvasiny – wieś w Czechach, w kraju hradeckim, w powiecie Rychnov nad Kněžnou; siedziba gminy (cz. "obec") wiejskiej Kvasiny. Pierwsza wzmianka o niej pochodzi z 1544. Znajduje się tam fabryka Škody, w której produkowana jest Škoda Superb, a od 2009 r. także SUV Škoda Yeti. Wcześniej produkowane były Škoda 110R, Škoda Rapid oraz Škoda Roomster. Według danych z 28 sierpnia 2006 r. miejscowość zamieszkiwało 1376 osób.

</doc>
<doc id="1081317" url="https://pl.wikipedia.org/wiki?curid=1081317" title="Andrij Maksymenko">
Andrij Maksymenko

Andrij Maksymenko, ukr. Андрiй Максименко (ur. 7 grudnia 1969 w Czerkasach) – ukraiński szachista i trener szachowy ("FIDE Trainer" od 2007), arcymistrz od 1995 roku.
Kariera szachowa.
Pierwsze znaczące sukcesy zaczął odnosić na początku lat 90. W roku 1992 zajął w Symferopolu IV m. w mistrzostwach Ukrainy. W 1993 podzielił I m. w Lublinie, a w 1994 zajął II-III m. (za Gyula Saxem) w Cattolicy. W 1995 odniósł kolejne sukcesy: samodzielnie zwyciężył w kołowym turnieju w Aalborgu (przed Michałem Krasenkowem i Andrejem Kawalouem), zajął II m. w silnie obsadzonym turnieju w Kopenhadze (za Péterem Lékó, a przed m.in. Wiktorem Moskalenką, Igorem Glekiem, Józsefem Pintérem, Curtem Hansenem i Jonny Hectorem) oraz triumfował (wraz z Dorianem Rogozenką) we Lwowie. W 1996 zwyciężył w Schöneck/Vogtl. (turniej B, przed Robertem Kuczyńskim i Henrikiem Teskem), w 1997 podzielił I m. (wspólnie z Markiem Oliwą, Aleksandrem Czerwońskim oraz Mladenem Mušem) w rozegranym w Barlinku memoriale Emanuela Laskera, w 1999 zajął II m. (za Aleksandrem Motylowem) we Lwowie, a rok później w tym mieście podzielił I m. (wraz z Aleksandrem Czerninem). W 2001 zwyciężył (wraz z Sinišą Dražiciem) w Mediolanie oraz zajął I m. w kolejnym turnieju rozegranym we Lwowie. W 2002 podzielił I m. w Legnicy (wraz ze Stanisławem Zawadzkim), natomiast rok później powtórzył to osiągnięcie (wraz z Gyula Saxem) w Bratto. W 2004 samodzielnie zwyciężył w dwóch turniejach kołowych rozegranych w Polsce: w Nowym Targu oraz w Barlinku (memoriał Emanuela Laskera), natomiast w 2006 znalazł się wśród zwycięzców (wraz z m.in. Jakubem Czakonem) tradycyjnego turnieju w Görlitz. W 2009 zajął II m. (za Viktorem Erdősem) w Berlinie, natomiast w 2013 zwyciężył (wspólnie z Wołodymyrem Małaniukiem) w turnieju o "Puchar Wojewody Dolnośląskiego" w Legnicy.
Najwyższy ranking w karierze osiągnął 1 listopada 2011, kiedy to z wynikiem 2559 punktów zajął 33. miejsce wśród szachistów ukraińskich.
W rozgrywkach z cyklu drużynowych mistrzostw Polski reprezentuje klub Baszta Żnin.

</doc>
<doc id="1081319" url="https://pl.wikipedia.org/wiki?curid=1081319" title="FK Chmel Blšany">
FK Chmel Blšany



</doc>
<doc id="1081320" url="https://pl.wikipedia.org/wiki?curid=1081320" title="Uniwersytet Kardynała Wyszyńskiego">
Uniwersytet Kardynała Wyszyńskiego



</doc>
<doc id="1081321" url="https://pl.wikipedia.org/wiki?curid=1081321" title="Minister Edukacji">
Minister Edukacji



</doc>
<doc id="1081322" url="https://pl.wikipedia.org/wiki?curid=1081322" title="Chmel Blsany">
Chmel Blsany



</doc>
<doc id="1081323" url="https://pl.wikipedia.org/wiki?curid=1081323" title="3M80 Moskit">
3M80 Moskit

3M80 Moskit (kod NATO "SS-N-22 Sunburn", inne oznaczenia P-270, Ch-41) - radziecki przeciwokrętowy pocisk rakietowy.
Historia.
Moskit został wprowadzony do uzbrojenia na początku lat 80 XX w. jako uzbrojenie niszczycieli rakietowych projektu 956. Później uzbrojono w niego korwety projektu 1241.1MP, niszczyciele projektu 1155.1 i korwety projektu 1239. W latach 90 XX w. zaprezentowano także wersję lotniczą oznaczoną jako ASM-MMS (prawdopodobnie także Ch-41) która miała stać się uzbrojeniem samolotów Su-33.
Rakieta 3M80 napędzana jest silnikiem rakietowo-strumieniowym. W pierwszej fazie działa on jako silnik rakietowy. Po wypaleniu się stałego paliwa z komory silnika, staje się ona komorą spalania silnika strumieniowego. Pocisk stosuje naprowadzanie bezwładnościowe w pierwszej fazie lotu (z możliwością korekcji radiowej) oraz aktywne radiolokacyjne w końcowej.
Rakiety 3M80 znajdują się na uzbrojeniu sił zbrojnych Rosji, Indii i Chin.

</doc>
<doc id="1081324" url="https://pl.wikipedia.org/wiki?curid=1081324" title="SS-N-22 Sunburn">
SS-N-22 Sunburn



</doc>
<doc id="1081326" url="https://pl.wikipedia.org/wiki?curid=1081326" title="P-270">
P-270



</doc>
<doc id="1081327" url="https://pl.wikipedia.org/wiki?curid=1081327" title="Ch-41">
Ch-41



</doc>
<doc id="1081329" url="https://pl.wikipedia.org/wiki?curid=1081329" title="Adrian Paluchowski">
Adrian Paluchowski

Adrian Paluchowski (ur. 19 sierpnia 1987 w Warszawie) – polski piłkarz występujący na pozycji napastnika, zawodnik Wisły Puławy.
Życiorys.
Wychowanek Agrykoli Warszawa. . 
W latach 2007–2010 występował w Legii Warszawa. 6 marca 2007 zadebiutował w pierwszym zespole w przegranym 0:3 meczu Pucharu Ekstraklasy przeciwko GKS Bełchatów&lt;ref name="Sezon 2006/07"&gt;&lt;/ref&gt;. Drugi występ w seniorskiej drużynie, okraszony golem w 74 minucie, zaliczył 23 marca 2007 w wygranym 2:1 meczu Pucharu Ekstraklasy z ŁKS-em Łódź. Jesienią 2007 roku rozegrał 3 mecze w Pucharze Ekstraklasy w pierwszej drużynie. Zaliczył również 15 występów w Młodej Ekstraklasie, zdobywając w niej jesienią 8 goli (wicelider tabeli strzelców), jak również 1 występ w Pucharze Polski na szczeblu mazowieckim (2 bramki).
6 lutego 2008 został wypożyczony na rok do II ligowego Znicza Pruszków. Po dobrej rundzie jesiennej w drużynie z Pruszkowa, w której udało mu się strzelić 10 bramek, Jan Urban postanowił ściągnąć Paluchowskiego z powrotem na Łazienkowską. W Warszawie pełnił rolę zmiennika dla Takesure'a Chinyamy. Premierowe trafienia w barwach warszawskiego zespołu Paluchowski zaliczył 16 maja 2009 w wygranym 3:1 z Polonią Bytom, Paluchowskiemu udało się 2 razy pokonać Michala Peškovicia, do tego dołożył asystę przy bramce Piotra Gizy. 
W styczniu 2010 za 15 tys. euro został wypożyczony na pół roku do Piasta Gliwice. W lipcu 2020 podpisał kontrakt z Bogdanką Łęczna, kwota odstępnego 25 tys. euro. Następnie był zawodnikiem polskich klubów: Znicz Pruszków, Bruk-Bet Termalica Nieciecza, Zagłębie Sosnowiec, Znicz Pruszków, Pogoń Siedlce i Stal Mielec. 11 lipca 2020 podpisał kontrakt z Wisłą Puławy, umowa do 30 czerwca 2022; bez odstępnego.
Statystyki.
"Aktualne na 26 sierpnia 2019:"

</doc>
<doc id="1081337" url="https://pl.wikipedia.org/wiki?curid=1081337" title="Prosienicznik szorstki">
Prosienicznik szorstki

Prosienicznik szorstki ("Hypochaeris radicata" L.) – gatunek rośliny wieloletniej z rodziny astrowatych. Rodzimy obszar jego występowania to Europa, część Azji (Turcja, Kaukaz, Zakaukazie, Dagestan) i Afryka Północna. Rozprzestrzenił się ponadto w wielu innych rejonach świata, nawet w Australii i Nowej Zelandii. W Polsce pospolity.
Biologia i ekologia.
Bylina, hemikryptofit. Siedlisko: przydroża, zarośla, łąki, odłogi. W uprawach rolnych jest chwastem. W górach występuje po regiel górny. W klasyfikacji zbiorowisk roślinnych gatunek charakterystyczny dla All. "Vicio lathyroidis-Potentillion".

</doc>
<doc id="1081338" url="https://pl.wikipedia.org/wiki?curid=1081338" title="Raduga BL-10">
Raduga BL-10

Ch-90 ("Х-90") (kod NATO "AS-X-19 Koala" lub "AS-X-21") – radziecki, rosyjski pocisk manewrujący, następca Ch-55. Nie produkowany seryjnie, prace nad prototypami wstrzymano w 1992 roku. Nazwany przez CIA "BL-10".
Pocisk był skrzydlatą rakietą naddźwiękową o zasięgu do 3000 km. Rakieta przenosiła dwie głowice atomowe wyposażone w niezależne głowice naprowadzające. Głowice mogły porazić cele odległe od siebie o maksymalnie 100 km. Nazwa rosyjska tego pocisku nie jest znana (oznaczenie BL-10 zostało nadane przez wywiad amerykański i pochodzi od poligonu Barnauł na którym odbywały się próby). Tu-160M jest domniemanym przyszłym nosicielem pocisku. Producentem jest przedsiębiorstwo zbrojeniowe Raduga.

</doc>
<doc id="1081339" url="https://pl.wikipedia.org/wiki?curid=1081339" title="AS-X-19 Koala">
AS-X-19 Koala



</doc>
<doc id="1081340" url="https://pl.wikipedia.org/wiki?curid=1081340" title="BL-10">
BL-10



</doc>
<doc id="1081341" url="https://pl.wikipedia.org/wiki?curid=1081341" title="Nissan Note">
Nissan Note

Nissan Note – samochód osobowy typu miejski minivan, a następnie hatchback produkowany przez firmę Nissan od 2006 roku.
Pierwsza generacja.
Nissan Note I został zaprezentowany podczas salonu samochodowego w Paryżu w 2006 roku. Model zastąpił w gamie Nissana większy model Almera Tino, a wymiarami uplasował się między segmentem minivanów klasy A i B. W 2008 roku Note przeszedł modernizację polegającej na odświeżeniu wyglądu przodu. W 2012 roku przedstawiono następcę, który reprezentuje już inny segment i pierwszy raz dostępny jest także na rynku północnoamerykańskim. Produkcja Note'a pierwszej generacji została zakończona w drugiej połowie 2013 roku.
Wersje.
Wyposażenie auta obejmuje m.in. ABS, EBS, BAS, NBAS, 4 poduszki powietrzne, wycieraczki z czujnikiem deszczu, elektrycznie sterowane lusterka i szyby, progresywne wspomaganie kierownicy, automatyczna skrzynia biegów (opcjonalnie), inteligentny kluczyk, Flexi board oraz samoczynne włączanie świateł w tunelu i możliwość zostawienia włączonych świateł po wyłączeniu silnika.
Druga generacja.
Nissan Note II został zaprezentowany w 2012 roku na rynku japońskim. Nowe wcielenie modelu prezentuje całkowicie nową koncepcję – nie jest już miejskim minivanem, lecz miejskim hatchbackiem. Nie da się jednoznacznie sklasyfikować nowego Note ze względu na jego charakterystyczne wymiary wnętrza i nadwozia, jednak najbliżej jest mu do segmentu B, a najbliższym konkurentem jest model Hondy o niemal identycznej koncepcji – Jazz. Nowy Note do sprzedaży na wewnętrznym rynku trafił już we wrześniu 2012 roku, europejski debiut nastąpił natomiast na Geneva Motor Show w marcu 2013 roku. Note jest dostępny także pierwszy raz na rynku północnoamerykańskim pod nazwą Versa Note.
Pod koniec 2016 roku zaprezentowano zmodernizowaną wersję na rynek japoński, a na początku 2017 roku – także na rynek amerykański. Przy okazji modernizacji obejmującej przedni pas oraz tylne światła Note został wycofany z europejskiej oferty marki – jego rola w ofercie na tle nowo pokazanej Micry czwartej generacji będzie bowiem pozbawiona sensu.

</doc>
<doc id="1081342" url="https://pl.wikipedia.org/wiki?curid=1081342" title="Vincent Massey">
Vincent Massey

Vincent Massey (ur. 20 lutego 1887 w Toronto, zm. 30 grudnia 1967 w Londynie) – kanadyjski polityk i dyplomata. Był pierwszym w historii przedstawicielem dyplomatycznym tego państwa o statusie równym ambasadorowi. Również jako pierwszy Kanadyjczyk został gubernatorem generalnym Kanady – pełnił tę funkcję od 1952 do 1959.
Ukończył studia w Oksfordzie i początkowo zajmował się zarządzaniem przedsiębiorstwem założonym przez swego ojca. W 1925 został ministrem bez teki w rządzie premiera Kinga. Kanadyjski system polityczny, wzorem brytyjskiego, nie przewiduje jednakże możliwości zasiadania w rządzie bez równoczesnego posiadania mandatu parlamentarnego. Massey wystartował w wyborach przeprowadzonych dwa miesiące po jego powołaniu, ale nie zdołał uzyskać miejsca w parlamencie i musiał zrezygnować z urzędu.
King nie zrezygnował jednak z jego usług i rok później wysłał go do Waszyngtonu jako szefa otwieranej właśnie kanadyjskiej ambasady. Kwestia, czy dominia brytyjskie mogą utrzymywać w pełni samodzielne stosunki dyplomatyczne, nie była jeszcze wówczas do końca wyjaśniona i dlatego Massey nie używał tytułu ambasadora, lecz ministra pełnomocnego i specjalnego wysłannika rządu, w praktyce jednak cieszył się identycznymi przywilejami i tak też był postrzegany przez amerykańskie władze. Z tego powodu uważa się go za pierwszego kanadyjskiego ambasadora w historii. Pełnił tę funkcję przez cztery lata.
Po przerwie w działalności publicznej spowodowanej odsunięciem od władzy jego politycznych przyjaciół, w 1935 Massey został wysokim komisarzem w Londynie. Zajmował to stanowisko aż przez 11 lat. W 1949 stanął na czele komisji rządowej mającej poddać gruntownej analizie stan kanadyjskiej kultury. Pokłosiem jej prac był tzw. raport Masseya, którego efektem było powołanie m.in. Biblioteki Narodowej oraz Canada Council (instytucji zajmującej się promocją Kanady i jej kultury na świecie). W 1952 jako pierwszy w dziejach Kanadyjczyk objął formalnie najwyższe stanowisko w państwie, tj. gubernatora generalnego (wcześniej zajmowali je zwykle brytyjscy arystokraci). Był już wówczas wdowcem, wobec czego obowiązki pierwszej damy wypełniała u jego boku córka. Jego kadencja była dwukrotnie przedłużana i ostatecznie wygasła w 1959.
W późniejszych latach skupił się na działalności charytatywnej, rozwijając fundację, którą założył jeszcze w latach 20. Zmarł przedostatniego dnia roku 1967, podczas wizyty w Anglii.

</doc>
<doc id="1081346" url="https://pl.wikipedia.org/wiki?curid=1081346" title="Precel">
Precel

Precel – wyrób piekarniczy, o kształcie podobnym do cyfry 8, posypany makiem, sezamem bądź solą. 
Często mylony z bajglem lub z obwarzankiem.
Historia.
Precle powstały już w średniowieczu. Jak głosi legenda, pewien mnich w północnych Włoszech, bądź w południowej Francji, piekł chleb. Zostało mu trochę ciasta, więc postanowił zrobić z niego przekąskę dla dzieci, które nauczyły się nowej modlitwy. Ciasto uformował na kształt rąk złożonych do modlitwy (w tamtych czasach modlono się z rękami skrzyżowanymi na piersi), stąd charakterystyczny wygląd precli. Stworzone przez mnicha precle były miękkie. Historia tzw. precli twardych jest młodsza. Istnieje opowieść mówiąca, że podczas pieczenia precli miękkich, pewien piekarz przysnął i kiedy się obudził wstawił precle ponownie do pieca i upiekł je drugi raz. Gdy odkrył pomyłkę, zdenerwował się, ale po spróbowaniu zrozumiał, że stworzył nowy rodzaj pieczywa.
Precel w literaturze.
Bolesław Prus w noweli Antek przyrównał precla do litery B:

</doc>
<doc id="1081347" url="https://pl.wikipedia.org/wiki?curid=1081347" title="DW857">
DW857



</doc>
<doc id="1081348" url="https://pl.wikipedia.org/wiki?curid=1081348" title="DW885">
DW885



</doc>
<doc id="1081350" url="https://pl.wikipedia.org/wiki?curid=1081350" title="Porachunki (film 1998)">
Porachunki (film 1998)

Porachunki ("Lock, Stock and Two Smoking Barrels") – komedia kryminalna produkcji brytyjskiej z 1998 roku, w reżyserii Guya Ritchiego.
Opis fabuły.
Film opowiada o grupie młodych mężczyzn, którzy gotowi są za wszelką cenę spłacić karciany dług w wysokości 500 000 funtów.

</doc>
<doc id="1081352" url="https://pl.wikipedia.org/wiki?curid=1081352" title="Wilberforce (kot)">
Wilberforce (kot)

Wilberforce – kot myszołap mieszkający w latach 1973–1988 przy Downing Street 10 w Londynie. Zajmował się łapaniem myszy i szczurów przy mieszkaniu premiera. Podczas jego pobytu na Downing Street urząd premiera Wielkiej Brytanii pełniły 4 osoby: Edward Heath, Harold Wilson, James Callaghan oraz Margaret Thatcher. Jego utrzymanie kosztowało ok. 100 funtów szterlingów rocznie – większość kwoty przeznaczano na karmę dla zwierzęcia.
Wilberforce przeszedł na emeryturę w 1986 po 13 latach służby. Resztę życia spędził u rodziny, która adoptowała go po jego przejściu na emeryturę. Zmarł we śnie 18 maja 1988. Jego następcą był kot Humphrey.

</doc>
<doc id="1081353" url="https://pl.wikipedia.org/wiki?curid=1081353" title="The Best of Niemen">
The Best of Niemen

The Best of Niemen – album kompilacyjny Czesława Niemena wydany w roku 1979 przez wydawnictwo Polskie Nagrania „Muza”.

</doc>
<doc id="1081358" url="https://pl.wikipedia.org/wiki?curid=1081358" title="Przeprowadzka (album)">
Przeprowadzka (album)

Przeprowadzka – album Czesława Niemena wydany w roku 1982 na kasecie magnetofonowej, nakładem wydawnictwa Rogot. Jest to zapis muzyki z filmów dla dzieci w reżyserii Janusza Łęskiego ("Rodzina Leśniewskich", "Kłusownik" / "Na tropach Bartka", "Przygrywka").

</doc>
<doc id="1081362" url="https://pl.wikipedia.org/wiki?curid=1081362" title="Alexei Eremenko Jr.">
Alexei Eremenko Jr.

Alexei Eremenko Jr., ros. "Алексей Алексеевич Ерёменко", Aleksiej Aleksiejewicz Jeriomienko (ur. 24 marca 1983 w Rostowie nad Donem, Rosja) – fiński piłkarz pochodzenia rosyjskiego grający na pozycji napastnika lub ofensywnego pomocnika.
Kariera klubowa.
Eremenko urodził się w Rostowie nad Donem. Jego ojciec, Aleksiej był piłkarzem Dinama Moskwa oraz Spartaka Moskwa i w 1990 roku wyjechał wraz z rodziną do Finlandii, gdzie występował w klubie FF Jaro. Młody Aleksiej także rozpoczął przygodę z piłką, a pierwsze treningi podjął w norweskim klubie Tromsø IL, a następnie terminował w szkółce piłkarskiej FC Metz. W 2001 roku wrócił do Finlandii i trafił do FC Jokerit z Helsinek. W tamtym roku zadebiutował w jego barwach w pierwszej lidze fińskiej. Klub spadł jednak z ligi i na początku 2002 roku Eremenko przeniósł się do rywala zza miedzy, HJK Helsinki. W zespole tym grywał w pomocy i na koniec 2002 roku świętował swój pierwszy tytuł mistrza Finlandii. W 2003 roku natomiast sięgnął po dublet – mistrzostwo i Puchar Finlandii. W HJK występował także w pierwszej połowie 2004 roku.
Latem 2004 Eremenko wyjechał do włoskiego US Lecce. W Serie A zadebiutował 12 września w zremisowanym 2:2 meczu z Atalantą BC. W Lecce był jednak na ogół rezerwowym, ale zdołał rozegrać 27 meczów. W Lecce spędził także rundę jesienną sezonu 2004/2005, w której rozegrał 8 spotkań. W styczniu 2006 roku Eremenko wyjechał do Rosji i za 1,5 miliona euro przeszedł do Saturna Ramienskoje. W Premier Lidze zadebiutował 19 marca w zremisowanym 1:1 meczu z Zenitem Petersburg. Dla Saturna zdobył 7 goli zostając tym samym najlepszym strzelcem 11. zespołu ligi.
W lipcu 2009 podpisał 3 letni kontrakt z Metalistem Charków. W marcu 2010 został wypożyczony do FF Jaro, a 30 sierpnia 2010 do szkockiego Kilmarnock F.C. Latem 2011 powrócił do Metalista, a 29 sierpnia 2011 podpisał 3-letni kontrakt z Rubinem Kazań. 14 czerwca 2013 przeniósł się do Kajratu Ałmaty. W styczniu 2014 przeszedł do Kilmarnock F.C., a w lipcu 2015 został zawodnikiem FF Jaro. W styczniu 2016 podpisał roczny kontrakt z Seinäjoen Jalkapallokerho.
Kariera reprezentacyjna.
W 2003 roku Eremenko otrzymał fiński paszport, jednocześnie nie zrzekając się rosyjskiego. W reprezentacji Finlandii swój pierwszy mecz rozegrał 11 października tego samego roku, a Finowie wygrali 3:2 z Kanadą. Był czołowym zawodnikiem kadry narodowej w eliminacjach do Mistrzostw Świata w Niemczech i zdobył w nich 8 goli.

</doc>
<doc id="1081364" url="https://pl.wikipedia.org/wiki?curid=1081364" title="Jean Galfione">
Jean Galfione

Jean Galfione (ur. 9 czerwca 1971 w Paryżu) – francuski lekkoatleta skoczek o tyczce, mistrz olimpijski i medalista mistrzostw świata.
Zdobył złoty medal na mistrzostwach świata juniorów w 1990 w Płowdiwie. Ma halowych mistrzostwach świata w 1991 w Sewilli zajął 12. miejsce, a na mistrzostwach świata w Tokio w tym samym roku – 10. miejsce. Na halowych mistrzostwach Europy w 1992 w Genui był czwarty. Wystąpił na igrzyskach olimpijskich w 1992 w Barcelonie, ale nie dostał się do finału (13. miejsce w eliminacjach). Na halowych mistrzostwach świata w 1993 w Toronto wywalczył brązowy medal, zaś na mistrzostwach świata w Stuttgarcie w tym samym roku zajął 8. miejsce. W 1993 zdobył również brązowe medale na letniej uniwersjadzie w Buffalo oraz igrzyskach śródziemnomorskich w Langwedocji-Roussillon.
Na halowych mistrzostwach Europy w 1994 w Paryżu zajął 2. miejsce, a na mistrzostwach Europy w 1994 w Helsinkach 3. miejsce. Podobnie zdobył brązowy medal na mistrzostwach świata w 1995 w Göteborgu. W eliminacjach halowych mistrzostw Europy w 1996 w Sztokholmie w eliminacjach nie zaliczył żadnej wysokości.
Swój największy sukces odniósł zdobywając złoty medal na igrzyskach olimpijskich w 1996 w Atlancie. Ustanowił wówczas rekord olimpijski rezultatem 5,92 m. Na mistrzostwach świata w 1997 w Atenach nie zaliczył żadnej wysokości. Zajął 8. miejsce na halowych mistrzostwach Europy w 1998 w Walencji. Ponownie zdobył brązowy medal na mistrzostwach Europy w 1998 w Budapeszcie. Zwyciężył na halowych mistrzostwach świata w 1999 w Maebashi, gdzie skoczył 6,00 m.
Później nie zdobywał już medali na wielkich imprezach. Na mistrzostwach świata w 1999 w Sewilli nie zaliczył żadnej wysokości. Odpadł w eliminacjach na igrzyskach olimpijskich w 2000 w Sydney. Na halowych mistrzostwach Europy w 2005 w Madrycie zajął 6. miejsce, a na mistrzostwach świata w 2005 w Helsinkach odpadł w eliminacjach.
Galfione był mistrzem Francji w skoku o tyczce w latach 1993-1998, a w hali w 1990, 1993, 1994 i 1999.

</doc>
<doc id="1081367" url="https://pl.wikipedia.org/wiki?curid=1081367" title="Jill Scott">
Jill Scott

Jill Scott (ur. 4 kwietnia 1972 w Filadelfii) – amerykańska piosenkarka R&amp;B, soulowa i jazzowa, autorka tekstów oraz kompozytorka. Na swoim koncie ma dziewięć nominacji oraz dwie nagrody Grammy.

</doc>
<doc id="1081370" url="https://pl.wikipedia.org/wiki?curid=1081370" title="Terra Deflorata">
Terra Deflorata

Terra Deflorata – album Czesława Niemena wydany w roku 1989 nakładem wydawnictwa Veriton. Muzyka i teksty do wszystkich utworów są autorstwa Niemena. W roku 1991 wydawnictwo Polton wydało edycję CD tego albumu, wzbogaconą o trzy utwory instrumentalne.
Lista utworów.
Wydanie oryginalne 1989.
Strona A
Strona B

</doc>
<doc id="1081372" url="https://pl.wikipedia.org/wiki?curid=1081372" title="Zapora Pilchowice">
Zapora Pilchowice

Zapora Pilchowice (niem.: "Bobertalsperre Mauer", "Talsperre Mauer, także" "Mauertalsperre") – najwyższa zapora kamienna i łukowa oraz druga co do wysokości (po Solinie) i druga co do czasu powstania (po zaporze w Leśnej) zapora wodna w Polsce, w pobliżu miejscowości Pilchowice na rzece Bóbr. Zbudowana przez firmę B. Liebold &amp; Co. AG (Holzminden/Berlin) pod kierownictwem Alberta Cucchiera, według projektu profesora Ottona Intzego oraz dr. Curta Bachmanna.
Historia.
Powstała na rzece Bóbr w latach 1902–1912 w celu ochrony przed powodziami. Decyzja o budowie zapadła 3 lipca 1900 roku, jako skutek dużej powodzi z 1897 r. Pierwsze prace rozpoczęto w 1902 roku. W 1904 roku rozpoczęto drążenie kanału, który miał odprowadzać wodę z placu budowy. Kanał ma szerokość 9 m, wysokość 7 m, a jego długość wynosi 383 m. W odległości 152 m od wlotu znajduje się 45-metrowy szyb, w którym znajduje się betonowa śluza służąca do kontrolowania przepływu wody (śluza działa do dziś). Po wybudowaniu kanału stworzono przegrody znajdujące się za wlotem kanału i przed jego wylotem, dzięki czemu osuszono i przygotowano teren pod budowę (przegroda przed wlotem kanału istnieje do tej pory, jednak znajduje się ona pod lustrem wody, stanowi ona barierę ochronną przed przenoszeniem cięższych kawałków skał po dnie oraz innych elementów mogących zagrozić zaporze). 20 czerwca 1908 r. nastąpiło uroczyste wmurowanie kamienia węgielnego oraz aktu erekcyjnego zapory. W 1906, 1908 i 1909 r. wezbrane wody podtapiały dół fundamentowy.
Zaporę i pobliski most wzniesiono w latach 1905–1906 w ramach jednej inwestycji wraz z budową linii Jelenia Góra–Żagań (Kolej Doliny Bobru), która powstawała od 1902 r., bowiem zapora miała mieć funkcję przeciwpowodziową, energetyczną i turystyczną, a linia kolejowa wraz z mostem na niej miała zapewnić dojazd do zapory. Zapora miała wysokość 62 m i długość w koronie równą 290 m, a w stopie – 140 m. Grubość jej muru w podstawie wynosiła 50 m, a w koronie – 7 m i w chwili oddania do użytku była ona największą zaporą kamienno-betonową w Europie. Powierzchnia utworzonego zbiornika (Jezioro Pilchowickie) wyniosła 240 ha, jego głębokość przy zaporze – 46 m, a objętość 50 mln m³.
Oficjalne otwarcie mostu odbyło się 16 listopada 1912 r. w obecności cesarza Wilhelma II.
Od czasu oddania zapory do użytku powodzie w dolinie Bobru zdarzały się tylko w 1915, 1926, 1930, 1938, 1958 i 1997 r. Na zaporze zbudowano elektrownię wyposażoną w turbiny wodne systemu Francisa oraz Kaplana i prądnice. Początkowo w elektrowni znajdowało się pięć zespołów turbin, a od lat 1920. już sześć. Po ostatniej modernizacji z 2013 r. moc elektrowni zwiększono z 7,5 do 13,364 MW dzięki zastosowaniu nowych turbozespołów. 
Zapora wodna w Pilchowicach oraz jej okolice zostały odwzorowane w grze "Zaginięcie Ethana Cartera". Teren ten, wraz z innymi elementami zaczerpniętymi z innych regionów Polski, stał się areną działań gry. 

</doc>
<doc id="1081377" url="https://pl.wikipedia.org/wiki?curid=1081377" title="Ambasadorowie Francji w Kanadzie">
Ambasadorowie Francji w Kanadzie

Lista ambasadorów Francji w Kanadzie, obecny adres ambasady to Promenade Sussex 42 Ottawa.

</doc>
<doc id="1081378" url="https://pl.wikipedia.org/wiki?curid=1081378" title="Droga wojewódzka nr 160">
Droga wojewódzka nr 160

Droga wojewódzka nr 160 (DW160) – droga wojewódzka w zachodniej części Polski w województwie zachodniopomorskim, lubuskim i wielkopolskim z Suchania przez Choszczno, Dobiegniew, Drezdenko, Międzychód do Miedzichowa o długości 144 km. Przebiega przez powiaty: stargardzki, choszczeński, strzelecko-drezdenecki, międzychodzki i nowotomyski.
W 2019 odnowiono 2-kilometrowy odcinek drogi z Sowiej Góry do Międzychodu (jezdnia ma na tym odcinku szerokość 6,5 m, a pobocze - 1,5 metra).

</doc>
<doc id="1081380" url="https://pl.wikipedia.org/wiki?curid=1081380" title="Timothy Mack">
Timothy Mack

Timothy Mack (ur. 15 września 1972 w Cleveland) – amerykański lekkoatleta, skoczek o tyczce, mistrz olimpijski z Aten z 2004.
W 1995 został halowym mistrzem NCAA. Zwyciężył w Igrzyskach Dobrej Woli w Brisbane w 2001. Na Mistrzostwach Świata w 2001 w Edmonton zajął 9. miejsce. Na Mistrzostwach Świata w 2003 w Saint-Denis zajął szóste miejsce.
Na igrzyskach olimpijskich w 2004 w Atenach zdobył złoty medal wynikiem 5,95 m (rekord olimpijski). W tym samym roku został zwycięzcą Światowego Finału IAAF w Monako. Ustanowił wówczas swój rekord życiowy – 6,01 m. Był także mistrzem USA w 2004 (stadion) oraz 2002 i 2010 (hala).

</doc>
<doc id="1081382" url="https://pl.wikipedia.org/wiki?curid=1081382" title="Mosina">
Mosina

Mosina () – miasto w środkowej części województwa wielkopolskiego, w powiecie poznańskim, położone 22 km na południe od Poznania, siedziba gminy miejsko-wiejskiej Mosina. 
Miasto królewskie należące do starostwa mosińskiego, pod koniec XVI wieku leżała w powiecie poznańskim województwa poznańskiego. W latach 1975–1998 miasto administracyjnie należało do woj. poznańskiego.
Według danych z 31 grudnia 2017 miasto liczyło 13 762 mieszkańców.
Nazwa miasta pochodzi od staropolskiego wyrazu "moszyna", którego używano na określenie miejsca zarośniętego mchem.
Historia.
Miejscowość po raz pierwszy pojawia się w źródłach pochodzących z 1247 roku. Z 1302 roku pochodzi z kolei najstarszy dokument wymieniający Mosinę jako miasto. Data samej lokacji pozostaje nieznana, doszło do niej jednak z pewnością wskutek starań ówczesnego właściciela, wojewody kaliskiego, Mikołaja Przedpełkowica z rodu Łodziów – być może doszło do niej jeszcze za panowania Przemysła II.
Prawa miejskie zostały potwierdzone przez króla Władysława Jagiełłę w roku 1429. Z tą miejscowością związał się ród Mosińskich. Starostą był tu Piotr Bniński (Piotr z Bnina) herbu Łodzia (1390–1448) – kasztelan gnieźnieński (1428–1437), podróżnik. Potem syn jego Maciej Mosiński (zm. 1492–1493), był starostą generalnym Wielkopolski (1475) i wojewodą poznańskim (1477) oraz kaliskim (1476) przyjął nazwisko od miejscowości Mosina. W czasie wojny trzynastoletniej Mosina wystawiła w 1458 roku 4 pieszych na odsiecz oblężonej polskiej załogi Zamku w Malborku. Tu przebywały wojska hetmana Stefana Czarneckiego w 1660 r. W 1848 r. była siedzibą władz Rzeczypospolitej Mosińskiej.
9 września 1939 roku Mosina została zajęta przez wojska niemieckie. Rozpoczęły się represje, pierwsze aresztowania miały miejsce pomiędzy 17 a 18 września 1939. Część mieszkańców miasta była przetrzymywana w bożnicy (współcześnie Izba Muzealna), a następnie wybierano spośród nich zakładników i kierowano ich przed sądy doraźne (niem. "Standgericht") policji bezpieczeństwa. Dla zachowania pozorów egzekucję poprzedziło „postępowanie sądowe” stanowiące parodię procesu sądowego, trwającego nie dłużej jak kilkanaście minut i ograniczonego jedynie do sprawdzenia personaliów i wysłuchania opinii miejscowych Niemców na temat „antyniemieckiej postawy” i działalności podsądnych. W wyniku wydanych przez sąd doraźny wyroków śmierci 15 osób rozstrzelano publicznie na rynku 20 października 1939 roku. W czasie okupacji niemieckiej z miasta wysiedlono 57 rodzin (225 osób), aresztowano i umieszczono w obozach zagłady dalsze 513 osób (w tym 58 dzieci z Mosiny). Dzieci zostały wywiezione do rejencji łódzkiej i umieszczone w obozie koncentracyjnym dla dzieci w Łodzi. W lasach okalających miasto w latach 1940–1943 dokonano licznych egzekucji ludności cywilnej. Terror i prześladowania okupanta niemieckiego spowodowały narastanie oporu społecznego – w Mosinie działały grupy bojowe Związku Walki Zbrojnej, Armii Krajowej, Związku Odwetu oraz harcerskich Szarych Szeregów. Armia Czerwona zajęła Mosinę w dniu 25 stycznia 1945 roku.
Obecnie gmina inwestuje w budownictwo wielorodzinne. We wsi Krosno rozbudowane zostało Osiedle TBS oraz budowane są nowe osiedla: Osiedle Słoneczne, Osiedle Miodowe, Osiedle Olszynka, Osiedle Harmonia i Osiedle Morena.
Atrakcje turystyczne.
Mosina jest także punktem startowym Drogi Dobroci – jednego z przyrodniczych szlaków pielgrzymkowych, utworzonych z okazji 200-lecia kościoła pw. św. Marcelina w Rogalinie.
Szczególną atrakcją Darmowy Rower Małomiasteczkowy, czyli bezpłatne rowery miejskie, z który każdy może korzystać. Inauguracja tej inicjatywy, pionierskiej w Polsce, miała miejsce we wrześniu 2021 roku podczas festiwalu "Sztukodzielnia". W październiku do tej inicjatywy dołączyło sąsiednie miasto Puszczykowo.
Komunikacja.
Przez Mosinę przebiegają drogi wojewódzkie nr 430 i 431. Znajduje się tu również stacja kolejowa Mosina linii kolejowej nr 271 Wrocław Główny – Poznań Główny oraz nieczynny przystanek Mosina Pożegowo linii kolejowej nr 361 Puszczykówko – Osowa Góra. Do Mosiny można także dojechać autobusem linii 651 podlegającej poznańskiemu ZTM-owi.
Sport.
W Mosinie działa klub sportowy KS 1920 Mosina:
7 czerwca 2018 powstał klub piłki ręcznej KS IDMAR Jedynka Mosina, posiadający tylko drużynę młodzików, występującą w Wielkopolskiej Lidze Młodzików (grupa A). Klub posługuje się barwami niebiesko-biało-czerwonymi, a swoją nazwę zawdzięcza sponsorowi IDMAR oraz Szkole Podstawowej nr 1 w Mosinie, z której pochodzi większość obecnych zawodników. Mecze rozgrywane są w Hali Sportowej OSiR Mosina.

</doc>
<doc id="1081383" url="https://pl.wikipedia.org/wiki?curid=1081383" title="Joanna Budner">
Joanna Budner

Joanna Budner (ur. 27 grudnia 1988 w Łodzi) – polska łyżwiarka figurowa, startująca w parach tanecznych z Janem Mościckim. Uczestniczka mistrzostw świata i Europy, trzykrotna mistrzyni Polski (2007–2009). Zakończyła karierę sportową w 2009 roku.
Osiągnięcia.
Z Janem Mościckim

</doc>
<doc id="1081388" url="https://pl.wikipedia.org/wiki?curid=1081388" title="Mustafa I">
Mustafa I

Mustafa I Szalony, ar. مصطفى الأول (ur. 1592, zm. 20 stycznia 1639) – sułtan z dynastii Osmanów, panował w okresie 1617–1618 i 1622–1623.
Syn Mehmeda III, brat Ahmeda I, niedorozwinięty umysłowo lub chory psychicznie. Za panowania Ahmeda I kilkanaście lat spędził w areszcie domowym (tzw. klatce), pozostawał pod wpływem politycznym kliki dworskiej. Po raz pierwszy zasiadł na tronie po śmierci brata, rok później został odsunięty od władzy na rzecz bratanka. Gdy jego szaleństwo wyszło na jaw (wojsko zaniepokoiło się, a lud dowiedział się o jego chorobie) zorganizowano przewrót, który wyniósł na tron jego bratanka Osmana II. Gdy ten został zamordowany przez janczarów podczas trwającego siedem dni buntu, został posadzony na tronie po raz drugi. Władzę w jego imieniu sprawowała jego matka Halime i wielki wezyr Kara Davud Pasza. W międzyczasie zorganizowano przewrót, by pozbyć się "szalonego sułtana"; stało się tak w wyniku manipulacji sułtanki Kösem. W roku 1623 ostatecznie zrzekł się tronu na rzecz drugiego bratanka, a zarazem syna Kösem – Murada IV. Mustafa następnie został zamknięty przez niego w lochu i żył w nim aż do swojej śmierci w 1639 roku.
W kulturze i sztuce.
Mustafa I jest jedną z głównych postaci w popularnym tureckim serialu "". W jego rolę wcielili się kolejno Alihan Türkdemir, Boran Kuzum i Emin Gürsoy.

</doc>
<doc id="1081389" url="https://pl.wikipedia.org/wiki?curid=1081389" title="Louis de Cardevac">
Louis de Cardevac

Louis de Cardevac, markiz d'Havrincourt (ur. 1707, zm. 1767) – dyplomata francuski z XVIII wieku.
Jego rodzina została uszlachcona w roku 1596.
Od kwietnia 1749 do grudnia 1751 był ambasadorem w Londynie.
W latach 1751-1762 był francuskim ambasadorem w Szwecji, gdzie współpracował z profrancuską fakcją "Hattpartiet", subsydiując ją pieniędzmi przysyłanymi z Wersalu. D'Havrincourt przybył na riksdag roku 1751/1752.
W roku 1758 D’Havrincourt wręczył Szwedom pierwszą partię subsydiów, które miały ostatecznie wynieść 6 milionów liwrów. Pierwsza partia w wysokości 1,575,000 liwrów miała być przeznaczona na opłacenie 10.000 żołnierzy szwedzkich walczących na Pomorzu.
W latach 1763-1767 był ambasadorem w Holandii, a roku 1789 d'Havrincourt był deputowanym do Stanów Generalnych. 
Krewnymi markiza byli: Charles-François-Alexandre de Cardevac d`Havrincourt, biskup Perpignan w latach 1743–1783 i oficer wojsk francuskich Charles-Philibert-Louis de Cardevac, hrabia d'Havrincourt.

</doc>
<doc id="1081391" url="https://pl.wikipedia.org/wiki?curid=1081391" title="Browar w Elblągu">
Browar w Elblągu

Browar w Elblągu – duży browar przemysłowy w Elblągu. Zakład należy do grupy piwowarskiej Grupa Żywiec SA
Historia.
Zakład został założony w 1872 jako Elbinger Aktien-Brauerei ("Towarzystwo Akcyjne Browar Elbląski"). W 1880 browar został przejęty przez spółkę Brauerei Englisch Brunnen ("Browar Angielski Zdrój"), która pod tą nazwą produkowała piwo w Elblągu do 1945. W okresie poprzedzającym I wojnę światową zakład stał się na tyle znaczącym producentem w Niemczech, że od 1900 był oficjalnym dostawcą piwa na dwór cesarza Wilhelma II Hohenzollerna.
W 1916 spółka zakupiła browar w Malborku ("Ordensbrauerei Marienburg"), w 1918 2 browary w Gdańsku ("Alte Danziger Brauerei E. Rodenacker") i ("Brauerei Paul Fischer"), wraz z browarami – w Lubawie koło Iławy ("Bartnikowski &amp; Eschholz") i Kwidzynie ("Brauerei und Malzfabrik Hammermühle").
Po 1918 przez pewien okres browar borykał się z problemami finansowymi. W latach 20. XX wieku oprócz piwa produkował także bezalkoholowe napoje chłodzące. W okresie III Rzeszy stał się dużym zakładem produkcyjnym zatrudniającym ok. 200 pracowników i produkującym rocznie ok. 90 tys. hektolitrów piwa. W czasie II wojny światowej znaczna część produkcji browaru była przeznaczona na potrzeby wojska.
W 1945 browar uległ zniszczeniu. Szybko został jednak odbudowany i w 1946 wznowił produkcję. W okresie PRL wchodził w skład Elbląskich Zakładów Piwowarskich. W 1991 został sprywatyzowany. Powstała spółka Elbrewery Company Limited, której głównym udziałowcem było australijskie przedsiębiorstwo Brewpole Pty Ltd.
W latach 90. XX wieku browar w Elblągu został gruntownie zmodernizowany. Jego moce produkcyjne w 1996 wynosiły 2 mln hektolitrów piwa rocznie. Nowi właściciele zadbali o promocję nowej marki swojej firmy. Duża kampania reklamowa spowodowała, że piwo z browaru o nazwie "EB" stało się rozpoznawalne w całej Polsce.
W 1998 przedsiębiorstwo Brewpole sprzedało swoje udziały w Elbrewery Company Limited holenderskiemu koncernowi Heineken International Beheer B.V. W wyniku tej transakcji browar w Elblągu w 1999 wszedł w skład grupy piwowarskiej Grupa Żywiec SA
Na początku XXI w. browar przeszedł kolejną modernizację i rozbudowę. Od 2004 nosi nazwę Grupa Żywiec S.A., Browar w Elblągu.
Produkty.
Lager

</doc>
<doc id="1081392" url="https://pl.wikipedia.org/wiki?curid=1081392" title="Barbara Tatara">
Barbara Tatara

Barbara Tatara-Kacperska (ur. 29 lutego 1984 w Łodzi) – polska modelka, Miss Polonia 2007.
Życiorys.
Na co dzień mieszka w Łodzi. Absolwentka III Liceum Ogólnokształcącego w Łodzi. Absolwentka Wydziału Filologii Słowiańskiej na Uniwersytecie Łódzkim. Jest również studentką Clark University w Łodzi. Deklaruje biegłą znajomość języka angielskiego, serbskiego, rosyjskiego i bułgarskiego. Pracuje jako modelka od 2000 roku. Na konkursie Miss Earth 2007 znalazła się w TOP 15 w minikonkursie strojów kąpielowych. W lipcu 2008 roku wzięła udział w najbardziej medialnym konkursie piękności na świecie – Miss Universe, którego gala odbyła się w Wietnamie.
6 czerwca 2009 wyszła za mąż za Rafała Kacperskiego. Prowadzi przedsiębiorstwo.

</doc>
<doc id="1081393" url="https://pl.wikipedia.org/wiki?curid=1081393" title="Bergedorf (okręg administracyjny)">
Bergedorf (okręg administracyjny)

Bergedorf, Bezirk Bergedorf – okręg administracyjny Hamburga, położony na południowy wschód od centrum miasta. 1 stycznia 1938 wcielony do miasta Hamburg na podstawie tzw. ustawy o Wielkim Hamburgu (niem. "Groß-Hamburg-Gesetz") z 26 stycznia 1937 roku. 
Dzielnice.
W skład okręgu wchodzi 14 dzielnic "(Stadtteil)"

</doc>
<doc id="1081394" url="https://pl.wikipedia.org/wiki?curid=1081394" title="Autostrada A6 (Chorwacja)">
Autostrada A6 (Chorwacja)

Autostrada A6 w Chorwacji ("Autocesta A6") – autostrada w północnej części Chorwacji, będąca własnością prywatnej firmy Autocesta Rijeka – Zagreb (ARZ). Przebiega od Rijeki (ściślej: od węzła Orehovica) do węzła Bosilijevo i dalej do Zagrzebia jako A1. Autostrada jest w całości płatna.
Historia budowy.
Autostrada budowana była od 1971 roku. Pierwszy odcinek od Rijeki do węzła Kikovica (10,5 km) otwarto w 1971 roku. Kolejne odcinki otwierano głównie w półprofilu:
Po tym czasie zaczęto dobudowywać drugą jezdnię autostrady na pozostałych odcinkach. Dobudowano łącznie 55,5 km drugiej jezdni. Autostrada została oddana w całości do użytku 29 października 2008 roku co zbiegło się z oddaniem całości autostrady M7 na Węgrzech. Dzięki temu Budapeszt ma bezpośrednie autostradowe połączenie z Rijeką.
Obecnie cała autostrada ma oddzielne jezdnie w każdym kierunku. Również wszystkie tunele mają po dwie nitki.

</doc>
<doc id="1081400" url="https://pl.wikipedia.org/wiki?curid=1081400" title="Ołeksandr Małynowski">
Ołeksandr Małynowski

Ołeksandr Iwan Małynowski, także jako Małynowśkyj, ukr. Олександр Іван Малиновський (ur. 12 stycznia 1888 w 
Żukowie, zm. 18 listopada 1957 w Bradford) – greckokatolicki duszpasterz archidiecezji lwowskiej o orientacji narodowo-ukraińskiej, wicerektor lwowskiego Seminarium Duchownego, Administrator Apostolski Łemkowszczyzny (od 5 lutego 1941 do września 1945) z siedzibą w Sanoku (cerkiew pw. Zesłania Ducha Świętego w Sanoku), Krynicy i Wróbliku Szlacheckim, kapitan armii ukraińskiej do 1919. 
Życiorys.
Po wybuchu II wojny światowej zajęciu Lwowa przez Sowietów przeniósł się do niemieckiej strefy okupacyjnej. W okresie okupacji niemieckiej ziem polskich uchodził za zdecydowanego zwolennika ukrainizacji Łemkowszczyzny, cieszył się poparciem okupacyjnych władz niemieckich. Od 10 czerwca 1940 był wikariuszem generalnym AAŁ w Sanoku. Pod naciskiem kierowanego przez Kubijowicza Ukraińskiego Komitetu Centralnego (UCK) w Krakowie został 5 lutego 1941 przez nuncjusza apostolskiego w Berlinie Cesare Orsenigo mianowany administratorem apostolskim Łemkowszczyzny). Obowiązki administratora przejął po ustępującym w styczniu 1941 ks. J. Medweckim. Działania Małynowskiego prowadziły w głównej mierze do ukrainizacji struktur administracji poprzez usuwanie z diecezji księży sprzyjających w okresie międzywojennym orientacji staroruskiej, wprowadzeniu rozporządzeń i stosowaniu w pracach ordynariatu języka ukraińskiego oraz utrzymywaniu jak najlepszych relacji z władzami niemieckimi. W 1940 wystosował petycję do okupacyjnych władz niemieckich o odebranie rzymskim katolikom kościoła parafialnego w Sanoku pw. Przemienienia Pańskiego i przekazania go grekokatolikom. 
Na początku 1944 przeniósł ordynariat z Sanoka do Krynicy. Dzięki niemu Krynica stała się w okresie okupacji Polski ważnym ośrodkiem ukraińskiego życia narodowego. 26 lutego 1945 Małynowski podjął się ponownej konsolidacji ordynariatu AAŁ. Opuścił Krynicę i przeniósł swoją siedzibę do Wróblika Szlacheckiego. We Wróbliku nawiązał kontakty z pozostałymi księżmi pełniącymi posługę we wschodnich dekanatach AAŁ. 
20 marca 1945 Małynowski zwołał kongregację duchowieństwa AAŁ. Uczestnikami spotkania byli ks. I. Pidharbi, proboszcz z Czerteża, ks. Konstanty Polański, proboszcz z Zahutynia, ks. Iwan Cehełyk, ks. Stepan Menciński z Nowosielec, ks. wikariusz generalny S. Jadłowski, ks. Teofil Kmycikiewicz z Surowicy, ks. Zinowij Fedorowicz z Daliowej. W trakcie obrad powołani zostali nowi członkowie Rady (kapituły) AAŁ: ks. K. Polański, ks. Stepan (Stefan) Wenhrynowicz, ks. I. Cehełyk, ks. S. Jadłowski, ks. T. Kmycikiewicz. Pod koniec kwietnia 1945 Małynowski jako administrator AAŁ powrócił ponownie do Sanoka. 
19 maja 1945 został poinformowany przez sanockie UB o podjętej decyzji przesiedlenia jego oraz pozostałych księży greckokatolickich do ZSRR. W związku z tym we wrześniu 1945 Małynowski opuścił terytorium Polski przy pomocy UPA, udając się przez Czechosłowację do amerykańskiej strefy okupacyjnej w Niemczech.

</doc>
<doc id="1081405" url="https://pl.wikipedia.org/wiki?curid=1081405" title="Rudy Dżil i jego pies">
Rudy Dżil i jego pies

Rudy Dżil i jego Pies (ang. "Farmer Giles of Ham", pełny tytuł oryginału: "Farmer Giles of Ham: Aegidii Ahenobarbi Julii Agricole de Hammo, Domini de Domito, Aule Draconarie Comitis, Regni Minimi Regis et Basilei mira facinora et mirablis exortus, or in the vulgar tongue, The Rise and Wonderful Adventures of Farmer Giles, Lord of Tame, Count of Worminghall and King of the Little Kingdom"), w innych wydaniach także Gospodarz Giles z Ham – opowiadanie dla dzieci autorstwa J.R.R. Tolkiena opublikowane w 1949, opisujące historię tytułowego farmera Dżila, który pokonuje smoka i zostaje królem Małego Królestwa.
Tekst pochodzi od opowieści, którą Tolkien opowiadał swoim dzieciom w latach 20. XX w. W 1938 Tolkien odczytał manuskrypt, zamiast zapowiedzianego wykładu o baśniach na spotkaniu Lovelace Society; ostatecznie został wydany w 1949 roku, z ilustracjami Pauline Baynes.
Fabuła.
Akcja toczy się w Anglii w czasach wczesnego średniowiecza – w tekście wprost określonych jako przed panowaniem króla Artura i powstaniem heptarchii, ale pojawiają się w nim ahistoryzmy (np. wynaleziony w XVII w. garłacz), dlatego czas opowieści należy uznać za „półlegendarny”. 
Gospodarz Dżil (pełne imię: Aegidius Ahenobarbus Julius Agricola de Hammo) żyje spokojnie w wiosce Ham. Pewnej nocy jego pies Garm ostrzega go przed buszującym po jego polach olbrzymem. Dżil przypadkiem odpędza intruza i zostaje lokalnym bohaterem, a nawet dostaje od króla miecz Caudimordax, niegdyś należący do wielkiego bohatera. Niestety, po kilku miesiącach smok Chrysophylax napada na królestwo. Gospodarz po raz kolejny broni swej wioski. Pokonany smok oszukuje mieszkańców Ham obietnicami oddania im swoich skarbów i ucieka. Gdy król dowiaduje się o skarbach, przybywa do wioski, by poczekać na powrót smoka. Kiedy jednak gad nie wraca, władca organizuje wyprawę po skarby, na którą wyrusza też Dżil. Rycerze zostają przepędzeni przez Chrysophylaksa, ale gospodarzowi udaje się po raz kolejny pokonać smoka, który w zamian za darowanie życia i części skarbu obiecuje pomoc w zachowaniu bogactwa. Gospodarz Dżil wraca do Ham, odpiera atak zazdrosnego o skarb króla i sam ustanawia własne „Małe Królestwo”.
Krytyka literacka.
Punktem wyjścia dla Tolkiena były żartobliwe spekulacje na temat nazwy wioski Worminghall, a w tekście pojawia się wiele prawdziwych miejscowości leżących niedaleko Oksfordu, gdzie mieszkał i pisał. Są to Thame, Oakley, Oxenford (czyli Oksford), Tamworth, Farthinghoe, rzeka Tamiza i (nieco dalej położone) Góry Pennińskie. Tolkien miał niemal obsesję na punkcie nazw i ich etymologii i lubił tworzyć nowe nazwy, co widać w tekście "Rudego Dżila…". Widać też umiłowanie Tolkiena dla środkowej Anglii. „Małe Królestwo”, które założył Dżil można utożsamiać z terenem dzisiejszego Buckinghamshire, a „Średnie Królestwo”, z którego wykroił swoje nowe władztwo – z Mercją. 
Aczkolwiek "Rudy Dżil i jego pies" jest opowieścią dla dzieci, jest w niej dużo aluzji do wielu klasycznych dzieł literatury angielskiej, takich jak Beowulf, Opowieści kanterberyjskie Chaucera, Król Lear, Historia Regum Britanniae Geoffreya z Monmouth, legend arturiańskich z Panem Gawenem i Zielonym Rycerzem na czele, a także średniowiecznych kalendarzy, bajek i wierszy dla dzieci i Oxford English Dictionary (OED), skąd zaczerpnięta jest, zacytowana wprost, definicja garłacza (prawdopodobnie „czterej uczeni z Oxenfordu” to aluzja do czterech naczelnych redaktorów OED). Tolkien robi też żartobliwe przytyki badaczom traktującym opowieści jedynie jako źródło informacji o nazwach miejscowości, a postać pełnego niepraktycznej wiedzy książkowej proboszcza z Ham można odczytać jako ironiczną aluzję do samego autora.
Dzieła pochodne.
Polskie tłumaczenie Marii Skibniewskiej pod pełnym tytułem "Rudy Dżil i jego pies: Aegidii Ahenobarbi Julii Agricole de Hammo Domini de Domito Aule Draconarie Comitis Regni Minimi Regis et Basilei mira facinora et mirabilis exortus czyli W języku pospolitym Wywyższenie i cudowne przygody Rudobrodego Dżila, gospodarza z Ham, Pana oswojonego smoka, Króla Małego Królestwa" ukazało się nakładem „Iskier” w 1962 roku i było kilkukrotnie wznawiane. W tłumaczeniu Cezarego Frąca tytuł brzmi "Gospodarz Giles z Ham".
W 1985 Telewizja Polska pokazała teatralną ekranizację "Rudego Dżila…" pt. "Pogromca smoków" wg tłum M. Skibniewskiej, w reżyserii Krzysztofa Grabowskiego, w trzech częściach, z Jerzym Bińczyckim w roli Dżila, a także Ewą Kolasińską, Zdzisławem Kozieniem i Mieczysławem Grabką.

</doc>
<doc id="1081406" url="https://pl.wikipedia.org/wiki?curid=1081406" title="Wyższa Szkoła Oficerska Wojsk Inżynieryjnych we Wrocławiu">
Wyższa Szkoła Oficerska Wojsk Inżynieryjnych we Wrocławiu



</doc>
<doc id="1081411" url="https://pl.wikipedia.org/wiki?curid=1081411" title="Kościelec (Beskid Śląski)">
Kościelec (Beskid Śląski)

Kościelec (1022 m n.p.m.) – szczyt wieńczący krótki grzbiet górski w Beskidzie Śląskim, odchodzący w kierunku wsch. od Malinowskiej Skały. Ramię Kościelca opada stromymi stokami ku dolinkom dwóch opasujących go ściśle potoków: Malinowskiego Potoku na północy i Leśnej na południu.
Na grzbiecie Kościelca znajduje się kilka mocno zarastających już polan, a na szczytowym spiętrzeniu góry wychodnia skalna. Wychodnię tworzą dwie wybitne ambony o wysokości kilkunastu metrów, często wykorzystywane przez amatorów wspinaczki. W odległości kilkudziesięciu metrów na wschód od nich, pod szczytem, znajduje się szereg kolejnych wychodni skalnych, zbudowanych z charakterystycznych zlepieńców, zwanych „zlepieńcami z Malinowskiej Skały”. Samotne skałki sterczą także nieco niżej we wschodnim grzbiecie góry. W jednej ze skałek znajduje się jedyne w Beskidzie Śląskim okno skalne.
W lesie w odległości 200–300 m na południe od szczytu znajduje się kilka grup skałek, w których odnaleziono 3 niewielkie jaskinie: Jaskinia w Kościelcu I (długość korytarzy ok. 13 m), Jaskinia w Kościelcu II (długość korytarzy ok. 14 m), Jaskinia w Kościelcu III (długość korytarzy ok. 6 m), a także kilka mniejszych schronisk skalnych.
Południowymi stokami Kościelca biegnie żółty szlak turystyczny z Ostrego na Malinowską Skałę.

</doc>
<doc id="1081423" url="https://pl.wikipedia.org/wiki?curid=1081423" title="Charles Louis de Biaudos de Casteja">
Charles Louis de Biaudos de Casteja

Charles Louis de Biaudos (lub: Biodos) de Casteja (ur. 1693, zm. 10 marca 1755) – francuski dyplomata i ambasador.
Życiorys.
Początkowo poswiecał się karierze wojskowej; został marszałkiem polnym, a potem wojskowym gubernatorem Toul.
De Casteja przybył w październiku 1727 roku jako dyplomatyczny wysłannik ("envoyé") Królestwa Francji do Sztokholmu. Rangę ambasadora otrzymał w 1730 roku. Współpracował z Olofem von Törne, jednym z przywódców profrancuskiej partii w sztokholmskim parlamencie "Hattpartiet". Razem pracowali nad przekupieniem wystarczającej ilości posłów podczas riksdagu 1734 roku. Wraz z von Törne'm, pieniądze otrzymał inny lider "Hattpartiet" Daniel Niklas von Höpken. Casteja obiecał wówczas, w imieniu francuskiego rządu, wypłacić w ciągu trzech lat 300,000 riksdalerów.
Wcześniej jeszcze, w roku 1733 Casteja proponował Szwedom wysłanie 4.000 żołnierzy do Gdańska, którzy wsparliby Stanisława Leszczyńskiego . Kanclerz Arvid Horn odrzucił wówczas tą propozycję, więc de Casteja zwrócił się do opozycyjnej "Hattpartiet".
8 września 1737 roku deCasteja został odwołany ze swej misji.

</doc>
<doc id="1081428" url="https://pl.wikipedia.org/wiki?curid=1081428" title="Angelo Cino">
Angelo Cino

Angelo Cino (ur. w Umbrii, zm. 21 czerwca 1412 w Recanati) – włoski kardynał okresu wielkiej schizmy zachodniej, reprezentujący obediencję rzymską.
Pochodził z Umbrii. W 1385 wybrano go biskupem Recanati e Macerata. Papież Grzegorz XII 19 września 1408 mianował go kardynałem prezbiterem tytułu Santo Stefano al Monte Celio. Rok później został wysłany jako legat do Marchii Ankońskiej. Pizański antypapież Aleksander V w 1409 mianował niejakiego Angelo de Ballionibusa nowym biskupem Recanati, jednak Angelo Cino nie uznał tego rozporządzenia. Zmarł w Recanati. 

</doc>
<doc id="1081431" url="https://pl.wikipedia.org/wiki?curid=1081431" title="Brian Van Holt">
Brian Van Holt

Brian E. Van Holt (ur. 6 lipca 1969 w Waukegan) – amerykański aktor filmowy i telewizyjny, model. 
Życiorys.
Wczesne lata.
Urodził się w Waukegan w stanie Illinois. Wychował się w Huntington Beach w stanie Kalifornia. Kiedy miał osiem lat jego siostra kupiła mu pierwszą deskę surfingową. 
Dorabiał jako model w reklamach, by opłacić naukę w college'u. W 1994 roku ukończył studia na wydziale socjologii na UCLA. 
Kariera.
Debiutował jako nastolatek na scenie Zephyr Theater w Los Angeles. Po raz pierwszy na kinowym ekranie wystąpił w komedii "Grunt to rodzinka 2" ("A Very Brady Sequel", 1996). Następnie pojawił się gościnnie w operze mydlanej Spelling Television "Beverly Hills, 90210" (1997), sitcomie ABC "Spin City" (1997), serialu HBO "Seks w wielkim mieście" ("Sex and the City", 1999), serialu sci-fi CBS "Threshold – strategia przetrwania" ("Threshold", 2005-2006). 
Był często obsadzany w rolach wojskowych lub oficerów policji. Podwójna rola bliźniaków Bo i Vincenta w horrorze "Dom woskowych ciał" ("House of Wax", 2005) z Elishą Cuthbert i Chadem Michaelem Murrayem przyniosła mu nominację do nagrody Teen Choice. W serialu HBO "John z Cincinnati" ("John from Cincinnati", 2007) wystąpił jako Mitch "Butchie" Yost II, syn legendarnego surfera Mitcha Yosta (Bruce Greenwood). W serialu ABC "" (2009-2015) grał postać Bobby'ego Cobba.
Związany był z Beth Ostrosky Stern (1999-2000), późniejszą żoną Howarda Sterna, aktorką Amandą Peet (2001) i aktorką Courteney Cox (od grudnia 2012 do października 2013).

</doc>
<doc id="1081433" url="https://pl.wikipedia.org/wiki?curid=1081433" title="Leśnianka">
Leśnianka

Leśnianka (też: "Leśna", "Zimnik") – potok, lewobrzeżny dopływ Soły o długości 14,65 km.
Płynie we wschodniej części Beskidu Śląskiego i w południowo-zachodniej części Kotliny Żywieckiej. Jej źródliska znajdują się w Beskidzie Śląskim na wysokości ok. 1050 m n.p.m. na wschodnich stokach obszernego kotła, ograniczonego grzbietami biegnącymi od Magurki Wiślańskiej przez Zielony Kopiec i Malinowską Skałę po Kościelec. Spływa początkowo w kierunku północno-wschodnim. Na wysokości ok. 560 m n.p.m., koło gajówki Ostre, przyjmuje pierwszy ważniejszy dopływ – lewobrzeżny Potok Malinowski. W rejonie wsi Ostre opuszcza Beskid Śląski i dalej płynie już w kierunku wschodnim, łagodnie meandrując w płytkiej dolinie w dnie Kotliny Żywieckiej. We wsi Twardorzeczka, na wysokości ok. 460 m n.p.m., przyjmuje swój największy dopływ prawobrzeżny, potok Twardorzeczka. W żywieckiej dzielnicy Pawlusie, tuż na północ od browaru "Żywiec", uchodzi na wysokości 353 m n.p.m. do Soły.
Doliną Leśnianki prowadzą znaki żółte szlaku turystycznego z Ostrego na Malinowską Skałę. U wylotu doliny pomiędzy grzbietami położone są „Karczma Pod Zwaliskiem” i parking. Przy parkingu rozpoczyna się ścieżka dydaktyczno-przyrodnicza „Doliną Zimnika”, urządzona przez Nadleśnictwo Węgierska Górka w ramach Leśnego Kompleksu Promocyjnego „Lasy Beskidu Śląskiego”.
Woda z doliny Leśnianki od wielu już lat jest dostarczana rurociągiem do browaru w Żywcu, gdzie na jej bazie produkuje się piwo "Żywiec". Ujęcie znajduje się w dolinie, powyżej parkingu i krzyża, upamiętniającego 4 Polaków, zamordowanych tu przez hitlerowców 20 lutego 1943 r. za udział w ruchu oporu.

</doc>
<doc id="1081436" url="https://pl.wikipedia.org/wiki?curid=1081436" title="Seminarium Teologiczne im. Girolamo Savonaroli w Scranton">
Seminarium Teologiczne im. Girolamo Savonaroli w Scranton

Seminarium Teologiczne im. Girolamo Savonaroli w Scranton – jedyne seminarium duchowne Polskiego Narodowego Kościoła Katolickiego. Seminarium kształci przyszłych księży polskokatolickich oraz świeckich pracujących w przyszłości dla dobra wspólnoty, według własnego programu metodyczno-wychowawczego.
Szkoła nosi imię Girolamo Savonaroli, florenckiego reformatora religijno-politycznego i dominikanina.

</doc>
<doc id="1081443" url="https://pl.wikipedia.org/wiki?curid=1081443" title="Masa Jeansa">
Masa Jeansa



</doc>
<doc id="1081446" url="https://pl.wikipedia.org/wiki?curid=1081446" title="Christ Church">
Christ Church

Zobacz też:

</doc>
<doc id="1081447" url="https://pl.wikipedia.org/wiki?curid=1081447" title="Ga West">
Ga West

Dystrykt Ga West – dystrykt w Regionie Wielka Akra w Ghanie ze stolicą w Amasaman. Utworzony został pod koniec lat 80. XX wieku przez podział dystryktu Ga.
Jest jednym z 28 dystryktów i leży w zachodniej części regionu. Od północy graniczy z dystryktem Birim South w Regionie Wschodnim, od wschodu z dystryktem Ga East i Dystryktem Stołecznym Akra, a od zachodu z dystryktem Awutu/Effutu/Senya w Regionie Centralnym.

</doc>
<doc id="1081450" url="https://pl.wikipedia.org/wiki?curid=1081450" title="Demokrata">
Demokrata



</doc>
<doc id="1081451" url="https://pl.wikipedia.org/wiki?curid=1081451" title="Alois Pražák">
Alois Pražák

Alois Pražák (ur. 21 lutego 1820 w m. Uherské Hradiště, zm. 30 stycznia 1901 w Wiedniu) – baron, minister austriacki.
Studiował prawo w Ołomuńcu; w 1848 obrany do sejmu morawskiego był sprawozdawcą komisji do ograniczenia podatków, co uczyniło go w kraju popularnym; w parlamencie państwowym należał do prawicy słowiańskiej. W roku 1849 osiadł jako adwokat w Brnie, a w życiu publicznym wziął znowu udział w 1861 r. jako poseł do sejmu krajowego, w 1863 do rady państwa. Jako przywódca umiarkowanego stronnictwa czeskiego w gabinecie Taaffego objął stanowisko ministra bez teki, a w 1881 został ministrem sprawiedliwości. Był przeciwnikiem germanizacji. Rozporządzeniami o języku narodowym przyczynił się do wyzwolenia języka czeskiego spod przewagi niemczyzny. Ustąpił z gabinetu w 1888 r. i pozostał ministrem bez teki. W 1892 r. podał się do dymisji, następnie został mianowany członkiem izby panów.
Otrzymał honorowe obywatelstwo Jasła.

</doc>
<doc id="1081452" url="https://pl.wikipedia.org/wiki?curid=1081452" title="Alojzy Prażak">
Alojzy Prażak



</doc>
<doc id="1081453" url="https://pl.wikipedia.org/wiki?curid=1081453" title="Brian Krause">
Brian Krause

Brian Jeffrey Krause (ur. 1 lutego 1969 w El Toro) – amerykański aktor, producent i reżyser telewizyjny i filmowy, znany z roli Leo Wyatta w serialu The WB "Czarodziejki".
Życiorys.
Wczesne lata.
Urodził się w El Toro w stanie Kalifornia jako syn Alice i Jeffa Krause. Jego rodzina miała pochodzenie niemieckie. Wychowywał się w Południowej Kalifornii ze starszym bratem Patrickiem. Uczęszczał na zajęcia The Actors Workshop z R. J. Adamsem. W szkole średniej, Krause był gwiazdą drużyny wioślarskiej. Jako nastolatek trenował karate. Początkowo myślał o karierze sportowej, potem postanowił zostać lekarzem. Gdy miał 16 lat, matka namówiła go do wzięcia udziału w castingu do reklamy. Wygrał, a przez następne dwa lata występował w ponad 50-u reklamówkach. W 1987 roku ukończył El Toro High School. Następnie naukę kontynuował w Orange Coast College, gdzie grał w piłkę nożną jako pomocnik i napastnik.
Kariera.
W 1991 otrzymał propozycję zagrania w filmie "Powrót do błękitnej laguny", gdzie jego partnerką była Milla Jovovich. Chociaż historia miłości pary nastolatków uwięzionych na bezludnej wyspie niezbyt spodobała się krytykom, stała się dla obojga debiutantów przepustką do Hollywood.
Dołączył do obsady serialu The WB "Czarodziejki" (1998–2006) jako Leo Wyatt, mąż Piper (Holly Marie Combs) i ojciec Wyatta (Wes Ramsey) i Chrisa (Drew Fuller). Telewidzowie zmusili producenta Aarona Spellinga do częstszego pojawiania się na ekranie jego bohatera. W 2002 zadebiutował także jako scenarzysta i napisał scenariusz dwudziestego odcinka serialu "Czarodziejki".
Życie prywatne.
8 lipca 1995 ożenił się z Beth Bruce, z którą ma syna Jamena (ur. 1996). W 2000 doszło do rozwodu. Spotykał się z aktorką Alyssą Milano (2001). Grywa w golfa lub bierze udział w wyścigach samochodowych.
31 października 2010 w Los Angeles został aresztowany za pijaństwo i zakłócanie porządku.

</doc>
<doc id="1081459" url="https://pl.wikipedia.org/wiki?curid=1081459" title="FK Marila Příbram">
FK Marila Příbram



</doc>
<doc id="1081464" url="https://pl.wikipedia.org/wiki?curid=1081464" title="Marino Bulcani">
Marino Bulcani

Marino Bulcani (zm. 8 sierpnia 1394) – włoski kardynał okresu wielkiej schizmy zachodniej, reprezentujący obediencję rzymską.
Życiorys.
Pochodził z Neapolu ze szlacheckiej rodziny. W grudniu 1384 papież Urban VI, którego Bulcani popierał w sporze z antypapieżem Klemensem VII, mianował go kardynałem diakonem S. Maria Nuova. Nieco później został też kamerlingiem Świętego Kościoła Rzymskiego. Uczestniczył w konklawe 1389. Protodiakon Świętego Kolegium od lipca 1390. Zmarł w Asyżu.

</doc>
<doc id="1081467" url="https://pl.wikipedia.org/wiki?curid=1081467" title="Mistrzostwa Europy w Curlingu 2005">
Mistrzostwa Europy w Curlingu 2005

Mistrzostwa Europy w curlingu 2005 odbyły się w niemieckim Garmisch-Partenkirchen, w dniach 9 – 17 grudnia. W mistrzostwach rywalizowało ze sobą 58 drużyn z 32 państw co było dotychczasowym rekordem. Były to pierwsze występy drużyn z Chorwacji (obie płci) oraz kobiet z Estonii i Słowacji.
Ostatecznie zawody w klasyfikacji mężczyzn wygrali Norwegowie przed Szwedami i Szkotami, w przypadku rywalizacji kobiecej 6 raz z rzędu złoty medal zdobyła Szwecja, na niższych stopniach podium znalazły się również reprezentacje Szwajcarii i Danii.
Grupa A.
Kobiety.
Wyniki.
Baraż.
Wyniki meczów o baraż do mistrzostw świata.
Tie-Breaker.
Przed Tie-breaker rozegrano Tie-shots w wyniku, których Szkocja rozegrała mecz z Włochami a wygrany z Danią.
1.
2.
Mężczyźni.
Wyniki.
Baraż.
Wyniki meczów pomiędzy zwycięzcą grupy B a 8. drużyną grupy A do mistrzostw świata.
Grupa B.
W rywalizaji grupy B brały udział 23 drużyny (14 kobiecych i 19 męskich). Obie kategorie płciowe były podzielone na podgrupy. Rywalizację pań wygrały Niemki przed Czeszkami i Angielkami. Polska uplasowała się na 11. miejscu z jedną wygraną i 5 porażkami. Konkurencję panów wygrała Francja przed Walią i Czechami. Polacy byli 12. z 4 meczmi wygranymi i 5 przegranymi. Po dwie pierwsze drużyny awansowały do grupy A.

</doc>
<doc id="1081475" url="https://pl.wikipedia.org/wiki?curid=1081475" title="Synagoga w Selm">
Synagoga w Selm

Synagoga w Selm (niem. "Synagoge in Selm") – synagoga krajowa znajdująca się w Selm w Westfalii w Niemczech.
Rok budowy synagogi jest nieznany, ale przypuszcza się, że powstała pod koniec XVIII lub na początku XIX wieku. Po raz pierwszy wzmiankowana była w 1818 roku.
Podczas nocy kryształowej z 9 na 10 listopada 1938 roku budynek został zdewastowany. Wkrótce gmina żydowska musiała ją sprzedać. Budynek został zakupiony przez handlarza węgla, który zamienił go na magazyn. W 1983 roku synagoga została wpisana do rejestru zabytków. W 1991 roku rozpoczął się jej remont zakończony w 1994 r. Obecnie jest użytkowana przez Żydów liberalnych.

</doc>
<doc id="1081477" url="https://pl.wikipedia.org/wiki?curid=1081477" title="Droga wojewódzka nr 111">
Droga wojewódzka nr 111

Droga wojewódzka nr 111 (DW111) – droga wojewódzka klasy Z (między Recławiem a Modrzewiem) i klasy G (z Modrzewia do drogi krajowej nr 3) w województwie zachodniopomorskim, łącząca miejscowość Recław położoną nad Dziwną w pobliżu drogi krajowej nr 3 z zachodnią obwodnicą Goleniowa w ciągu dróg ekspresowych S3 i S6. Aktualny przebieg trasy ustala zarządzenie Generalnego Dyrektora Dróg Krajowych i Autostrad z 15 grudnia 2021 roku.
Arteria nie łączy się z innymi drogami wojewódzkimi.
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Szczegóły przebiegu drogi.
2000—2009.
Do końca 2009 roku droga przebiegała przez województwo dolnośląskie i łączyła drogę wojewódzką nr 334 z drogą krajową nr 36. Biegła wzdłuż rzeki Odry od miasta Ścinawa do wsi Chobienia, gdzie znajduje się przeprawa promowa nad Odrą (DW334). Droga klasy Z miała długość ok. 16 km. Od 1 stycznia 2010 cały odcinek dawnej drogi 111 został włączony do przebiegu drogi wojewódzkiej 292
2013—2014.
Droga wojewódzka łącząca miejscowość Święta położoną nad Odrą-Domiążą z zachodnią obwodnicą Goleniowa oraz drogami ekspresowymi S3 i S6 została wydzielona z przebiegu drogi wojewódzkiej nr 113 z dniem 1 stycznia 2013 roku. Nadano jej wolny dotychczas numer 111. W 2014 roku zaczęto czynić starania, by status drogi wojewódzkiej nadać trasie Recław – Stepnica, będącej przedłużeniem drogi wojewódzkiej nr 112 ze Stepnicy do Modrzewia leżącego w ciągu DW111. Ostatecznie postanowiono, że odcinek cały odcinek Recław - Modrzewie wchłonie droga wojewódzka nr 111, a odcinek Święta - Modrzewie stanie się drogą powiatową. Zmiany weszły w życie 1 stycznia 2015 roku.
Most Police – Święta.
W dawnym przebiegu drogi planowana jest budowa wysokowodnej przeprawy mostowej bądź tunelu pod Odrą, łączącego Świętą z Policami i planowaną obwodnicą zachodnią Szczecina. Trasa miałaby stanowić krótsze połączenie północnych i zachodnich dzielnic Szczecina z miejscowościami nadmorskimi, a także alternatywne połączenie Goleniowa z przejściami granicznymi w Lubieszynie i Kołbaskowie.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021.
We wcześniejszych latach na drodze dopuszczalny był ruch pojazdów o nacisku na pojedynczą oś nie przekraczającym 8 ton.

</doc>
<doc id="1081479" url="https://pl.wikipedia.org/wiki?curid=1081479" title="DW111">
DW111



</doc>
<doc id="1081480" url="https://pl.wikipedia.org/wiki?curid=1081480" title="Zielony Kopiec">
Zielony Kopiec

Zielony Kopiec (czasem też: "Kopiec Cienków" lub "Kopiec Cieńków"; 1152 m n.p.m.) – zalesione wzniesienie w kształcie wyraźnego stożka lub kopca, w głównym grzbiecie Pasma Baraniej Góry w Beskidzie Śląskim, pomiędzy Magurką Wiślańską na południu a Malinowską Skałą na północy.
Zielony Kopiec jest szczytem zwornikowym. W kierunku zachodnim odgałęzia się tu grzbiet Cienkowa. Nazwa Zielonego Kopca pochodzi z czasów, gdy biegła tędy granica między Księstwem Cieszyńskim (później austriackim Śląskiem) a Księstwem Oświęcimskim (później Rzecząpospolitą), oznaczana w terenie zwyczajowo kopcami granicznymi.

</doc>
<doc id="1081482" url="https://pl.wikipedia.org/wiki?curid=1081482" title="Stanisław Wróbel (piłkarz)">
Stanisław Wróbel (piłkarz)

Stanisław Wróbel (ur. 5 listopada 1977 w Dziergowicach) – polski piłkarz grający na pozycji pomocnika.
Swoją karierę zaczął w klubie LZS Odrzanka Dziergowice. Kolejnymi klubami były Chemik Kędzierzyn-Koźle, Górnik Zabrze, Grunwald Ruda Śląska. W sezonie 1999/00 powrócił do Górnika. Grał tam trzy sezony, zagrał 50 meczów i strzelił 5 goli. Następnie przeszedł do GKS Katowice, gdzie grał przez dwa sezony (z przerwą na występy w Cracovii). W tym klubie wystąpił w 56 spotkaniach i zdobył 10 bramek. W przerwie sezonu 2004/05 przeszedł do Piasta Gliwice, gdzie zagrał 41 spotkań i strzelił 11 goli. W sezonie 2006/07 przeszedł do Odry Wodzisław Śląski, gdzie rozegrał 21 spotkań, strzelając 2 bramki. W sezonie 2007/08 wrócił do Piasta Gliwice. Następnie rozpoczął karierę trenerską w klubie LZS Leśnica, a w sezonie 2013/2014 został grającym trenerem Ruchu Zdzieszowice. Karierę kończył w klubie LZS Odrzanka Dziergowice.

</doc>
<doc id="1081485" url="https://pl.wikipedia.org/wiki?curid=1081485" title="Stefano Palosio">
Stefano Palosio

Stefano Palosio (zm. 24 kwietnia 1396) – włoski duchowny. Był kanonikiem bazyliki Santa Maria Maggiore i kamerlingiem kleru rzymskiego, a następnie biskupem Brescii (1371-1373) i Todi (1373-1395). Poparł papieża Urbana VI w jego sporze z "awiniońskim" antypapieżem Klemensem VII, w nagrodę za co w 1384 został przez niego mianowany kardynałem-prezbiterem tytułu S. Marcelli. Uczestniczył w konklawe 1389. Zmarł w Rzymie i został pochowany w bazylice Santa Maria Maggiore, której był archiprezbiterem.

</doc>
<doc id="1081488" url="https://pl.wikipedia.org/wiki?curid=1081488" title="112 (numer alarmowy)">
112 (numer alarmowy)

112 – jednolity ogólnoeuropejski numer alarmowy używany w sieci telefonów stacjonarnych w Unii Europejskiej, jak również w sieci GSM (telefonów komórkowych) na całym świecie. Został wprowadzony w 1991 i został uregulowany dyrektywą Parlamentu Europejskiego i Rady 2002/22/WE z dnia 7 marca 2002 r. w sprawie usługi powszechnej i praw użytkowników odnoszących się do sieci i usług łączności elektronicznej, w skrócie – dyrektywą o usłudze powszechnej.
Wybranie numeru 112 nie wymaga odblokowania klawiatury telefonu komórkowego. Ponadto w niektórych państwach numer 112 można wybrać w telefonie bez karty SIM.
W 2020 Komisja Europejska opublikowała sprawozdanie na temat skuteczności wdrażania jednolitego europejskiego numeru alarmowego 112, w którym m.in. przedstawiła dane na temat odsetka wywołań za pomocą tego numeru w państwach członkowskich, Islandii i Norwegii.
Numer 112 w Polsce.
Wybranie numeru 112 z jakiegokolwiek telefonu (stacjonarny, komórkowy, niektórzy operatorzy VoIP) spowoduje połączenie z centrum powiadamiania ratunkowego (CPR). Operator 112 może, w miarę potrzeby, przyjąć zdarzenie i przekazać je za pomocą systemu teleinformatycznego do jednostki Państwowej Straży Pożarnej, Policji lub Państwowego Ratownictwa Medycznego.
Numer 112 współdziała z systemem lokalizacji, a po pracach udoskonalenia systemu lokalizacji (platforma lokalizacyjno-informacyjna wraz z centralną bazą danych) w 2010 roku powstał system centrów powiadamiania ratunkowego.
Inne numery alarmowe.
Zachowane zostały telefony alarmowe służb – 997 (przekierowany na 112), 998 (przekierowany na 112) i 999.
Inne numery do służb powołanych lokalnie do niesienia pomocy, pełniące funkcję numerów alarmowych:
Wdrożenie w innych krajach.
Poniżej znajduje się lista krajów, w których wdrożono wykorzystanie numeru 112 do połączeń alarmowych:
Dzień numeru 112.
Komisja Europejska zachęca, by każdego roku 11 lutego (11/2) poprzez przeróżne działania skierowane do swych mieszkańców przypominać o 112 wspólnym dla wszystkich numerze alarmowym. Taką działalność rozpoczęła Finlandia w roku 1997, a w roku 2009 już siedem państw wzięło udział w informacyjno-popularyzacyjnej kampanii prowadzonej 11 lutego.

</doc>
<doc id="1081498" url="https://pl.wikipedia.org/wiki?curid=1081498" title="Magurka Wiślańska">
Magurka Wiślańska

Magurka Wiślańska (1140 m n.p.m.) – szczyt zwornikowy w głównym grzbiecie pasma Baraniej Góry w Beskidzie Śląskim, pierwszy na północ od szczytu Baraniej Góry. W kierunku wschodnim odgałęzia się tu potężny rozróg grzbietów górskich, sięgających na północ po dolinę Leśnej (szczyt Ostre), na wschód po Sołę (Glinne), zaś na południe po dolny bieg Kameszniczanki (Mała Barania).
Dawniej wspólną nazwą "Magurka" określano cały wyrównany odcinek grzbietu od szczytu Magurki Wiślańskiej na zachodzie po Magurkę Radziechowską na wschodzie. Na grzbiecie tym, zbudowanym z gruboławicowych, gruboziarnistych piaskowców i zlepieńców istebniańskich, występują liczne wychodnie skalne w postaci ciągów ambon, grzybów skalnych czy pojedynczych, wystających z podłoża głazów.
Zachodnie stoki Magurki Wiślańskiej, opadające ku dolinie Białej Wisełki, porośnięte lasem świerkowym z domieszką buka, jodły i jawora, wchodzą w skład rezerwatu przyrody Barania Góra.
Węzeł szlaków turystycznych: łączą się tu czerwone znaki Głównego Szlaku Beskidzkiego z Węgierskiej Górki i zielone znaki szlaku ze Skrzycznego, by razem już poprowadzić na szczyt Baraniej Góry.

</doc>
<doc id="1081501" url="https://pl.wikipedia.org/wiki?curid=1081501" title="Jean Louis Dusson de Bonnac">
Jean Louis Dusson de Bonnac



</doc>
<doc id="1081504" url="https://pl.wikipedia.org/wiki?curid=1081504" title="Kaospilot">
Kaospilot

Kaospilot to norweski zespół screamo/hardcore z Oslo, założony w 2000. Grupa odbyła kilka tras koncertowych po Europie, a także po USA i Japonii. Wokalista zespołu Kristoffer Rødseth prowadzi wytwórnię płytową Anomalie Records, natomiast gitarzysta Petter Kaos zajmuje się produkcją muzyczną.
Członkowie zespołu.
Byli członkowie.
Anders był basistą w Manhattan Skyline. Mads i Marius grają również podczas koncertów solowego projektu Snöras. Marius posiada ponadto własny solowy projekt, Ergo.
Dyskografia.
Utwory zespołu znalazły się także na składankach "Lucky Thirteen" (Nova Recordings), "80 Records And We're Not Broke (Yet)" (Level Plane).
Ponadto w Japonii została wydana płyta CD "Kaospilot_diskografi" (Oto Records, 3 lutego 2006) zawierająca wszystkie nagrania sprzed 2006.

</doc>
<doc id="1081505" url="https://pl.wikipedia.org/wiki?curid=1081505" title="Pierre Chrysostème Dusson de Bonnac">
Pierre Chrysostème Dusson de Bonnac

Pierre Chrysostème Dusson de Bonnac (ur. 1724, zm. 1782) – francuski dyplomata.
Jego ojcem był również dyplomata Jean Louis d’Usson de Bonnac (1672-1738). Pierre Chrysostème uczył się rzemiosła od ojca. W 1774 zastąpił Charlesa Gravier de Vergennesa na stanowisku francuskiego ambasadora w Szwecji. Pełnił tę funkcję do roku 1782.

</doc>
<doc id="1081506" url="https://pl.wikipedia.org/wiki?curid=1081506" title="Antonio Caetani (1360–1412)">
Antonio Caetani (1360–1412)

Antonio Caetani (ur. 1360 – zm. 11 stycznia 1412) – włoski kardynał okresu wielkiej schizmy, patriarcha Akwilei.
Życiorys.
Pochodził z rodziny hrabiów Fondi. W styczniu 1395 został wybrany patriarchą Akwilei. Rezydował w Rzymie i prawdopodobnie nigdy nie odwiedził swojej stolicy patriarchalnej. W lutym 1402 zrezygnował ze stanowiska patriarchy i otrzymał z rąk "rzymskiego" papieża Bonifacego IX nominację na kardynała-prezbitera tytułu Santa Ceciliae trans Tiberim. Uczestniczył w konklawe 1404 i konklawe 1406. W 1405 papież Innocenty VII mianował go wielkim penitencjariuszem, archiprezbiterem bazyliki laterańskiej i kardynałem-biskupem Palestriny. W 1409 porzucił "rzymską" obediencję Grzegorza XII i przyłączył się do Soboru w Pizie. Wybrany na tym soborze antypapież Aleksander V mianował go kardynałem-biskupem Porto e Santa Rufina. Administrator diecezji Fiesole 1409-1411. Zmarł w Rzymie.

</doc>
<doc id="1081511" url="https://pl.wikipedia.org/wiki?curid=1081511" title="JAS-39">
JAS-39



</doc>
<doc id="1081512" url="https://pl.wikipedia.org/wiki?curid=1081512" title="Droga wojewódzka nr 333">
Droga wojewódzka nr 333

Droga wojewódzka nr 333 (DW333) – droga wojewódzka w woj. dolnośląskim oraz w woj. lubuskim, łącząca drogę wojewódzką nr 292 w okolicach Nowej Soli z węzłem "Legnica Wschód" na autostradzie A4. Droga wyznaczona dawnym śladem drogi krajowej nr 3, która straciła swą kategorię w wyniku otwarcia drogi ekspresowej S3. 17 grudnia 2020 roku droga oficjalnie pojawiła się w zarządzeniu GDDKiA i została wydłużona aż do Legnicy.
Poprzedni przebieg DW333.
Poprzednio droga wojewódzka wytyczona była w woj. dolnośląskim i miała długość niespełna ok. 6 km. Droga łączyła drogę wojewódzką nr 323 z drogę wojewódzką nr 334. Biegła wzdłuż rzeki Odry łącząc po prawej stronie przeprawę promową (droga nr 334) ze wsią Ciechanów (powiat górowski). Posiadała klasę techniczną Z. Jej stary przebieg w całości został włączony w wydłużoną dzięki niej drogę wojewódzką nr 334.

</doc>
<doc id="1081513" url="https://pl.wikipedia.org/wiki?curid=1081513" title="DW333">
DW333



</doc>
<doc id="1081515" url="https://pl.wikipedia.org/wiki?curid=1081515" title="William Hickling Prescott">
William Hickling Prescott

William Hickling Prescott (ur. 4 maja 1796 w Salem, Massachusetts, zm. 1859 w Bostonie) – historyk amerykański. Początkowe nauki pobierał w mieście rodzinnym, a ukończył je w Bostonie. Przeznaczony do zawodu prawnego, musiał odstąpić od tego zamiaru z powodu utraty jednego oka i nadwyrężenia siły wzroku drugiego. Nie wyleczywszy się całkowicie podczas dwuletniego pobytu w Europie, musiał po powrocie wyrzec się wszelkiego udziału w sprawach publicznych i poświęcił się wyłącznie naukom, a zwłaszcza studiom historycznym. Po dziesięcioletniej pracy ogłosił pierwsze swe znakomitej wartości dzieło: "History of Ferdinand and Isabella" (Boston i Londyn, 1838), które zostało przetłumaczone na kilka języków. Sławę zaś historyka ugruntował dziełem "History of the conquest of Mexico" (3 t., Boston, 1843). Nie zmniejszył jej bynajmniej pracami "History of the conquest ot Peru" (3 t. Boston, 1847) i "History of the reign of Philip II, King of Spain" (3 t., 1855-58; tłumaczenie polskie Warszawa, 1874). Rozprawy Prescotta umieszczane w "North-American Review" wyszły pt.: "Biographical and critical miscellanies" (Londyn, 1843), inne zaś pisma drobniejsze wydał w dziele: "Critical essays" (Londyn, 1852). 
Prace jego zalecają się sumiennym zbadaniem źródeł, malowniczym opowiadaniem, zapałem, gorącym uczuciem nie naruszającym bynajmniej obiektywnego spokoju dziejopisa.
Zbiorowe wydanie jego prac wyszło w Filadelfii 1874-1875 w 15 tomach, kolejne w Londynie 1887, w 6 tomach. Biografię Prescotta napisał George Ticknor w "Life of Prescott" (Boston, 1864).

</doc>
<doc id="1081516" url="https://pl.wikipedia.org/wiki?curid=1081516" title="Melchior de Polignac">
Melchior de Polignac

Melchior de Polignac, właściwie: "Polignano a Mare" (ur. 11 października 1661 w Lavoûte-sur-Loire, zm. 20 listopada 1742 w Paryżu) – włoski duchowny w służbie francuskiej, dyplomata, kardynał od 30 stycznia 1713 roku, członek Akademii Francuskiej od 26 maja 1704 roku.
Życiorys.
Jego ojcem był Louis Armand de Polignac (1608-1692) a matką Jacqueline de Grimoard de Beauvoir du Roure (1641-1721).
W 1693 Melchior de Polignac został posłem w Rzeczypospolitej. Do Warszawy dotarł 2 lipca 1693. 24 października 1696 roku zawarta została umowa prymasa Michała Radziejowskiego z Polignakiem w sprawie poparcia kandydatury Franciszka Ludwika de Bourbon, księcia Conti do tronu polskiego.
W 1712 Polignac był obecny przy ustaleniach kongresu w Utrechcie (pokój w Utrechcie). W latach 1724-1731 był francuskim reprezentantem przy Stolicy Piotrowej w Rzymie. Był też autorem książki moralnej "Anti-Lucretius" (1745), wymierzonej przeciw filozofii epikurejskiej. Jean-Pierre de Bougainville przetłumaczył ją w 1749 roku na język francuski.
Zamieszany w intrygi kardynała de Bouillon postawił otrzymanie purpury kardynalskiej dla siebie pod znakiem zapytania. Jego karierę wspierał Ludwik August Burbon, książę du Maine, syn Ludwika XIV.
Louis de Rouvroy, książę de Saint-Simon uważał go za typowy przykład fałszywca udającego przyjaźń, szczerość i zainteresowanie innymi. Według Saint-Simona „czarował” innych swą wiedzą literacką i erudycją, gdy więc próbował to uczynić z księciem Paulem de Beauvillier, przyjacielem Saint-Simona, by przezeń dotrzeć do królewskiego wnuka – księcia Burgundii, Saint-Simon próbował ostrzec Beauvilliera, jak jednak sam się wyraził w swych „Pamiętnikach”, uczynił to zbyt późno, bowiem Beauvillier, którego Polignac już do siebie przekonał, zarzucił staremu przyjacielowi, że „ma jak najgorsze zdanie o wszystkich”. Saint-Simon, wedle własnych słów, miał wówczas odrzec, że Beauvillier sam się przekona, po czym zmienił temat, by polepszyć nastrój. Tak Polignacowi udało się być w dobrych stosunkach zarówno z synami królewskimi (księciem du Maine, hrabią Tuluzy), jak i prawowitym dziedzicem tronu księciem burgundzkim i jego stronnikami.
Voltaire podziwiał jego sztukę poetycką.

</doc>
<doc id="1081519" url="https://pl.wikipedia.org/wiki?curid=1081519" title="Stalowe magnolie">
Stalowe magnolie



</doc>
<doc id="1081521" url="https://pl.wikipedia.org/wiki?curid=1081521" title="Edgaras Česnauskis">
Edgaras Česnauskis

Edgaras Česnauskis (ur. 5 lutego 1984 w Poniewieżu) – litewski piłkarz grający na pozycji lewego pomocnika. Edgaras jest młodszym bratem Deividasa, reprezentanta kraju, obecnie zawodnika Arisu Saloniki.
Kariera piłkarska.
Kariera klubowa.
Česnauskis pochodzi z miasta Poniewież. Jest wychowankiem tamtejszego klubu Ekranas Poniewież. W 2000 roku zadebiutował w jego barwach w ekstraklasie litewskiej. Liczył sobie wówczas 16 lat. W 2001 roku był już podstawowym zawodnikiem Ekranasu i zajął z nim 4. miejsce w lidze. W 2002 roku spisał się ze swoim klubem jeszcze lepiej kończąc sezon na 3. pozycji, a w 2003 roku wywalczył wicemistrzostwo Litwy. Dla Ekranasu przez cztery sezony rozegrał 80 meczów i zdobył 4 gole.
Zimą 2004 roku Edgaras przeszedł do ukraińskiego Dynama Kijów. W Dynamie wobec dużej konkurencji nie wywalczył sobie miejsca w składzie i większość czasu spędził w rezerwach klubu. W 2004 roku zespół został mistrzem kraju, ale Litwin rozegrał tylko jeden mecz. W 2005 i 2006 roku Dynamo zdobywało wicemistrzostwo, ale dorobek Česnauskisa to odpowiednio jedno spotkanie i trzy spotkania.
Na początku 2006 roku Česnauskis zmienił barwy klubowe i za 700 tysięcy euro trafił do rosyjskiego Saturna Ramienskoje. W Premer Lidze zadebiutował 19 marca w zremisowanym 1:1 meczu z Zenitem Petersburg. Ogółem w całym sezonie zagrał 25 razy zdobywając 6 goli i stając się po Aleksieju Eremence drugim najlepszym strzelcem zespołu.
W trakcie sezonu 2008 Česnauskis odszedł do FK Moskwa i do końca rozgrywek rozegrał dla niego dziesięć ligowych pojedynków. W 2009 roku również grał w FK Moskwa, a w 2010 odszedł do Dinama Moskwa. Z kolei w 2011 roku przeszedł do FK Rostów.
Kariera reprezentacyjna.
W reprezentacji Litwy Česnauskis swój pierwszy mecz rozegrał 3 lipca 2003, a Litwa pokonała w towarzyskim meczu Estonię 5:1. W 90. minucie tego meczu Edgaras zdobył gola ustalającego wynik meczu. Od czasu eliminacji do Mistrzostw Świata w Niemczech stał się podstawowym zawodnikiem drużyny narodowej.

</doc>
<doc id="1081523" url="https://pl.wikipedia.org/wiki?curid=1081523" title="Edgaras Cesnauskis">
Edgaras Cesnauskis



</doc>
<doc id="1081524" url="https://pl.wikipedia.org/wiki?curid=1081524" title="Operacja Hailstorm">
Operacja Hailstorm



</doc>
<doc id="1081525" url="https://pl.wikipedia.org/wiki?curid=1081525" title="Desant na Wyspy Marshalla">
Desant na Wyspy Marshalla



</doc>
<doc id="1081526" url="https://pl.wikipedia.org/wiki?curid=1081526" title="Sztab generalny">
Sztab generalny

Sztab generalny – wojskowa instytucja centralna w niektórych państwach, rodzaj sztabu (np. Sztab Generalny Wojska Polskiego).

</doc>
<doc id="1081527" url="https://pl.wikipedia.org/wiki?curid=1081527" title="Atak na Wyspy Marshalla">
Atak na Wyspy Marshalla



</doc>
<doc id="1081528" url="https://pl.wikipedia.org/wiki?curid=1081528" title="Sztab Główny">
Sztab Główny



</doc>
<doc id="1081531" url="https://pl.wikipedia.org/wiki?curid=1081531" title="Peter Karl Christoph von Keith">
Peter Karl Christoph von Keith

Peter Karl Christoph von Keith (ur. 24 maja 1711, zm. 27 grudnia 1756). Był paziem i przyjacielem kronprinza Fryderyka i dopomógł mu w ucieczce w 1731, która zakończyła się niepowodzeniem. W obawie przed gniewem Fryderyka Wilhelma I uciekł za granice służąc w armii brytyjskiej i portugalskiej. Uniknął w ten sposób losu innego przyjaciela Fryderyka Hansa Hermanna von Katte. Ten został ścięty przy zmuszonym do oglądania egzekucji Fryderyku przed twierdzą w Kostrzynie 

</doc>
<doc id="1081533" url="https://pl.wikipedia.org/wiki?curid=1081533" title="Łukasz Lebioda">
Łukasz Lebioda

Łukasz Lebioda (ur. 8 maja 1943) – polski biochemik, brydżysta, Arcymistrz Międzynarodowy.
Jest wykładowcą na University of South Carolina
Wyniki Brydżowe.
Rozgrywki krajowe.
W rozgrywkach krajowych zdobywał następujące lokaty:
Olimiady.
Na olimpiadach uzyskał następujące rezultaty:
Zawody Światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="1081534" url="https://pl.wikipedia.org/wiki?curid=1081534" title="FK SIAD Most">
FK SIAD Most



</doc>
<doc id="1081536" url="https://pl.wikipedia.org/wiki?curid=1081536" title="Stanisław Wróbel (1924–2003)">
Stanisław Wróbel (1924–2003)

Stanisław Wróbel (ur. 17 sierpnia 1924 w Wójczy koło Pacanowa, zm. 11 marca 2003) – polski hydrobiolog, profesor, wieloletni pracownik Instytutu Ochrony Przyrody Polskiej Akademii Nauk.
W młodości był zaangażowany w działalność Batalionów Chłopskich. Studiował na Wydziale Rolniczo-Leśnym Uniwersytetu Jagiellońskiego i Wydziale Chemii Rolniczej Akademii Rolniczej w Krakowie. Na początku lat 50. rozpoczął pracę w Zakładzie Biologii Stawów PAN w Krakowie – później przemianowanym na Zakład Biologii Wód. W okresie 1965-1974, po obronie pracy doktorskiej, będąc już kierownikiem Zakładu, przy współpracy z ośrodkami badawczymi w Zatorze i Żabińcu, badał wpływ różnych typów gleb na cechy wód stawowych. Ich wyniki dostarczyły wielu cennych wskazówek dla hodowców ryb.
Prowadzone badania i dorobek naukowy zaowocowały otrzymaniem stopnia profesora zwyczajnego.
W 1976 r. został zatrudniony w Instytucie Ochrony Przyrody PAN, w którym pracował do emerytury.
Na przełomie lat 70. i 80. prowadził badania chemizmu wód zbiorników zaporowych.
Przez wiele lat był członkiem Kolegium Redakcyjnego czasopisma „Aura” i zajmował się popularyzacją zdobytej wiedzy naukowej.

</doc>
<doc id="1081538" url="https://pl.wikipedia.org/wiki?curid=1081538" title="George Keith">
George Keith

George Keith (ur. 1693, zm. 1778) – jakobita i pruski dyplomata.
Po nieudanym powstaniu jakobickim roku 1715 George Keith musiał uciec za granicę. Przebywał długo w Hiszpanii, po czym około 1740 roku wstąpił na służbę pruską. W roku został pruskim ambasadorem w Paryżu, w 1752 gubernatorem Neuchâtel, a w roku 1759 pruskim ambasadorem w Madrycie. 
Po amnestii dla Jakobitów, powrócił w roku 1763 do Wielkiej Brytanii, lecz wezwany przez Fryderyka powrócił do Prus, gdzie zmarł w Poczdamie w roku 1778.

</doc>
<doc id="1081548" url="https://pl.wikipedia.org/wiki?curid=1081548" title="Sąsiedztwo">
Sąsiedztwo



</doc>
<doc id="1081553" url="https://pl.wikipedia.org/wiki?curid=1081553" title="TV Eye Live 1977">
TV Eye Live 1977

TV Eye Live 1977 – zapis koncertu Iggy’ego Popa w telewizji TV Eye.

</doc>
<doc id="1081554" url="https://pl.wikipedia.org/wiki?curid=1081554" title="Lust for Life (album Iggy’ego Popa)">
Lust for Life (album Iggy’ego Popa)

Lust for Life – drugi album Iggy’ego Popa.
W 2004 utwór „Lust for Life” został sklasyfikowany na 147. miejscu listy 500 utworów wszech czasów magazynu Rolling Stone.
Twórcy.
Producenci;

</doc>
<doc id="1081555" url="https://pl.wikipedia.org/wiki?curid=1081555" title="Jermaine Beckford">
Jermaine Beckford

Jermaine Paul Beckford (ur. 9 grudnia 1983 roku w Londynie) – angielski piłkarz występujący na pozycji napastnika w klubie Preston North End.
Kariera klubowa.
Jermaine Beckford zawodową karierę rozpoczynał w 2001 roku w zespole Wealdstone. W klubie tym prezentował dobrą skuteczność i w 98 ligowych pojedynkach zdobył 51 goli. Dzięki tak dobrej dyspozycji strzeleckiej pozyskaniem Anglika zainteresowało się kilka klubów grających na co dzień w wyższych klasach rozgrywkowych niż Wealdstone. Ostatecznie Beckford trafił do Leeds United, działacze którego wygrali rywalizację o angielskiego napastnika z takimi klubami jak Crystal Palace, Charlton Athletic, Sunderland, Southampton oraz Watford. Beckford dołączył do drużyny z Elland Road w marcu 2006 roku. W barwach Leeds zadebiutował 21 marca w wygranym 1:0 meczu z Crystal Palace, kiedy to pojawił się na boisku w drugiej części spotkania. Swoją pierwszą bramkę dla "The Whites" zdobył w zwycięskim 2:0 spotkaniu rezerw z drugą drużyną Birmingham City.
W późniejszym okresie Anglik został wypożyczony do Carlisle United. Strzelił dla niego jedną bramkę w czterech meczach, a następnie powrócił do Leeds. W styczniu 2007 roku Beckford ponownie został wypożyczany, tym razem do Scunthorpe United. W zespole tym prezentował dobrą formę, w efekcie czego został ponownie ściągnięty do Leeds. W sezonie 2007/2008, kiedy to Leeds zaczęło sezon w League One z karą –15 punktów, Beckford razem z Kongijczykiem Trésorem Kandolem stworzyli jeden z najskuteczniejszych duetów napastników w lidze. W pierwszych meczach sezonu obaj zawodnicy regularnie strzelali bramki, jednak z czasem Kandol zatracił swoją skuteczność. W październiku 2007 roku Beckford podpisał nowy kontrakt z Leeds, który będzie obowiązywać do końca rozgrywek 2009/2010. Beckford sezon 2007/2008 zakończył z 20 trafieniami na koncie. Król strzelców ligi – Jason Scotland zdobył o cztery gole więcej. Beckford został wybrany najlepszym zawodnikiem rozgrywek, a jego trafienie w spotkaniu z Rotherham United zostało wybrane najładniejszą bramką sezonu.
31 maja 2010 roku Beckford podpisał czteroletni kontrakt z Evertonem
W sierpniu 2011 przeszedł do występującego w Football League Championship Leicester City.. 29 września 2013 został wypożyczony do Huddersfield Town.
17 lipca 2013 przeszedł za darmo do Bolton Wanderers, z którego został wypożyczony 20 listopada 2014 do Preston North End. Po zakończeniu wypożyczenia przeszedł do Preston i podpisał 2 letni kontrakt.

</doc>
<doc id="1081556" url="https://pl.wikipedia.org/wiki?curid=1081556" title="Intel 740">
Intel 740

Intel740 znany również jako i740 (nazwa kodowa "Auburn") – akcelerator graficzny wykorzystujący magistralę AGP, stworzony na bazie doświadczeń firm Chips and Technologies (część 2D) oraz Real3D (część 3D), wykupionych przez Intela. Technologia ta była pierwszym wejściem Intela na pole akcelerowanych układów 3D, a jej głównym zadaniem była popularyzacja standardu AGP.
Układ został wprowadzony do sprzedaży w lutym 1998 r. Przeprowadzone testy wykazały jego liczne słabości na tle konkurencji (3dfx Voodoo 2, Nvidia Riva 128 i Riva TNT).
Układ został wykonany w technologii 350 nm i składa się z ok. 3,5 mln tranzystorów. Wykorzystuje magistralę AGP x2 oraz od 4 do 8 MB pamięci SGRAM lub SDRAM. Rdzeń układu pracuje z zegarem 66 MHz, pamięć 100 MHz. Magistrala ma szerokość 64 bitów. Pobór mocy wynosi ok. 6 W. Układ wspiera DirectX 5.0, OpenGL 1.1 oraz kodowanie MPEG-2 (DVD).
Od oficjalnego startu i740 w późnych latach 90. XX wieku, ATI oraz nVidia zdominowały przemysł wydajnych kart graficznych 3D. Późniejsze części graficzne Intel GMA były sprzedawane jako zintegrowane rozwiązania dla płyt głównych. Były to zazwyczaj niskobudżetowe produkty stworzone tak, aby użytkownicy mieli dostęp do 3D, lecz niekoniecznie do wytężonego grania. Technologia GMA Intela bazowała na oryginalnym projekcie i740; miała ona więcej możliwości i lepszą wydajność.
W okresie późniejszym Intel pracował nad nowymi seriami kart graficznych o nazwie kodowej Larrabee.

</doc>
<doc id="1081557" url="https://pl.wikipedia.org/wiki?curid=1081557" title="Sąsiedztwo (topologia)">
Sąsiedztwo (topologia)



</doc>
<doc id="1081559" url="https://pl.wikipedia.org/wiki?curid=1081559" title="Intel740">
Intel740



</doc>
<doc id="1081560" url="https://pl.wikipedia.org/wiki?curid=1081560" title="Uniwersytet Konstantynopolitański">
Uniwersytet Konstantynopolitański

Uniwersytet Magnaura w Konstantynopolu ("Uniwersytet Carogrodzki", łac. "Atheneum") – bizantyński uniwersytet w Konstantynopolu (obecnie Stambuł).
Historia.
Historia uczelni sięga 425 roku, kiedy cesarz Teodozjusz II ufundował w Konstantynopolu szkołę. W tym czasie na uczelni wykładał m.in. Izydor z Miletu. Językami wykładowymi uczelni na początku jej działalności były greka (dla 16 przedmiotów) i łacina (dla 15 przedmiotów), z czasem jednak zaczął dominować język grecki. 
Proces odnowy uczelni został zapoczątkowany przez cesarza Teofila (panującego w latach 829–842). Renowacja była kontynuowana przez Bardasa, regenta cesarza bizantyńskiego Michała III, a swoją organizacją zaczęła przypominać późniejsze uniwersytety. Jego rektorem został mianowany w 863 roku Leon Matematyk, człowiek o encyklopedycznej wiedzy, zainteresowany nie tylko matematyką, ale także szerzej naukami przyrodniczymi. Wraz ze swoimi uczniami - Konstantynem i Focjuszem, a później wykładowcami uniwersytetu, doprowadził do znacznego wzrostu prestiżu uczelni, co wpisywało się w cesarskie zamysły odbudowy prestiżu świeckiego nauczania. Reforma miała ponadto na celu wychowanie nowych kadr misjonarzy, którzy mieli szerzyć chrześcijaństwo na terenach wschodniej Europy. Wychowankowie uniwersytetu mieli nie tylko posiadać niezbędną wiedzę teologiczną, etnograficzną oraz rozeznanie w polityce zagranicznej, ale również mieli rozwijać swoje umiejętności dyskutanckie, jako że uważano, iż misjonarz powinien nie tylko głosić chrześcijaństwo w nawiązaniu do Ewangelii, ale również umieć prowadzić dyskusje teologiczne z ludźmi z wyższych sfer, będących neofitami. Ponadto wpajano im, że swoją posługą reprezentują nie tylko powagę Kościoła, ale również powagę Cesarstwa. 
W 1054 roku miała miejsce kolejna reforma szkoły. Do grona wykładowców tej uczelni należeli m.in. Konstantyn Cyryl oraz jego nauczyciel Leon Matematyk, patriarcha Konstantynopola Focjusz I Wielki, a także historyk i pisarz Michał Psellos. 
W 1453 roku uniwersytet przestał funkcjonować na skutek zdobycia Konstantynopola przez Turków osmańskich. W późniejszych latach powstała w jego miejscu szkoła osmańska.
Nazwa.
Nazwa uczelni „Magnaura” (Μαγναύρα, Magna Aula) pochodzi od nazwy budynku, w którym odbywały się zajęcia.
Program dydaktyczny.
Na uniwersytecie wykładano m.in.: medycynę, filozofię, nauki prawne, ekonomię, geografię, retorykę i astronomię.

</doc>
<doc id="1081561" url="https://pl.wikipedia.org/wiki?curid=1081561" title="Kuba Wandachowicz">
Kuba Wandachowicz



</doc>
<doc id="1081564" url="https://pl.wikipedia.org/wiki?curid=1081564" title="Demokraci na rzecz Silnej Bułgarii">
Demokraci na rzecz Silnej Bułgarii

Demokraci na rzecz Silnej Bułgarii (bułg. Демократи за силна България, DSB) – bułgarska prawicowa partia polityczna utworzona w 2004 r. przez grupę polityków wywodzących się ze Zjednoczonych Sił Demokratycznych (ODS). Na czele partii od początku jej istnienia stoi były premier Bułgarii, Iwan Kostow. Dewizą partii jest hasło "Dla silnej Bułgarii w Zjednoczonej Europie". DSB należy do Europejskiej Partii Ludowej.
Program polityczny.
Stosownie do dokumentu zatytułowanego "Program Przedwyborczy 2005" (bułg. Предизборна програма 2005") DSB uznają się za "spadkobierców" spuścizny po prawicowym rządzie Iwana Kostowa (1997-2001). Partia widzi się w opozycji wobec Bułgarskiej Partii Socjalistycznej, którą obwinia za katastrofy gospodarcze w Bułgarii na przełomach 1990/1991 i 1996/1997, jak również wobec centrowych Narodowego Ruchu na rzecz Stabilności i Postępu i Ruchu na rzecz Praw i Wolności, które, zdaniem przedstawicieli DSB, spowalniają przemiany gospodarcze i społeczne kraju. 
DSB postulują przeprowadzenie reformy konstytucyjnej. Zdaniem członków partii obecna Konstytucja Bułgarii z roku 1991 jest przestarzała i powinna zostać zastąpiona nową, która gwarantowałaby m.in. rozwój i umacnianie organizacji samorządowych, decentralizację władzy i usprawnienie władzy sądowniczej. DSB proponują także likwidację immunitetów poselskich i zmniejszenie liczby deputowanych w Zgromadzeniu Narodowym. W kwestii polityki fiskalnej partia dąży do zmniejszenia wysokości podatków, stworzenia środowiska sprzyjającego inwestycjom oraz likwidacji tzw. szarej strefy. Program polityczny DSB kładzie również nacisk na walkę z korupcją, zwłaszcza na różnych szczeblach administracji państwowej. 
Zdaniem DSB bułgarski system opieki zdrowotnej powinien zostać gruntownie zreformowany, m.in. poprzez rozszerzenie prywatyzacji placówek służby zdrowia oraz zwiększenie niezależności i przejrzystości finansowej Narodowego Funduszu Ubezpieczeń Zdrowotnych.
Partia domaga się równych praw dla wszystkich obywateli Bułgarii, niezależnie od ich pochodzenia czy wyznawanej religii. Zdaniem DSB należy ułatwić mniejszości romskiej integrację społeczną poprzez zwiększenie jej szans w dostępie do edukacji. Polityka DSB w kwestii problemów etnicznych wyraźnie różnie się od polityki prowadzonej przez proturecki Ruch na rzecz Praw i Wolności, który promuje utrwalanie odrębności mniejszości narodowych.
DSB są partią proeuropejską i popierają aktywne uczestnictwo Bułgarii w NATO i Unii Europejskiej.
Zarząd partii.
W skład zarządu głównego DSB wchodzą:
Historia.
Powstanie DSB.
Reformatorski rząd Iwana Kostowa, wyłoniony w 1997 r. po zdecydowanym zwycięstwie ODS w wyborach do 38. Zgromadzenia Narodowego, nie cieszył się poparciem społecznym. W rezultacie ODS przegrały przeprowadzone 17 czerwca 2001 wybory do 39. Zgromadzenia Narodowego, zdobywając zaledwie 51 mandatów w 240-osobowym parlamencie. Porażka wyborcza zdecydowała o dymisji Kostowa z funkcji przewodniczącego ODS. Stanowisko szefa partii objęła była minister spraw zagranicznych w rządzie Kostowa, Nadeżda Michajłowa. Pod jej przewodnictwem nastąpił dalszy spadek popularności ODS, czego efektem była porażka ugrupowania w wyborach samorządowych w 2003. Mimo kiepskich wyników wyborczych i wewnątrzpartyjnych nacisków, Michajłowa nie złożyła rezygnacji z zajmowanej funkcji. Niezadowolona z tego faktu grupa 29 deputowanych ODS, na czele z Iwanem Kostowem, wystąpiła z ODS i 30 maja 2004 w Sofii założyła nową partię, która została nazwana "Demokraci na rzecz Silnej Bułgarii".
DSB w wyborach do 40. Zgromadzenia Narodowego.
W wyborach do 40. Zgromadzenia Narodowego Bułgarii przeprowadzonych 25 czerwca 2005 partia zdobyła ok. 6,5% głosów i wprowadziła do 240-osobowego parlamentu 17 deputowanych. DSB znaleźli się w opozycji wobec rządu Sergeja Staniszewa.
DSB w wyborach prezydenckich w 2006.
Kandydatem DSB, ODS i kilku innych partii prawicowych w wyborach prezydenta Bułgarii przeprowadzonych 22 października 2006 został Nedełczo Beronow. W pierwszej turze wyborów Beronow zdobył zaledwie 9,75% głosów i nie zdołał zakwalifikować się do rundy finałowej.
DSB w wyborach do Parlamentu Europejskiego w 2007.
Pierwsze w historii Bułgarii wybory do Parlamentu Europejskiego, przeprowadzone 20 maja 2007, zakończyły się porażką DSB. Partia zdobyła zaledwie 4,34% głosów i, podobnie jak ZSD, nie uzyskała ani jednego mandatu eurodeputowanego.

</doc>
<doc id="1081565" url="https://pl.wikipedia.org/wiki?curid=1081565" title="Gruszka miłosna">
Gruszka miłosna



</doc>
<doc id="1081568" url="https://pl.wikipedia.org/wiki?curid=1081568" title="Międzyrzecze Kereszu i Maruszy">
Międzyrzecze Kereszu i Maruszy

Międzyrzecze Kereszu i Maruszy (węg. "Maros-Körös köze") – region geograficzny w południowo-wschodnich Węgrzech i w zachodniej Rumunii. 
Międzyrzecze Kereszu i Maruszy stanowi południową część Kraju Zacisańskiego, tzw. dolny Tiszántul. Od północy dolina Kereszu oddziela Międzyrzecze od Wielkiej Kumanii oraz od Wielkiego i Małego Sárrétu. Wschodnią granicę stanowią góry Zarand - skrajny przyczółek Gór Zachodniorumuńskich. Południową granicę, za którą leży równina Banatu, stanowi dolina Maruszy. Od wschodu międzyrzecze Kereszu i Maruszy graniczy z doliną Cisy. Część międzyrzecza Kereszu i Maruszy leżącą w granicach Rumunii geografia rumuńska nazywa równiną Kriszany ("Câmpia Crişurilor") i zalicza do regionu Niziny Cisy. 
Międzyrzecze Kereszu i Maruszy stanowi nisko położoną, płaską równinę, wznoszącą się zaledwie nieco ponad terasy zalewowe Kereszu, Maruszy i Cisy. Równina ta pod względem geomorfologicznym stanowi przedłużenie Wielkiej Kumanii. Międzyrzecze Kereszu i Maruszy stanowi najbardziej monotonną krajobrazowo część Wielkiej Niziny Węgierskiej. Jedyną formą ukształtowania terenu urozmaicającą równinę są wały piaszczystych wydm. 
Dzisiejsza równina międzyrzecza Kereszu i Maruszy powstała w plejstocenie jako stożek napływowy Maruszy i jest w całości zbudowana z osadów rzecznych. Pod koniec plejstocenu na powierzchni równiny osadziły się warstwy lessu i piasku, o miąższości do 2 m, które pod wpływem stepowienia krajobrazu przeobraziły się w bardzo urodzajne czarnoziemy. Równocześnie podłoże pod tą warstwą w wielu miejscach uległo zasoleniu. Urodzajne gleby są wykorzystywane w wyjątkowo intensywnej produkcji rolnej. Region jest całkowicie pozbawiony bogactw mineralnych, natomiast obfituje w wody mineralne i termalne. 
Dla osadnictwa międzyrzecza Kereszu i Maruszy są charakterystyczne rzadko rozsiane miasta rolnicze, a między nimi - pojedyncze gospodarstwa rolne o charakterze farm (węg. "tanya"). Region został całkowicie wyludniony podczas okupacji tureckiej w XVI-XVII wieku, po czym zasiedlono go na nowo ludnością węgierską, rumuńską, słowacką i niemiecką. Ludność ta w części do dziś zachowała tożsamość narodową; tu znajduje się największe skupisko Słowaków na Węgrzech. Dziś międzyrzecze Kereszu i Maruszy należy do komitatów Csongrád, Békés i (w niewielkiej części na północnym zachodzie) Jász-Nagykun-Szolnok. Główne miasta regionu to Hódmezővásárhely, Orosháza, Békéscsaba, Gyula, Makó i Szentes. Przez międzyrzecze Kereszu i Maruszy przebiega magistrala kolejowa Budapeszt - Szolnok - Békéscsaba - Arad.

</doc>
<doc id="1081570" url="https://pl.wikipedia.org/wiki?curid=1081570" title="Puchar Polski kobiet w piłce nożnej 2004/05, grupa opolska">
Puchar Polski kobiet w piłce nożnej 2004/05, grupa opolska

Puchar Polski kobiet w piłce nożnej w sezonie 2004/05, grupa: opolska
I runda - 29 sierpnia 2004
"Kluby: Rolnik Biedrzychowice i Tęcza Kietrz/Kozłówki awansowały dalej bez gry."
II runda - 22 września 2004
Finał - 11 listopada 2004 

</doc>
<doc id="1081573" url="https://pl.wikipedia.org/wiki?curid=1081573" title="Droga wojewódzka nr 555">
Droga wojewódzka nr 555

Droga wojewódzka nr 555 (DW555) – droga wojewódzka w woj. mazowieckim o długości 9 km łącząca drogę wojewódzką nr 559 z drogą wojewódzką nr 562. Droga przebiega przez powiat płocki. Podlega Rejonowi Dróg Wojewódzkich Gostynin-Płock. Jest drogą klasy Z.

</doc>
<doc id="1081574" url="https://pl.wikipedia.org/wiki?curid=1081574" title="DW555">
DW555



</doc>
<doc id="1081575" url="https://pl.wikipedia.org/wiki?curid=1081575" title="Puchar Polski kobiet w piłce nożnej 2005/06, grupa lubelska (północ)">
Puchar Polski kobiet w piłce nożnej 2005/06, grupa lubelska (północ)

Puchar Polski kobiet w piłce nożnej w sezonie 2005/06, grupa: lubelska (północ)
I runda – 24 – 25 września 2005
Klub KP Michałowo nie dotarł na mecz.
Finał – 22 października 2005 Radzyń Podlaski

</doc>
<doc id="1081577" url="https://pl.wikipedia.org/wiki?curid=1081577" title="Fabian Quadrantinus">
Fabian Quadrantinus

Fabian Quadrantinus (Dreiloth, Kwadrantyn, błędnie Viertel; ur. 1549 w Starogardzie Gdańskim, zm. 6 marca 1605 w Braniewie) – jezuita, pisarz polemiczny.
Urodził się w rodzinie wyznania ewangelickiego. Studiując w Braniewie, został katolikiem i wstąpił do zakonu jezuitów. Następnie wysłany do Rzymu, był domownikiem Hozjusza, a po powrocie do kraju kaznodzieją w Poznaniu, Krakowie i Braniewie, uczył teologii w Poznaniu, potem był spowiednikiem Anny, żony Zygmunta III, a po jej śmierci wrócił do Braniewa i tam zmarł. 
Ogłosił drukiem: "Palinodiae sive revocationes VII, cum en lutherano factus esset catholicus" (Kolonia, 1571; 2 wydanie tamże, 1598); "Speculum pietatis continens vitam Annae Austriacae Poloniae et Sueciae Reginae" (Braniewo, 1601; 2 wydanie tamże, 1606).

</doc>
<doc id="1081580" url="https://pl.wikipedia.org/wiki?curid=1081580" title="Deliblatska pescara">
Deliblatska pescara



</doc>
<doc id="1081581" url="https://pl.wikipedia.org/wiki?curid=1081581" title="Międzyrzecze Maruszy i Kereszu">
Międzyrzecze Maruszy i Kereszu



</doc>
<doc id="1081582" url="https://pl.wikipedia.org/wiki?curid=1081582" title="Silent Service II">
Silent Service II

Silent Service II – komputerowy symulator okrętu podwodnego w realiach II wojny światowej, wyprodukowany i wydany w 1990 przez MicroProse. Jest to kontynuacja gry "Silent Service".
Akcja gry "Silent Service II" toczy się na pokładzie okrętów podwodnych Marynarki Stanów Zjednoczonych w czasie działań morskich na Oceanie Spokojnym. Gracz wciela się w dowódcę amerykańskiego okrętu podwodnego biorącego udział w II wojnie światowej na Pacyfiku. W grze można dowodzić dziewięcioma typami amerykańskich okrętów podwodnych. Oprócz nich w grze występuje czternaście typów okrętów japońskich.
Grafika w grze jest wyświetlana w trybie VGA.

</doc>
<doc id="1081583" url="https://pl.wikipedia.org/wiki?curid=1081583" title="Absil">
Absil



</doc>
<doc id="1081584" url="https://pl.wikipedia.org/wiki?curid=1081584" title="Modular Audio Recognition Framework">
Modular Audio Recognition Framework

Modular Audio Recognition Framework (MARF) – platforma badawcza i zbiór algorytmów do głosu/dźwięku/mowy/tekstu i przetwarzania naturalnego języka (NLP) napisany w języku Java i zorganizowany w modularną i rozszerzalną strukturę, która próbuje ułatwić dodawanie nowych algorytmów. MARF może działać jako biblioteka w aplikacjach albo być używana jako źródło do uczenia się i rozszerzenia. Kilka przykładowych applikacji jest dostarczonych żeby pokazać jak używać tą strukturę. Jest też szczegółowy podręcznik użytkownika i referencjia API w formacie javadoc bo ten projekt ma tendencję żeby być dobrze udokumentowany. MARF i jego aplikacje są wydane pod licencją w stylu BSD.

</doc>
<doc id="1081586" url="https://pl.wikipedia.org/wiki?curid=1081586" title="Control-Alt-Delete">
Control-Alt-Delete

Control+Alt+Delete (skrót Ctrl+Alt+Del lub [ALT]+[CTRL]+[DEL]) – sekwencja klawiszy mająca specjalne znaczenie w systemach operacyjnych. Pozwala ona, w zależności od rodzaju i wersji systemu na:
Sekwencja Ctrl+Alt+Del w zależności od ustawień może być konieczna przed zalogowaniem w niektórych wersjach systemu Windows. Stanowi ona zabezpieczenie przed keyloggerami: jeśli wyświetlany monit o zalogowanie się stanowi część programu służącego do wykradania haseł, po wciśnięciu tej sekwencji zamiast okna logowania wyświetlony zostanie menedżer zadań lub ekran opcji zabezpieczeń.
Kombinacja Ctrl+Alt+Del zyskała humorystyczne miano "trzech króli". W większości systemów operacyjnych jest obsługiwana niskopoziomowo i nie istnieje możliwość jej programowego zablokowania lub przechwycenia.

</doc>
<doc id="1081588" url="https://pl.wikipedia.org/wiki?curid=1081588" title="Jaszczurka kołnierzasta">
Jaszczurka kołnierzasta



</doc>
<doc id="1081589" url="https://pl.wikipedia.org/wiki?curid=1081589" title="WorldView-1">
WorldView-1

WorldView-1 – jeden z dwóch satelitów konstelacji WorldView, należącej do firmy DigitalGlobe, realizującej kontrakt amerykańskiej Narodowej Agencji Wywiadu Geoprzestrzennego (NGA), pod nazwą NextView. Pierwszy komercyjny satelita potrafiący wykonywać zdjęcia powierzchni Ziemi z rozdzielczością 50 cm. Został wystrzelony 18 września 2007, a jego misja ma trwać ok. 7 lat. Zdjęcia realizowane są poprzez teleskop (WorldView-60) o śr. 61 cm.
Dzięki wysokiej stabilności na orbicie, dokładnym odbiornikom GPS, oraz możliwości szybkiej zmiany punktu obserwacji, satelita służy również geolokalizacji, z dokładnością od 2 do 7,6 m.
Rozdzielczość 50 cm osiągana jest w nadirze, w trybie panchromatycznym (zakres 400-900 nm). 20° od nadiru rozdzielczość wynosi 55 cm. Głębia obrazu wynosi 11 bitów. Podczas każdej orbity statek przesyła około 331 Gb danych.
Najszersza wiązka skanująca ma 17,6 km szerokości. Powtarzalność obserwacji maksymalnie 1,7 dnia, dla rozdzielczości 1 m, oraz maksymalnie 5,4 dnia dla rozdzielczości 50 cm.
Budowa.
Satelitę zbudowała firma Ball Aerospace &amp; Technologies Corp.
Pozycja statku, stabilizowana w 3 osiach, jest utrzymywana poprzez żyroskopy, szukacze gwiazd, silniczki manewrujące oraz system GPS.
Łączność.
Satelita posiada 2,2 Tb pamięci pokładowej. Dane na Ziemie są przesyłane w paśmie X, z prędkością 800 Mbps, z możliwością wysyłania danych bezpośrednio do klienta. Telemetria jest pobierana w paśmie X w trybie rzeczywistym (z prędkościami: 4, 16 lub 32 kbps) lub odtwarzana z pamięci (z prędkością 524 kbps). Komendy przesyłane są w paśmie S, z prędkością 2 lub 64 kbps.
Satelita krąży po orbicie heliosynchronicznej, z węzłem zstępującym na godzinie 10:30.
Panele słoneczne statku wytwarzają do 3,2 kW energii ładującej akumulatory o pojemności 100Ah.

</doc>
<doc id="1081590" url="https://pl.wikipedia.org/wiki?curid=1081590" title="Puchar Polski kobiet w piłce nożnej 2004/05, grupa śląska">
Puchar Polski kobiet w piłce nożnej 2004/05, grupa śląska

Puchar Polski kobiet w piłce nożnej w sezonie 2004/05, grupa śląska

</doc>
<doc id="1081591" url="https://pl.wikipedia.org/wiki?curid=1081591" title="MARF">
MARF



</doc>
<doc id="1081592" url="https://pl.wikipedia.org/wiki?curid=1081592" title="Krągłogłówka słoneczna">
Krągłogłówka słoneczna

Krągłogłówka słoneczna ("Phrynocephalus helioscopus") - jaszczurka z rodziny agamowatych występująca w środkowej Azji. 
Zielono-żółtawo-brązowa, cętkowana jaszczurka o długości ciała około 12 cm, żyjąca na stepach. Żywi się owadami.

</doc>
<doc id="1081601" url="https://pl.wikipedia.org/wiki?curid=1081601" title="Droga wojewódzka nr 147">
Droga wojewódzka nr 147

Droga wojewódzka nr 147 (DW147) – droga wojewódzka w woj. zachodniopomorskim o długości 31,06 km. Stanowi połączenie drogi nr 144 z miastem Łobez, przez które przechodzą droga nr 148 oraz droga nr 151. Pośrednio przez drogę nr 144 trasa ta łączy Łobez z Nowogardem (droga ekspresowa S6). Trasa biegnie przez powiat goleniowski i powiat łobeski. Podlega Rejonowi Dróg Wojewódzkich Stargard i RDW Drawsko Pomorskie.
Zachodniopomorski Zarząd Dróg Wojewódzkich w Koszalinie określił ją jako drogę klasy Z.
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem określonych odcinków oznaczonych znakiem zakazu B-19.
Do 13 marca 2021 r..
Wcześniej po drodze wojewódzkiej nr 147 mogły poruszać się pojazdy o dopuszczalnym nacisku na pojedynczą oś nie przekraczającym 8 ton.

</doc>
<doc id="1081602" url="https://pl.wikipedia.org/wiki?curid=1081602" title="DW147">
DW147



</doc>
<doc id="1081603" url="https://pl.wikipedia.org/wiki?curid=1081603" title="Mili (atol)">
Mili (atol)

Mili lub Mille – jeden z atoli Wysp Marshalla składający się z 92 wysepek w łańcuchu Ratak Chain na obszarze środkowego Pacyfiku. Stanowi osobny dystrykt administracyjny państwa Wyspy Marshalla. Całkowita powierzchnia lądowa atolu wynosi 16 km²; jest zatem powierzchniowo największy po Kwajalein w całym archipelagu, ale - w porównaniu z tym ostatnim - posiada znacznie mniejszą lagunę o powierzchni 763 km². Nazwę Mili nosi także największa wioska atolu. Główny pas startowy lotniska na Mili przecina wyspę w najszerszym miejscu. Oryginalny pas, zbudowany przez Japończyków w czasie II wojny światowej, pozostaje po dziś dzień operatywny, ale drogi dojazdowe porasta dżungla. 
Wyspy (według spisu z 1999 roku) zamieszkują 1032 osoby. Atol sąsiaduje - poprzez cieśninę Klee - z atolem Knox, który jest jednak znacznie mniejszy.
Atrakcje turystyczne.
Atol Mili jest pełny pozostałości po II wojnie światowej. Znajduje się na nim rozbudowany system bunkrów, kolej wąskotorowa, stanowiska artyleryjskie wraz z działami, strącone lub zniszczone w czasie bombardowań samoloty. Są wśród nich japońskie myśliwce i bombowce, a nawet amerykański bombowiec B-25 Mitchell, który spadł kilka metrów od plaży. Teren jest po dziś dzień pełen kraterów po amerykańskich bombach, zrzucanych dla zneutralizowania wysp jako bazy japońskiej w czasie walk o Wyspy Marshalla. Japończycy administrowali wyspami od 1914 do września 1945 roku, wywierając silny wpływ na zwyczaje krajowców i ich kulturę. Zgodnie z ustawą lokalnych władz, z wysp nie wolno usuwać niczego, co ma związek z prowadzonymi tu działaniami wojennymi.
Okolice Mili.
Inne wioski atolu to Nallu, Enejet, Lukonor, Tokewa i Wau. Nallu, Enejet i Lukonor mają połączenie z Mili jedynie w czasie odpływu. Oprócz Mili tylko Enejet posiada lądowisko dostępne dla małych samolotów.

</doc>
<doc id="1081606" url="https://pl.wikipedia.org/wiki?curid=1081606" title="Ivona Software">
Ivona Software

Amazon Development Center Poland Sp. z o.o. (do listopada 2018 r. jako "Ivona Software Sp. z o.o.") – przedsiębiorstwo informatyczne założone w 2001 r. w Gdyni przez Michała Kaszczuka i Łukasza Osowskiego. W styczniu 2013 roku przejęte przez Amazon.com.
Do 2014 roku siedziba firmy mieściła się na terenie Pomorskiego Parku Naukowo-Technologicznego w Gdyni, po czym została przeniesiona do kompleksu Olivia Business Centre w Gdańsku.
Do roku 2011 firma działała pod nazwą Ivo Software.
Głównym polem działalności firmy jest synteza mowy. Jest producentem syntezatorów mowy z rodziny Ivona, który w roku 2006, 2007 i 2009 został uznany za jeden z najlepszych na świecie w konkursie Blizzard Challenge.

</doc>
<doc id="1081612" url="https://pl.wikipedia.org/wiki?curid=1081612" title="1971 South Africa Grand Prix">
1971 South Africa Grand Prix



</doc>
<doc id="1081613" url="https://pl.wikipedia.org/wiki?curid=1081613" title="Pomorski Park Naukowo-Technologiczny">
Pomorski Park Naukowo-Technologiczny

Pomorski Park Naukowo-Technologiczny Gdynia (PPNT Gdynia) to największy tego typu obiekt realizujący szereg projektów na rzecz rozwoju Pomorza. PPNT Gdynia jest siedzibą firm parkowych oraz centrum biznesowym. Głównym zadaniem instytucji jest wspieranie i tworzenie odpowiednich warunków do rozwoju innowacyjnych firm. W skład kompleksu PPNT Gdynia wchodzi Park Konstruktorów.
PPNT zajmuje obszar 6,1 hektara w Gdyni Redłowie.
Historia.
PPNT Gdynia powstał w 2001 roku z inicjatywy stowarzyszenia Pomorskie Centrum Technologii oraz Miasta Gdyni na zrewitalizowanym terenie byłej zajezdni komunikacji miejskiej.
W 2006 roku firmom udostępniono 9000 m² nowej powierzchni biurowej i laboratoryjnej, sale konferencyjne i wystawiennicze, prototypownie oraz zaplecze gastronomiczne. Remont współfinansowany był za pomocą środków Unii Europejskiej: Program Phare 2003 SSG – „Wzmocnienie konkurencyjności regionu pomorskiego poprzez rozwój innowacji i technologii dla przedsiębiorczości – Pomorski Park Technologiczny”.
Obiekt po raz kolejny rozrósł się sześciokrotnie w latach 2010–2013 do 76 000 m² powierzchni biurowych i laboratoryjnych. Tym razem dzięki środkom przyznanym na rozbudowę w ramach Programu Operacyjnego Innowacyjna Gospodarka, a także dofinansowaniu z Regionalnego Programu Operacyjnego w wysokości 52 mln zł. Dzięki temu PPNT stał się sześciokrotnie większy, a infrastruktura zwiększyła się do 76 000 m² powierzchni biurowych i laboratoryjnych, zdolnych pomieścić blisko 400 firm zatrudniających łącznie około 2500 osób.
Budynek I – w tym budynku mieści się dział PPNT Gdynia | Bio Laboratorium.
Budynek II – posiada charakterystyczne sklepienia łukowe, gdyż od 1947 roku budynek pełnił funkcję zajezdni autobusowej, a podczas wojny mieściła się w nim niemiecka fabryka i remontownia myśliwców Focke Wulf. Obecnie znajdują się tam laboratoria biotechnologiczne, prototypownie i biura.
Budynek III – tutaj mieści się Centrum Nauki EXPERYMENT, PPNT Gdynia | Centrum Konferencyjne, PPNT Gdynia | Strefa Startup, oraz PPNT Gdynia | Informacja Patentowa.
Budynek IV – inspiracją dla formy budynku IV były transatlantyki zacumowane na rewie przy latarni morskiej. Półokrągłe wykusze nawiązują do gdyńskiego modernizmu i kształtu historycznych hal łukowych byłej zajezdni autobusowej. Obecnie znajdują się tutaj biura, pracownie oraz PPNT Gdynia |Centrum Designu.
PPNT jest podmiotem podległym miasta Gdyni, rozwój projektu koordynuje Gdyńskie Centrum Innowacji. Jest siedzibą firm głównie z dziedzin biotechnologii i ochrony środowiska, informatyki, elektroniki i telekomunikacji, inżynierii, innowacji społecznych oraz nowoczesnego wzornictwa.
Firmy działające w Parku.
W Parku działa około 250 firm – głównie w takich dziedzinach jak: automatyka i robotyka, biotechnologia, design, ICT, ochrona środowiska, technologie interaktywne. Weryfikacją projektów składanych do Parku oraz podejmowaniem decyzji odnośnie do ich przyjęcia zajmuje się Rada Naukowa – grono doświadczonych, zewnętrznych ekspertów z różnych branż.
Wśród największych sukcesów firm działających w Parku należy wymienić m.in. syntezator mowy Ivona Software, który stał się częścią firmy Amazon i największą na świecie ścianę informacyjną z e-papieru znajdująca się w siedzibie ONZ w Nowym Jorku, wykonaną przez Mpico Sys. Także w PPNT Gdynia powstało pierwsze europejskie studio zmiksowanej rzeczywistości VR VISIO oraz ekologiczny beton i aparat antysmogowy zaprojektowany przez firmę Andervision. Z kolei inżynierowie SpaceForest to twórcy rozwiązań wykorzystywanych przez Europejską Agencję Kosmiczną.
Na terenie PPNT Gdynia funkcjonuje także Centrum Nauki EXPERYMENT, które zajmuje się promocją nauki poprzez interaktywne wystawy i zajęcia edukacyjne oraz organizowanie wydarzeń naukowych dla dzieci, dorosłych i seniorów np. SCIENCE CAFE, CIEKAWI ŚWIATA, NAUKOWELOVE.
W kompleksie PPNT Gdynia mieszczą się także przedszkole i trzy punkty gastronomiczne.
Pracownia druku 3D.
W pracowni druku 3D realizowane są projekty w oparciu o technologie selektywnego spiekania (SLS) i osadzania topionego materiału (FDM/FFF), pozwalające na drukowanie narzędzi w małym i średnim nakładzie, lub prototypów wykorzystywanych do uruchamiania produkcji seryjnej.
Zalety te zostały wykorzystane m.in. na początku pandemii wywołanej koronawirusem SARS-CoV-2 w 2020 roku. W ramach pomocy szpitalom na Parkowych drukarkach, przy współpracy z firmą Bibus Menos, zostało wydrukowanych prawie 1000 ramek do przyłbic dla służb medycznych. W tym także setki adapterów do masek snorklingowych i przeciwgazowych, a także półmasek malarskich i przeciwpyłowych, przystosowując je tym samym do nietypowych warunków pracy gdyńskich karetek podczas pandemii.
Usługi i projekty.
Coworking, usługi doradcze – dla początkujących przedsiębiorców, którzy nie chcą jeszcze wynajmować całego biura, w PPNT Gdynia | Strefa Startup została stworzona specjalna przestrzeń z infrastrukturą biurową. Oprócz cyklicznych wydarzeń i warsztatów z zakresu m.in. komunikacji, sprzedaży, projektowania, aspektów prawnych, Coworkerzy mogą skorzystać z usług doradczych, czy konsultacji w Regionalnym Ośrodku Informacji Patentowej.
Park, inkubator – w zależności od poziomu rozwoju firmy czy pomysłu przedsiębiorcy mogą skorzystać z różnych form wsparcia. Jedną z nich jest inkubacja, czyli np. korzystne warunki wynajmu biura dla firm, które są na rynku nie dłużej niż dwa lata. Jeśli firma funkcjonuje na rynku powyżej dwóch lat otrzymuje m.in. zniżki na wynajem sal konferencyjnych oraz na usługi pracowni. Będąc firmą parkową można korzystać z pakietów darmowych szkoleń, doradztwa biznesowego oraz pierwszeństwa uczestnictwa w wydarzeniach organizowanych w Parku.
PPNT Gdynia | Informacja Patentowa prowadzi dla Parkowiczów bezpłatne konsultacje dotyczące ochrony własności intelektualnej oraz źródeł informacji o przedmiotach już chronionych.
Pracownie – do dyspozycji Parkowiczów jest sześć pracowni: obróbki drewna i metalu, ceramiczna, elektroniczna, krawiecka, skanowania i oraz druku 3d.
PPNT Gdynia | Centrum Konferencyjne
W centrum mieści się 36 nowoczesnych i w pełni wyposażonych sal. Największa sala audytoryjna może pomieścić 300 uczestników. Rocznie odbywa się tutaj około 500 wydarzeń, w tym m.in.: Forum Gospodarcze, Gdynia Design Days, Product Camp, Festiwal Młodych Naukowców E(x)plory, Kolosy, TEDx Gdynia. Pandemia COVID-19 2020 spowodowała tymczasowe wstrzymanie działalności Centrum.
Biotechnologia – PPNT Gdynia | Bio Laboratorium realizuje na zamówienia klientów badania laboratoryjne oraz prace badawczo-rozwojowe w zakresie analizy chemicznej i biologicznej, mikrobiologii, biologii molekularnej czy hodowli roślin in vitro. Ponadto w PPNT Gdynia | Bio Laboratorium można także wynająć sprzęt i pomieszczenia laboratoryjne.
Design management jest usługą realizowana przez PPNT Gdynia | Centrum Designu, w ramach której zamawiający otrzymuje kompleksowe wsparcie od etapu opracowywania pomysłu na nowy produkt, usługę lub ekosystem produktowo-usługowy, aż do momentu wprowadzenia produktu/usługi na rynek. Wsparcie jest dostosowane do potrzeb konkretnego przedsiębiorstwa.
Projekty unijne – PPNT Gdynia realizuje szereg projektów finansowanych ze środków unijnych, zarówno międzynarodowych, jak i na poziomie regionalnym. Do najważniejszych należą: Tripolis, Pomorski Broker Eksportowy, Creative Traditional Companies Cooperation (CTCC), Secmar, EcoDesign Circle.
Działy merytoryczne.
W PPNT Gdynia funkcjonuje pięć działów merytorycznych: PPNT Gdynia | Biolaboratorium, PPNT Gdynia | Centrum Designu, PPNT Gdynia | Informacja Patentowa, PPNT Gdynia | Strefa Startup i PPNT Gdynia | Centrum Konferencyjne.
Wydarzenia.
Najważniejsze cykliczne wydarzenia organizowane w PPNT Gdynia.
Pomorskie Dni Druku 3D – wydarzenie poświęcone drukowi 3D i przemysłowi 4.0. Współorganizatorami są PPNT Gdynia i Gdański Park Naukowo-Technologiczny w partnerstwie z firmą BIBUS MENOS.
Speak_In – seria wykładów i warsztatów organizowana przez PPNT Gdynia | Strefa Startup. Co roku wydarzenie ma inny temat przewodni np. Speak_In_UX – poświęcony tematyce user experience, natomiast Speak_In_SD dotyczył service design.
InnovaBio Pomorze – projekt realizowany przez PPNT Gdynia | Bio Laboratorium podczas, którego studenci nauk przyrodniczych realizują innowacyjne projekty badawczo-rozwojowe na rzecz firm.
Pomorskie Spotkania Piwowarów – spotkania mają na celu integrację środowiska piwowarskiego poprzez omówienie kondycji branży, sposobów jej promowania i wypracowania strategii rozwoju marki browarniczej.
Parkowy Meetup – cykliczne spotkania dla parkowej społeczności poruszające bieżące zagadnienia biznesowe oraz budujące relacje między firmami poprzez networking.
Pipeline Summit – PPNT Gdynia wraz z Miastem Gdynia oraz Infoshare jest współorganizatorem tego międzynarodowego wydarzenia poświęconego szeroko pojętej tematyce digital sales.
E(x)plory – ogólnopolski festiwal naukowy, podczas którego prezentowane są projekty badawcze młodych naukowców oraz dyskutuje się na temat polskiego szkolnictwa. W jego trakcie odbywa się także finał krajowego konkursu naukowego.
Gdynia Design Days – coroczny festiwal organizowany przez PPNT Gdynia | Centrum Designu prezentujący najnowsze tendencje i dobre praktyki z zakresu projektowania.
Ponadto w Centrum Konferencyjnym organizowane są także: Kolosy, Forum Gospodarki Morskiej, Forum Przedsiębiorstw, czy Perły Samorządu.
Park Konstruktorów.
Miejsce powstało dzięki współpracy PPNT Gdynia oraz Pomorskiej Specjalnej Strefy Ekonomicznej. Budynek znajduje się na terenach postoczniowych, przy ul. Czechosłowackiej 3 i jest zarządzany przez PPNT Gdynia. W jego skład wchodzą pracownie: wzorcowania przyrządów pomiarowych, łączności i nawigacji, badań niszczących i nieniszczących, a także zaplecze wdrożeniowo-produkcyjne, magazyny, pomieszczenia biurowe i open space, prototypownie i warsztaty przystosowane do tzw. czystej produkcji elektroniki, automatyki, robotyki, inżynierii i wzornictwa przemysłowego.
Przedsiębiorcy chcący być częścią Parku Konstruktorów muszą złożyć aplikację z projektem, który oceniany jest przez ekspertów wg następujących kryteriów: innowacyjność, funkcjonalność, atrakcyjność finansowa oraz gotowość rynkowa i ochrona projektu.
Kontakt.
Pomorski Park Naukowo-Technologiczny, al. Zwycięstwa 96/98, 81-451 Gdynia
+48 58 880 81 50, []

</doc>
<doc id="1081615" url="https://pl.wikipedia.org/wiki?curid=1081615" title="PPNT">
PPNT



</doc>
<doc id="1081619" url="https://pl.wikipedia.org/wiki?curid=1081619" title="Kamenice (dopływ Łaby)">
Kamenice (dopływ Łaby)

Kamenice (pols. "Kamienica", niem. "Kamnitz") – rzeka w Czechach.
Rzeka górska, o długości 35,6 km, w północno-zachodnich Czechach, na Wyżynie Dieczyńskiej "czes. Děčínská vrchovina", należąca do zlewiska Morza Północnego, prawostronny dopływ Łaby.
Strefa źródliskowa rzeki położona jest na wysokości około 595 m n.p.m., na południowy wschód od góry Jedlová (pol. "Jodłowa"), u południowo-zachodniego podnóża góry Stožec w Górach Łużyckich, między miejscowością Jedlová a stacją kolejową "Nová Huť". W strefie źródliskowej położone są źródła kilku małych potoczków, które spływają do Granicznego Stawu (czes. "Hraniční rybník"). Tam łączą się i ze stawu, jako mały potok, wypływa już na południowy zachód Kamienice. Płynie ona w kierunku miejscowości "Kytlice", gdzie ma ujście jej lewy dopływ, "Červený luh". Po opuszczeniu miejscowości "Kytlice" płynie dość głęboką doliną w kierunku południowo-zachodnim przez "Hillův Mlýn", gdzie ujście ma "Bělá" (prawy dopływ) oraz "Mlýny", gdzie wpada "Černý potok" (lewy dopływ). W okolicy "Pustego zamku" skręca na południe i po prawej stronie opływa półkoliście ruiny starego zamku. Opuszczając zamek skręca na południowy zachód i płynie przez miejscowość "Česká Kamenice". Po opuszczeniu granic tej miejscowości rzeka meandrując płynie licznymi zakolami wśród skał w kierunku zachodnim. W okolicy miejscowości "Janská", przy ujściu swego lewego dopływu o nazwie "Olešnička", rzeka skręca na północ w kierunku miejscowości "Srbská Kamenice". Na północnych obrzeżach miejscowości łączy się z prawym dopływem o nazwie "Chřibská Kamenice" i wpływa na obszar Parku Narodowego Czeska Szwajcaria (czes. "Národní Park České Švýcarsko"). Płynie w kierunku północnym głębokim, wąskim kanionem o nazwie "Ferdinandova soutěska", w okolicy osady "Dolský mlýn" skręca na północny zachód i płynie wśród skał kanionem zwanym "Ve Striži". Po minięciu go skręca na zachód i przepływa przez kolejne wąskie, głębokie kaniony: "Divoká soutěska", "Edmundova soutěska" i ("Ticha soutěska"). Wypływając z tych wąwozów przepływa przez Hřensko, gdzie na wysokości 115 m n.p.m. wpada do Łaby. Zasadniczy kierunek biegu rzeki jest zachodni.
Kamenice jest rzeką górską. Odwadnia środkowo-wschodnią część Wyżyny Dieczyńskiej (czes. "Děčínská vrchovina"), a w dolnym biegu – południową-zachodnią część Gór Łużyckich.

</doc>
<doc id="1081624" url="https://pl.wikipedia.org/wiki?curid=1081624" title="Antoni Brade">
Antoni Brade



</doc>
<doc id="1081625" url="https://pl.wikipedia.org/wiki?curid=1081625" title="Upić się warto">
Upić się warto

Upić się warto – tango argentyńskie napisane w 1934 roku przez Mariana Hemara z muzyką Mariana Hemara i Pawła Asłanowicza.
Piosenka śpiewana przez wielu polskich wykonawców, m.in. przez Chór Juranda. Współcześnie przypomniana publiczności przez kwartet w składzie: Wiktor Zborowski, Jacek Borkowski, Marian Kociniak i Marian Opania.

</doc>
<doc id="1081626" url="https://pl.wikipedia.org/wiki?curid=1081626" title="PSL - &quot;Piast&quot;">
PSL - &quot;Piast&quot;



</doc>
<doc id="1081632" url="https://pl.wikipedia.org/wiki?curid=1081632" title="Mykoła Rud´kowski">
Mykoła Rud´kowski

Mykoła Mykołajowycz Rud´kowski, ukr. Микола Миколайович Рудьковський (ur. 18 grudnia 1967 w m. Staryj Bykiw w obwodzie czernihowskim) – ukraiński polityk, deputowany, w latach 2006–2007 minister transportu.
Życiorys.
Z wykształcenia historyk, ukończył państwowy instytut pedagogiczny w Czernihowie. Później kształcił się na uniwersytetach w Moskwie i Wiedniu. W okresie przemian politycznych współtworzył niepodległościowy związek studencki. Prowadził własną działalność gospodarczą, w połowie lat 90. pracował w administracji prezydenckiej. Następnie zatrudniony na dyrektorskich stanowiskach przedsiębiorstwach sektora gazowego i jako asystent socjalistycznych posłów.
W 2002 i 2006 uzyskiwał mandat deputowanego do Rady Najwyższej Ukrainy z listy Socjalistycznej Partii Ukrainy. W 2006 krótko pełnił funkcję mera Czernihowa. W drugim rządzie Wiktora Janukowycza zajmował stanowisko ministra transportu (2006–2007). W wyborach w 2012 ponownie uzyskał mandat poselski jako kandydat niezależny i członek ugrupowania Partia Nowego Pokolenia Ukrainy. Dołączył do frakcji Partii Regionów. W 2014 wyjechał z Ukrainy.

</doc>
<doc id="1081633" url="https://pl.wikipedia.org/wiki?curid=1081633" title="Romet 50 TS-1">
Romet 50 TS-1

Romet 50-TS-1 to wersja turystyczno-sportowa motoroweru Romet 50-T-1, produkowana w zakładach Romet w Bydgoszczy w 1975 roku. 
Modyfikacja w stosunku do pierwotnego modelu polegała na zamocowanym wysoko tłumiku, kolanku podobnym do motorynki, mniejszym bagażniku i prostej kierownicy. Jego produkcję rozpoczęto równolegle z Rometem 50-T-1.

</doc>
<doc id="1081646" url="https://pl.wikipedia.org/wiki?curid=1081646" title="Aleksėjus Novoselskis">
Aleksėjus Novoselskis

Aleksėjus Novoselskis (ur. 2 lutego 1985 w Nowogrodzie Wielkim) − litewski narciarz, reprezentant kraju w biegach narciarskich, olimpijczyk z Turynu 2006 i Vancouver 2010.
Kariera.
Po raz pierwszy na arenie międzynarodowej pojawił się 22 stycznia 2002 podczas Mistrzostw Świata Juniorów w niemieckim Schonach, gdzie uplasował się na 73. pozycji (zdublowany) na dystansie 30 km stylem klasycznym.
W Pucharze Świata zadebiutował 12 lutego 2005 w Reit im Winkl, gdzie zajął 90. miejsce w biegu na 15 km stylem dowolnym. Pucharowych punktów nigdy nie wywalczył.
Osiągnięcia.
Puchar Świata.
Miejsca na podium.
Novoselskis nigdy nie stał na podium indywidualnych zawodów Pucharu Świata.

</doc>
<doc id="1081649" url="https://pl.wikipedia.org/wiki?curid=1081649" title="ShM-120 (PRAM)">
ShM-120 (PRAM)

ShM-120 (PRAM) - czechosłowacki moździerz samobieżny.
ShM-120 wykorzystuje wydłużone podwozia bwp BMP-1. W tylnej części kadłuba znajduje się nadbudówka z automatycznym moździerzem kalibru 120 mm. Ma on kąt ostrzału +40 do +80° w pionie i 30° w poziome. Donośność pocisków 500-8000 m, szybkostrzelność 18-20 strz/min. Jednostka ognia jest równa 80 naboi. Dodatkowo pojazd jest wyposażany w przeciwlotniczy wkm NSW, wyrzutnie ppk 9K111 Fagot (jednostka ognia 3 pociski) i trzy granatniki przeciwpancerne RPG-75.
Podział Czechosłowacji sprawił, że wyprodukowano stosunkowo niewiele ShM-120. Znajdują się one na uzbrojeniu armii Czech i Słowacji.

</doc>
<doc id="1081650" url="https://pl.wikipedia.org/wiki?curid=1081650" title="New Values">
New Values

New Values – trzeci album solowy Iggy’ego Popa. Wydany w 1979 r. przez wytwórnię Arista Records. Album był popularny w Europie i USA.
Lista utworów.
Wszystkie piosenki napisał Iggy Pop.

</doc>
<doc id="1081652" url="https://pl.wikipedia.org/wiki?curid=1081652" title="Diana Rasimovičiūtė-Brice">
Diana Rasimovičiūtė-Brice

Diana Rasimovičiūtė-Brice (ur. 25 lutego 1984 w Ignalinie) – litewska biathlonistka, reprezentantka kraju na międzynarodowych rozgrywkach, medalistka mistrzostw Europy.
Jej najlepszy dotychczasowy wynik w Pucharze Świata to 11. miejsce w sprincie w P'yŏngch'ang w sezonie 2008/09.
Podczas Igrzysk Olimpijskich w Salt Lake City w roku 2002 zajęła 66. miejsce w sprincie. Na Igrzyskach Olimpijskich w Turynie w roku 2006 zajęła 66. miejsce w biegu indywidualnym, 18. w sprincie i 27. w biegu pościgowym.
Na Mistrzostwach świata w 2001 w Pokljuce zajęła 78. miejsce w sprincie.
Podczas Mistrzostw świata w 2004 w Oberhofie zajęła 50. miejsce w biegu indywidualnym, 59. w sprincie i odpuściła start w biegu pościgowym.
Podczas Mistrzostw świata w 2005 w Hochfilzen zajęła 78. miejsce w biegu indywidualnym, 58. w sprincie i 49. w biegu pościgowym.
Na Mistrzostwach świata w roku 2007 w Anterselvie zajęła 59. miejsce w biegu indywidualnym, 31. w sprincie i 32. w biegu pościgowym. Na Mistrzostwach świata w 2008 w Östersund zajęła 55. miejsce w biegu indywidualnym, 47. w sprincie i 45. w biegu pościgowym.
Na Mistrzostwach świata w 2009 w Pjongczangu zajęła 47. miejsce w biegu indywidualnym, 11. w sprincie, 31. w biegu pościgowym oraz 28. w biegu masowym.

</doc>
<doc id="1081653" url="https://pl.wikipedia.org/wiki?curid=1081653" title="Diana Rasimoviciute">
Diana Rasimoviciute



</doc>
<doc id="1081663" url="https://pl.wikipedia.org/wiki?curid=1081663" title="Number Portability">
Number Portability



</doc>
<doc id="1081664" url="https://pl.wikipedia.org/wiki?curid=1081664" title="Mobile Number Portability">
Mobile Number Portability



</doc>
<doc id="1081669" url="https://pl.wikipedia.org/wiki?curid=1081669" title="308 Łotewska Dywizja Strzelecka">
308 Łotewska Dywizja Strzelecka

308 Łotewska Dywizja Strzelecka odznaczona Orderem Czerwonego Sztandaru (, ) – związek taktyczny Armii Czerwonej działający pod koniec II wojny światowej.
308 Dywizja Strzelecka została sformowana w czerwcu 1944 r. w miejscowości Gorki na bazie 1 Łotewskiego Rezerwowego Pułku Piechoty. Na jej czele stał gen.-mjr Valdemārs Dambergs, a jego zastępcą i szefem sztabu był płk M. Kalnins. Składała się częściowo z Łotyszy, a częściowo z przedstawicieli innych narodów zamieszkujących ZSRR. Liczyła ponad 7,3 tys. żołnierzy. 7 lipca osiągnęła gotowość bojową. Była ostatnią "narodowościową" formacją Armii Czerwonej utworzoną podczas II wojny światowej. Została podporządkowana 130 Łotewskiemu Korpusowi Strzeleckiemu wchodzącemu w skład 22 Armii, a następnie 67 Armii. 308 DStrz. do końca wojny walczyła na obszarze Łotwy w rejonie Aiviekstes, Krustpilis, Olaines, Dziukstes, Blīdenes.
Skład organizacyjny.
W momencie utworzenia 308 DStrz. miała na uzbrojeniu ponad 4,1 tys. karabinów ręcznych, ponad 1,7 tys. pistoletów maszynowych, 244 lekkie karabiny maszynowe, 81 ciężkich karabinów maszynowych, 54 moździerze 50 mm, 54 moździerze 82 mm i 18 moździerzy 120 mm, 36 działek przeciwpancernych 45 mm, 44 działa i haubice polowe 76 mm, 12 haubic 122 mm.
W jej skład wchodziły:

</doc>
<doc id="1081671" url="https://pl.wikipedia.org/wiki?curid=1081671" title="Kevin Volchok">
Kevin Volchok



</doc>
<doc id="1081673" url="https://pl.wikipedia.org/wiki?curid=1081673" title="Theresa Diaz">
Theresa Diaz



</doc>
<doc id="1081674" url="https://pl.wikipedia.org/wiki?curid=1081674" title="Trey Atwood">
Trey Atwood



</doc>
<doc id="1081675" url="https://pl.wikipedia.org/wiki?curid=1081675" title="Sośnica-Brzeg">
Sośnica-Brzeg

Sośnica-Brzeg − wieś w Polsce położona w województwie podkarpackim, w powiecie jarosławskim, w gminie Radymno.
W latach 1975−1998 miejscowość administracyjnie należała do województwa przemyskiego.
Dotychczasowa nazwa Brzeg 1 stycznia 2006 została zmieniona na Sośnica-Brzeg. We wsi znajduje się przedsiębiorstwo rolne.

</doc>
<doc id="1081682" url="https://pl.wikipedia.org/wiki?curid=1081682" title="Spodchmurykapelusza">
Spodchmurykapelusza

spodchmurykapelusza – album Czesława Niemena wydany w roku 2001 nakładem wytwórni Pomaton EMI.

</doc>
<doc id="1081684" url="https://pl.wikipedia.org/wiki?curid=1081684" title="Battles">
Battles

 
Battles – amerykański zespół grający rock eksperymentalny. Zespół tworzą znani z innych projektów muzycy: John Stanier (perkusja, wcześniej grał w Helmet), Ian Williams (gitara, wcześniej grał w Don Caballero oraz Storm &amp; Stress), Dave Konopka (gitara, wcześniej grał w Lynx, teraz również w Tomahawk) i Tyondai Braxton (gitara, klawisze, wokal).
Pierwszy długogrający krążek – „Mirrored”, zespół wydał 14 maja 2007 w Warp Records. Pierwszym singlem był „Atlas”, który został wydany w lutym tego samego roku. Ostatnio singel został uznany najlepszym singlem tygodnia według brytyjskiego magazynu muzycznego New Musical Express. Battles dołączyli ostatnio do artystów testujących nowe dzieło Yamahy – Tenori-On.
6 sierpnia 2010 r., na profilach społecznościowych: Facebook, Twitter i MySpace, a wcześniej na stronie rodzimej wytwórni płytowej (Warp Records) zespołu i Tyondaia Braxtona, opublikowane zostały oświadczenia, mówiące o rozejściu się Battles (John Stanier, Ian Williams, Dave Konopka) z gitarzystą/klawiszowcem/wokalistą grupy – Tyondai Braxton.
Zespół wystąpił w Polsce trzykrotnie. Pierwszy raz podczas Festiwalu Nowa Muzyka w Cieszynie (29.06.2008), następnie na 7 edycji OFF Festivalu (5.08.2012) w Dolinie Trzech Stawów w Katowicach. Powrócili po dwóch latach (20.09.2014) i zagrali na zakończeniu krakowskiego Sacrum Profanum, podczas 25. urodzin wytwórni WARP.
Dyskografia.
Albumy:
Minialbumy:
Single:

</doc>
<doc id="1081685" url="https://pl.wikipedia.org/wiki?curid=1081685" title="Edward Chwalewik">
Edward Chwalewik

Edward Chwalewik (ur. 3 sierpnia 1873 w Warszawie, zm. 18 lutego 1956 w Skolimowie) – polski bibliotekarz, bibliofil i historyk książki, współzałożyciel Towarzystwa Bibliofilów Polskich w 1921 i Towarzystwa Miłośników Exlibrisu w 1924.
Chwalewik był badaczem polskich zbiorów literackich znajdujących się w bibliotekach, archiwach, muzeach zarówno w kraju jak i poza jego granicami. Rejestrował i opisywał księgozbiory tak instytucji, jak i osób prywatnych. Na potrzeby badań opracował i wykorzystał nowatorskie metody, jak na przykład badanie znaków własnościowych, dzięki którym z większą precyzją niż wcześniej mógł odtwarzać historię poszczególnych pozycji i całych księgozbiorów. Jego prace dokumentacyjne oraz z zakresu ekslibrisologii stały się wzorem i punktem odniesienia dla wielu późniejszych opracowań.
Życiorys.
Urodził się w Warszawie w rodzinie Edwarda i Joanny z Kopystyńskich. Gimnazjum ukończył w Siedlcach, gdzie był redaktorem i współwydawcą pisma uczniowskiego „Promień”. W 1895 rozpoczął studia w Warszawie. Działał w organizacjach Bratnia Pomoc i Kole Demokratycznej Młodzieży. Studiów nie ukończył. W 1902 za działalność w SDKPiL został zesłany do Wschodniej Syberii, gdzie przebywał do 1905 wraz z żoną Teodozją i dwoma synami – Witoldem oraz Zygmuntem. W 1905 w Tomsku urodziła mu się córka Stefania. W czasie zesłania Chwalewik pracował na kolei. Znalazł on również pracę u Aleksego Babina, kierownika działu słowiańskiego Biblioteki Kongresu w Waszyngtonie, który przyjechał do Krasnojarska aby zakupić słynną kolekcję Judina. Babin zatrudnił kilka osób do oceny zawartości biblioteki, w tym również Edwarda Chwalewika.
W 1906, po powrocie do kraju Chwalewik zatrudnił się w nowo powstałym w Warszawie Antykwariacie Polskim kierowanym przez Hieronima Wildera. Chwalewik jest współautorem cennej kolekcji 27 katalogów antykwarskich w dziejach książki polskiej. 6 stycznia 1919 podjął pracę w Ministerstwie Pracy i Opieki Społecznej i pracował tam do wybuchu drugiej wojny światowej.
To on był twórcą i wieloletnim kierownikiem biblioteki ministerialnej (przed wojną – tej zorganizowanej w 1918 i tej powojennej). W 1922 został zaproszony do udziału w pracach Mieszanej Komisji Specjalnej. Jej zadaniem było wykonanie traktatu ryskiego (1921), w tym punktów dotyczących zwrotu polskich zbiorów bibliotecznych z Petersburga i Kijowa. 8 listopada 1930 został mu nadany Krzyż Kawalerski Orderu Odrodzenia Polski „za zasługi na polu pracy społecznej i przy rewindykacji polskiego dobra narodowego z Rosji”.
Pobyt w Moskwie oraz trudności z kompletacją przekonały go o konieczności utworzenia kompendium dotychczasowego stanu wiedzy o polskich zbiorach bibliofilskich. Rozpoczętą pracę kontynuował również podczas okupacji niemieckiej, którą spędził w majątku swojego zięcia w Bielawie niedaleko Warszawy. W czasie powstania warszawskiego (1944) zniszczeniu uległa jego bogata biblioteka (ok. 2000 tomów, 3000 exlibrisów).
Pochowany na cmentarzu parafialnym w Skolimowie.

</doc>
<doc id="1081687" url="https://pl.wikipedia.org/wiki?curid=1081687" title="Od początku I">
Od początku I

Od początku I – 6-płytowy album Czesława Niemena wydany w roku 2002. Jego kontynuacją jest zestaw „Od początku II”.
Box set uzyskał status złotej płyty.
Albumy wchodzące w skład zestawu „Od początku I”:

</doc>
<doc id="1081688" url="https://pl.wikipedia.org/wiki?curid=1081688" title="Głębokie Międzyrzeckie">
Głębokie Międzyrzeckie

Głębokie Międzyrzeckie – przystanek kolejowy w Głębokim, w województwie lubuskim, w Polsce.
W roku 2017 przystanek obsługiwał 10–19 pasażerów na dobę.

</doc>
<doc id="1081691" url="https://pl.wikipedia.org/wiki?curid=1081691" title="Bojkowszczyzna">
Bojkowszczyzna

Bojkowszczyzna – historyczno-etnograficzny obszar zamieszkany przez Bojków, na północnych oraz południowych stokach Karpat. Zajmuje powierzchnię 8 tys. km². Administracyjnie obszar położony jest w górskich partiach obwodu lwowskiego, iwanofrankowskiego, obwodu zakarpackiego Ukrainy oraz województwa podkarpackiego Polski.
Granicę etnograficzną dla tej grupy wyznaczają na wschodzie rzeki Łomnica i Tereswa oraz rzeki San i Uż na zachodzie. Od zachodu Bojkowie graniczyli z Łemkami, a naturalną granicą podziału był wododział przechodzący przez Okrąglik, Jasło, Małe Jasło i Rożki do Cisnej, następnie przez Hon, Osinę, Sasów, Wołosań, Jaworne, przełęcz Żebrak, Chryszczatą i Dział do Suliły.
W obecnych granicach Polski leżały bojkowskie wsie Kamionki, Sukowate, Żernica Wyżna, Berezka, Bereżnica Niżna, Łobozew, Równia, Hoszów, Ustrzyki Górne, Lutowiska, Czarna, Baligród, Cisna i Stebnik. Na północ od nich, po obu stronach drogi z Olszanicy do Ustrzyk Dolnych i Krościenka, znajdowały się wsie o mieszanych cechach bojkowsko-łemkowsko-doliniańskich.
Na Bojkowszczyźnie urodził się Piotr Konaszewicz-Sahajdaczny.
W Polsce badania nad Bojkowszczyzną prowadzi m.in. Andrzej Wielocha oraz etnografowie ze Skansenu w Sanoku.

</doc>
<doc id="1081693" url="https://pl.wikipedia.org/wiki?curid=1081693" title="Bruxa">
Bruxa



</doc>
<doc id="1081697" url="https://pl.wikipedia.org/wiki?curid=1081697" title="Port lotniczy Porto">
Port lotniczy Porto

Port lotniczy Porto – międzynarodowy port lotniczy położony 10 km na północ od centrum Porto, z którym połączony jest linią metra. Jest drugim pod względem wielkości portem lotniczym w Portugalii po Lizbonie.

</doc>
<doc id="1081698" url="https://pl.wikipedia.org/wiki?curid=1081698" title="Granatnik P-27">
Granatnik P-27

P-27 (Pancéřovka 27) – czechosłowacki granatnik przeciwpancerny produkowany przez Zakłady Skoda od 1951 r. W Polsce nazywany był też pancerzownicą.
Granatnik został opracowany w latach 1946-49,a produkowany od 1951 roku. P-27 był bronią bezodrzutową, jednak dzięki dodaniu opiłków metalu do ładunku miotającego skuteczniej zrównoważono w nim odrzut niż w granatniku RPG-2. P-27 znajdował się na uzbrojeniu armii czechosłowackiej, a także wielu krajów Afryki i Azji. 
Granatniki te zakupiło na początku lat 50. Wojsko Polskie, poszukujące środków przeciwpancernych jednostek piechoty, rezygnując z produkcji własnych granatników jednostrzałowych Pc-100. W grudniu 1952 sprowadzono do prób 100 granatników P-27, po czym w maju 1953 zakupiono 1000 granatników i 75.000 nabojów. Od czerwca 1953 prowadzono ich badania wojskowe w jednostkach, a 28 stycznia 1954 włączono do spisu uzbrojenia Wojska Polskiego. W 1955 roku jeszcze odebrano ostatnią partię 1500 granatników; łącznie dostarczono ich 2600 i 85.000 nabojów. Od 1956 roku prowadzono szkolenie niszczycieli czołgów z użyciem tych granatników. Planowano podjąć także produkcję licencyjną ulepszonego modelu w Polsce, jednakże nie doszło do tego z powodu rezygnacji z granatników tego typu i wybraniu jako standardowy radzieckiego granatnika RPG-2. Oprócz zalet P-27, stwierdzono w Polsce wady, jak niewygodne przyrządy celownicze, zbyt niski dwójnóg, łatwe do uszkodzenia łuski podczas transportu, oraz możliwość porażenia obsługi aluminiową tuleją prowadzącą, stanowiącą część granatu i odrzucaną do tyłu przy wybuchu granatu na odległość do 200 m. Do połowy lat 60. granatniki te wycofano i sprzedano za granicę, pozostawiając jako standardową broń RPG-2, produkowane w Polsce.
Podczas prób w Polsce uzyskano przebijalność płyt pancernych w granicach 132-174 mm oraz ściany schronu żelbetowego grubości 52 cm.

</doc>
<doc id="1081701" url="https://pl.wikipedia.org/wiki?curid=1081701" title="Michalin (przystanek kolejowy)">
Michalin (przystanek kolejowy)

Michalin – przystanek osobowy Polskich Kolei Państwowych położony na terenie Józefowa, w dzielnicy Michalin, przy ul. Piłsudskiego. Według klasyfikacji PKP ma kategorię dworca aglomeracyjnego.
Pasażerowie.
W roku 2017 wymiana pasażerska wyniosła 657 tys. osób (1,8 tys. dziennie).
W roku 2018 przystanek obsługiwał 1,5 tys. pasażerów na dobę (łącznie 548 tys. osób).
W roku 2019 wymiana pasażerska wyniosła 657 tys. osób (1,8 tys. dziennie).
W roku 2020 wymiana pasażerska wyniosła 700-1000 osób dziennie.
W roku 2021 wymiana pasażerska wyniosła 365 tys. osób (1 tys. dziennie).
Opis.
Ze stacji Michalin można dojechać m.in. do: śródmieścia stolicy, Otwocka, Pilawy i Skierniewic.
Na początku 2010 roku PKP poinformowała o planach zburzenia większości wiat przystankowych na linii Warszawa – Otwock w tym PKP Michalin. W wyniku protestów mieszkańców i podjęcia kroków w celu wpisania przystanków do rejestru zabytków PKP zrezygnowało z tych planów tłumacząc się brakiem pieniędzy. W wyniku podjętych działań PKP Michalin został wpisany do rejestru zabytków (nr rej.: dec. 610/2010 z 1.07.2010).

</doc>
<doc id="1081704" url="https://pl.wikipedia.org/wiki?curid=1081704" title="MRTD">
MRTD



</doc>
<doc id="1081706" url="https://pl.wikipedia.org/wiki?curid=1081706" title="Józefów (przystanek kolejowy)">
Józefów (przystanek kolejowy)

Józefów – przystanek osobowy Polskich Kolei Państwowych położony na terenie Józefowa przy ul. Piłsudskiego. Według klasyfikacji PKP ma kategorię dworca aglomeracyjnego. Ze stacji PKP Józefów można dojechać elektrycznymi pociągami podmiejskimi m.in. do Śródmieścia stolicy, Otwocka, Celestynowa, Pilawy, Dęblina i Pruszkowa.
Pasażerowie.
W roku 2017 wymiana pasażerska wyniosła 986 tys. osób (2,7 tys. dziennie), co dało jej 91. miejsce w Polsce.
W roku 2018 przystanek obsługiwał 2,5 tys. pasażerów na dobę (łącznie 913 tys. osób).
W roku 2019 wymiana pasażerska wyniosła 986 tys. osób (2,7 tys. dziennie), co dało jej 99. miejsce w Polsce.
W roku 2020 wymiana pasażerska wyniosła 622 tys. osób (1,7 tys. dziennie), co dało jej 95. miejsce w Polsce.
W roku 2021 wymiana pasażerska wyniosła 657 tys. osób (1,8 tys. dziennie).
Opis.
Przystanek składa się z jednego wysokiego peronu wyspowego, z dwoma krawędziami peronowymi. Powierzchnia peronu pokryta jest asfaltem. Pośrodku peronu znajduje się budynek przystanku.
Przedłużony dach budynku stacyjnego stanowi częściowe zadaszenie peronu. Na dachu przymocowane jest oświetlenie.
Niedaleko północnej głowicy peronu znajduje się przejazd kolejowo-drogowy zabezpieczony rogatkami. Łączy on ul. Polną z ul. Marii Skłodowskiej-Curie.
Na północnej i południowej głowicy peronu znajdują się przejścia naziemne przez tory, którymi można zejść na ulice Piłsudskiego i Sikorskiego.
Na początku 2010 roku PKP poinformowała o planach wyburzenia większości wiat przystankowych na linii Warszawa – Otwock, w tym budynku w Józefowie.
W wyniku protestów mieszkańców i podjęciu kroków w celu wpisania budynku do rejestru zabytków, PKP zrezygnowało z tych planów tłumacząc się brakiem pieniędzy. W 2010 wiata przystankowa z poczekalnią wraz z podobnymi obiektami na tzw. linii otwockiej została wpisana do rejestru zabytków.
W 2012 roku prywatny najemca wyremontował wnętrze poczekalni i otworzył w niej lokal "Poczekalnia Cafe".

</doc>
<doc id="1081707" url="https://pl.wikipedia.org/wiki?curid=1081707" title="Werbigeracja">
Werbigeracja



</doc>
<doc id="1081708" url="https://pl.wikipedia.org/wiki?curid=1081708" title="Simon Tischer">
Simon Tischer

Simon Tischer (ur. 24 kwietnia 1982 w Schwäbisch Gmünd) – niemiecki siatkarz, reprezentant kraju. Występuje na pozycji rozgrywającego. Uczestnik Mistrzostw Świata w 2006 roku, rozgrywanych w Japonii. 
Sukcesy klubowe.
Puchar Niemiec:
Liga niemiecka:
Liga Mistrzów:
Superpuchar Grecji:
Liga grecka:
Superpuchar Turcji:
Liga turecka:
Liga polska:
Superpuchar Niemiec:

</doc>
<doc id="1081709" url="https://pl.wikipedia.org/wiki?curid=1081709" title="Benjamin Gavanon">
Benjamin Gavanon

Benjamin Gavanon (ur. 9 sierpnia 1980 roku w Marsylii) – piłkarz francuski grający na pozycji pomocnika w Amiens SC. Jego brat Jérémy Gavanon jest bramkarzem AS Cannes.
Najlepszy asystent Ligue 1 sezonu 2006/07 zaczynał karierę w Olympique Marsylia, ale przez sześć lat na pierwszoligowych boiskach spędził siedem minut. Wypożyczno go do Nottingham Forest, ale tam także siedział na ławce. Niedługo potem wrócił na Stade Vélodrome. Gdy miał 23 lata, pożegnał się więc z Marsylią i trafił do drugoligowego AS Nancy. Tam wreszcie zaczął grać w pierwszym składzie. Po dwóch latach Nancy awansowało do ekstraklasy, ale Gavanon znów usiadł na ławce. W drugim sezonie był jednak zawodnikiem z największą liczbą rozegranych meczów w drużynie. Został najlepszym strzelcem klubu z dorobkiem ośmiu goli, a na dodatek zaliczył osiem asyst. W Nancy Gavanon grał do lata 2009 roku, a następnie przeszedł do FC Sochaux-Montbéliard. W 2010 roku wrócił do Nancy z wypożyczenia.

</doc>
<doc id="1081713" url="https://pl.wikipedia.org/wiki?curid=1081713" title="Droga wojewódzka nr 888">
Droga wojewódzka nr 888

Droga wojewódzka nr 888 (DW888) – droga wojewódzka w woj. mazowieckim o długości 5,858 km łącząca drogę wojewódzką nr 580 z trasą poznańską (droga krajowa nr 92, dawniej nr 2). Droga przebiega przez powiat warszawski zachodni. Podlega Rejonowi Dróg Wojewódzkich Grodzisk Mazowiecki. Jest drogą klasy Z.

</doc>
<doc id="1081714" url="https://pl.wikipedia.org/wiki?curid=1081714" title="Dodatkowy wir włosów">
Dodatkowy wir włosów

Dodatkowy wir włosów (ang. double hair whorl) – niewielka, stosunkowo częsta anomalia rozwojowa. Dodatkowy wir włosów może znajdować się na skórze głowy w okolicy ciemieniowej, obok prawidłowego wiru włosów w tym miejscu (zazwyczaj po przeciwnej stronie linii środkowej od prawidłowo położonego wiru), może też mieć postać wirowego kosmyka, także w innej okolicy skóry głowy, np. nad czołem. Liczba dodatkowych wirów włosów może być większa i wynosić dwa albo trzy. U osób z nadmiernym owłosieniem całego ciała może występować dodatkowy wir włosów na środku grzbietu.
Liczba i orientacja wirów włosów jest najprawdopodobniej uwarunkowana genetycznie. Istnieją też dowody na związek zaburzeń rozwojowych i wystąpienia dodatkowych wirów; uważa się, że może to być odbicie niewielkich zmian wzrostu mózgu we wczesnej embriogenezie. U zdrowej populacji dodatkowe wiry włosów są częste; oszacowano ich częstość na 2-5% u zdrowych dzieci rasy białej. Dodatkowe wiry włosów skóry głowy są bardzo częstą cechą u pacjentów z zespołem Opitza-Kaveggii (OMIM#305450), który może być spowodowany mutacjami w genie "MED12". Donoszono o rodzinnym występowaniu podwójnych wirów włosów skóry głowy. Podobnie uwarunkowane genetycznie wydaje się być zorientowanie (zgodnie lub w kierunku przeciwnym do ruchu wskazówek zegara) wirów włosów, prawidłowych i dodatkowych; proponowano autosomalnie dominujące dziedziczenie wirów o kierunku zgodnym z ruchem wskazówek zegara i autosomalne recesywne kierunku przeciwnego . W badaniu na populacji hinduskiej stwierdzono częstsze występowanie dodatkowych wirów włosów u bliźniąt w porównaniu z resztą populacji (P mniejsza niż 0,01). W innym badaniu stwierdzono związek między prawo- i leworęcznością a kierunkiem wiru włosów skóry głowy; w grupie osób przede wszystkim praworęcznych 8,4% miało odwrotnie do ruchu wskazówek zegara włosy wiru skóry głowy; w innej grupie dobranej ze względu na ten właśnie kierunek włosów wiru osoby niepraworęczne (czyli leworęczne i oburęczne) stanowiły 50%.

</doc>
<doc id="1081715" url="https://pl.wikipedia.org/wiki?curid=1081715" title="DW888">
DW888



</doc>
<doc id="1081719" url="https://pl.wikipedia.org/wiki?curid=1081719" title="Seminarium Duchowne w Lublinie">
Seminarium Duchowne w Lublinie



</doc>
<doc id="1081720" url="https://pl.wikipedia.org/wiki?curid=1081720" title="Pasmo Brzechowskie">
Pasmo Brzechowskie

Pasmo Brzechowskie – pasmo Gór Świętokrzyskich, pokryte w większości lasem jodłowowo-bukowym. Ciągnie się od rzeki Warkocz aż po dolinę Belnianki na wschodzie.
Ze zboczy góry Józefka od 1982 roku eksploatuje się wapienie i dolomity dewońskie.
Przez pasmo przebiega niebieski szlak turystyczny z Chęcin do Łagowa.

</doc>
<doc id="1081728" url="https://pl.wikipedia.org/wiki?curid=1081728" title="Mierniki antenowe">
Mierniki antenowe



</doc>
<doc id="1081731" url="https://pl.wikipedia.org/wiki?curid=1081731" title="City Airline">
City Airline

City Airline – nieistniejące szwedzkie linie lotnicze z siedzibą w Göteborgu. Obsługują połączenia do krajów Europy Zachodniej. Głównym węzłem był port lotniczy Göteborg-Landvetter. 22 maja 2012 razem ze spółką matką Skyways Express wstrzymała działalność i rozpoczęła procedury ogłaszania bankructwa.

</doc>
<doc id="1081732" url="https://pl.wikipedia.org/wiki?curid=1081732" title="RBR M80">
RBR M80

RBR M80 Zolja – skonstruowany w Jugosławii granatnik przeciwpancerny wzorowany na M72 LAW. Po rozpadzie Jugosławii produkowany przez macedońską firmę "11 Oktomvri – Eurokompozit".
Granatnik M80 składa się z jednorazowej, teleskopowej wyrzutni i pocisku rakietowego stabilizowanego brzechwowo.

</doc>
<doc id="1081735" url="https://pl.wikipedia.org/wiki?curid=1081735" title="Eligos">
Eligos

Eligos – w tradycji okultystycznej, demon i książę piekła. Znany również pod imionami Abigor i Eligor. Pojawia się jako mężczyzna na koniu, trzymający włócznie lub berło. Zna wszystkie sekrety wojny i widzi przyszłość. Uczy przywódców jak zdobyć lojalność żołnierzy. Rozporządza 60 legionami duchów piekielnych. W "Sztuce Goecji" jest piętnastym, a w "Pseudomonarchii Daemonum" dwunastym duchem.
W demonologii.
By go przywołać i podporządkować potrzebna jest jego pieczęć, która według "Sztuki Goecji" powinna być zrobiona z miedzi.
Posiada wszelaką wiedzę na temat wojen i gromadzeniu żołnierzy. Dzięki jego pomocy można odnaleźć ukryte rzeczy. Może on również podzielić się wiedzą o przyszłości. Uważa się go za odpowiedzialnego miłości władców i ważnych osobistości.
Przedstawiany jest jako przystojny rycerz, który dzierży lancę, sztandar i węża. Nieraz posiada berło.

</doc>
<doc id="1081748" url="https://pl.wikipedia.org/wiki?curid=1081748" title="Sheffield Wednesday">
Sheffield Wednesday



</doc>
<doc id="1081753" url="https://pl.wikipedia.org/wiki?curid=1081753" title="Miguel Ángel Falasca">
Miguel Ángel Falasca

Miguel Ángel Falasca Fernández (ur. 29 kwietnia 1973 w Mendozie, zm. 22 czerwca 2019 w Monzy) – argentyńsko-hiszpański siatkarz, trener.
Życiorys.
Grał na pozycji rozgrywającego. Jego bratem jest także siatkarz – Guillermo Falasca. Wraz z reprezentacją Hiszpanii zdobył złoty medal na Mistrzostwach Europy w 2007 roku rozgrywanych w Rosji, po dramatycznym meczu z reprezentacją „Sbornej” wygranym przez Hiszpanię 3:2. Był żonaty z Esther Custodio, miał syna Daniela i córkę Sarę.
Sezon 2011/2012 był ostatnim w jego karierze w PGE Skrze Bełchatów. Włodarze drużyny poinformowali po zakończeniu rozgrywek ligowych, że nie przedłużą kontraktu z Falaską. Z Bełchatowa przeniósł się do rosyjskiego Uralu Ufa, gdzie po rocznej grze zakończył karierę zawodniczą.
26 kwietnia 2013 Konrad Piechocki, prezes Skry ogłosił, że Falasca zostanie trenerem bełchatowskiej drużyny. Zastąpił na tym stanowisku Jacka Nawrockiego. Podczas debiutanckiego sezonu Falasca sprowadził do Bełchatowa zawodników takich jak m.in. Facundo Conte, Nicolas Uriarte, Wojciech Włodarczyk czy Aleksa Brdović. 27 kwietnia 2014 Skra Bełchatów po raz kolejny została mistrzem Polski pokonując w finałowej rywalizacji Asseco Resovię Rzeszów 3-0. Dnia 28 marca 2016 klub niespodziewanie zakończył z nim współpracę z natychmiastowym skutkiem, na trzy kolejki przed końcem zasadniczego sezonu PlusLigi (2015/2016). Od sezonu 2016/2017 został trenerem włoskiego klubu występującego w Serie A, w drużynie Vero Volley Monza.
22 czerwca 2019 roku, w sobotę nad ranem, Falasca zmarł na zawał serca we Włoszech. Falasca wraz z żoną przebywali we włoskim hotelu ze względu na uroczystości zaślubin jego asystenta z klubu Saugella Team Monza. Pomimo wezwania służb medycznych lekarzom nie udało się go uratować. 26 czerwca w hali Candy Arena w Monzy odbyło się pożegnanie Falaski przez włoskich kibiców i oficjeli lokalnych klubów w których był trenerem.
W sezonie 2019/2020, Skra Bełchatów zastrzegła koszulkę z jego numerem "10" na cały sezon.

</doc>
<doc id="1081757" url="https://pl.wikipedia.org/wiki?curid=1081757" title="Dangbe East">
Dangbe East

Dystrykt Dangbe East (Dangme East) jest dystryktem w Regionie Greater Accra w Ghanie ze stolicą w Ada.
Utworzony został w roku 1998 przez podział dawnego dystryktu Dangme w wyniku reformy administracyjnej będącej polityką decentralizacji kraju.
Większe miasta w dystrykcie:

</doc>
<doc id="1081759" url="https://pl.wikipedia.org/wiki?curid=1081759" title="Pory jądrowe">
Pory jądrowe



</doc>
<doc id="1081762" url="https://pl.wikipedia.org/wiki?curid=1081762" title="Wspinaczka klasyczna">
Wspinaczka klasyczna

Wspinaczka klasyczna – rodzaj wspinaczki polegający na pokonywaniu drogi wspinaczkowej z użyciem wyłącznie rąk i nóg. Sprzęt wspinaczkowy służy tutaj jedynie do asekuracji. Niedozwolone jest chwytanie się haków, stawanie na spitach, podciąganie na linie czy wspinanie się po linie poręczowej.
Wspinaczka klasyczna jako konkurencja sportowa w ramach dyscypliny, wspinaczki sportowej jest rozgrywana na zawodach wspinaczkowych podczas zimowych światowych igrzysk wojskowych.
Istnieje wiele stylów wspinaczki klasycznej. 

</doc>
<doc id="1081764" url="https://pl.wikipedia.org/wiki?curid=1081764" title="Dangme East">
Dangme East



</doc>
<doc id="1081767" url="https://pl.wikipedia.org/wiki?curid=1081767" title="Zespół RAPADILINO">
Zespół RAPADILINO

Zespół RAPADILINO (ang. RAPADILINO syndrome) – rzadki zespół wad wrodzonych spowodowany mutacją w genie "RECQL4" w "locus" 8q24.3 kodującym helikazę DNA. Zespół opisała jako odrębną jednostkę chorobową fińska genetyczka Helena Kääriäinen w 1989 roku. Zaproponowana przez nią nazwa zespołu jest akronimem od angielskich nazw głównych objawów przedstawionych w pracy pięciorga pacjentów: 
Kääriäinen opisała kilkanaście przypadków zespołu wśród fińskich pacjentów z aplazją rzepki. Donoszono również o przypadkach zespołu spoza Finlandii, między innymi z Wielkiej Brytanii, Brazylii i Węgier. Stwierdzono nakładanie się fenotypów zespołu RAPADILINO i zespołu Rothmunda-Thomsona; badania genetyczne wykazały ponadto mutację w genie "RECQL4" w obydwu grupach pacjentów, są to więc przypuszczalnie schorzenia alleliczne.

</doc>
<doc id="1081770" url="https://pl.wikipedia.org/wiki?curid=1081770" title="Anne-César de La Luzerne">
Anne-César de La Luzerne

Anne-César, kawaler (Chevalier) de La Luzerne (1741-1791) – francuski dyplomata i wojskowy.
Wielu przedstawicieli jego rodziny służyło jako urzędnicy królewscy. Początkowo adiutant ("Aide de camp") marszałka de Broglie (François Marie de Broglie). Urodzony w 1741 roku w Paryżu, Anne-César wstąpił do armii i wyróżnił się jako oficer podczas wojny siedmioletniej. W roku 1762 osiągnął stopień generała-majora.
Bawaria.
Od 15 stycznia 1777 do 15 lipca 1778 był francuskim ambasadorem na dworze bawarskim w Monachium. Wolfgang Amadeus Mozart wspomina o nim w liście z 2 października 1777 roku.
Stany Zjednoczone.
W latach 1779-1787 sprawował urząd ambasadora Francji w USA, (przybył tam razem z markizem de La Fayette zastępując Conrada-Alexandra Gérarda – pierwszego ambasadora Paryża do tego kraju.
Jego siedzibą było najważniejsze wówczas miasto amerykańskie Filadelfia. Często dawał wyraz swej sympatii dla Amerykanów. W 1780 La Luzerne został poproszony o przysłanie okrętów francuskiej marynarki wojennej na pomoc rewolucjonistom. Uczyniwszy to zapewnił przychylne stanowisko Madrytu wobec Amerykanów i ich rewolucyjnego ustawodawstwa. Także w 1780 pożyczył z własnych funduszy dużą sumę na zakup żywności dla oddziałów armii kolonialnej. W zamian Kongres USA obiecał mu w 1782 roku, że nie zawrze osobnego pokoju z Brytyjczykami, zanim ci nie zawiera pokoju z Francją. Wielokrotnie wspomniany w "Benjamin Franklin's Papers". Wspierał Rewolucję Amerykańską i należał do "Society of the Cincinnati". Hrabstwo Luzerne w Pensylwanii jest nazwane na jego cześć. Był . W 1789 roku prezydent George Washington polecił, by sekretarz stanu Thomas Jefferson wysłał doń specjalny list z oficjalnymi podziękowaniami za pomoc sprawie amerykańskiej rewolucji.
Powrót.
W roku 1783 powrócił do Europy. W 1788 został ambasadorem w Wielkiej Brytanii. Zmarł w Londynie 14 września 1791 roku podczas pełnienia tej funkcji.
Chrétien-Guillaume de Lamoignon de Malesherbes był jego wujem. Jego krewnymi byli też: minister floty César Henri, hrabia de La Luzerne i César Guillaume de la Luzerne.

</doc>
<doc id="1081771" url="https://pl.wikipedia.org/wiki?curid=1081771" title="Jan Choroszman">
Jan Choroszman

Jan Choroszman ps. "Zawisza" (ur. 2 stycznia 1928 w Jeziorku koło Kamienia Koszyrskiego, zm. 12 kwietnia 2001) – konstruktor broni strzeleckiej, partyzant.
W latach 1943-44 był członkiem Brygady Partyzanckiej im. Tadeusza Kościuszki. W tym okresie brał udział w konspiracyjnej produkcji broni partyzanckiej, znanej w historii pod nazwą “Pistolety Maszynowe Choroszmanów”. Po przejściu frontu przez teren Polesia wstąpił do 2 Armii WP. Początkowo spotkał się z odmową przyjęcia do wojska z uwagi na młody wiek. Wówczas podał nieprawdziwe dane odnośnie do swojego roku urodzenia. Od tej chwili na wszystkich późniejszych dokumentach widniała data urodzenia 2.01.1927. Szlak bojowy zakończył pod Budziszynem w maju 1945 roku, zdobywając trzy odznaczenia.
Po demobilizacji osiedlił się w Darłowie, gdzie po wojnie znalazła się jego rodzina. Tam też podjął pracę w młynie, prowadzonym przez ojca i brata. Mimo przeszłości związanej z partyzantką ludową nie mógł się pogodzić z narzuconą przez ZSRR przebudową ustroju Polski i samowolą organów bezpieczeństwa. Wspólnie z kilkoma kolegami założył oddział konspiracyjny, dezorganizujący pracę organów państwowych. Grupa ta m.in. zorganizowała napad na posterunek MO, gdzie zdobyto 4 sztuki broni długiej oraz napad na urząd pocztowy uwieńczony pozyskaniem sumy 5 tys. złotych.
Po kilku miesiącach oddział “Zawiszy” związał się z partyzantką niepodległościową spod znaku NSZ. Mimo akcji poszukiwawczej Ministerstwa Bezpieczeństwa Publicznego Choroszmanowi udało się od czasu do czasu widywać z rodziną, a także z narzeczoną, Basią. Ta ostatnia zdenuncjacjowała Choroszmana, który w początkach 1948 roku został aresztowany. W trakcie procesu sądowego w Szczecinie prokurator żądał dla niego kary śmierci. Sąd wziął jednak pod uwagę młody wiek oskarżonego, uczestnictwo w partyzantce ludowej i szlak bojowy w WP. Ponadto nie udowodniono mu żadnego przypadku zabicia człowieka. Przy odczytywaniu wyroku orzeczono wprawdzie karę śmierci, ale zamieniono ją na dożywotnie więzienie. Od tego momentu Choroszman jako więzień bezterminowy przebywał w kilku więzieniach, m.in. w Nowogardzie i Potulicach. Po śmierci Stalina w 1953 r. zmniejszono mu wyrok do 15 lat pozbawienia wolności, a następnie mocą amnestii z 1956 r. do lat 10. Z więzienia wyszedł w marcu 1957 roku, ważąc 43 kg.
Początkowo przebywał u rodziny, następnie przeniósł się do wsi Białogarda w pow. lęborskim, gdzie uruchomił warsztat ślusarski, specjalizujący się w produkcji wozów konnych. W tym okresie uzyskał dyplom czeladniczy, a po kilku latach mistrzowski. Dodatkowo uczęszczał na kursy dla szyprów morskich w Gdańsku i uzyskał patent. Na początku lat 1960. przeniósł się z warsztatem do pobliskiej Łeby i świadczył usługi dla ludności. W tym czasie Muzeum Wojska Polskiego w Warszawie organizowało stałą ekspozycję broni wyprodukowanej w konspiracji i zleciło Choroszmanowi wykonanie trzech replik leśnych automatów. Przekazania broni do muzeum dokonano 24 sierpnia 1962 roku.
Choroszman zakupił stary, drewniany kuter rybacki i przebudował go na statek wycieczkowy, nadając mu nazwę “Herkules”. Po kilku latach dokupił jeszcze dwie jednostki. Większą, mogącą przewieść 87 pasażerów, nazwał “Zawisza” od swojego pseudonimu partyzanckiego, natomiast mniejszą, będącą jednostką pomocniczą, nazwał po prostu “Kaczka”. Ta ostatnia była wcześniej szalupą ratunkową na statku pasażerskim “Batory”. W ten sposób rozszerzył zakres usług przewozowych o słowińską wieś Kluki. Pod koniec lat 1970. urzędnicy Słowińskiego Parku Narodowego ograniczyli akwen do rzeki Łeby.
Jan Choroszman przez całe swoje życie pozostawał samotny. Zmarł 12 kwietnia 2001 roku. Jest pochowany na cmentarzu w Pręgowie koło Kolbud w woj. pomorskim.

</doc>
<doc id="1081773" url="https://pl.wikipedia.org/wiki?curid=1081773" title="Anomalia Klippla i Feila">
Anomalia Klippla i Feila



</doc>
<doc id="1081778" url="https://pl.wikipedia.org/wiki?curid=1081778" title="Chrétien-Guillaume de Lamoignon de Malesherbes">
Chrétien-Guillaume de Lamoignon de Malesherbes



</doc>
<doc id="1081781" url="https://pl.wikipedia.org/wiki?curid=1081781" title="Wada rozwojowa">
Wada rozwojowa



</doc>
<doc id="1081783" url="https://pl.wikipedia.org/wiki?curid=1081783" title="Granatnik RPG-75">
Granatnik RPG-75

RPG-75 - czechosłowacki granatnik przeciwpancerny.
RPG-75 ma budowę zbliżoną do amerykańskiego M72 LAW, ale w odróżnieniu od niego jest bronią bezodrzutową, a nie rakietową. Składa się z rozkładanej, teleskopowej wyrzutni mieszczącej ładunek miotający i pocisk kumulacyjny. Wyrzutnia jest wykonana z dwóch rur ze stopu lekkiego po rozłożeniu połączonych zatrzaskiem bagnetowym. Rozłożenie wyrzutni powoduje rozłożenie celownika o nastawach 200, 250 i 300 m. Tylna cześć wyrzutni zakończona jest dyszą. Niecodzienną cechą jest brak stateczników na pocisku. Obecnie są oferowane odmiany: 
Broni tej w wersji z głowicą termobaryczną używa od 2010 roku także polska Jednostka Wojskowa Grom.
Obecnym producentem broni jest holding ZEVETA Bojkovice w Czechach. Licencję na wytwarzanie posiadają również polskie Zakłady Sprzętu Precyzyjnego „Niewiadów”, które oferują możliwość produkcji w razie zamówień.

</doc>
<doc id="1081784" url="https://pl.wikipedia.org/wiki?curid=1081784" title="Paranoja indukowana">
Paranoja indukowana

Paranoja indukowana (paranoja udzielona, obłęd udzielony; fr. "folie à deux") – stan, w którym osoba blisko związana z chorym zaczyna traktować bezkrytycznie paranoiczne myśli chorego. Objawy mają tendencję do ustępowania po oddzieleniu od osób dotkniętych paranoją.

</doc>
<doc id="1081788" url="https://pl.wikipedia.org/wiki?curid=1081788" title="Grand Prix Belgii 2007">
Grand Prix Belgii 2007

Wyniki Grand Prix Belgii, czternastej rundy Mistrzostw Świata Formuły 1 w sezonie 2007.
Uwagi.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="1081789" url="https://pl.wikipedia.org/wiki?curid=1081789" title="Czosnek sztywny">
Czosnek sztywny

Czosnek sztywny ("Allium strictum" Schrad.) – gatunek byliny z rodziny czosnkowatych (w systemie Reveala). Rodzimym obszarem jego występowania jest głównie Azja i europejska część Rosji. Relikt epoki lodowcowej. Jego jedyne stanowisko w Polsce znajdowało się na Ostrzycy (Pogórze Kaczawskie). Obecnie w Polsce jest uznany za gatunek wymarły.
Biologia i ekologia.
Bylina, geofit. Rośnie na kamienistych stokach i zboczach. Kwitnie w lipcu. Liczba chromosomów 2n= 32, 40, 48. 
Zagrożenia.
Kategorie zagrożenia gatunku:

</doc>
<doc id="1081793" url="https://pl.wikipedia.org/wiki?curid=1081793" title="Godło Kuby">
Godło Kuby



</doc>
<doc id="1081797" url="https://pl.wikipedia.org/wiki?curid=1081797" title="Dangbe West">
Dangbe West

Dystrykt Dangbe West (Dangme West) jest dystryktem w Regionie Wielka Akra w Ghanie ze stolicą w Dodowa.
Dystrykt zlokalizowany jest w południowo-wschodniej części Ghany, w bliskim położeniu Tema – największego portu morskiego w kraju i stolicy Akry, w której znajduje się międzynarodowy lotnisko.
Utworzony został w roku 1998 przez podział dawnego dystryktu Dangme w wyniku reformy administracyjnej będącej polityką decentralizacji kraju. Jest to największy dystrykt Regionie Wielka Akra.
Na południowym zachodzie graniczy z okręgiem miejskim Tema, który łączy się z metropolią Akry tworząc najbardziej uprzemysłowione i skomercjalizowane centrum Ghany. Od południa przylega do Oceanu Atlantyckiego z piękną linią brzegową ciągnącą się na długości ponad 37 km. Dystrykt jest częścią centralnych obszarów równin Akry.
Większe miasta w dystrykcie:

</doc>
<doc id="1081802" url="https://pl.wikipedia.org/wiki?curid=1081802" title="Dangme West">
Dangme West



</doc>
<doc id="1081805" url="https://pl.wikipedia.org/wiki?curid=1081805" title="Dangme">
Dangme

Dystrykt Dangme – dystrykt w regionie Greater Accra. W roku 1998 w wyniku reformy administracyjnej będącej polityką decentralizacji kraju został podzielony na dwa dystrykty Dangme East i Dangme West.

</doc>
<doc id="1081807" url="https://pl.wikipedia.org/wiki?curid=1081807" title="Puchar Polski kobiet w piłce nożnej 2005/06, grupa łódzka">
Puchar Polski kobiet w piłce nożnej 2005/06, grupa łódzka

Puchar Polski kobiet w piłce nożnej w sezonie 2005/06, grupa: łódzka
I runda – 11 – 13 października 2005
Klub Włókniarz Zgierz miał wolny los.
Półfinały – 18 – 26 października 2005
Klub MKS 2000 Tuszyn nie wziął udział w spotkaniu, ze względu na kontuzje piłkarek.
Finał – 30 października 2005 Łodź, stadion Startu Łódź

</doc>
<doc id="1081810" url="https://pl.wikipedia.org/wiki?curid=1081810" title="Trombastenia Glanzmanna">
Trombastenia Glanzmanna

Trombastenia Glanzmanna (ang. "Glanzmann's thrombasthenia") – wrodzony defekt czynności płytek krwi polegający na zaburzeniu syntezy kompleksu glikoprotein IIb/IIIa (GPIIb/GPIIIa), zlokalizowanego na błonie trombocytu, będącego receptorem dla fibrynogenu, fibronektyny, trombospondyny i czynnika von Willebranda.
Trombastenia Glanzmanna jest chorobą o podłożu genetycznym, dziedziczoną autosomalnie recesywnie. Geny kodujące czynniki IIb ("ITGA2B", OMIM 607759) i IIIa ("ITGB3", OMIM 173470) zlokalizowane są na długim ramieniu chromosomu 17. Do tej pory opisano około 40 mutacji genu kodującego GPIIb i około 30 mutacji genu GPIIIa. Warunkuje to, że trombastenia Glanzmanna jest chorobą heterogenną pod względem przyczyn, jedynie efekt końcowy – zaburzenie syntezy kompleksu GPIIb/GPIIIa jest wspólne.
Historia.
Chorobę opisał szwajcarski pediatra Eduard Glanzmann w 1918 roku.
Objawy i przebieg.
Choroba powoduje objawy skazy krwotocznej, która charakteryzuje się występowaniem od wczesnego dzieciństwa krwawień z dziąseł, nosa, przewodu pokarmowego, krwiomoczu, wybroczyn do skóry. Występują także przedłużone krwawienia pourazowe i pooperacyjne, a u kobiet krwawienia z dróg rodnych.
Heterozygoty nie prezentują powyższych objawów.
Leczenie.
Stosuje się leczenie objawowe, polegające na przetoczeniach koncentratu krwinek płytkowych. Z uwagi na konieczność częstych przetoczeń, krwinki powinny być najlepiej zgodne w układzie HLA, gdyż zmniejsza to ryzyko aloimmunizacji. W przypadkach, gdy to leczenie jest niewystarczające lub doszło do aloimmunizacji, stosuje się rekombinowany czynnik VIIa (Eptakog alfa). W przypadkach o ciężkim przebiegu stosuje się przeszczepienie komórek krwiotwórczych.

</doc>
<doc id="1081813" url="https://pl.wikipedia.org/wiki?curid=1081813" title="Puchar Polski kobiet w piłce nożnej 2005/06, grupa dolnośląska">
Puchar Polski kobiet w piłce nożnej 2005/06, grupa dolnośląska

Puchar Polski kobiet w piłce nożnej w sezonie 2005/06, grupa: dolnośląska
I runda – 17 września 2005
Finał – 22 października 2005 Bolesławiec

</doc>
<doc id="1081816" url="https://pl.wikipedia.org/wiki?curid=1081816" title="Aksieros">
Aksieros

Aksieros (gr. "Axíeros") – bóg w mitologii greckiej. Był jednym z trzech potomków Hefajstosa i nimfy Kabeiro lub Kadmilosa, syna Hefajstosa i Kabeiro. Z pozostałym rodzeństwem – Aksiokersosem (bogiem świata podziemnego) i Aksiokersą (żoną Aksiokersosa) byli wraz z Dioskurami opiekunami żeglarzy.
Mnaseas z Patary utożsamiał Aksierosa i jego rodzeństwo z Kabirami oraz z Kuretami, Korybantami i Dioskurami i z kultami: Dionizosa, Hadesa, Hermesa i Demeter lub odpowiednio z Demeter (Aksieros), Persefoną (Aksiokersa), Hadesem (Aksiokersos) i Hermesem (Kadmilos), a w mitologii rzymskiej z Jowiszem, Merkurym, Junoną i Minerwą.
Imię Aksierosa i jego rodzeństwa jest pochodzenia trackiego, a wspólny rdzeń "aksi" oznacza huczący, hałaśliwy.

</doc>
<doc id="1081823" url="https://pl.wikipedia.org/wiki?curid=1081823" title="Puchar Polski kobiet w piłce nożnej, grupa dolnośląska">
Puchar Polski kobiet w piłce nożnej, grupa dolnośląska



</doc>
<doc id="1081824" url="https://pl.wikipedia.org/wiki?curid=1081824" title="Towarzystwo Kredytowe Ziemskie">
Towarzystwo Kredytowe Ziemskie



</doc>
<doc id="1081833" url="https://pl.wikipedia.org/wiki?curid=1081833" title="Synagoga w Klimontowie">
Synagoga w Klimontowie

Synagoga w Klimontowie – synagoga znajdująca się w Klimontowie, przy ulicy Szkolnej, w bezpośrednim sąsiedztwie rynku oraz dawnego cmentarza żydowskiego.
Historia.
Synagoga została zbudowana w latach 1846-1851. Podczas II wojny światowej hitlerowcy doszczętnie zdewastowali wnętrze synagogi i następnie urządzili w niej magazyn.
Po zakończeniu wojny budynek synagogi przez wiele lat stał opuszczony i stopniowo popadał w ruinę. W latach 50. w synagodze urządzono skup warzyw i owoców Spółdzielni Ogrodniczo-Pszczelarskiej w Sandomierzu. Wówczas m.in. podmurowano okna, usunięto bimę i oryginalną posadzkę oraz wydzielono osobne pomieszczenie dla pracownika skupu.
W 1979 roku Pracownia Konserwacji Zabytków w Sandomierzu przygotowała pełną dokumentację historyczną budynku. W latach 80. opracowano dokumentację projektową remontu synagogi i adaptacji jej na muzeum Klimontowa i salę widowiskową Gminnego Ośrodka Kultury.
Na początku lat 90. z budżetu wojewody świętokrzyskiego i Ministerstwa Kultury i Sztuki wykonano najbardziej pilne zabiegi konserwatorskie. Jednak później wobec braku funduszy zaniechano dalszych prac. W grudniu 2007 roku usunięto graffiti z fasady synagogi. Obecnie synagoga stoi opuszczona.
Architektura.
Murowany z cegły budynek synagogi wzniesiono na planie prostokąta o wymiarach 17 na 24 metry, w stylu neoklasycystycznym. Elewację frontową zrobi czterokolumnowy joński portyk zwieńczony drewnianym szczytem, na środku którego znajdują się trzy ozdobne, półokrągłe zakończone okna. Portyk nawiązuje do rozwiązań stosowanych w architekturze pałaców i dworów epoki klasycyzmu. Drzwi babińca oraz dwa kwadratowe okna z boku zwieńczone są gzymsem, nad którymi umieszczono płyciny.
Elewacje boczne rozczłonkowane są pilastrami, między którymi znajdują się półokrągłe zakończone okna. Dwuosiowa ściana wschodnia przedzielona jest pilastrem. Całość jest nakryta dachem czterospadowym o konstrukcji wieszarowej.
Wewnątrz w zachodniej części znajduje się prostokątny przedsionek, z którego wchodzi się do kwadratowej głównej sali modlitewnej, nakrytej pozornym sklepieniem zwierciadlanym. W jej wnętrzu na wschodniej ścianie zachowała się wnęka po Aron ha-kodesz, która była pierwotnie zwieńczona płaskorzeźbą z wyobrażeniami lwów oraz polichromią przedstawiającą tablice Dekalogu, koronę na Torę i inskrypcje hebrajskie. Na ścianach zachowały się szczątkowe fragmenty bogatych niegdyś malowideł.
Nad przedsionkiem, na piętrze znajduje się babiniec, do którego prowadzą zewnętrzne dwubiegowe schody. Otwarte na salę główną pomieszczenie jest od niej oddzielone parapetem i dwoma kolumnami, które tworzą loggię. Pierwotnie w południowej części przedsionka znajdował się cheder.

</doc>
<doc id="1081834" url="https://pl.wikipedia.org/wiki?curid=1081834" title="Puchar Polski kobiet w piłce nożnej 2006/07, grupa świętokrzyska">
Puchar Polski kobiet w piłce nożnej 2006/07, grupa świętokrzyska

Puchar Polski kobiet w piłce nożnej w sezonie 2006/07, grupa: świętokrzyska
I runda – 14 października 2006
Klub Żak Kielce miał wolny los.
"Klub PTS Piekoszów wycofał się ze względu na kłpoty finansowe."
"Klub GKS Nowiny (Sitkówka-Nowiny) zrezygnował z uczestnictwa w turnieju."
Półfinały – 21 – 25 października 2006
Finał – 8 listopada 2006 Suchedniów

</doc>
<doc id="1081836" url="https://pl.wikipedia.org/wiki?curid=1081836" title="Synagoga w Hamburgu">
Synagoga w Hamburgu

Synagoga w Hamburgu (niem. "Israelitischer Tempel Poolstraße") – nieistniejąca synagoga znajdująca się w Hamburgu, w dzielnicy Neustadt, przy Poolstraße 12-13.
W 1817 roku w Hamburgu powstała reformowana gmina żydowska "Neue Tempel", która początkowo używała prowizorycznej synagogi przy Steinweg 42. Ta wkrótce okazała się zbyt mała. O budowie nowej myślano już w 1829 roku, ale decyzję o realizacji podjęto dopiero w latach 40. XIX wieku.
Nowa synagoga została wzniesiona w latach 1842–1844 według projektu Johanna Hinricha Klees-Wülberna. Jej uroczyste otwarcie nastąpiło 5 września 1844 roku. Od końca XIX wieku synagoga zaczęła tracić na znaczeniu, ponieważ Żydzi wyprowadzali się z terenu Starego i Nowego Miasta w Hamburgu. Konieczna stała się budowa nowych synagog przy Beneckestraße 2-6 (1895 rok) i Oberstraße 120 (1931 rok).
Po wzniesieniu tej ostatniej obiekt na Poolstraße zamieniono na magazyn. W 1937 roku gmina żydowska sprzedała dawną synagogę. Podczas nocy kryształowej nie została zniszczona. W czasie II wojny światowej zmagazynowano w niej ławki szkolne. W lipcu 1944 roku została zniszczona podczas nalotu.
Po zakończeniu wojny pozostawiono w formie trwałej ruiny zachodnią halę wejściową i wschodnią apsydę.

</doc>
<doc id="1081838" url="https://pl.wikipedia.org/wiki?curid=1081838" title="Puchar Polski kobiet w piłce nożnej 2006/07, grupa wielkopolska">
Puchar Polski kobiet w piłce nożnej 2006/07, grupa wielkopolska

Puchar Polski kobiet w piłce nożnej w sezonie 2006/07, grupa: wielkopolska
I runda – 23 września – 1 października 2006
"Klub KŚ AZS Zielona Góra wycofał się pierwotnie miał wolny los. Wszystkie mecze w turnieju rozgrywane były jednocześnie jako spotkania ligowe."
Finał – 25 października 2006 Września

</doc>
<doc id="1081842" url="https://pl.wikipedia.org/wiki?curid=1081842" title="Kebnekaise">
Kebnekaise

Kebnekaise (płn-lap. "Giebnegáisi") – dwuwierzchołkowy szczyt w Górach Skandynawskich w Laponii w gminie Kiruna, w kręgu polarnym. Jest najwyższym szczytem Szwecji, Laponii i europejskiej strefy polarnej. Skalisty wierzchołek północny (Nordtoppen) ma wysokość 2096,8 m n.p.m. 
Wierzchołek południowy (Sydtoppen) pokryty jest czapą lodową o grubości kilkudziesięciu metrów, która topiąc się latem i rosnąc zimą sprawia, że wysokość szczytu waha się w granicach kilkunastu metrów (skała sięga do wysokości 2060 m n.p.m.). W XX wieku dla wierzchołka południowego podawano wysokości od 2111 m latem do 2123 m zimą. 
Latem 2016 wysokość południowego szczytu wynosiła 2097,5 m n.p.m., 18 sierpnia 2017 zmierzono 2098,5 m n.p.m., 2 lipca 2018 wysokość wynosiła 2101 m, a 31 lipca 2018 już tylko 2097 m, natomiast 5 sierpnia wyniosła 2096,5 m. 
Ocieplenie klimatu spowodowało iż 2 sierpnia 2018 wierzchołek północny po raz pierwszy był wyższy od wierzchołka południowego i tym samym to właśnie on stał się w tym czasie wierzchołkiem należącym do Korony Europy. Latem 2019 wierzchołek północny był wyższy od południowego już ponad 120 cm. 
Góra znajduje się około 90 km na zachód od Kiruny. Szczyt jest trudno dostępny ze względu na spore oddalenie od cywilizacji, od najbliższego parkingu w miejscowości Nikkaluokta do schroniska (STF Kebnekaise fjällstation, 670 m n.p.m.) trzeba przejść 19 km i kolejne 10 km na wierzchołek. Wliczając drogę powrotną do przejścia jest prawie 60 km i ponad 2000 m podejść. 
Literatura.
W powieści Selmy Lagerlöf "Cudowna podróż" pojawia się Akka z Kebnekaise - przywódczyni stada gęsi.

</doc>
<doc id="1081849" url="https://pl.wikipedia.org/wiki?curid=1081849" title="Puchar Polski w piłce nożnej kobiet (2006/2007)">
Puchar Polski w piłce nożnej kobiet (2006/2007)

Puchar Polski w piłce nożnej kobiet w sezonie 2006/07
I runda – 18 listopada 2006.
"Nie dopuszczono do rozgrywek klubów: AZS PWSZ Biała Podlaska, Czarni Sosnowiec, Cisy Nałęczów, Atena Poznań i TKKF Stilon Gorzów Wielkopolski w związku z niesportową postawą w poprzednich rozgrywkach."

</doc>
<doc id="1081854" url="https://pl.wikipedia.org/wiki?curid=1081854" title="Chris Evans (aktor)">
Chris Evans (aktor)

Christopher Robert Evans (ur. 13 czerwca 1981 w Bostonie) – amerykański aktor i producent filmowy. Rozpoznawalność zapewniły mu role w filmach "To nie jest kolejna komedia dla kretynów", "Komórka", "Królowie ulicy", "", "Fantastyczna Czwórka" jako Johnny Storm / Ludzka Pochodnia oraz "Wkłucie".
Życiorys.
Wczesne lata.
Urodził się w Bostonie w stanie Massachusetts w rodzinie rzymskokatolickiej o korzeniach włoskich i irlandzkich jako syn Lisy (z domu Capuano), tancerki i dyrektorki artystycznej Concord Youth Theater, i George’a Roberta „Boba” Evansa III, lekarza dentysty. Ma troje rodzeństwa: starszą siostrę Carly, młodszego brata Scotta i młodszą siostrę Shanę. Jego rodzice rozwiedli się w 1999.
Występował w regionalnych przedstawieniach takich jak "Sen nocy letniej" i "Pułapka czasu" ("A Wrinkle in Time").
W 1999 ukończył szkołę średnią Lincoln-Sudbury Regional High School. Studiował aktorstwo w Lee Strasberg Theatre and Film Institute w Nowym Jorku.
Kariera.
Karierę aktorską rozpoczął występując na scenie w Boston Playwrights 'Theatre. Na ekranie debiutował rolą Judda w dramacie familijnym "Nasz nowy dom" ("The Newcomers", 2000) z Kate Bosworth. Po nawiązaniu współpracy z agentem uzyskał role w serialach telewizyjnych, takich jak "Boston Public" czy "Ścigany" ("The Fugitive"). W filmie parodystycznym "To nie jest kolejna komedia dla kretynów" ("Not Another Teen Movie", 2001) grał licealnego piłkarza Jake’a Wylera. Zagrał główną rolę w komedii dla nastolatków Briana Robbinsa "Egzamin dojrzałości" ("The Perfect Score", 2004) o grupie studentów, którzy włamują się do biura, aby ukraść odpowiedzi na egzamin SAT. W dreszczowcu Davida R. Ellisa "Komórka" ("Cellular", 2004) z Jasonem Stathamem, Kim Basinger i Williamem H. Macy wystąpił w roli studenta Ryana, który musi uratować porwaną kobietę (Basinger) po przypadkowym odebraniu od niej telefonu. Kandydował do roli w "Elizabethtown" (2005), którą ostatecznie przyjął Orlando Bloom.
W 2006 był nominowany do nagrody MTV Movie Award jako Johnny Storm / Ludzka Pochodnia w przygodowym filmie fantastycznonaukowym Tima Story’ego "Fantastyczna Czwórka" (2005) w kategorii najlepszy zespół ekranowy z Jessicą Albą, Ioanem Gruffuddem i Michaelem Chiklisem oraz został uznany za jednego z „Najgorętszych kawalerów” przez magazyn „People”. Wcielił się w detektywa Paula Diskanta w dramacie kryminalnym Davida Ayera "Królowie ulicy" ("Street Kings", 2008) Keanu Reeves, Forest Whitaker i Hugh Laurie. W 2010 wziął udział w kampanii reklamowej perfum Gucci Guilty u boku Evan Rachel Wood. W dramacie biograficznym "Wkłucie" ("Puncture", 2011) wystąpił jako Michael David Weiss, genialny prawnik-narkoman.
Był pięć razy nominowany do Nagrody Saturna w kategorii najlepszy aktor jako Steve Rogers / Kapitan Ameryka w filmach: ' ("Captain America: The First Avenger", 2011), ' ("Captain America: The Winter Soldier", 2014; People’s Choice Award jako ulubiony aktor w filmie akcji), ' ("Captain America: Civil War", 2016; Teen Choice Awards w kategorii aktor filmowy: sci-Fi / fantasy) i ' ("Avengers: Endgame", 2019). Za rolę Kapitana Ameryki w "" ("Avengers: Age of Ultron", 2015) został uhonorowany Teen Choice Awards w kategorii złodziej scen.
Był na okładkach „The Hollywood Reporter” (w lipcu 2005), „GQ” (w lipcu 2011, w edycji meksykańskiej w kwietniu 2012), „Men’s Health” (w edycji rosyjskiej i ukraińskiej w grudniu 2012, w edycji włoskiej w kwietniu 2016), „Entertainment Weekly” (w lipcu 2014), „Esquire” (w maju 2016, w sierpniu 2017 i w maju 2020), „W” (w październiku 2016) i „L’Uomo Vogue” (w kwietniu 2017).
W marcu 2018 zadebiutował na Broadwayu w roli Billa w spektaklu Kennetha Lonergana "Lobby Hero" u boku Michaela Cery, za którą otrzymał nagrodę publiczności Broadway.com jako ulubiony aktor drugoplanowy w sztuce i był nominowany do Drama League Awards za wybitny występ. W 2022 roku magazyn „People” uznał go za najseksowniejszego mężczyznę świata

</doc>
<doc id="1081855" url="https://pl.wikipedia.org/wiki?curid=1081855" title="Bitwa pod Ginietynami">
Bitwa pod Ginietynami

Bitwa pod Ginietynami – bitwa stoczona 21 kwietnia 1863 roku podczas powstania styczniowego w okolicach miasta Ginietyny (obecnie Litwa).
Dowodzący oddziałem liczącym 300 ludzi Zygmunt Sierakowski obozował w Puszczy Rogowskiej. Gdy dowiedział się o zbliżającym się oddziale rosyjskim majora Kawra (kilka kompanii piechoty, szwadron ułanów i kozacy), zorganizował pod Ginietynami zasadzkę. Przednia straż rosyjska złożona z kozaków została przepuszczona, ale gdy pojawiła się jadąca na wozach piechota, powstańcy otworzyli ogień.
Piechota rosyjska aż sześć razy usiłowała przebić się przez prawe skrzydło, którym dowodził Antoni Mackiewicz, za każdym razem została jednak odrzucona przez kosynierów żmudzkich. (Na lewym skrzydle strzelcami dowodził Bolesław Kołyszko.) Ostatecznie pobici Rosjanie stracili 40 zabitych, 60 rannych oraz broń wraz z wyposażeniem obozowym. Powstańcy stracili tylko 6 ludzi.
Walki pod Ginietynami zostały upamiętnione po 1990 r. na jednej z tablic na Grobie Nieznanego Żołnierza w Warszawie napisem "GINIETYNIE 21 IV 1863"

</doc>
<doc id="1081856" url="https://pl.wikipedia.org/wiki?curid=1081856" title="Puchar Polski kobiet w piłce nożnej 2004/05, grupa wielkopolska">
Puchar Polski kobiet w piłce nożnej 2004/05, grupa wielkopolska

Puchar Polski kobiet w piłce nożnej w sezonie 2004/05, grupa: wielkopolska
Finał - 26 marca 2005 Chojnice 
Zobacz też.
Puchar Polski kobiet w piłce nożnej 2004/05, grupa lubelska

</doc>
<doc id="1081858" url="https://pl.wikipedia.org/wiki?curid=1081858" title="Luigi Ganna">
Luigi Ganna

Luigi Ganna (ur. 1 grudnia 1883 w Induno Olona – zm. 2 października 1957 w Varese) – włoski kolarz.
Zapisał się w historii kolarstwa jako zwycięzca pierwszego wyścigu Giro d’Italia w roku 1909.
W tym samym roku zwyciężył także w wyścigu kolarskim Mediolan-San Remo. Znany jest również jako założyciel w 1912 roku fabryki rowerów GANNA, która do dziś prężnie funkcjonuje.

</doc>
<doc id="1081865" url="https://pl.wikipedia.org/wiki?curid=1081865" title="Bitwa pod Ginietyniami">
Bitwa pod Ginietyniami



</doc>
<doc id="1081867" url="https://pl.wikipedia.org/wiki?curid=1081867" title="Puchar Polski kobiet w piłce nożnej 2005/06, grupa mazowiecka">
Puchar Polski kobiet w piłce nożnej 2005/06, grupa mazowiecka

Puchar Polski kobiet w piłce nożnej w sezonie 2005/06, grupa: mazowiecka
I runda – 15 września 2005 Sierpiec
Finał – 12 października 2005

</doc>
<doc id="1081869" url="https://pl.wikipedia.org/wiki?curid=1081869" title="Hrabstwo Rockingham (New Hampshire)">
Hrabstwo Rockingham (New Hampshire)

Hrabstwo Rockingham (ang. "Rockingham County") – hrabstwo w stanie New Hampshire w Stanach Zjednoczonych. Obszar całkowity hrabstwa obejmuje powierzchnię 793,96 mil² (2056,35 km²). Według szacunków United States Census Bureau w roku 2010 miało 295 223 mieszkańców.
Hrabstwo powstało w 1769 roku. 

</doc>
<doc id="1081870" url="https://pl.wikipedia.org/wiki?curid=1081870" title="Aksiokersa">
Aksiokersa

Aksiokersa (gr. "Axiókersa") – bogini w mitologii greckiej. Była córką Hefajstosa i nimfy Kabeiro lub Kadmilosa, syna Hefajstosa i Kabeiro. Z pozostałym rodzeństwem – Aksiokersosem (bogiem świata podziemnego, którego była jednocześnie żoną) i Aksierosem byli wraz z Dioskurami, opiekunami żeglarzy.
Mnaseas z Patary utożsamiał Aksiokersę i jej rodzeństwo z Kabirami oraz z Kuretami, Korybantami i Dioskurami i z kultem: Dionizosa, Hadesa, Hermesa i Demeter lub odpowiednio z Demeter (Aksieros), Persefoną (Aksiokersa), Hadesem (Aksiokersos) i Hermesem (Kadmilos), a w mitologii rzymskiej z Jowiszem, Merkurym, Junoną i Minerwą.
Imię Aksiokersy i jej braci jest pochodzenia trackiego, a wspólny rdzeń "aksi" oznacza huczący, hałaśliwy.

</doc>
<doc id="1081876" url="https://pl.wikipedia.org/wiki?curid=1081876" title="Aksiokersos">
Aksiokersos

Aksiokersos (gr. "Axiókersos") – bóg w mitologii greckiej. Był jednym z trzech potomków Hefajstosa i nimfy Kabeiro lub Kadmilosa, syna Hefajstosa i Kabeiro, oraz bożkiem świata podziemnego. Z pozostałym rodzeństwem – Aksierosem i Aksiokersą (jednocześnie będącą jego żoną) byli wraz z Dioskurami, opiekunami żeglarzy.
Mnaseas z Patary utożsamiał Aksiokersosa i jego rodzeństwo z Kabirami oraz z Kuretami, Korybantami i Dioskurami i z kultami: Dionizosa, Hadesa, Hermesa i Demeter lub odpowiednio z Demeter (Aksieros), Persefoną (Aksiokersa), Hadesem (Aksiokersos) i Hermesem (Kadmilos) a w mitologii rzymskiej z Jowiszem, Merkurym, Junoną i Minerwą.
Imię Aksiokersosa i jego rodzeństwa jest pochodzenia trackiego, a wspólny rdzeń "aksi" oznacza huczący, hałaśliwy.

</doc>
<doc id="1081885" url="https://pl.wikipedia.org/wiki?curid=1081885" title="Alan Martin (piłkarz)">
Alan Martin (piłkarz)

Alan Martin (ur. 1 stycznia 1989 w Glasgow) – szkocki piłkarz występujący na pozycji bramkarza. Obecnie gra w Crewe Alexandra.
Kariera klubowa.
Alan Martin zawodową karierę rozpoczął w 2006 w szkockim klubie Motherwell, jednak pełnił tam rolę trzeciego bramkarza. W czerwcu 2007 Maurice Malpas ujawnił, że jego podopieczny przebywa na testach w zespole Rangers, jednak Martin pozostał ostatecznie w Motherwell. 31 sierpnia 2007 Martin trafił do Leeds United. Tam również musiał zadowolić się rolą rezerwowego, ponieważ podstawowym golkiperem w drużynie był Duńczyk Casper Ankergren, a jego zmiennikiem David Lucas.
W 2008 Martin został wypożyczony do zespołu Barrow. Do końca sezonu rozegrał dla niego 20 ligowych meczów, został także między innymi wybrany najlepszym piłkarzem meczu Pucharu Anglii z Middlesbrough. W 2009 również na zasadzie wypożyczenia Szkot trafił do Accrington Stanley, gdzie miał grać do stycznia 2010. 27 października 2009 z powodu kontuzji Shane'a Higgsa i powrotu Franka Fieldinga do Blackburn Rovers Martin powrócił do Leeds. Pod nieobecność kontuzjowanego Higgsa został zmiennikiem Caspera Ankergrena. Miesiąc później do Leeds wypożyczono z Liverpoolu Davida Martina, który zajął miejsce Alana Martina na ławce rezerwowych. W sezonie 2009/2010 Leeds awansowało do Championship.
4 sierpnia 2010 Martina po raz drugi w karierze wypożyczono do Barrow.
W lipcu 2011 przeszedł na zasadzie wolnego transferu do Crewe Alexandra.
Kariera reprezentacyjna.
Martin ma za sobą występy w młodzieżowych reprezentacjach Szkocji. W listopadzie 2008 roku w spotkaniu z Irlandią Północną zadebiutował w kadrze do lat 21, jednak z powodu kontuzji zagrał wówczas tylko 19 minut.

</doc>
<doc id="1081891" url="https://pl.wikipedia.org/wiki?curid=1081891" title="Kadmilos">
Kadmilos

Kadmilos (gr. Kadmílos, łac. Cadmilus) – w mitologii greckiej jeden z synów Hefajstosa i nimfy Kabeiro lub Kadmilosa, syna Hefajstosa i Kabeiro. Z pozostałym rodzeństwem – Aksiokersosem, Aksiokersą i Aksierosem był wraz z Dioskurami, również opiekunem żeglarzy.
Mnaseas z Patary utożsamiał Kadmilosa i jego rodzeństwo z Kabirami oraz z Kuretami, Korybantami i Dioskurami i z kultem: Dionizosa, Hadesa, Hermesa i Demeter lub odpowiednio z Demeter (Aksieros), Persefoną (Aksiokersa), Hadesem (Aksiokersos) i Hermesem (Kadmilos), a w mitologii rzymskiej z Jowiszem, Merkurym, Junoną i Minerwą.

</doc>
<doc id="1081895" url="https://pl.wikipedia.org/wiki?curid=1081895" title="Guillermo Falasca">
Guillermo Falasca

Guillermo Falasca Fernández (ur. 24 października 1977 w Mendozie) – siatkarz reprezentacji Hiszpanii, grający na pozycji atakującego.
Od sezonu 2018/2019 jest trenerem francuskiego klubu Narbonne Volley.
Jego bratem jest siatkarz Miguel Ángel Falasca. Wraz z reprezentacją Hiszpanii zdobyli złoty medal na mistrzostwach Europy w 2007 roku rozgrywanych w Rosji, po dramatycznym meczu z reprezentacją Rosji wygranym przez Hiszpanię 3:2.
Sukcesy zawodnicze.
klubowe.
Puchar Top Teams:
Liga belgijska:
Liga hiszpańska:
Liga włoska:
reprezentacyjne.
Liga Europejska:
Mistrzostwa Europy:
Sukcesy trenerskie.
klubowe.
Liga hiszpańska:
Puchar Challenge:

</doc>
<doc id="1081897" url="https://pl.wikipedia.org/wiki?curid=1081897" title="Marios Giurdas">
Marios Giurdas

Marios Giourdas (ur. 2 marca 1973 w Aleksandropolis) – grecki siatkarz, występujący na pozycji przyjmującego. Wielokrotny reprezentant swojego kraju. Ma na koncie ponad 270 występów w reprezentacji narodowej.
W czasie swojej kariery reprezentował barwy Olympiakosu Pireus, Unimade Parma oraz Iraklisu Saloniki.
Kariera.
Jest wychowankiem klubu MGS Alexandropoula.
Początki i najlepszy okres kariery – 10 lat w Olympiakosie.
Marios Giurdas zadebiutował w barwach Olympiakosu w 1993 roku. W tym samym czasie otrzymał również pierwsze powołanie do reprezentacji narodowej.
W 1994 roku po raz pierwszy wystąpił na Mistrzostwach Świata i zajął tam ze swoją reprezentacją szóste miejsce.
2 lata później zdobył swoje pierwsze klubowe trofeum. Udało mu się zwyciężyć z Olympiakosem Pireus w Pucharze CEV. W finale jego zespół pokonał niemiecki klub SV Bayer Wuppertal.
W roku 1997 zdobył ze swoim zespołem kolejne trofeum, a mianowicie sięgnął po Puchar Grecji.
W 1998 r. po raz pierwszy udało mu się sięgnąć po dublet (mistrzostwo i Puchar Grecji).
Równie udany był dla niego rok 1999, gdyż powtórzył ze swoim zespołem osiągnięcie sprzed roku. Do tego został uznany najlepszym zawodnikiem ligi greckiej.
W 2000 roku nie zdobył obu trofeów, ale mimo wszystko trzeci raz z rzędu został mistrzem Grecji.
Rok później powtórzył ten sukces, po raz kolejny zostając ze swoją drużyną najlepszym klubem w Grecji, a także zdobywając po raz czwarty puchar tego kraju.
Rok 2002 był niezbyt nieudany dla klubu z Pireusu. Po czteroletniej hegemonii Olympiakos nie wywalczył żadnego trofeum na krajowej arenie. Niepowodzenie w lidze powetował sobie sukcesem w Lidze Mistrzów. Jego zespół zajął bowiem w tych rozgrywkach drugie miejsce. W tym samym roku wystąpił również z reprezentacją Grecji na Mistrzostwach Świata. Zajął tam siódmą lokatę i dodatkowo uplasował się na piątej pozycji w klasyfikacji najlepiej atakujących turnieju.
Ostatnim okresem jego gry w Olympiakosie był rok 2003. Uwieńczył go sukcesem, gdyż jego drużyna po raz kolejny została mistrzem Grecji.
Po tym sezonie przeszedł do ligi włoskiej.
Sezon we włoskim UniMade Parma.
Po 10 latach gry w Grecji, Marios przeniósł się do UniMade Parma, gdzie jednak nie odniósł większych sukcesów.
Pierwsza część rundy zasadniczej była dla jego klubu całkiem udana. Po 13 spotkaniach zajmował on szóste miejsce, z dorobkiem 21 punktów. Druga runda był już jednak znacznie gorsza dla drużyny z Parmy. Zdobyła w niej bowiem tylko 15 punktów, zajmując ostatecznie dziewiąte miejsce, przez co nie zakwalifikowała się nawet do fazy play-off.
W tym roku wystąpił również na Igrzyskach Olimpijskich w Atenach. Jego reprezentacja uplasowała się na miejscach 5-8, choć miała olbrzymią szansę, aby grać w najlepszej czwórce turnieju. Przegrała bowiem 2:3 ćwierćfinałowe spotkanie z USA.
Po niepowodzeniu we Włoszech postanowił wrócić do swojej rodzimej ligi.
Dwuletnia przygoda w Iraklisie Saloniki.
Przed sezonem 2004/2005 Marios przeszedł do jednego z największych rywali Olympiakosu Pireus – Iraklisu.
Pierwszy sezon w tym klubie był dla niego całkiem udany, gdyż po raz szósty w swojej karierze zdobył mistrzostwo Grecji, lecz po raz pierwszy w barwach nowego zespołu. Osiągnął również sukces w Lidze Mistrzów, zajmując w niej ze swoją drużyną drugie miejsce.
W kolejnym nie udało mu się ponownie zdobyć mistrzostwa Grecji, ale to niepowodzenie powetował sobie w innych rozgrywkach. Zdobył ze swoim zespołem Puchar Grecji, a także wywalczył po raz trzeci srebrny medal w Lidze Mistrzów.
Po tym sezonie Marios wrócił do swojego macierzystego klubu.
Powrót do Olympiakosu.
Kolejny sezon Giourdas spędził w klubie, w którym zaczynał uprawiać siatkówkę. Udało mu się również dołożyć kolejny medal tych rozgrywek, gdyż zajął w lidze trzecie miejsce.
W sezonie 2007/2008 Marios będzie dalej reprezentował barwy Olympiakosu Pireus.

</doc>
<doc id="1081902" url="https://pl.wikipedia.org/wiki?curid=1081902" title="Chirurdzy (seria 4)">
Chirurdzy (seria 4)

Czwarty sezon amerykańskiego serialu medycznego Grey’s Anatomy: Chirurdzy. Premiera w Stanach Zjednoczonych miała miejsce 27 września 2007, a finał sezonu 22 maja 2008. Sezon wyprodukowany przez ABC Studios we współpracy z Shondaland oraz The Mark Gordon Company.
A Change is Gonna Come.
Streszczenie.
Meredith, Izzie, Cristina i Alex zostają rezydentami w Seattle Grace. Natomiast George wraca po oblanych egzaminach do szpitala jako stażysta i zostaje przydzielony do grupy Meredith.
Na izbie przyjęć opatrywani są pacjenci z wypadku drogowego. Cristina zajmuje się pacjentem, który doznał dekapitacji – jego głowa została oddzielona od kręgosłupa. Alex opiekuje się mężczyzną z uszkodzonym kolanem i niepohamowanym apetytem. Meredith i Sloan zajmują się kobietą w ciąży z odciętym ramieniem. Izzie nie dostaje żadnego pacjenta i w wyniku nieporozumienia zaczyna zajmować się ranną sarną.
Cristina dowiaduje się od Dereka, że dr Preston Burke złożył rezygnację. Meredith zaś poznaje swoją przyrodnią siostrę Lexie, która jest stażystką w grupie Cristiny. W czasie rozmowy okazuje się, że Derek poznał Lexie poprzedniego wieczora w barze (tak samo wyglądało jego pierwsze spotkanie z Meredith). Po całym dniu przemyśleń, Meredith zrywa z Derekiem dla jego dobra, po czym zaczynają się całować i uprawiać seks.
Callie nie radzi sobie w nowej roli szefa rezydentów. Nie potrafi zapanować nad lekarzami, którzy jej nie słuchają, gubi się w papierkowej robocie. Zaś Bailey jest obrażona na Webbera, ponieważ nie powierzył tego stanowiska jej.
George nie może pogodzić się z faktem, że ponownie jest stażystą i powtarza rok. W czasie operacji odbiera jednak poród, czym imponuje zarówno Lexie, jak i pozostałym stażystom. Początkowo unika Izzie, ale po rozmowie z Lexie idzie do niej i wyznaje miłość.
Love/Addiction.
Streszczenie.
Po wspólnie spędzonej nocy Meredith i Derek decydują się na luźny związek, w którym jest miejsce tylko na seks i docinki.
Cristina rozdaje swoje prezenty ślubne w zamian za profity w pracy. Matka Prestona pojawia się w szpitalu w celu spotkania się z Yang. Upomina Meredith za niestosowne zachowanie podczas ślubu. Derekowi przyznaje, że jest człowiekiem honorowym i powinien umieć odejść, jeśli otrzymuje mniej niż na to zasługuje.
George przyznaje Izzie, że ją kocha, a jego małżeństwo z Callie to pomyłka. Obiecuje powiedzieć żonie, że ich związek się skończył.
W szpitalu pojawiają się ofiary wybuchu gazu w budynku. Dr Webber, Derek oraz Cristina zajmują się Marlą, jedną z poszkodowanych w wybuchu. Mąż Marly ma niewielkie obrażenia, ale ich roczne dziecko nie przestaje płakać. Callie przydziela do niego Alexa. Pozostałymi dwoma poparzonymi (Archie oraz Clark) zajmują się George i Izzie.
Meredith za namową Bailey udaje się do kliniki, gdzie spotyka swoją siostrę Lexie. Podczas przeprowadzania tomografii komputerowej Clark doznaje zatrzymania pracy serca, będącego wynikiem głodu narkotykowego.
Mark, Callie i Izzie zajmują się Archiem. Izzie ma nadzieję, że George nie będzie w stanie poinformować Callie o zdradzie i zakończeniu związku, gdyż jest ona jego szefem i będzie mieć to złe skutki dla jego stażu i kariery. Jednak ten po śmierci swojego pacjenta zyskuje odwagę do przeprowadzenia szczerej rozmowy z żoną.
Po przeprowadzeniu badań toksykologicznych u dziecka małżeństwa poszkodowanego w wybuchu Alex odkrywa, że jest ono uzależnione od metamfetaminy. Dochodzi do wniosku, że rodzice zajmowali się produkcją tego narkotyku w domu. Dr Webber prosi Callie o zajęcie się tą sprawą. Alex mówi ojcu dziecka o uzależnieniu syna, przez co zostaje zaatakowany, a pacjenci uciekają. Szef obwinia Callie za zaistniałą sytuację. Wieczorem przybita Callie błaga George’a, by nic jej już dzisiaj nie mówił. Derek odnajduje ojca i dziecko, które straciło przytomność w wyniku udaru mózgu.
Derek przyznaje się Markowi, że ma problem.
Cristina spotyka się z matką Burke’a, która prosi o klucze do mieszkania syna, żeby zabrać jego rzeczy i ślubny naszyjnik. Pani Burke przyznaje, że wie, że Cristina kochała jej syna, ale bardziej kocha bycie chirurgiem. Mówi Cristinie, że jest jej przykro z powodu straty mężczyzny, którego Cristina kochała i który był jej nauczycielem. Cristina prosi ją o zabranie prezentów ślubnych. Po powrocie do mieszkania zastaje je opróżnione z prezentów i rzeczy Burke’a.
Let the Truth Sting.
Streszczenie.
George nadal nie potrafi powiedzieć Callie o zdradzie, choć ta przeczuwa, że mąż ma romans. Izzy obawia się, że ten nie będzie jednak na tyle silny, by odejść od żony. Do szpitala zgłasza się pacjentka z nowotworem języka. Obawia się, że nie będzie mogła już nigdy mówić. Pionierską operacje decyduje się przeprowadzić Sloan i Webber, choć w trakcie operacji zmuszeni są prosić o pomoc Dereka, który jako jedyny jest w stanie przeszczepić nerw tak, aby pacjentka nadal mogła mówić. Po skończonej operacji Derek zarzuca kolegom brak samokrytyki i niepotrzebne ryzyko.
Stażyści nie wiedzą, że George powtarza staż. Prawdę wyjawia dopiero Alex.
Meredith każe Lexie intubować martwego pacjenta, o co młoda stażystka ma żal do siostry. Po skończonym dniu obie analizują kartę zgonu Susan Grey, matki Lexi.
Alexowi zostaje przydzielony nowy stażysta. Jest nim Norman, farmaceuta w podeszłym wieku. Ich pacjentem zostaje młody chłopak z wodogłowiem, którego zachowanie budzi niepokój, a wypowiadane zdania są alogiczne. Norman przekonany jest, że pacjent jest pod wpływem narkotyków, ale badania toksykologiczne na to nie wskazują. Stażysta mimo tego brnie w swoją teorię, przeszkadzając Alexowi w poprawnej diagnozie. W końcu chłopak dostaje drgawek i dzięki Alexowi, udaje się go uratować.
Bardzo stary mężczyzna – Charlie (u którego stażyści, a teraz rezydenci, jadali lunch) wybudza się ze śpiączki. Mężczyzna chce umrzeć, bo nie ma nikogo bliskiego. Jest zmęczony i błaga lekarzy, żeby go nie ratowali. Izzie nie daje jednak za wygraną i za każdym razem reanimuje pacjenta. Pod koniec dnia, gdy ten wypisuje się na własne żądanie, w spokoju umiera na wózku inwalidzkim pod nieobecność personelu medycznego. Rezydenci zbierają się nad łóżkiem zmarłego i wspominają pacjenta.
Cristina domyśla się, że Meredith wciąż sypia z Derekiem.
Miranda proponuje swoją pomoc Callie, która nie radzi sobie z obowiązkami głównego rezydenta.
The Heart of the Matter.
Streszczenie.
Do szpitala trafia siostrzenica szefa – Camille, która ma problemy z oddychaniem. Alex i Izzy wykonują dziewczynie tracheotomię. Po badaniach okazuje się, że ma ona nawrót nowotworu z przerzutami na inne organy. Dziewczyna nie wyraża zgody na leczenie w szpitalu, chce bowiem wrócić do domu i tam umrzeć. Adele prosi Richarda, aby przekonał Camille do zmiany decyzji.
Ruthie jest pacjentką Mirandy, która przesadnie się odchudzała dla swojego chłopaka. Ma skręconą kostkę i przedawkowała ibuprofen. Podczas badań zaczyna wymiotować krwią, z powodu pęknięcia wrzodu w żołądku. Okazuje się, że umówiła się z chłopakiem, że kiedy ona zrzuci 20 kg, on rzuci palenie i zamieszkają razem. Nie udaje się uratować jej życia. Callie zdenerwowana po całym dniu pracy krzyczy na chłopaka Ruthie i zaczyna go bić.
Callie chce porozmawiać z Izzy podczas lunchu. Stevens myśli, że chce się z nią bić. Torres nie potrafi przebaczyć George’owi jego romansu, więc jest to koniec ich małżeństwa. Izzy wyznaje Alexowi, że spędziła noc z George’em. Alex czyni wyrzuty Izzie, że wybrała O’Malleya a nie jego po śmierci Denny’ego.
Norman, stażysta Meredith, informuje pacjentkę Bitzer, że jest śmiertelnie chora. Okazuje się, że pomylił karty pacjentów i podał jej diagnozę innego pacjenta.
Do szpitala trafia sparaliżowany piłkarz, któremu trzeba nastawić kręgosłup.
Derek mówi Meredith, że chce się z nią ożenić, mieć dzieci i wspólny dom. Jednak dobrze wie, że nie jest jeszcze gotowa na taką zmianę. Oznajmia jej, że będzie czekał, aż będzie gotowa na kolejny krok w ich związku, ale jeśli spotka kobietę, która da mu to czego nie może dostać od Meredith, to nie wie jak się zachowa.
Haunt You Every Day.
Streszczenie.
Niespodziewanie Alexa odwiedza w szpitalu Rebecca. Meredith przynosi prochy swojej matki do pracy. Nie wie co ma z nimi zrobić. Postanawia wsypać je do zlewu w sali operacyjnej, bo tego chciałaby Ellis Grey. Wszyscy już wiedzą o romansie Izzy i George’a.
W Seattle jest Halloween i nie brakuje szalonych pacjentów. Do szpitala przychodzi James, który prosi chirurgów o amputacje swojej zdrowej nogi, gdyż uważa, że nie jest jego. Lekarze nie chcą tego zrobić, więc kradnie on piłę innego pacjenta i sam odcina nogę. W czasie operacji Jamesa, stażysta Norman dostaje małego udaru mózgu. Derek ratuje mu życie. Norman nie chce być już chirurgiem. Mówi, że lepiej będzie jeśli zostanie psychiatrą.
Ryan prosi Sloana o rekonstrukcje uszu. Przy wsparciu Meredith i innych chirurgów Mark przeprowadza operację chłopca za darmo.
Cristina chce wynająć mieszkanie Burke’a. Jednym z chętnych jest Richard. Kiedy Yang dowiaduje się, że nowym szefem kardiochirurgii zostaje Ericka Hahn, odwołuje wynajem mieszkania szefowi. Jej współlokatorką zostaje Callie.
Jack czeka na przeszczep serca. Jego córka Erin troskliwie się nim opiekuje. W czasie jazdy do pracy kobieta ma wypadek, który powoduje śmierć mózgu. Lekarze proszą mężczyznę, aby podjął decyzje o oddaniu jej narządów do transplantacji. On sam mógłby dostać jej serce. Po rozmowie z George’em Jack wyraża zgodę na wzięcie serca od swojej córki.
Kung Fu Fighting.
Streszczenie.
Meredith ma problemy ze snem, śnią jej się koszmary. Cristina radzi jej, aby przestała sypiać z Derekiem.
Webber przeprowadza się na camping do Shepherda. Organizuje on męski wieczór. Poza Sloanem i Derekiem zaprasza na niego także Erickę Hahn. Wszyscy spędzają noc grając w monopol.
Do szpitala zostają przyjęte dwie ranne kobiety, które trzymają suknię ślubną. Walczą one ze sobą o czek na 100 tysięcy dolarów, aby zorganizować ślub swoich marzeń. Kobieta, która pierwsza puści sukienkę przegra. Jedna z kobiet ma problem z barkiem, ale nie chce się poddać operacji. George zamiast kobiety trzyma sukienkę, gdy ona jest operowana.
Cristina i Izzy rywalizują o operację serca z Ericką. Arnolds, pacjent kardiochirurgiczny z zaawansowaną chorobą wieńcową, jest uczulony na znieczulenie. Cristina znajduje metodę na zoperowanie pacjenta bez znieczulenia ogólnego. Hahn nie chce, aby Yang jej asystowała, więc wybiera Izzy. Arnolds jest przerażony operacją, więc Stevens nakleja zdjęcie z ptakiem, co go uspokaja.
Lexie wychodzi razem z Alexem ze szpitala. On mówi, że jedyne, co może ich łączyć to seks. Lexie spędza noc z Alexem. Meredith otwiera drzwi swojej sypialni i widzi Lexie i Alexa półnagich razem w korytarzu. Lexie jest przerażona, gdy dowiaduje się, że Meredith jest jego współlokatorką.
Do szpitala trafia spadochroniarz, który spadł z 1200 metrów, bo nie otworzył mu się spadochron. Cudem przeżył upadek, ma jedynie uszkodzoną ślepą kiszkę. Podczas lotu mężczyzna wyznał swojej instruktorce Sally, że ją kocha.
Physical Attraction, Chemical Reaction.
Streszczenie.
Cristina maluje na czerwono ściany w mieszkaniu Burke’a. Meredith nie chce, aby Alex spotykał się z Lexie. George i Izzy uprawiają seks, ale nie ma w nim takiej chemii, jaka była wcześniej. Obydwoje uważają, że ich wspólny seks jest dla nich koszmarem.
Hahn nie chce, żeby rezydentem na kardiochirurgii była Cristina. Natomiast chce sprawdzić, czy Meredith odziedziczyła umiejętności chirurgiczne po swojej matce Ellis.
Callie prosi Mirandę, aby przejęła część jej obowiązków głównego rezydenta. Sama cały czas przeprowadza operacje ortopedyczne. Webber zaczyna się domyślać, że to Miranda wykonuje wszystkie obowiązki głównego rezydenta. Richard postanawia zwolnić z tej funkcji dr Torres, a głównym rezydentem mianować Mirandę Bailey.
Lexie chce spotkać się z Alexem w barze Joego, ale on jej odmawia. Meredith prosi Alexa, żeby odwiózł Lexie do domu. Karev zastaje przed domem młodszej Grey pijanego Thatchera. Lexie prosi Alexa, aby nie mówił Meredith o alkoholizmie ich ojca.
Sloanowi zaczynają imponować umiejętności chirurgiczne dr Hahn. Chce postawić jej drinka, ale ona odmawia. Ericka uważa, że pociągają go jej umiejętności, a nie osobowość.
Webber mieszka w przyczepie obok Dereka. Obarcza go oddawaniem koszul do pralni i innymi obowiązkami domowymi.
Teresa przychodzi na izbę przyjęć z małym niemowlęciem. Spadła ze schodów wraz z dzieckiem, któremu nic się nie stało. Kobieta ma połamane żebra i poważnie uszkodzone płuco. Mąż Teresy, Sean, jest zbyt zajęty wspieraniem żony. Nie potrafi skupić się na dziecku, które adoptowali i nawet nie nadali jeszcze imienia. Niestety Teresa umiera, więc Sean postanawia zająć się wychowaniem dziewczynki, którą nazywa Keshia.
Miranda Bailey przeprowadza operację usunięcia ciała obcego z organizmu Ryana, który połknął 8 kulistych magnesów. Ryan chce, aby jego rodzice się rozwiedli. Ma dość ich kłótni.
Forever Young.
Streszczenie.
Autobus szkolny wiozący licealistów ma wypadek. Jednym z poszkodowanych jest kierowca Marcus. Okazuje się być kolegą z liceum Mirandy. Markus prosi ją, aby wypełniła za niego dokumenty ubezpieczeniowe. Bailey jest tak zajęta flirtem z pacjentem, że nie zauważa migotania przedsionków.
Rany w wypadku Danny ma ołówek wbity w oko. Zostaje on poddany operacji neurologicznej. W czasie jej trwania pęka tętnica i chłopak zapada w śpiączkę, z której nigdy się nie wybudzi. Derek przekazuje tę wiadomość Marissie, koleżance Danny’ego.
Cheerleaderka Trica dowiaduje się, że ma złamana nogę i kość ogonową. Prosi Sloana, aby zoperował jej rozciętą twarz. Dziewczyna jest załamana tym, że nie będzie mogła przez jakiś czas być kapitanem cheerleaderek.
Cristina jest zadowolona, że może pracować z Hahn. Dr Torres radzi jej, aby zbytnio nie narzucała się Erice, bo może stracić szansę, która została jej dana.
Ojciec Meredith zjawia się w szpitalu – ma rozciętą rękę i jest nietrzeźwy. Rana wymaga szycia. Prosi Kareva, aby wezwał Grey. Lexie nie chce przyjść do swojego ojca, więc wzywa on Meredith. Wychodzi na jaw, że ojciec Grey jest alkoholikiem. Meredith radzi Lexie, aby bardziej opiekowała się Thatcherem. Lexie uświadamia Meredith, że wszystko, co mówił ich ojciec jest kłamstwem. Lexie jest wściekła na Alexa za wezwanie Meredith do ich ojca.
George i Izzy nie potrafią już ze sobą rozmawiać. Starają unikać się nawzajem. Postanawiają zakończyć związek i pozostać przyjaciółmi.
Derek idzie na randkę z Sydney. Uważa ona, że Shepherd nie jest jeszcze gotowy na nowy związek. Derek niespodziewanie poznaje w czasie operacji pielęgniarkę Rose, na którą wcześniej nie zwracał uwagi.
Crash Into Me, Part 1.
Streszczenie.
Mąż Mirandy ma dość, że nigdy nie ma jej w domu. Tucker chcę z nią porozmawiać o ich małżeństwie. Umawiają się na obiad w szpitalu. Meredith zakazać Derekowi spotykania się z innymi kobietami. Shepherd zaczyna się zaprzyjaźniać z Rose.
Jeden z kierowców traci kontrolę nad karetką, która uderza w drugą karetkę zaparkowaną przed szpitalem. Poszkodowany sanitariusz Shane odmawia pomocy Mirandy i Richarda. Żąda innego lekarza. Szef zdaje sobie sprawę, że sanitariusz jest rasistą. Shane ma uszkodzoną wątrobę i wymaga operacji. Chce on, aby na sali był biały lekarz. George asystuje przy tej operacji. Miranda widzi na brzuchu duży tatuaż ze swastyka.
Kierowca karetki Mary, która spowodowała wypadek ma guza mózgu. Derek rozpoczyna kraniotomię. Gdy mózg Mary jest otwarty a Shepherd chce wprowadzić sondę, komputer przestaje działać.
Ranny sanitariusz Stan, którego noga została przygnieciona przez karetkę, nie ma szans na przeżycie. Meredith szuka jego żony Sary, aby się z nim pożegnała. Stan rozmawia z Rayem, drugim sanitariuszem, który ma wbity zawór tlenowy w plecy. Tak jak przewidywał Webber, Stan umiera.
Ericka prosi o pomoc Sloana przy pacjencie, który ma zakażenie po bajpasach. Hahn jest pod wrażeniem techniki Marka podczas przeszczepu mięśnia. Natomiast Hahn usuwa Jacobsowi część mostka.
Nieoczekiwanie w szpitalu zjawa się Ava-Rebecca. Alex wpuszcza ją na galerię sali operacyjnej, aby zobaczyła jak operuje. Lexie przez przypadek rozmawia z Rebeccą. Dowiaduje się, że Alex jest chłopakiem Avy.
Nick, pacjent Sloana, który miał usunięty guza na szyi, wymaga szczególnej opieki. Jego tętnica szyjna jest pokryta tylko cienkim płatem skóry. W razie krwotoku stażyści albo rezydenci mają jak najszybciej zatamować krwawienie. Nick rozmawia z Lexie. Gdy zaczyna się śmiać, jego tętnica pęka. Grey jest przerażona, nie wie, co robić.
Crash Into Me, Part 2.
Streszczenie.
Lexie stara się zatamować krwawienie z pękniętej tętnicy Nicka. Udaje jej się, ale jak najszybciej musi być on operowany przez Sloana. Markowi nie udaje się uratować życia Nicka. Umiera on w czasie operacji. Lexie jest załamana stratą pacjenta. Dostaje pochwałę od Cristiny za dobrą opiekę nad Nickiem. Yang zaprasza Lexie do domu Meredith, aby pocieszyć ją po ciężkim dniu.
Meredith wykonuje USG Rayowi. Okazuje się, że ma on w osierdziu pełno krewi. Wymaga drenażu osierdzia, który wykonuje Grey. Ray zostaje wyciągnięty z przewróconej karetki. Richard przeprowadza operację tamponady serca i płuc pacjenta. Sara nie ma odwagi i siły odwiedzić Raya po operacji. Po rozmowie z Meredith postanawia ona zobaczyć jednak przyjaciela Stana.
Shepherd nie może wyciągnąć sondy ani kontynuować operacji, bo pacjentka może umrzeć. Technik komputerowy przyjedzie dopiero za 5 godzin. Rose, pielęgniarka, podejmuje się naprawy komputera podczas operacji Mary. Udaje jej się to, a Derek może dokończyć operację. Po zabiegu Rose całuje Dereka.
Tucker ma już dość czekania na Mirandę, która cały czas operuje. Mówi on George’owi, żeby przekazał Bailey, że to koniec ich małżeństwa. W czasie operacji Shane’a okazuje się, że jego obrażenia są poważniejsze. Ma uszkodzoną żyłę wątrobową oraz perforację jelita. Shane budzi się po operacji i widzi, że jego tatuaż nie przypomina już swastyki.
W czasie operacji usuwania mostka Jacobsowi występują komplikację. Sloan zauważa na galerii Rebeckę, którą wcześniej operował. Alex chciał się przed nią popisać, ale zostaje zawieszony za wprowadzenie Avy. Żona Jacobsa ma pretensje do Izzy o nie informowanie jej o stanie męża.
Po ciężkim dniu Ericka zaprasza Sloana i Callie na drinka. Hahn prosi Marka, aby jej nie podrywał. Alex przyznaje się Avie, że sypia również z inną kobietą, Lexie.
Lay Your Hands On Me.
Streszczenie.
Derek chce wybudować dom i pokazuje plany Meredith.
Lexi nocowała u Meredith, która stara się w końcu nawiązać dobre stosunki z siostrą.
Synek Mirandy, Tuck, miał groźny wypadek w domu. Spadł na niego regał z książkami, w wyniku czego ma liczne złamania i uraz wielonarządowy. Bailey czuje się odpowiedzialna za wypadek, dręczą ją wyrzuty sumienia, że zaniedbała synka. Chce być obecna w czasie jego operacji, która przeprowadzana jest przez Hahn. Operacja przebiega bez komplikacji, choć wkrótce okazuje się, że w okolicach serca Tucka zbiera się płyn. Załamana Bailey prosi o pomoc uzdrowicielkę Elizabeth Archer.
Do Seatlle przyjeżdża matka George’a, która dowiaduje się od Izzy o rozwodzie z Callie, zdradzie i oblanym egzaminie syna.
Elizabeth Archer ma rozwarstwienie tętnicy wieńcowej. Nie chce zgodzić się na operację, bo wierzy w swoją moc uzdrowicielską. Alex prosi Izzy, aby ta wytłumaczyła pacjentce, na czym polega zabieg.
Grey dowiaduje się od George’a o pocałunku Dereka z Rose. Kłóci się z Shepherdem, czego konsekwencją jest definitywne rozstanie. Natomiast Derek zaprasza na kolację pielęgniarkę Rose.
George postanawia szukać nowego mieszkania. Mąż Bailey wyprowadza się.
Where the Wild Things Are.
Streszczenie.
Meredith ma problemy ze snem. Postanawia iść do psychologa na terapię, ale nie potrafi nic powiedzieć.
W szpitalu jest zorganizowany nieoficjalny konkurs o diamentowy pager. Wszystkim rezydentom zależy na wygranej. Nie wychodzą ze szpitala przez 2 tygodnie. Izzy wykonała niepotrzebne badania mężczyźnie, który miał tylko skręconą kostkę i jest przeziębiony. Do szpitala przyjeżdża Phillip wraz żoną i bratem, którzy zostali zaatakowani przez niedźwiedzia na campingu. Scott ma wytrzewienie jelit i wymaga operacji. Alex zaszywa pacjenta, bo każdy szew to jeden punkt. Kiedy już zaczyna kończyć zakładanie szwów Scott umiera.
Jennifer ma jedynie oderwaną skórę na głowie. Meredith przeprowadza parę badań Phillipowi, z których wynika, że ma nieoperacyjnego glejaka złośliwego. Wpływał on na jego zachowanie i decyzje, a zawłaszcza o szybkim ślubu z kelnerką, po 10 dniach znajomości.
Meredith prosi o pomoc Dereka w przeprowadzeniu badań klinicznych nad nową metodą operowania guzów mózgu takich jak ma Phillip.
Konkurs o diamentowy pager wygrywa Grey, która zdiagnozowała guza mózgu. Pager uprawnia ją do odbierania innym rezydentom ciekawych przypadków przez 3 miesiące.
George i Lexie mieszkają w wynajętym mieszkaniu, w którym jest pełno karaluchów. Grey postanawia trochę urządzić nowe lokum kradnąc parę przedmiotów ze szpitala.
Cristina zastaje Hahn w swoim mieszkaniu z Callie.
Derek umawia się na randkę z Rose.
Piece of My Heart.
Streszczenie.
Do Seattle Grace wraca Addison Montgomery. Ma przeprowadzić ryzykowną operację. Miranda oznajmia jej, że dużo się w szpitalu zmieniło np. Meredith i Derek nie są już razem.
Przyjaźń między Callie i Hahn zacieśnia się, co zauważa Addison i sugeruje, że zachowują się jak lesbijki.
Ericka to ciężarna kobieta. Serce jej nienarodzonego dziecka rozwija się poza jego ciałem. Rodzice dziecka wierzą, że miłość uleczy ich dziecko. Addison, Sloan i Hahn przeprowadzają wspólnie operację dziecka, które kończy się sukcesem.
Meredith i Derek rozpoczynają badania kliniczne nad nowa metodą usuwania nieoperacyjnych guzów mózgu. Metoda ta polega na wszczepieniu mieszanki wirusa bezpośrednio do guza. Pierwszym pacjentem, który się zgodził na udział w badaniach jest Phillip. Jego guz nacieka na nerwy wzrokowe, przez co mężczyzna stracił wzrok i jest nieuprzejmy. Operacja nową metodą kończy się niepowodzeniem. Phillip umiera na stole operacyjnym.
Cristina jest zazdrosna o przyjaźń między Callie a Hahn. Yang daje ultimatum Callie: albo ona asystuje Erice lub Torres musi się wyprowadzić z jej mieszkania.
Izzie mówi parze w przychodni, że spodziewają się dziecka. Kobieta nie jest szczęśliwa i prosi lekarkę o aborcje, gdyż jest ona nosicielką wirusa HIV. Stevens przekonuje kobietę, że nie musi poddawać się zabiegowi usunięcia ciąży. Ma ona 98% szans na urodzenie zdrowego dziecka.
Nieoczekiwanie Alexa odwiedza Rebecca. Kobieta mówi mu, że jest w ciąży. Ava idzie do przychodni na badania. Izzy odbiera jej wyniki, z których wynika, że Rebecca nie jest w ciąży. Izzy nie może powiedzieć o wyniku Alexowi.
The Becoming.
Streszczenie.
Meredith nadal chodzi na terapię. Przy tej okazji opiekuje się kolejnym pacjentem w ramach badań. Mężczyzna okazuje się być żołnierzem-gejem.
Bailey przeżywa rozterki spowodowane odejściem Tuckera. Szef nie chce, aby wypełniała ankiety.
Cristina nie może sobie poradzić z sukcesem Burke’a, który otrzymał prestiżową nagrodę.
Sloan ma problemy z pielęgniarkami, które oskarżają go o molestowanie seksualne i nie chcą uczestniczyć w jego operacjach. Musi się jakoś bronić, ale nie wie jak. Jedynie Bailey potrafi wygłosić jedną ze swoich „mów” w obronie Sloana.
George zostaje stażystą szefa, dzięki czemu staje się ważny. Rozdaje wszystkim ankiety na temat ich życia osobistego, co powoduje odwrotny skutek od oczekiwanego.
Losing My Mind.
Streszczenie.
Yang sprząta w domu, mimo iż nigdy wcześniej tego nie robiła. Do Seattle Grace przyjeżdża guru chirurgii. Webber chce zrobić na nim dobre wrażenie. Okazuje się, że Walter Tapley domaga się operacji serca, która jest niewykonalna. Hahn się sprzeciwia.
Izzy próbuje przekonać Rebeccę, iż ta nie jest w ciąży. Alex i ona nie dopuszczają tego do wiadomości. Syn Bailey pobił w żłobku dziecko. Tucker i Bailey kłócą się o wychowanie dziecka. George zajmuje się administracją i sprawami organizacyjnymi w szpitalu.
Freedom, Part 1.
Streszczenie.
Do szpitala przywieziony zostaje chłopak, który wszedł w beton, który teraz zastyga.
Na terapii Meredith przyznaje się, że widziała, jak jej matka podcina sobie żyły. Derek może wykonać jeszcze tylko jedną operację, jeśli pacjent umrze – badania zostaną przerwane.
Yang dostaje od Meredith diamentowy pager. Derek decyduje się sprzedać swoją ziemię i przenieść do miasta.
George i Lexie czytają akta rezydentów. Okazuje się, że George nie zdał testu tylko jednym punktem. Alex opiekuje się Rebeccą.
Freedom, Part 2.
Streszczenie.
Lexie i George układają dokumenty rezydentów, aby nikt się nie zorientował. W tym samym czasie George uświadamia sobie, że nie różni się niczym od starszych kolegów (rezydentów), gdyż nie zdał egzaminu tylko jednym punktem.
Meredith i Shepherd przeprowadzają ostatnią operację w ramach badań. Przed nią Derek mówi, że jeśli operacja nie zakończy się sukcesem, nie chce jej nigdy więcej widzieć. Operacja w ramach badań odnosi sukces.
Bailey, Sloanowi, Torres, Hahn, Szefowi i Yang udaje się wyciągnąć 19-latka z betonu, ale ten wymaga natychmiastowej operacji.
Następnego dnia George wymusza na szefie zgodę na powtórzenie egzaminu kończącego staż. Ten się zgadza.
Alex i Izzy kłócą się o Rebeccę. Ta podcina sobie żyły i trafia do szpitala. Izzy decyduje się przenieść ją na psychiatrię. Alex nie chce przyjąć tego do wiadomości.
Do Meredith dociera w końcu, co miała na myśli jej matka mówiąc: „Bądź wyjątkowa”. Nie chodziło wcale o chirurgię, ale o coś zupełnie innego.
Bailey oddaje przychodnię Izzy. Teraz to ona będzie nią zarządzać.

</doc>
<doc id="1081903" url="https://pl.wikipedia.org/wiki?curid=1081903" title="Virginia Powell">
Virginia Powell

Virginia Powell (ur. 7 września 1983) – amerykańska płotkarka.
Największe sukcesy odnosi w biegu na 100 metrów przez płotki :
Podczas Mistrzostw Świata Juniorów Młodszych w Lekkoatletyce (Bydgoszcz 1999) Powell biegła na pierwszej zmianie amerykańskiej sztafety 4 x 100 metrów, która wywalczyła srebrny medal.

</doc>
<doc id="1081915" url="https://pl.wikipedia.org/wiki?curid=1081915" title="Paul Huntington">
Paul Huntington

Paul Huntington (ur. 17 września 1987 w Carlisle) – angielski piłkarz występujący na pozycji środkowego obrońcy w Preston North End.
Kariera klubowa.
Paul Huntington zawodową karierę rozpoczynał w 2006 roku w Newcastle United. Wcześniej występował w zespołach juniorskich oraz w drużynie rezerw, w której zadebiutował 7 grudnia 2004 roku w wygranym 3:0 meczu z rezerwami Middlesbrough. Swój profesjonalny kontrakt Huntington podpisał w lipcu 2005 roku. W większości spotkań zasiadał na ławce rezerwowych, między innymi podczas meczów Pucharu Intertoto. Od pierwszych minut zagrał w meczu Pucharu Anglii przeciwko Mansfield Town, kiedy to swoją 200 bramkę dla Newcastle zdobył Alan Shearer. Swoje pierwsze trafienie Huntington zaliczył 14 stycznia 2007 roku podczas wygranego 3:2 meczu z Tottenhamem Hotspur.
31 sierpnia angielski zawodnik przeniósł się do Leeds United. W nowym klubie zadebiutował 8 września w pojedynku przeciwko Hartlepool United. 9 października w meczu z Darlington Huntington zdobył natomiast swoją pierwszą bramkę dla „The Whites”. W sezonie 2007/2008 Anglik pełnił rolę rezerwowego i łącznie wystąpił w 20 ligowych spotkaniach, a kolejne rozgrywki także rozpoczął jako piłkarz rezerwowy.
10 września 2009 roku Huntington został na miesiąc wypożyczony do Stockport County. Rozegrał dla niego 9 meczów, w tym wszystkie w podstawowym składzie, po czym powrócił do Leeds. Następnie Huntington na stałe przeniósł się do Stockportu.
Kariera reprezentacyjna.
W 2004 roku Huntington rozegrał 2 mecze dla reprezentacji Anglii U-18. 

</doc>
<doc id="1081919" url="https://pl.wikipedia.org/wiki?curid=1081919" title="Kerron Stewart">
Kerron Stewart

Kerron Stewart (ur. 16 kwietnia 1984 w Kingston) – jamajska sprinterka, specjalizująca się w biegu na 100 m. Trzykrotna medalistka olimpijska (Pekin, Londyn) oraz sześciokrotna medalistka mistrzostw świata (m.in. mistrzyni świata z 2009, 2013 oraz 2015 roku), medalistka m.in. igrzysk Wspólnoty Narodów (2014) oraz igrzysk panamerykańskich (2015).

</doc>
<doc id="1081920" url="https://pl.wikipedia.org/wiki?curid=1081920" title="Bogusław Fiedor">
Bogusław Fiedor

Bogusław Fiedor (ur. 26 czerwca 1946 r. we Wrocławiu) – polski ekonomista, specjalizujący się w ekonomii środowiska, historii myśli ekonomicznej oraz mikroekonomii; nauczyciel akademicki związany z Uniwersytetem Ekonomicznym we Wrocławiu oraz w latach 2005–2012 rektor tejże uczelni, Zastępca Przewodniczącego Rady Naukowej Instytutu Nauk Ekonomicznych Polskiej Akademii Nauk.
Życiorys.
Urodził się w 1946 roku we Wrocławiu, gdzie zamieszkała jego rodzina po zakończeniu II wojny światowej. Z miastem tym związał całe swoje życie osobiste i zawodowe. Ukończył tu kolejno szkołę podstawową oraz średnią, po czym podjął studia ekonomiczne w Wyższej Szkole Ekonomicznej we Wrocławiu (obecnie Uniwersytet Ekonomiczny), uzyskując tam tytuł magistra. Bezpośrednio potem został pracownikiem naukowym uczelni, zatrudniając się na stanowisku asystenta, a następnie adiunkta, profesora nadzwyczajnego i wreszcie profesora zwyczajnego.
Stopień naukowy doktora nauk ekonomicznych uzyskał w 1975 roku na swojej macierzystej uczelni. Tam też otrzymał następny stopień naukowy – doktora habilitowanego w 1986 roku. W 1991 roku prezydent Polski Lech Wałęsa nadał mu tytuł profesora nauk ekonomicznych.
Bogusław Fiedor pełnił wiele bardzo istotnych funkcji organizacyjnych na wrocławskiej uczelni ekonomicznej. W 1991 roku został dyrektorem Instytutu Ekonomii, a pięć lat później także kierownikiem Katedry Ekonomii Ekologicznej na tymże instytucie. Od 1993 roku regularnie zasiada w Komisji Zagranicznej Senatu uczelnianego. W latach 2005–2012 piastował stanowisko rektora. Za jego kadencji Akademia Ekonomiczna im. Oskara Langego została przekształcona w Uniwersytet Ekonomiczny. Od 2012 do 2016 roku sprawował urząd prorektora do spraw współpracy z zagranicą. Przez pewien czas wykładał także na prywatnych uczelniach: Wyższej Szkole Bankowej w Poznaniu oraz Wyższej Szkole Bankowej we Wrocławiu.
Jest członkiem licznych towarzystw naukowych w kraju, w tym m.in.: Rady Głównej Szkolnictwa Wyższego, Polskiej Akademii Nauk oraz Centralnej Komisji do Spraw Stopni i Tytułów. W latach 2010-2012 był przewodniczącym Konferencji Rektorów Uczelni Wrocławia, Opola, Częstochowy i Zielonej Góry, a także przewodniczącym Komisji Ekonomicznej Konferencji Rektorów Akademickich Szkół Polskich (KRASP). W latach 2011–2015 członek prezydium Komitetu Nauk Ekonomicznych Polskiej Akademii Nauk.
Dorobek naukowy i odznaczenia oraz nagrody.
Bogusław Fiedor prowadzi badania w zakresie, m.in. klasyfikacji teorii ekonomicznych, klasyfikacji teorii i modeli wzrostu gospodarczego, polityki ekologicznej, harmonizacji polskiego prawa, regulacji oraz standardów i instytucji w ochronie środowiska. Jak dotychczas wypromował 12 doktorów. Jest autorem około 360 publikacji naukowych, w tym (jako autor bądź współautor w istotnej części) 22 książek i monografii. Do najważniejszych z nich należą:
Do najważniejszych odznaczeń i nagród uzyskanych przez Bogusława Fiedora należą:

</doc>
<doc id="1081923" url="https://pl.wikipedia.org/wiki?curid=1081923" title="Chyler Leigh">
Chyler Leigh

Chyler Leigh (ur. 10 kwietnia 1982 w Charlotte) – amerykańska aktorka, wokalistka i modelka. 
Kariera.
Chyler Leigh zadebiutowała w wieku 15 lat w filmie "Kickboxing Academy." W 2001 roku dostała główną rolę w filmie "Not Another Teen Movie" jako Janey Briggs. Pojawiła się również w teledysku Marilyn Manson do piosenki "Tainted Love". W 2002 roku zagrała w serialach "Girls Club", w którym grała prawniczkę Sarę Mickle oraz w "The 80's Show", w którym grała Jane Tuesday. Grała także w "The Practice" i w "Reunion". Grała Lexie Grey od 3 do 8 sezonu serialu "Chirurdzy" ("Grey's anatomy"). Od 2015 roku gra w serialu "Supergirl" jako Alex Danvers.
Życie prywatne.
Chyler urodziła się 10 kwietnia 1982 roku w Charlotte. Jest córką Yvonne Norton i Roberta Potts. W wieku 16 lat spotkała swojego przyszłego męża Nathana Westa. W 2002 roku wzięli ślub i mają trójkę dzieci. 

</doc>
<doc id="1081926" url="https://pl.wikipedia.org/wiki?curid=1081926" title="Wyższa Szkoła Oficerska Inżynierii Wojskowej we Wrocławiu">
Wyższa Szkoła Oficerska Inżynierii Wojskowej we Wrocławiu



</doc>
<doc id="1081929" url="https://pl.wikipedia.org/wiki?curid=1081929" title="Cyklopi niebiańscy">
Cyklopi niebiańscy

Cyklopi niebiańscy – w mitologii greckiej pierwsza generacja bogów z pokolenia olbrzymów.
Wyróżnia się trzech cyklopów: Brontesa, Steropesa (Asteropes) i Argesa. Ich imiona kojarzyły się z nazwami Grzmotu, Błyskawicy i Pioruna. Byli synami Uranosa i Gai.
Początkowo zostali uwięzieni przez boga Uranosa w Tartarze a następnie uwolnieni przez jego syna, Kronosa i ponownie zrzuceni przez niego do krainy podziemi. Ostatecznie uwolnił ich Zeus, kierowany wyrocznią mówiącą, iż bez ich pomocy nie odniesie zwycięstwa w walce z ojcem, Kronosem. Cyklopi ofiarowali Zeusowi grzmot, błyskawicę i piorun, Hadesowi hełm niewidzialności, a Posejdonowi trójząb. Dzięki temu bogowie olimpijscy pokonali tytanów i zrzucili ich do Tartaru.
Cyklopi byli kowalami i twórcami boskich piorunów. Za to, że Zeus uśmiercił piorunem Asklepiosa, syna Apollina, ten mszcząc się, zabił cyklopów (lub ich synów według innej wersji). Za ten czyn Apollo musiał jako niewolnik służyć u Admeta.

</doc>
<doc id="1081931" url="https://pl.wikipedia.org/wiki?curid=1081931" title="Brontes">
Brontes

Brontes (gr. Bróntēs ‘grzmot’) – w mitologii greckiej, najmłodszy cyklop, syn Uranosa i Gai, pracować miał w kuźni Hefajstosa wewnątrz Etny.

</doc>
<doc id="1081932" url="https://pl.wikipedia.org/wiki?curid=1081932" title="Steropes">
Steropes

Steropes (także Asteropes; gr. Sterópēs ‘błyskawica) – w mitologii greckiej był jednym z trzech cyklopów, synów Uranosa i Gai. Tak jak jego bracia, pracował w kuźni Hefajstosa wewnątrz Etny.

</doc>
<doc id="1081936" url="https://pl.wikipedia.org/wiki?curid=1081936" title="Autorytaryzm (psychologia)">
Autorytaryzm (psychologia)



</doc>
<doc id="1081938" url="https://pl.wikipedia.org/wiki?curid=1081938" title="Seattle Grace Hospital">
Seattle Grace Hospital



</doc>
<doc id="1081941" url="https://pl.wikipedia.org/wiki?curid=1081941" title="Synagoga w Deidesheim">
Synagoga w Deidesheim

Synagoga w Deidesheim (niem. "Synagoge in Deidesheim") – synagoga znajdująca się w Deidesheim, w Niemczech, przy Bahnhofstraße 19
Synagoga została zbudowana w 1852 roku. Poprzednia synagoga stojąca w innym miejscu została zburzona z powodu groźby zawalenia. Na początku lat 20. XX wieku zmniejszająca się gmina żydowska zaczęła mieć problemy z utrzymaniem budynku. Pogłębiające się trudności zmusiły ją pod koniec 1936 roku do sprzedania synagogi co uchroniło ją od zniszczenia w czasie nocy kryształowej. 
Budynek następnie przez lata służył jako magazyn. 2 czerwca 1987 roku synagoga została wpisana do rejestru zabytków, a w 1992 roku zakupiło ją miasto Deidesheim. W 1995 roku rozpoczął się jej remont. 2 maja 2004 roku w synagodze otwarto centrum kulturalne (niem. "Kulturhaus am Schlosspark - ehemalige Synagoge").

</doc>
<doc id="1081944" url="https://pl.wikipedia.org/wiki?curid=1081944" title="Jan Mościcki">
Jan Mościcki

Jan Mościcki (ur. 6 lutego 1988 w Łodzi) – polski łyżwiarz figurowy, startujący w parach tanecznych. Uczestnik mistrzostw świata i Europy. Trzykrotny mistrz Polski (2007–2009). Zakończył karierę sportową w 2009 roku.
W 2011 roku brał udział w greckiej edycji programu "Gwiazdy tańczą na lodzie", gdzie partnerował Marii-Eleni Lykourezou (doznała kontuzji po pierwszym odcinku), a następnie Pameli Mellos z którą odpadł w piątym odcinku.

</doc>
<doc id="1081959" url="https://pl.wikipedia.org/wiki?curid=1081959" title="Cesare Orsenigo">
Cesare Orsenigo

Cesare Vincenzo Orsenigo (ur. 13 grudnia 1873, zm. 1 kwietnia 1946) – nuncjusz apostolski w Niemczech w latach 1930–1945, w czasie powstania nazistowskich Niemiec i II wojny światowej. Wraz z niemieckim ambasadorem w Watykanie, , a później Ernstem von Weizsäckerem, Orsenigo był bezpośrednim łącznikiem dyplomatycznym między papieżem Piusem XII i reżimem nazistowskim, spotykającym się kilka razy z Adolfem Hitlerem bezpośrednio i często z innymi wysokimi ranking urzędników i dyplomatów.
Orsenigo był blisko Achille Ratti, arcybiskupa Mediolanu i został powołany do korpusu dyplomatycznego Watykanu, gdy Ratti został wybrany na papieża Piusa XI, jako nuncjusz w Holandii (1922–1925), na Węgrzech (1925–1930) iw Niemczech (1930). –1945).
Orsenigo wierzył we włoski faszystowski ideał i miał nadzieję, że niemiecka odmiana rozwinie się w coś podobnego. Był kontrowersyjną postacią wśród swoich współczesnych i pozostaje przedmiotem krytyki historycznej za popieranie „kompromisu i pojednania” z nazistami, szczególnie w odniesieniu do Holocaustu. Pius XII był krytykowany przez kilku współczesnych i historyków za to, że nie zastąpił Orsenigo jako nuncjusza. Pius XII pozostawił nuncjaturę pustą po śmierci Orsenigo w 1946 r. aż do 1951 r., kiedy mianował Aloisiusa Josepha Muencha na to stanowisko.
Młodość i wykształcenie.
Orsenigo urodził się w Olginate we Włoszech. [3] Uczęszczał do seminarium w Mediolanie i został wyświęcony w 1896 r. [4]. Został później kapłanem San Fedele w Mediolanie. W 1912 r. Został członkiem kapituły katedralnej w Mediolanie. Już jako proboszcz w Mediolanie spotkał Achille Ratti, który wkrótce stał się papieżem Pius XI.
Nuncjusz w Holandii (1922–1925).
Ratti, po wyborze na papieża w 1922 r., Mianował Orsenigo do rangi arcybiskupa tytularnego Ptolemais i uczynił go nuncjuszem w Holandii, z dniem 23 czerwca 1922 r. [3] Orsengio, w wieku 49 lat na jego powołanie, nie miał formalnego wykształcenia dyplomatycznego, ale był przyjacielem Rattiego w Mediolanie. [5] Ratti uchylił zastrzeżenia Orsenigo, że brakowało mu doświadczenia, zauważając, że sam spędził dekady jako bibliotekarz, zanim został mianowany delegatem apostolskim do Polski [2].
Nuncjusz na Węgry (1925–1930).
Orsenigo pozostał do nominacji na nuncjusza apostolskiego na Węgrzech latem 1925 r. W Hadze.
Nuncjusz do Niemiec (1930-1945).
Za Piusa XI (1930–1939).
25 kwietnia 1930 r. Został nuncjuszem apostolskim w Niemczech. Stanowisko to poprzednio zajmował Eugenio Pacelli (przyszły papież Pius XII), który został mianowany kardynałem [3]. Otrzymał list potwierdzający od prezydenta Paula von Hindenburga. Nuncjatura Orsenigo znajdowała się w Berlinie, chociaż oddzielna nuncjatura istniała w Monachium ze względu na jej „szczególny status” z 1871 r. [6]
16 lutego 1933 roku Orsenigo napisał do Pacellego, że wspieranie nowo wybranego rządu nazistowskiego byłoby „pomysłowe i niespójne”, ale obawiał się, że otwarta opozycja doprowadzi do nowego Kulturkampf. [2] W liście do Pacellego z 7 marca 1933 r. Orsenigo oszacował, że od 6 do 7 milionów trzynastu milionów niemieckich katolików głosujących poparło partię nazistowską [2]. Według George’a Schustera, Orsenigo „był szczerze radosny” w związku z wyborem Hitlera [7]. Już w marcu 1933 roku Orsenigo doszedł do wniosku, że kompromis i pojednanie były jedyną opcją, argumentując, że wcześniejsze potępienia nazizmu przez niemieckich biskupów dotyczyły tylko jego religijnych, a nie politycznych zasad. [2]
Po zawarciu Reichskonkordatu w dniu 20 lipca 1933 r. Orsenigo wezwał niemieckich biskupów do poparcia reżimu nazistowskiego [8]. Na przykład antynazistowski biskup Maximilian Kaller skarżył się, że Orsenigo (który, jak przypuszczał Kaller, przemawiał w imieniu papieża) „wsadził mi płozy”, mówiąc mu, by zadośćuczynił nazistom [8]. Orsenigo ukarał biskupa Augusta von Galena, który publicznie krytykował nazistowski program eutanazji, pisząc krytyczny list do Rzymu [8].
Pisząc 8 maja 1933 r. O wcześniejszej rozmowie z Hitlerem, Orsenigo wyraził opinię, że Hitler widział chrześcijaństwo jako niezbędne dla życia prywatnego i państwa niemieckiego i że bez współpracy nazistów Kościół niemiecki nie mógł liczyć na pokonanie liberalizmu, socjalizmu i bolszewizmu. [9] Orsenigo doniósł, że Hitler nie zgadzał się z neo-pogańskim skrzydłem partii nazistowskiej, tak jak przedstawiał to mit Mitu XX wieku Alfreda Rosenberga [9].
Po przekazaniu przez papieża Piusa XI 4 kwietnia 1933 r. „Zbadania, czy i w jaki sposób można zaangażować się” w pomoc ofiarom prześladowań nazistowskich, Orsenigo odpowiedział, że każda interwencja będzie postrzegana jako „protest przeciwko prawu tego rządu „i dlatego nie jest wskazane. [10] Spośród 95 dokumentów nuncjatury berlińskiej w tajnych archiwach Watykanu w latach 1930–1938 tylko cztery zawierają odniesienia do Żydów [11].
W lutym 1938 udzielił sakry biskupiej Franzowi Justusowi Rarkowskiemu, katolickiemu biskupowi polowemu sił zbrojnych III Rzeszy.
Za Piusa XII (1939–1945).
Pius XII zachował Orsenigo jako nuncjusza w Niemczech; jego priorytetami (jak wyjaśnił w Orsenigo) było szczególnie zachowanie Reichskonkordatu i ogólnie stosunków watykańsko-niemieckich [12]. Według Phayera: „W Orsenigo Pius miał odpowiedniego człowieka do pracy. Pro-niemiecki, nazistowski, antysemicki faszysta, Orsenigo nie miałby problemów z przystosowaniem się do nazistowskiego reżimu w Berlinie. Ponadto Orsenigo, który tęsknił za kapelusz kardynała, można było ufać, że nie będzie kolidował z dobrze znanym zamiarem Piusa, by sam zajmować się Niemcami ”[12]. Na rozkaz Piusa XII Orsenigo serdecznie i publicznie pogratulował Hitlerowi 20 kwietnia 1939 r., W pięćdziesiąte urodziny Führera [8].
4 maja 1939 roku Orsenigo odwiedził Adolfa Hitlera w Obersalzberg; Orsenigo przewieziono do Salzburga i zjadł obiad w Grand Hotel w Berchtesgaden, po czym przewieziono go do rezydencji Hitlera, gdzie obaj rozmawiali prywatnie przez godzinę, zanim napili się herbaty z von Ribbentropem i jego adiutantem V. Hewelem (który również napisał relację ze spotkania). [13] W nocie z 1940 r. Skierowanej do Piusa XII Orsenigo ponownie opowiedział się za pojednaniem, stwierdzając swoje obawy przed upadkiem religijności wśród niemieckich katolików, chyba że duchowieństwo zaspokoi reżim i zwolni członków Kościoła z konfliktu sumienia [14].Zobacz też
21 czerwca 1942 r. Był konsekratorem w katedrze w Kolonii na inaugurację nowego arcybiskupa w Kolonii, Josepha Fringsa. W listopadzie 1943 r. Ponownie spotkał się z Hitlerem w imieniu Piusa XII. Zgodnie z własnym kontem Orsenigo: „Gdy tylko poruszyłem kwestię Żydów i judaizmu, spokój spotkania zakończył się natychmiast. Hitler odwrócił się do mnie plecami, podszedł do okna i zaczął bębnić palcami po szybie [...] Mimo to ja kontynuował, wyrażając nasze skargi, Hitler nagle odwrócił się, podszedł do małego stolika, z którego wziął szklankę z wodą i wściekle uderzył nią o podłogę. W obliczu takiego dyplomatycznego zachowania musiałem rozważyć zakończenie mojej misji. [ 15] 8 lutego 1945 r., Przed końcem II wojny światowej, Orsenigo przeniósł się do Eichstätt w Bawarii [6]. Nuncjatura utraciła swój oficjalny status w maju 1945 r., Wraz z klęską nazistowskich Niemiec, chociaż Aliancka Rada Kontroli zezwoliła Orsenigo na pozostanie w Eichstätt [6]. Orsenigo zmarł w Eichstätt w dniu 1 kwietnia 1946 r., Pozostawiając swojego adiutanta obozu, prałata Carla Colli jako jedyny pozostały związek między Piusem XII a Kościołem niemieckim [6]. Colli zmarł w styczniu 1947 r., Pozostawiając swojego sekretarza prałata Bernarda Hacka w Eichstätt [6]. Po długim bezkrólewiu, podczas którego Pius XII polegał na księdzu Igo Zieglerze w Villa Grosch w Kronbergu, następnym nuncjuszem był Aloisius Joseph Muench. [16]
Holocaust.
Orsenigo jako nuncjusz rutynowo odmawiał interwencji w imieniu Żydów i częściej nie przekazywał raportów rzymskich opisowych lub krytycznych wobec Holocaustu [8]. Rzadkim wyjątkiem był plan nazistowski „przesiedlenia” Żydów poślubionych chrześcijanom, chociaż Phayer twierdzi, że jego troska dotyczyła przede wszystkim ich katolickich małżonków [8]. Według Phayera „gdy nuncjusz był kierowany przez Stolicę Apostolską w celu omówienia incydentów dotyczących żydowskich ofiar z nazistowskimi urzędnikami, zrobił to nieśmiało i zakłopotany” [8].
W 1941 r. Skontaktował się z Orsenigo Kurt Gerstein, protestancki oficer SS, który osobiście był świadkiem eksterminacji Żydów i chciał powiadomić Watykan [17]. Poinformowany o celu wizyty Gersteina Orsenigo odmówił spotkania z nim [17]. Przesłanie Gersteina zostało ostatecznie wysłane do Watykanu przez biskupa pomocniczego Berlina, a nie przez biuro nuncjusza, gdzie informacja dotarła do „ślepego zaułka” [17].
Holandia.
Zarówno Kościoły katolickie, jak i protestanckie w Holandii głośno protestowały przeciwko deportacji holenderskiego żydostwa, chociaż główny kościół protestancki w końcu zamilkł na podstawie nazistowskich obietnic, że takie zachowanie ocaliłoby kolejnych „Żydów” od ich deportacji. [18] Orsenigo wysłał wiadomość do Watykanu, że protest Kościoła spowodował zakończenie holenderskich deportacji, pomimo faktu, że nastąpiło dokładnie odwrotnie, a konfiskaty, morderstwa i deportacje katolików dziedzictwa żydowskiego wzrosły [18].
Polska.
Ponieważ Niemcy nie pozwoliłyby Piusowi XII powołać nuncjusza do okupowanej Polski, Orsenigo spełnił tę rolę, z wszystkich intencji i celów [19]. 1 listopada 1939 r. Władza Orsenigo została formalnie rozszerzona na Polskę [20]. W sierpniu 1940 r. Orsenigo rzeczywiście wszczął prywatny protest z rządem niemieckim, wymieniając różne nadużycia wobec polskiego Kościoła (ale nie przeciwko narodowi polskiemu); nie miało to zauważalnego skutku. [19] Biskup Adam Stefan Sapieha z Krakowa napisał Orsenigo, mówiąc mu, że bezpośredni protest papieża (a nie nuncjusza) był „niezbędny” [19]. Phayer uważa za „wątpliwe”, że Orsenigo przesłał prośbę Sapiehy do Stolicy Apostolskiej. [21]
Wśród polskich katolików panowało powszechne przekonanie, że Orsenigo „celowo zminimalizował ich sytuację w swoich raportach do Rzymu” [21]. Na przykład Hilarius Breitinger, administrator apostolski Warthegau, dostarczył dwie kopie listu krytycznego wobec milczenia papieża wobec Berlina w odniesieniu do sytuacji w Polsce: jeden do Orsenigo i drugi do kardynała Michaela von Faulhabera, z których tylko ten zapewnił Breitinger dostarczyliby list. [21]
Hitler z Orsenigo w 1935 roku
Wysłanie 25 listopada 1939 r. Z Orsenigo skłoniło Piusa XII do „jednej z jego najbardziej kontrowersyjnych decyzji” [22]. Orsenigo poinformował papieża o sytuacji w diecezji Chełmno-Pelpin: biskup Stanisław Wojciech Okoniewski przebywał na wygnaniu; jego pomocnik był chory; nie było kanonu z wyjątkiem jednego; tylko 20 z 500 księży diecezji nie zostało wypędzonych, uwięzionych ani zamordowanych [22]. Pius XII w związku z tym cofnął swoją decyzję o nie zastępowaniu polskich prałatów (nawet tymczasowymi) niemieckimi, wymieniając Karla Marię Splett, biskupa Gdańska, a także administratora apostolskiego Chełmna-Pelpina [22]. Decyzja ta została uznana za zdradę polskiego rządu na uchodźstwie, ponieważ konkordat z 1925 r. Zakazał umieszczania jakiegokolwiek terytorium Polski pod jurysdykcją biskupa poza Polską [22].
Szpiegostwo niemieckie.
RSHA przeniknęła do nuncjatury berlińskiej przez niemieckiego dziennikarza, który był Orsenigo i przez [wyjaśnienie potrzebne] patriotyczny niemiecki ksiądz, który służył pod Orsenigo jako doradca w sprawach niemieckich i wschodnich Europy [23]. Według Alvareza i Grahama szpiegostwo to zapewnia „dostęp do postaw i intencji nuncjusza” [23].
Główny asystent kapłana Orsenigo był w rzeczywistości tajnym członkiem partii nazistowskiej [8]. Nie wiadomo, czy sam Orsenigo był świadomy przynależności partyjnej swojego asystenta, jednak fakt ten był z pewnością znany przez Roberta Leibera, niemieckiego jezuitę, który służył jako jeden z najbliższych powierników i doradców Piusa XII podczas wojny [24].
Dziedzictwo.
Kardynał Theodor Innitzer należał do współczesnych krytyków Orsenigo.
Według prof. Jose Sáncheza „głównym punktem krytyki [papieża Piusa XII] jest jego niechęć do zastąpienia Cesare Orsenigo jego nuncjuszem w Berlinie” [25]. Watykan otrzymał wiele współczesnych skarg na Orsenigo jako nuncjusza; na przykład kardynał Theodor Innitzer, arcybiskup Wiednia, napisał do kardynała sekretarza stanu Luigiego Maglione w 1939 r., stwierdzając, że Orsenigo jest zbyt nieśmiała i nieskuteczna [26]. Niemiecki episkopat był podzielony na Orsenigo; Biskup Konrad von Preysing napisał list do Watykanu w 1937 r., Nazywając Orsenigo zbyt sympatycznym dla nazistów, ale kardynał Adolf Bertram, przewodniczący Niemieckiej Konferencji Episkopatu, napisał list pochwalny zalecający, aby Orsenigo mógł zostać. von Preysing miał historię korespondencji z Orsenigo, ale był sfrustrowany otrzymaniem następującej odpowiedzi: „miłość jest dobra i dobra, ale największą miłością nie jest stwarzanie problemów Kościołowi” [28].
Owen Chadwick twierdzi, że „papież wiedział, jak słaby z nazistami był [Orsenigo]” [25]. Phayer i Morley krytykują Piusa XII za pozostawienie Orsenigo w jednej z jego najważniejszych nuncjatur. [25] Jednak Pierre Blet twierdzi, że gdyby Orsenigo został zastąpiony, nowy nuncjusz mógł nie zostać zaakceptowany przez nazistów, a Watykan straciłby łączność z Kościołem niemieckim [25].
Susan Zuccotti twierdzi, że Orsenigo „nigdy nie był znany ze swojej wyobraźni ani śmiałości” [29]. Chadwick stwierdza, że „Orsenigo nie widział nic innego, jak tylko wyłonić się z naruszenia między Kościołem a państwem nazistowskim. Jako Włoch wierzył w państwo faszystowskie. Jego pomysły na to, co powinno się stać w Niemczech, powstały na podstawie tego, co się stało w Włochy ”. [30] Chadwick przypisuje Orsenigo utworzenie kapelana generalnego dla armii niemieckiej, rozpowszechnianie listów pasterskich od niemieckich biskupów na tematy nazistowskie, takie jak masowa prokreacja [30].

</doc>
<doc id="1081963" url="https://pl.wikipedia.org/wiki?curid=1081963" title="Sekcja Krajowa Kolejarzy NSZZ „Solidarność”">
Sekcja Krajowa Kolejarzy NSZZ „Solidarność”

Sekcja Krajowa Kolejarzy NSZZ "Solidarność" – część zawodowa centrali związkowej - Komisji Krajowej NSZZ „Solidarność”, zrzeszająca pracowników wszystkich spółek kolejowych, wchodzących w skład grupy PKP lub wywodzących się z niej. Historia kolejowej Solidarności stanowi integralną część dziejów całego ruchu Solidarność. Sekcja jest też zrzeszona w Europejskiej Federacji Pracowników Transportu ("European Transport Workers Federation") z siedzibą w Brukseli. 
Działacze Sekcji niejednokrotnie podkreślali, iż kontynuują działalność międzywojennego Zjednoczenia Kolejowców Polskich.
Media.
Od 1994 organem prasowym Sekcji jest dwutygodnik Wolna Droga, z siedzibą redakcji we Wrocławiu. Wcześniej - od 1981 pismo było wydawane przez Międzyokręgową Komisję Porozumiewawczą Kolejarzy NSZZ "Solidarność", od 1989 przez Okręgową Sekcję Kolejarzy NSZZ "Solidarność" Region Dolny Śląsk, w pierwszym roku pt. Semafor.
Siedziba.
Zarząd Krajowy związku mieści się w kompleksie budynków - przed wojną: b. Dyrekcji Kolei Państwowych, po wojnie: najpierw Dyrekcji Okręgowej Kolei Państwowych, następnie Centralnej Dyrekcji Okręgowej Kolei Państwowych, zaś obecnie jednej ze spółek kolejowych: PKP Polskie Linie Kolejowe, nieopodal dworca Warszawa Wileńska.

</doc>
<doc id="1081971" url="https://pl.wikipedia.org/wiki?curid=1081971" title="Pejto">
Pejto

Pejto (gr. Peithṓ, łac. Suada, Suadela ‘namowa’) – w mitologii greckiej bogini i uosobienie przekonania i miłosnej namowy.
Znajdowała się w orszaku pomniejszych bóstw Afrodyty i podążała za rydwanem. Była córką Ate, bogini błędu lub siostrą Tyche (Przypadek) i Eunomii (Porządek) oraz córką Prometeusza. W mitologii rzymskiej jej odpowiednikiem była Suada.
Według Hezjoda Pejto była wymieniana pośród córek Okeanosa i Tetydy i miała poślubić Argosa. W cyklu arkadyjskim imię to występowało jako żona Foroneusa i matki Ajgialeusa i Apisa.

</doc>
<doc id="1081975" url="https://pl.wikipedia.org/wiki?curid=1081975" title="Long Valley Caldera">
Long Valley Caldera

Long Valley Caldera "(ang. Długa Dolina)" – kaldera superwulkanu o wymiarach 16x32 km. Leży w Kalifornii, niedaleko granicy z Nevadą. Powstała 760 000 lat temu, podczas gigantycznej erupcji
Bishop Tuff. Opróżniona komora magmowa uległa całkowitemu zniszczeniu, zapadła się i utworzyła kalderę.
Na terenie Long Valley Caldera leży miasteczko Mammoth Lakes. W pobliżu znajduje się stratowulkan Mammoth Mountain.

</doc>
<doc id="1081979" url="https://pl.wikipedia.org/wiki?curid=1081979" title="Stereo Total">
Stereo Total

Stereo Total – francusko-niemiecki duet z Berlina. Tworzyli go Françoise Cactus (Françoise Van Hove), zmarła 17 lutego 2021, i Brezel Göring (Friedrich von Finsterwalde, prawdziwe nazwisko Friedrich Ziegler). Wśród byłych współpracowników są Angie Reed, San Reimo, Iznogood (Iznogoud to imię postaci z francuskiego komiksu autorstwa Jean Tabary i René Goscinnego) oraz Lesley Campbell. 
Ich muzyka to głównie humorystyczna mieszanka synth-popu, muzyki nowej fali, electroniki, punku i muzyki pop.

</doc>
<doc id="1081981" url="https://pl.wikipedia.org/wiki?curid=1081981" title="Peter Petráš">
Peter Petráš

Peter Petráš (ur. 7 maja 1979 w Dubnicy nad Váhom) – piłkarz słowacki grający na pozycji środkowego obrońcy lub defensywnego pomocnika.
Kariera klubowa.
Petráš jest wychowankiem klubu MFK Dubnica, wtedy zwanym ZTS Kerametal Dubnica. W sezonie 2000/2001 zadebiutował w jego barwach w II. lidze. W połowie sezonu trafił do grającego w Superlidze Interu Bratysława, gdzie od początku miał pewnie miejsce w wyjściowej jedenastce i już w pierwszym sezonie wywalczył zarówno mistrzostwo jak i Puchar Słowacji. W 2002 roku zajął z Interem 3. pozycję w lidze, ale w kolejnych zespół spisywał się dużo słabiej, m.in. w sezonie 2004/2005 broniąc się przed spadkiem. W trakcie sezonu 2005/2006 roku Peter przeszedł do Artmedii Petržalka, z którą osiągnął swój kolejny sukces – wicemistrzostwo kraju.
Na początku 2006 roku za ponad 400 tysięcy euro Słowak przeszedł do rosyjskiego Saturna Ramienskoje. W Premier Lidze zadebiutował 19 marca w zremisowanym 1:1 wyjazdowym spotkaniu z Zenitem Petersburg. Od początku sezonu wywalczył miejsce w podstawowym składzie, a na koniec sezonu zajął z Saturnem 11. miejsce.
W zimie 2009 roku Petráš wrócił na Słowację i został zawodnikiem Slovana Bratysława. Następnie grał w takich klubach jak: Lewski Sofia, Tatran Preszów, ŠKF Sereď, FC Nitra i Inter Bratysława. W 2018 przeszedł do FC Petržalka 1898.
Kariera reprezentacyjna.
W reprezentacji Słowacji Petráš zadebiutował 1 marca 2006 roku w wygranym 2:1 towarzyskim meczu z Francją.

</doc>
<doc id="1081982" url="https://pl.wikipedia.org/wiki?curid=1081982" title="Peter Petras">
Peter Petras



</doc>
<doc id="1081984" url="https://pl.wikipedia.org/wiki?curid=1081984" title="Pejto (okeanida)">
Pejto (okeanida)

Peitho (gr. Peithó̱ "namowa") – w mitologii greckiej jedna z okeanid, według jednej z wersji mitu małżonka Argosa, wspominana przez Hezjoda w "Theogonii". Przez Zeusa była wyznaczona do wprowadzania chłopców w wiek męski.

</doc>
<doc id="1081988" url="https://pl.wikipedia.org/wiki?curid=1081988" title="Szkarłatka">
Szkarłatka

Szkarłatka, alkiermes ("Phytolacca" L.) – rodzaj roślin z rodziny szkarłatkowatych (alkiermesowatych). Obejmuje 26 gatunków. Rośliny te spotykane są na wszystkich kontynentach (z wyjątkiem Antarktydy) w strefie tropikalnej i subtropikalnej, z największym zróżnicowaniem na półkuli północnej, przy czym w Europie, Australii, północnej Afryce rośliny te występują jako introdukowane. W Polsce dwa gatunki notowane są jako przejściowo dziczejące (efemerofity) – szkarłatka amerykańska "P. americana" i szkarłatka jagodowa "P. acinosa".
Kilka gatunków uprawianych jest jako rośliny uprawne. Młode pędy niektórych gatunków są jadalne po ugotowaniu. Sok z owoców wykorzystywany był do barwienia wina i jako atrament. Niektóre gatunki wykorzystywano jako rośliny lecznicze i źródło saponin do trucia ślimaków.
Systematyka.
Rodzaj z rodziny szkarłatkowatych (alkiermesowatych) "Phytolaccaceae".

</doc>
<doc id="1081990" url="https://pl.wikipedia.org/wiki?curid=1081990" title="Phytolacca">
Phytolacca



</doc>
<doc id="1081992" url="https://pl.wikipedia.org/wiki?curid=1081992" title="Dezindustrializacja">
Dezindustrializacja

Dezindustrializacja lub odprzemysłowienie – przeciwieństwo industrializacji (uprzemysłowienia); czyli proces w którym następuje zanik standardowych gałęzi przemysłu, zwłaszcza ciężkiego i powiązanych gałęzi (np. górnictwa).
Stanowiące dotychczas główny napęd ekonomiczny racjonalizacja i korzyści skali ustępują miejsca zdolnościom innowacyjnym w sferze techniki oraz innowacjom w kontaktach z klientami. W miejsce przemysłu zwiększa się znaczenie sektora usług. Niekiedy może wystąpić proces dużego wzrostu wydajności pracy w przemysłach wysokiej techniki przy równoczesnym spadku zatrudnienia w tradycyjnych gałęziach przemysłu.
Dezindustrializacja może być dzielona na całkowitą i względną:
W większości krajów rozwiniętych, dezindustrializacja wystąpiła w drugiej połowie XX wieku. W Polsce dezindustrializacja nastąpiła po transformacji systemowej (1989).

</doc>
<doc id="1081995" url="https://pl.wikipedia.org/wiki?curid=1081995" title="Zasady sportu żużlowego">
Zasady sportu żużlowego

Punktacja i tabela biegowa.
Sport żużlowy może być zaliczany zarówno do sportów indywidualnych, jak i drużynowych. Zawody rozgrywa się w wielu formach - indywidualnej, parami lub wieloosobowymi drużynami, sumując punkty uzyskane przez zawodników danej drużyny (w formie czwór- czy pięciomeczu lub pojedynczego meczu z udziałem dwóch drużyn gdzie gospodarzem meczu jest jedna z tych drużyn). Obsada biegu jest ustalana na podstawie tabeli biegowej. W żużlu klasycznym za zwycięstwo w biegu zawodnik (oraz odpowiednio drużyna) uzyskuje zazwyczaj 3 punkty, za drugie miejsce – 2, za trzecie odpowiednio 1 punkt. Zawodnik, który do mety dojedzie ostatni lub wyścigu nie ukończy (niezależnie czy z powodu defektu sprzętu, wykluczenia czy upadku) – nie otrzymuje punktów.
W zawodach indywidualnych każdy zawodnik zazwyczaj prezentuje się na torze pięciokrotnie lub czterokrotnie, spotykając się jednokrotnie z każdym innym zawodnikiem. Niekiedy stosuje się także tabelę biegową, odpowiadającą systemowi pucharowemu – rezultat każdego biegu decyduje o obsadzie następnych – najsłabsi odpadają, a najlepsi w ostatnim biegu spotykają się w finale, który decyduje o końcowym triumfie. Na takich zasadach w latach 1998–2004 rozgrywano turnieje Grand Prix, wyłaniające mistrza świata.
Wśród zawodów drużynowych wyróżnia się mecze (z udziałem dwóch drużyn) oraz czwórmecze (cztery drużyny), rzadziej trójmecze, pięciomecze itd. W przypadku meczów z udziałem dwóch drużyn, w każdym wyścigu bierze udział po dwóch zawodników z każdej drużyny, zgodnie z tabelą biegową. Przepisy różnią się w zależności od kraju – np. liga duńska stosuje 14-biegową tabelę wyścigów, a polska, szwedzka i angielska – 15-biegowe, lecz zupełnie odmienne.
Żużel na długich lub trawiastych torach od żużla klasycznego pod względem zasad różni się z reguły większą liczbą zawodników w jednym biegu, nieraz większą liczbą okrążeń i odpowiednio zmodyfikowaną punktacją.
Kalkulowana średnia meczowa.
W polskiej lidze żużlowej na wzór brytyjskiej średniej CMA w latach 1999-2002 oraz 2011-2013 obowiązywała KSM, czyli kalkulowana średnia meczowa. Średnia obliczana była na podstawie wzoru:
KSM zawodnika = średnia liczba punktów zawodnika na bieg w sezonie poprzednim z uwzględnieniem punktów bonusowych × 4.
Średnia miała w założeniu ograniczać liczbę czołowych żużlowców w jednym zespole co miało z kolei wyrównać poziom polskiej ligi i zlikwidować dominacje klubów.
Wykluczenia.
Zawodnik może zostać wykluczony z wyścigu przez sędziego w kilku przypadkach, ściśle określonych regulaminem. Każde z wykluczeń posiada zwyczajowe oznaczenie wpisywane do programów zawodów i sprawozdań. Do rodzajów wykluczeń należą:
O wykluczeniu decyduje jednoosobowo sędzia. W przypadku, gdy zawody są obserwowane przez kamery telewizyjne, przed podjęciem decyzji sędzia ma prawo do obejrzenia powtórki biegu z zapisu filmowego. Zawodnik wykluczony nie może wziąć udziału w powtórce biegu - wyścig taki odbywa się w niepełnym składzie, a w przypadku turniejów indywidualnych oraz w niektórych ligach, w tym obecnie w Polsce (w niektórych przypadkach) na tor może wyjechać zawodnik rezerwowy.
Zmiany obsady wyścigu.
Podczas spotkań drużynowych, trener nie ma zazwyczaj regulaminowej możliwości wprowadzania dowolnych zmian (każdy za każdego) – istnieją bowiem szczegółowe przepisy ograniczające stosowanie rezerwy. W polskiej Ekstralidze, w typowej sytuacji, istnieje jedynie możliwość wprowadzenia zgłoszonego wcześniej do składu rezerwowego zawodnika młodzieżowego (do 21. roku życia) w co najwyżej pięciu wyścigach. Jedynie w przypadku kontuzji któregoś z liderów drużyny odniesionej przed meczem, istnieje możliwość wprowadzenia do obsady biegu w ramach rezerwy zawodnika innego niż rezerwowy (tzw. "zastępstwo zawodnika").
W celu podniesienia atrakcyjności spotkań, w większości lig żużlowych istnieją odrębne, mniej rygorystyczne przepisy dotyczące zmian w przypadku dużej różnicy punktowej pomiędzy zespołami. W Polsce, w przypadku straty 6 punktów w meczu do prowadzącej drużyny trener może zarządzić rezerwę taktyczną - w miejsce dowolnego zawodnika może pojechać każdy inny. W ramach rezerwy taktycznej jeden zawodnik może startować tylko raz na mecz. W niektórych zawodach (m.in. w lidze brytyjskiej oraz w turniejach Drużynowego Pucharu Świata) ponadto stosowana jest tzw. "złota rezerwa" - punkty zawodnika startującego z tej rezerwy liczą się podwójnie. W Wielkiej Brytanii ponadto zawodnik startujący z tej rezerwy rozpoczyna wyścig 15 metrów dalej niż pozostali. W zależności od regulaminu danego cyklu zawodów, ze złotej rezerwy może skorzystać drużyna przegrywająca 6 lub 10 punktami. Żużlowca startującego jako złota rezerwa zwyczajowo określa się mianem Jokera.
Motocykl żużlowy.
Obecnie motocykle stosowane w sporcie żużlowym są specjalnymi konstrukcjami, przeznaczonymi tylko do wyścigów. Nie posiadają skrzyni biegów, hamulców oraz żadnego oświetlenia, konstrukcyjnie przystosowane są do jazdy w lewo (chociaż kierownica skręca się w obie strony) oraz do pokonywania łuków ślizgiem kontrolowanym. W żużlu klasycznym silniki mają pojemność do 500 cm3. Jedynym producentem motocykli jest Jawa w czeskim Divišovie, używane są też "składaki" wykorzystujące włoskie silniki Giuseppe Marzotto i czeskie lub angielskie ramy - Jawa, Stuha oraz Antig i PJ. Zanim nowy silnik zostanie wykorzystany w wyścigu, zazwyczaj przechodzi tuning, który wykonuje jedynie niewielka grupa specjalistów, a jakość ich usług jest ważnym czynnikiem niezbędnym do osiągnięcia sukcesu.
Motocykle do jazdy na żużlu muszą ponadto spełniać kryteria określone w regulaminach sportu żużlowego, m.in.:
Motocykl, który nie spełnia powyższych wymogów, lub jego konstrukcja bądź stan zagrażają bezpieczeństwu zawodników, nie zostaje dopuszczony do startu przez sędziego zawodów.
Tor żużlowy.
Wszystkie tory i stadiony żużlowe muszą spełniać wymogi zawarte w regulaminach FIM i posiadać homologację federacji narodowej lub FIM, w przypadku organizowania zawodów międzynarodowych. Większość zawodów żużlowych rozgrywa się na torach stałych, jednak na część turniejów cyklu Grand Prix przygotowuje się tory tymczasowe na dużych stadionach, np. Parken w Kopenhadze lub Millennium Stadium w Cardiff.
Tor musi znajdować się na płaskim terenie, być w kształcie przypominającym owal - wymagane jest jednak istnienie dwóch prostych. Regulamin określa długość toru, mierzoną metr od wewnętrznej krawędzi, na odpowiednio 260-425 m dla żużla klasycznego i lodowego, 426-1300 dla torów długich i żużla na trawie, oraz 120-200 m dla mini żużla. Minimalna szerokość prostej dla żużla klasycznego wynosi 10 m, a łuku - 14 m. Nawierzchnia toru musi być wykonana z granitu, żużlu, granulowanej cegły lub innego sypkiego materiału. Niedozwolone jest stosowanie betonu, cementu ani innych twardych nawierzchni. Obecnie najpopularniejsze są nawierzchnie granitowe, które prawie całkowicie wyparły tradycyjne nawierzchnie żużlowe. Ostatnim z tradycyjną nawierzchnią żużlową w Polsce był tor w Krośnie, który funkcjonował do 2016 roku. Od sezonu 2017 tor posiada nową, granitową nawierzchnię.
Tor musi być otoczony bandą drewnianą, gumową, plastikową lub inną, pochłaniającą energię uderzenia. Regulamin FIM zaleca stosowanie band dmuchanych (powietrznych). Obecnie bandy dmuchane wymagane są w lidze brytyjskiej oraz we wszystkich polskich ligach.
W połowie jednej z prostych umieszcza się linię startową wyposażoną w maszynę startową podnoszącą taśmę, sterowaną przez sędziego. Nad trybunami na wysokości linii startu umieszcza się wieżyczkę sędziowską. W pobliżu toru żużlowego znajdować się musi ponadto odpowiednio wyposażony park maszyn, z którego korzystają żużlowcy podczas zawodów. Na stadionie znajdować się musi także zaplecze dla służb medycznych oraz prasy.
Przebieg zawodów.
Każde zawody żużlowe, niezależnie od rangi i formy rywalizacji (indywidualnie czy drużynowo), odbywają się według identycznego schematu. Właściwe zawody poprzedzone są próbą toru, czyli serią treningową, podczas której zawodnicy w ściśle określonym czasie i kolejności mogą zapoznać się z warunkami torowymi i nawierzchnią. Próba toru pozwala zawodnikom na odpowiednie przygotowanie motocykla (m.in. przez dobranie przełożeń).
Po próbie toru następuje prezentacja zawodników. Zwyczajowo odczytywana jest lista startowa, a następnie wszyscy zawodnicy prezentują się kibicom okrążając tor pieszo, na platformie lub motocyklu. Cechą charakterystyczną prezentacji na wielu stadionach, szczególnie w Polsce, są organizowane przez kibiców oprawy z wykorzystaniem rac i serpentyn oraz innych efektów świetlnych, dymnych, hukowych.
Po prezentacji rozpoczyna się właściwa część zawodów. Biegi odbywają się w seriach po 3-4 wyścigi. Między każdym wyścigiem jest kilkuminutowa przerwa dla zawodników, a między każdą serią zazwyczaj, za pomocą ciągników, przeprowadza się równanie toru. Jego celem jest zniwelowanie powstających podczas biegu kolein oraz wyrównanie odsypującej się nawierzchni. O częstotliwości równania toru decyduje sędzia zawodów, w zależności od stanu toru i warunków atmosferycznych. Wraz z równaniem często dokonuje się także roszenia toru w celu ograniczenia kurzu.
Sędzia zarządza moment startu, obserwuje przebieg wyścigu, decyduje o wykluczeniach i zatwierdza punktację. Wyniki biegu notuje się w dostarczanych kibicom przez organizatora programach meczowych (często program służy jako bilet wstępu na zawody, nieraz może być nabywany oddzielnie). 
Podczas biegu w oficjalnych zawodach prowadzi się także chronometraż. Czas potrzebny na pokonanie czterech okrążeń standardowego toru w żużlu klasycznym wynosi 55-70 sekund. W sprawozdaniu z zawodów, oprócz punktacji, podaje się zazwyczaj także najlepszy czas dnia. Każdy tor posiada swój rekord toru, którego poprawienie wiąże się zazwyczaj z dodatkową gratyfikacją finansową od organizatora zawodów.
Bieg.
Przed rozpoczęciem biegu sędzia włącza zielone światło w parkingu dla zawodników, zezwalające na wyjazd z parku maszyn, oraz zazwyczaj uruchamia pomarańczowe światło wraz z pomiarem czasu. Zawodnicy mają 2 minuty na ustawienie się w odpowiedniej kolejności (zgodnie z tabelą biegową) na linii startu. Każdy zawodnik, który spóźni się na start, podlega wykluczeniu i w zawodach drużynowych nie może być zastąpiony. Prawidłowe ustawienie zawodników przed linią startu kontroluje kierownik startu, w momencie rozpoczęcia biegu mający obowiązek przebywać pomiędzy żużlowcami na linii startu.
Nakaz gotowości do startu wydaje sędzia, zapalając zielone światło. W tym momencie zawodnicy, trzymając sprzęgło, otwierają przepustnicę za pomocą manetki gazu, oczekując na podniesienie taśmy. Bieg rozpoczyna sędzia, zwalniając - za pomocą pulpitu w wieżyczce sędziowskiej - taśmę startową, która w większości konstrukcji przytrzymywana jest przez elektromagnesy. W momencie uniesienia taśmy, zwalniają sprzęgło i rozpoczynają wyścig. Charakterystyczny ruch głowy zawodników, w kierunku mechanizmu przytrzymującego taśmę, od razu po zaświeceniu zielonego światła, spowodowany jest tym, że obserwacja momentu zwolnienia elektromagnesów, pozwala szybciej zwolnić sprzęgło i szybciej wystartować. Aktualne przepisy sportu żużlowego nie pozwalają zawodnikowi na dotknięcie taśmy po zapaleniu się "zielonego" światła (zawodnik zostaje wykluczony z biegu). Dotknięcie taśmy wcześniej nie niesie ze sobą żadnych konsekwencji. W historii sportu żużlowego, przepis ten zmieniał się kilkukrotnie.
Po kilkunastu metrach, na tzw. pierwszym łuku, zawodnicy zazwyczaj po raz pierwszy od startu korygują tor jazdy, dążąc do zajęcia optymalnej ścieżki. Powoduje to często kontakt między zawodnikami a w konsekwencji kolizje i upadki, w których trudno jest wskazać winnego. Dlatego też w polskiej lidze żużlowej wprowadzono przepis, pozwalający sędziemu na zarządzenie powtórki biegu bez wykluczenia żadnego z zawodników, gdy doszło do upadku na pierwszym łuku i niemożliwe jest jednoznaczne wskazanie winnego. W każdym innym etapie biegu sędzia musi wykluczyć zawodnika, który spowodował przerwanie biegu.
Jeżeli zawodnik nie mógł ukończyć biegu w wyniku zdarzenia na ostatnim okrążeniu, polegającego na upadku, faulu, niesportowej lub niebezpiecznej jeździe innego zawodnika, bieg nie jest powtarzany. W takim wypadku sędzia wyklucza żużlowca winnego zdarzenia i zalicza wyniki wyścigu, przyznając punkty zawodnikom, którzy ukończyli bieg przed zdarzeniem według kolejności przekroczenia przez nich linii mety, a pozostałym – zgodnie z pozycjami, jakie zajmowali w chwili zdarzenia, z pominięciem wykluczonego.
Optymalna ścieżka jazdy zależy od wielu czynników, w szczególności od stanu toru i sposobu jego przygotowania, warunków atmosferycznych, geometrii toru oraz indywidualnych preferencji zawodników. Z reguły zawodnicy pokonują dystans po ścieżce w kształcie zbliżonym do okręgu - po wewnętrznej stronie łuków oraz po zewnętrznej stronie prostych.
Na żużlu zawodnicy ścigają się zazwyczaj przez cztery okrążenia, ze startu wspólnego, pokonując tor zawsze w kierunku przeciwnym do ruchu wskazówek zegara. W latach 1947-1956 podczas zawodów żużlowych ścigano się zarówno na 3, 4 oraz 5 okrążeń.

</doc>
<doc id="1081996" url="https://pl.wikipedia.org/wiki?curid=1081996" title="JAS 39">
JAS 39



</doc>
<doc id="1081997" url="https://pl.wikipedia.org/wiki?curid=1081997" title="Gripen">
Gripen



</doc>
<doc id="1081999" url="https://pl.wikipedia.org/wiki?curid=1081999" title="Zasady żużla">
Zasady żużla



</doc>
<doc id="1082002" url="https://pl.wikipedia.org/wiki?curid=1082002" title="JAS-39 Gripen">
JAS-39 Gripen



</doc>
<doc id="1082007" url="https://pl.wikipedia.org/wiki?curid=1082007" title="Joseph Wenzel">
Joseph Wenzel



</doc>
<doc id="1082008" url="https://pl.wikipedia.org/wiki?curid=1082008" title="Czeska Szwajcaria">
Czeska Szwajcaria



</doc>
<doc id="1082009" url="https://pl.wikipedia.org/wiki?curid=1082009" title="Pęcherzyk żółciowy">
Pęcherzyk żółciowy

Pęcherzyk żółciowy (łac. "vesica fellea") (błędnie nazywany też woreczkiem żółciowym) – gruszkowaty narząd służący do magazynowania i zagęszczania żółci do czasu, aż będzie potrzebna do emulgacji tłuszczy.
Anatomia.
Pęcherzyk żółciowy ma długość 10 centymetrów i wygląda ciemniej od wątroby ze względu na dużą zawartość żółci. Jest połączony z wątrobą i dwunastnicą poprzez drogi żółciowe. Anatomicznie, pęcherzyk dzielimy na trzy części:
Unaczynienie i odpływ chłonki.
Pęcherzyk żółciowy jest unaczyniony przez tętnicę pęcherzykową ("a. cystica") odchodzącą od prawej gałęzi tętnicy wątrobowej właściwej (od tętnicy wątrobowej wspólnej od pnia trzewnego). Odpływ krwi odbywa się przez żyłę pęcherzykową ("v. cystica") uchodzącą do ż. wrotnej (10%) lub zdąża ona bezpośrednio do wątroby do wnęki wątroby kończąc się w sieci włosowatej zrazików wątroby.
Chłonka odpływa w kierunku węzła chłonnego pęcherzykowego ("nodus lymphaticus cysticus"), leżącego w miejscu połączenia przewodu pęcherzykowego z przewodem wątrobowym, skąd uchodzi do węzłów znajdujących się przy tętnicy wątrobowej. Chłonka z części przylegającej do wątroby dostaje się do naczyń chłonnych miąższu wątroby.
Unerwienie.
Unerwienie pochodzi od splotu wątrobowego, który wraz z komórkami zwojowymi tworzy sieć wokół szyjki. Komponenta przywspółczulna pochodzi od nerwu błędnego – jego podrażnienie powoduje: skurcz błony mięśniowej pęcherzyka, rozkurcz m. zwieracza bańki wątrobowo-trzustkowej.
Gałązki somatyczne biegną od nerwu przeponowego prawego. W przypadku patologii pęcherzyka żółciowego i dróg żółciowych powoduje to promieniowanie bólu do prawej łopatki.
Funkcje.
Pęcherzyk żółciowy może magazynować około 60 ml żółci. Podczas magazynowania żółć ulega również zagęszczeniu.
Żółć ulega uwolnieniu z pęcherzyka dzięki skurczom zainicjowanym przez cholecystokininę.

</doc>
<doc id="1082010" url="https://pl.wikipedia.org/wiki?curid=1082010" title="Tony Judt">
Tony Judt

Tony Judt (ur. 2 stycznia 1948 w Londynie, zm. 6 sierpnia 2010 w Nowym Jorku) – amerykańsko-brytyjski historyk pochodzenia żydowskiego, profesor na Uniwersytecie Nowojorskim. 
Życiorys.
W latach 60. był marksistowskim syjonistą – pracował w kibucach, służył w armii Izraela, do którego, jak i do marksizmu, niebawem się zraził. Judt pracował nad problematyką związaną z historią francuskich intelektualistów i europejskiej lewicy, znany jest również z licznych publikacji, m.in. w „The New York Review of Books”, krytykujących funkcjonowanie państwa Izrael. Był dyrektorem Erich Maria Remarque Institute na Uniwersytecie Nowojorskim. Studiował historię i nauki polityczne w King’s College w Cambridge oraz paryskiej "École Normale Supérieure". Wykładał na University of California, w St Anne’s College w Oksfordzie i na New York University, gdzie kierował zajmującym się dziejami Europy Remarque Institute.
Przez ostatnie dwa lata życia Tony Judt chorował na chorobę Lou Gehriga; stała się ona z czasem ważnym tematem jego refleksji.

</doc>
<doc id="1082017" url="https://pl.wikipedia.org/wiki?curid=1082017" title="Prince Polo">
Prince Polo

Prince Polo – polski wafel czekoladowy. Sprzedawany w Czechach, Słowacji, Węgrzech, Litwie, Łotwie, Malcie, Ukrainie pod nazwą Siesta i na Islandii, gdzie znany jest jako Prins Póló, i przez wiele lat sprzedawany był jako jeden z nielicznych wafli czekoladowych oraz zyskał dużą popularność wśród ludności tego kraju. Gdy 11 marca 1999 roku przybył do Polski prezydent Islandii Ólafur Ragnar Grímsson, przyznał, że "„Całe pokolenie Islandczyków wyrosło na dwóch rzeczach – amerykańskiej coca-coli i polskim Prince Polo”".
Prince Polo został wprowadzony w 1955 r. przez Olza SA w Cieszynie. Jest to pokryty czekoladą wafel składający się z czterech warstw wafla połączonych czekoladowym wypełnieniem. Firma, która została założona w 1920 r., została kupiona w 1993 r. przez Kraft Jacobs Suchard, od 2013 pod nazwą Mondelēz International.
W 1995 r. na opakowaniu Prince Polo pojawiło się nowe logo, jednocześnie zmieniono opakowania oraz wprowadzono nowe smaki, poczynając od orzechowego, wprowadzonego w 1996 r., a następnie jabłkowego, karmelowego, mlecznego, kokosowego, piernikowego i Premium. Dodano również wafel w rozmiarze XXL (50 g).
Prince Polo na Islandii.
W latach pięćdziesiątych wafelki rozprzestrzeniły się w krajach Europy, a w szczególności na Islandii, gdzie stały się wielkim hitem. Popularności batonika na wyspie potwierdza opublikowanie przez lokalną gazetę Morgunblaðið artykułu na pierwszej stronie numeru z nagłówkiem - "„Prince Polo jest wyprzedane”". Przeciętny Islandczyk konsumuje około pół kilograma wafelków Prince Polo każdego roku. Spożycie batonika maleje systematycznie od 1970 roku, kiedy Islandczycy spożywali jeszcze kilogram Prince Polo rocznie. Przypuszcza się, że przyczyną spadku spożycia słodyczy było złagodzenie ograniczeń importowych przez Islandię w 1982 roku i pojawienie się produktów konkurencji.

</doc>
<doc id="1082018" url="https://pl.wikipedia.org/wiki?curid=1082018" title="Mosty i wiadukty w Poznaniu">
Mosty i wiadukty w Poznaniu

Mosty i wiadukty Poznania – artykuł dotyczy mostów (budowli inżynierskich pozwalających na ruch drogowy ponad przeszkodą wodną lub inną przeszkodą wynikającą z rzeźby terenu) oraz wiaduktów (przepraw pozwalających na poruszanie się ponad każdego rodzaju inną drogą), a także estakad zlokalizowanych na terenie miasta Poznania. W artykule uwzględniono również informacje na temat kładek przeznaczonych dla ruchu pieszego i rowerów, przejść podziemnych (tuneli) oraz przepustów.
Mosty na Warcie.
Na rzece Warcie w Poznaniu istnieje 9 przepraw. 6 z nich to mosty drogowe, 3 mosty kolejowe. Wśród mostów drogowych 4 posiadają torowisko tramwajowe. 
Wzdłuż biegu rzeki, z południa na północ, są to następujące mosty:
Ponadto istnieją:
Mosty na Cybinie.
Na rzece Cybinie w Poznaniu istnieje kilka przepraw. Dwie to mosty drogowe, w tym jeden z torowiskiem tramwajowym, dwie to mosty kolejowe. Wzdłuż biegu rzeki, ze wschodu na zachód, a następnie z południa na północ, są to następujące mosty i inne budowle inżynierskie:
Mosty historyczne.
Mosty obecnie nieistniejące, a budowane już od czasów średniowiecza, na wylocie dawnych murów miejskich w kierunku wschodnim, na trakcie ze Starego Rynku przez Chwaliszewo, Ostrów Tumski, Śródkę:
Mosty planowane.
W Poznaniu planowana jest budowa jeszcze co najmniej jeszcze jednego mostu przez Wartę, uzupełniającego obecny układ komunikacyjny:
Wiadukty drogowe.
Wiadukty drogowe w Poznaniu zlokalizowane są w centrum miasta - 3 wiadukty nazwane zwyczajowo "mostami" nad linią kolejową z dworca Poznań Główny w kierunku północnym, na drogach wyjazdowych w kierunku Warszawy, Katowic, Wrocławia i Piły oraz w innych ważnych punktach komunikacyjnych:
Wiadukty kolejowe.
W Poznaniu istnieje ponad 20 wiaduktów kolejowych, żaden z nich nie otrzymał oficjalnej nazwy.
Estakady.
W krajobrazie miasta występują również estakady - drogowa oraz tramwajowa:
Kładki.
"do uzupełnienia"
Przejścia podziemne.
"do uzupełnienia"

</doc>
<doc id="1082023" url="https://pl.wikipedia.org/wiki?curid=1082023" title="Dejmos (mitologia)">
Dejmos (mitologia)

Dejmos (także Trwoga; Deimos, , "Formido", "Metus" ‘trwoga’, ‘lęk’) – w mitologii greckiej uosobienie trwogi.
Uchodził za syna Aresa i Afrodyty oraz za brata Fobosa, Erosa, Anterosa i Harmonii. Wraz z Fobosem i Enyo towarzyszył swojemu ojcu na polu walki.
Jego imieniem został nazwany jeden z księżyców Marsa – Dejmos (Deimos).

</doc>
<doc id="1082027" url="https://pl.wikipedia.org/wiki?curid=1082027" title="Elżbieta Gaertner">
Elżbieta Gaertner

Elżbieta Gaertner (ur. 17 maja 1942 w Warszawie) – polska aktorka teatralna, telewizyjna i dubbingowa.

</doc>
<doc id="1082028" url="https://pl.wikipedia.org/wiki?curid=1082028" title="Karolis Zlatkauskas">
Karolis Zlatkauskas

Karolis Zlatkauskas (ur. 19 lutego 1985 r. w Wilnie) – litewski biathlonista, reprezentant kraju i olimpijczyk.

</doc>
<doc id="1082034" url="https://pl.wikipedia.org/wiki?curid=1082034" title="Danilo Napolitano">
Danilo Napolitano

Danilo Napolitano (ur. 31 stycznia 1981 w Vittoria) – włoski kolarz szosowy, zawodnik grupy UCI Professional Continental Teams Accent Jobs-Wanty.

</doc>
<doc id="1082036" url="https://pl.wikipedia.org/wiki?curid=1082036" title="Margarita Drobiazko">
Margarita Drobiazko

Margarita Aleksandrowna Drobiazko, ros. Маргарита Александровна Дробязко (ur. 21 grudnia 1971 w Moskwie) – rosyjska łyżwiarka figurowa reprezentująca Litwę, startująca w parach tanecznych z Povilasem Vanagasem. Razem zdobyli pierwsze medale w historii dla Litwy w łyżwiarstwie figurowym. Uczestniczka igrzysk olimpijskich (1992, 1994, 1998, 2002, 2006), brązowa medalistka mistrzostw świata, mistrzostw Europy i finału Grand Prix oraz trzynastokrotna mistrzyni Litwy. Zakończyła karierę amatorską w 2006 r.
Życie prywatne.
Drobiazko urodziła się w Moskwie, ale do szóstego roku życia mieszkała w Magadanie. W 1993 r. otrzymała obywatelstwo litewskie. W czerwcu 2000 r. Drobiazko wyszła za mąż za swojego partnera sportowego Litwina Povilasa Vanagasa.
Kariera.
Drobiazko zaczęła jeździć na łyżwach mając 6 lat, gdy zobaczyła inne dzieci jeżdżące na lodowisku. Przekonała swoją matkę, która chciała żeby Margarita została baleriną, aby mogła spróbować łyżwiarstwa. W wieku 12 lat rozpoczęła treningi tańca na lodzie, a jej pierwszymi trenerkami były Natalja Liniczuk, a następnie Natalja Dubowa. Jej pierwszym partnerem sportowym był Oleg Granionow.
W 1991 r. po przybyciu Vanagasa do Moskwy trenerka Tatjana Tarasowa sparowała go z Drobiazko. Margarita trenowała wcześniej balet i poświęciła karierę baleriny na rzecz łyżwiarstwa figurowego, zaś Povilas miał duże problemy z tańcem. Margarita uczyła go tańczyć, a niepowodzenia w treningu prowadziły do konfliktów, jednak żaden z nich nie wpłynął negatywnie na ich partnerstwo. Para trenowała w Moskwie, zaś po rozpadzie Związku Radzieckiego obydwoje zdawali sobie sprawę z dużej konkurencji w Rosji dlatego zdecydowali się reprezentować Litwę. Vanagas tak mówił o tej sytuacji: "Na początku było trudno, ponieważ między Rosją a Litwą panowała napięta sytuacja. A ponieważ Rita jest Rosjanką, to powodowało wiele problemów." Obydwoje myśleli, że ich współpraca będzie krótkoterminowa, a Vanagas po wypełnieniu dwuletniej służby wojskowej wróci na Litwę, aby studiować ekonomię. W pierwszym wspólnym sezonie wzięli udział w igrzyskach olimpijskich 1992 w Albertville, gdzie zajęli 16. miejsce. Był to pierwszy start litewskich łyżwiarzy figurowych na Zimowych Igrzyskach Olimpijskich po 64 latach nieobecności na arenie olimpijskiej. W 1994 r. poprawili swój rezultat olimpijski zajmując 12. miejsce na igrzyskach olimpijskich w Lillehammer. W sezonie 1994/1995 zadebiutowali w zawodach Grand Prix i zajmowali drugie miejsca w Sparkassen Cup on Ice oraz Skate Canada International.
Drobiazko i Vanagas przenieśli się do Kowna na Litwę, gdzie rozpoczęli treningi po okiem trenerki Jeleny Maslennikowej, która była ekspertem zarówno w tańcu na lodzie jak i tańcu towarzyskim. W 1995 r. para rozpoczęła dodatkowe treningi w Anglii z Betty Callaway, aby udoskonalić swoją technikę i poprawić umiejętności w tańcu współczesnym. W tym czasie skupili się także na poprawieniu swojej prezentacji nad czym pracowali z Jayne Torvill i Christopherem Deanem. Utytułowana para brytyjska była pod wrażeniem Drobiazko i Vanagasa dlatego zaproponowali im udział w ich rewii "World Tour" oraz rozpoczęli regularną współpracę przy choreografiach m.in. w sezonie 1996/1997 - taniec oryginalny "La Cumparsita" i taniec dowolny "Cool Jazz". 
W trzecim występie olimpijskim na igrzyskach olimpijskich w Nagano zajęli 8. miejsce. Od 1998 r. zaczęli regularnie stawać na podium zawodów Grand Prix. W 1999 r. Drobiazko i Vanagas dzielili swój czas między treningami w Kownie z Maslennikową oraz z Jeleną Czajkowską w Moskwie. W sezonie 1999/2000 zdobyli brązowe medale w finale Grand Prix, mistrzostwach Europy i mistrzostwach świata w Nicei. W kolejnych dwóch sezonach zdobyli dwa kolejne brązowe medale finału Grand Prix i wielokrotnie zajmowali miejsca tuż za podium. 
Ich czwarty występ olimpijski na igrzyskach olimpijskich 2002 w Salt Lake City był dla nich dużą szansą na medal zważając na ich utrzymywanie się w ścisłej czołówce światowej. Ostatecznie w kontrowersyjnym konkursie olimpijskim zajęli dopiero 5. miejsce. Wielu kibiców oraz opinia publiczna uważała, że Drobiazko i Vanagas regularnie niedoceniani przez sędziów co nie pozwoliło im m.in. na zdobycie medalu olimpijskiego. Po sezonie olimpijskim zdecydowali się na ogłoszenie zakończenia kariery amatorskiej i kontynuowanie występów w rewiach łyżwiarskich, a także przygotowanie się do pracy jako trenerzy.
Po dwóch sezonach przerwy Drobiazko i Vanagas wrócili do kariery amatorskiej wygrywając swój 12 tytuł mistrzów Litwy. Para zdecydowała się na powrót, aby wystąpić na igrzyskach olimpijskich po raz szósty. W sezonie swojego powrotu zdobyli trzynasty tytuł mistrzów Litwy, brązowy medal mistrzostw Europy w Lyonie i czwarte miejsce na mistrzostwach świata. Na igrzyskach olimpijskich 2006 w Turynie zajęli 7. miejsce. Ich występ olimpijski spowodował, że Drobiazko i Vanagas zostali pierwszymi łyżwiarzami figurowymi, którzy wystąpili na Zimowych Igrzyskach Olimpijskich aż pięciokrotnie. 
Osiągnięcia.
Z Vanagasem (Litwa)

</doc>
<doc id="1082041" url="https://pl.wikipedia.org/wiki?curid=1082041" title="Kebren">
Kebren

Kebren (także Cebran; gr. Kebrḗn, łac. Cebren) – w mitologii greckiej bóg i uosobienie rzeki w Troadzie w Azji Mniejszej w pobliżu Troi.
Był synem Okeanosa i Tetydy oraz ojcem Asterope i Hesperii. Jego imię wymieniane jest przez Homera w "Iliadzie" oraz u Apollodorusa w "Bibliotece" i Parteniusza w "Cierpieniach miłosnych".

</doc>
<doc id="1082043" url="https://pl.wikipedia.org/wiki?curid=1082043" title="Wyższe Seminarium Duchowne w Ełku">
Wyższe Seminarium Duchowne w Ełku

Wyższe Seminarium Duchowne w Ełku – seminarium duchowne diecezji ełckiej Kościoła rzymskokatolickiego.
Wyższe Seminarium Duchowne w Ełku zostało erygowane w 1992 r. przez bp. Wojciecha Ziembę w Wielki Czwartek 1992 r. Mieści się w zabytkowej kamienicy z początku XX wieku przy ul. Kościuszki. W 1995 r. uroczyście otwarto i poświęcono seminaryjną kaplicę. W siedzibie seminarium odbywają się liczne spotkania i konferencje np. sympozjum nt. książki Jana Pawła II „Przekroczyć próg nadziei” oraz sesja naukowa nt. książki bp. Bohdana Bejze pod hasłem „Jak dziś mówić o Bogu?”. W ramach Konwersatorium Środowisk Akademickich Diecezji Ełckiej w 2005 r. miało miejsce sympozjum „Kultura jako czynnik integracji społecznej”.

</doc>
<doc id="1082045" url="https://pl.wikipedia.org/wiki?curid=1082045" title="Indywidualne mistrzostwa świata w long tracku">
Indywidualne mistrzostwa świata w long tracku

Indywidualne mistrzostwa świata w long tracku – zawody żużlowe na długim torze, rozgrywane od 1957 roku. Do 1970 roku zawody organizowano pod szyldem indywidualnych mistrzostw Europy.
Klasyfikacja medalowa.
Poniższe zestawienia obejmują medalistów począwszy od roku 1971.

</doc>
<doc id="1082046" url="https://pl.wikipedia.org/wiki?curid=1082046" title="Droga wojewódzka nr 144">
Droga wojewódzka nr 144

Droga wojewódzka nr 144 (DW144) – droga wojewódzka w woj. zachodniopomorskim o długości 30,1 km łącząca drogę wojewódzką nr 106 w Nowogardzie z drogą krajową nr 20 w Chociwlu. Łączy także drogę nr 147 oraz drogą nr 146 z Nowogardem. Droga przebiega przez powiat goleniowski, powiat łobeski i powiat stargardzki. Trasa podlega Rejonowi Dróg Wojewódzkich w Stargardzie.
Zachodniopomorski Zarząd Dróg Wojewódzkich w Koszalinie określił ją jako drogę klasy G.
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Ponadto, od lutego 1986 roku do początku lat 2000. numer 144 był przypisany do drogi o relacji "Nowogard – Maszewo – Łęczyca – Stargard Szczeciński – Pyrzyce", która obecnie jest oznakowana jako droga wojewódzka nr 106.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem określonych odcinków oznaczonych znakiem zakazu B-19.
Do 13 marca 2021 r..
Wcześniej drogą wojewódzką nr 144 mogły poruszać się pojazdy o dopuszczalnym nacisku pojedynczej osi nie przekraczającym 8 ton.

</doc>
<doc id="1082048" url="https://pl.wikipedia.org/wiki?curid=1082048" title="DW144">
DW144



</doc>
<doc id="1082053" url="https://pl.wikipedia.org/wiki?curid=1082053" title="Reuilly – Diderot">
Reuilly – Diderot

Reuilly - Diderot – stacja 1. i 8. linii metra w Paryżu. Stacja znajduje się w 12. dzielnicy Paryża. Na linii 1 została otwarta 20 sierpnia 1900 r, a na linii 8 - 5 maja 1931.

</doc>
<doc id="1082054" url="https://pl.wikipedia.org/wiki?curid=1082054" title="Zespół aglosja-adaktylia">
Zespół aglosja-adaktylia

Zespół aglosja-adaktylia (zespół hipoplazji ustno-szczęko-kończynowej, zespół Hanharta, ang. oromandibular-limb hypogenesis / hypoplasia, OMLH, aglossia-adactylia, Hanhart syndrome) – rzadki zespół wad wrodzonych. U pacjentów z tym zespołem stwierdza się zmienny fenotyp, na który składają się wady kończyn, różnego stopnia hipoplazje języka do całkowitej (aglosji) włącznie, mikrostomia i mikrognacja. Opisano przypadek porażenia nerwów czaszkowych odpowiadający obrazowi zespołu Möbiusa ze współistniejącymi malformacjami czaszki i kręgów szyjnych. 
Etiologia zespołu nie jest znana. Kilkukrotnie stwierdzono pokrewieństwo rodziców dzieci z zespołem aglosji i adaktylii, co sugeruje dziedziczenie autosomalne recesywne.

</doc>
<doc id="1082057" url="https://pl.wikipedia.org/wiki?curid=1082057" title="Adam Kogut">
Adam Kogut

Adam Władysław Kogut (ur. 4 grudnia 1895 w Krakowie, zm. 16 kwietnia 1940 w Katyniu) – polski piłkarz, reprezentant kraju grający na pozycji napastnika, oraz lewego łącznika. Kapitan Wojska Polskiego, ofiara zbrodni katyńskiej.
Życiorys.
Był wychowankiem Robotniczego Klubu Sportowego z Krakowa, następnie trenował w dwóch innych krakowskich klubach: Polonii i Krakusie. W 1914 roku związał się z drużyną Cracovii, zdążył rozegrać zaledwie kilka meczów. Po wybuchu I wojny światowej wstąpił do 5 pułku piechoty Legionów Polskich. W czasie kryzysu przysięgowego odmówił złożenia przysięgi wierności Wilhelmowi II został wcielony do armii austriackiej i odesłany na front włoski, gdy wrócił, trafił do więzienia w Stanisławowie, gdzie internowany był przez władze ukraińskie do czerwca 1918. Po oswobodzeniu został żołnierzem Wojska Polskiego, zmienił też piłkarskie barwy przechodząc do Wisły Kraków brał udział już w pierwszym meczu Wisły po reaktywowaniu się klubu. 22 czerwca 1919 wystąpił w meczu Pogoń Lwów – Wisła. Na początku 1920 jako podporucznik, został odesłany do dyspozycji Dowództwa Okręgu Generalnego Kraków, służył w baonie zapasowym Wojsk Wartowniczych. Ta służba umożliwiała mu podjęcie treningów a nawet regularną grę, ponownie w barwach Cracovii, którą reprezentował do 1923, występując w 73 meczach, w których strzelił 75 bramek. Jego debiut i zarazem jedyny występ w reprezentacji narodowej miał miejsce w dniu 28 maja 1922 roku w Szwecji, gdzie rozegrał w biało-czerwonych barwach całe spotkanie. Nie strzelił w nim gola. W 1923 zdaje maturę, doskonali wiedzę z zakresu broni pancernej, otrzymuje awans na stopień kapitana w 1926. W 1927 zostaje zawodnikiem warszawskiej Polonii, gdzie gra przez dwa sezony. W 1927 zostaje przydzielony do garnizonu modlińskiego. Kończy w 1929 karierę sportową, nie ma żadnych dowodów na to, by był w jakikolwiek sposób związany z piłką w latach 30.
Został odznaczony Krzyżem Walecznych, Medalem Pamiątkowym za Wojnę 1918–1921, Krzyżem Niepodległości, i Medalem Dziesięciolecia Niepodległości.
Po wybuchu II wojny bierze udział w kampanii wrześniowej jako dowódca pociągu naprawczego broni pancernej. Miejsce i czas, gdy wpadł w ręce sowieckiej armii, nie są znane. Jego nazwisko jest na liście jeńców wojennych Kozielska nr 036/3 z dnia 16 kwietnia 1940 (poz. 8, nr teczki personalnej 2546) na podstawie której został przewieziony do lasku katyńskiego i tam zamordowany. Podczas ekshumacji zbiorowych mogił w Katyniu w 1943 zwłoki zostały zidentyfikowane i zarejestrowane pod numerem 809. 9 listopada 2007 Adam Kogut został pośmiertnie awansowany przez Prezydenta RP do stopnia majora.

</doc>
<doc id="1082059" url="https://pl.wikipedia.org/wiki?curid=1082059" title="Most Królowej Jadwigi w Poznaniu">
Most Królowej Jadwigi w Poznaniu

Most Królowej Jadwigi w Poznaniu – most drogowy na rzece Warcie, w granicach administracyjnych miasta Poznania.
Historia.
Otwarty w 22 lipca 1952 jako Most Juliana Marchlewskiego. Znajdujące się na nim torowisko obsługiwało pierwszy, po zniszczeniach II wojny światowej w Poznaniu, tramwaj łączący lewo- i prawobrzeżną część miasta. Projektantem mostu był prof. Lucjan Ballenstaedt. Patronem mostu do początku lat 90. XX wieku był polski i radziecki działacz komunistyczny Julian Marchlewski. Obecnie patronką jest Królowa Jadwiga – w latach 1384–1399 król Polski z dynastii Andegawenów. W 1986 poddany gruntownemu remontowi (zakończonemu miesiąc przed terminem, w czerwcu). 
W 1984, skacząc z tego mostu, popełnił samobójstwo poeta Andrzej Babiński.
Położenie i wymiary.
Jest położony pomiędzy mostem Przemysła I a mostem św. Rocha. Łączy lewobrzeżne osiedla Stare Miasto i Wildę (ul. Królowej Jadwigi, dawny Plac Zjednoczenia) z prawobrzeżnym Rataje – ul. Bolesława Krzywoustego. Znajduje się w ciągu I ramy komunikacyjnej.
Most ma 185 metrów długości i 22 metry szerokości:
Komunikacja.
Most stanowi fragment dwutorowej trasy tramwajowej łączącej dworzec kolejowy i centrum miasta z osiedlami na Ratajach. Z przeprawy korzystają linie tramwajowe i autobusowe na zlecenie Zarządu Transportu Miejskiego:
Most w literaturze.
Ryszard Danecki napisał o moście wiersz zatytułowany "Most Marchlewskiego" (datowany na 22 lipca 1952). Socrealistyczny utwór opiewa budowę obiektu i jego budowniczych.

</doc>
<doc id="1082066" url="https://pl.wikipedia.org/wiki?curid=1082066" title="Nation (stacja metra)">
Nation (stacja metra)

Nation – stacja linii nr 1, 2, 6 i 9 metra w Paryżu. Stacja znajduje się pomiędzy 11. a 12. dzielnicą Paryża. Na linii 1 stacja została otwarta 19 lipca 1900 r, na linii 2 - 2 kwietnia 1903, na linii 6 - 1 marca 1909, na linii 9 - 10 grudnia 1933. Stacja jest połączona z RER A
Kino.
Scena aresztowania Jallela (Sami Bouajila) przez policję ukazana została w filmie "Wina Woltera" (2000) w reżyserii Abdellatifa Kechiche'a. Została ona nakręcona przed wejściem do stacji metra Nation.

</doc>
<doc id="1082067" url="https://pl.wikipedia.org/wiki?curid=1082067" title="Misje święte">
Misje święte

Misje święte – dłuższe rekolekcje, które odbywają się w kościele katolickim w każdej parafii zwyczajowo co ok. 10 lat. Jest to czas słuchania nauk, codziennych nabożeństw (m.in. odnowienie przyrzeczeń chrzcielnych i ślubów małżeńskich, adoracja Krzyża Misyjnego) oraz przyjmowania sakramentów, jak spowiedzi, Eucharystii, sakrament namaszczenia chorych. 
Misje święte prowadzi misjonarz.

</doc>
<doc id="1082072" url="https://pl.wikipedia.org/wiki?curid=1082072" title="Georg von Peurbach">
Georg von Peurbach

Georg von Peurbach (także Purbach, Peuerbach, Purbachius, właśc. Georg Aunpekh; ur. 30 maja 1423 w Peuerbach koło Linzu, zm. 8 kwietnia 1461 w Wiedniu) – austriacki matematyk i astronom.
Życiorys.
Urodził się w miejscowości Peurbach w pobliżu Linzu. Studiował na Uniwersytecie Wiedeńskim. W latach 1448–1453 podróżował po Niemczech, Francji i Włoszech, wykładał astronomię m.in. na uniwersytetach w Padwie, Bolonii i Ferrarze. Powrócił do Wiednia i 28 lutego 1453 uzyskał tytuł Master of Arts. Na Uniwersytecie Wiedeńskim prowadził wykłady z filologii i literatury klasycznej. W 1454 został nadwornym astrologiem króla Węgier i Czech – Władysława V, a po jego śmierci – cesarza Fryderyka III. Jego uczniem i współpracownikiem był Regiomontanus.
Zmarł nieoczekiwanie 8 kwietnia 1461 w Wiedniu.
Twórczość.
Najbardziej znane dzieło Peurbacha to "Theoriae novae planetarum" (ukończone w 1454), oparte na teorii geocentrycznej Ptolemeusza, wydane przez Regiomantusa. Peurbach był też autorem tablic zaćmień i sinusów. W 1460, za namową kardynała Bessariona, rozpoczął tłumaczenie z greki "Almagestu" Ptolemeusza i opracowanie skróconej wersji tego dzieła. Przed śmiercią zdołał ukończyć tylko 6 z 13 tomów, pozostałe dokończył Regiomantus około 1462, a praca ta została wydana drukiem dopiero w 1496 pod tytułem "Epytoma… in Almagestum Ptolomei".

</doc>
<doc id="1082073" url="https://pl.wikipedia.org/wiki?curid=1082073" title="Gałów (Wrocław)">
Gałów (Wrocław)

Gałów – niewielkie osiedle na zachodnim skraju Wrocławia na prawym (wschodnim) brzegu rzeki Bystrzycy. Składa się z paru zabudowań zamieszkanych przez dwie lub trzy rodziny. Nosi tę samą nazwę, co wieś Gałów, leżąca po drugiej stronie Bystrzycy. Na południe od osiedla znajduje się wieś Samotwór, a na wschód (w odległości ok. 2 km) – pas startowy lotniska Strachowice. Znajdujące się na terenie Gałowa stawy, starorzecza Bystrzycy i rowy melioracyjne dają początek wypływającemu stąd strumieniowi Ryńka. 
W 1973, podczas przyłączania do miasta Wrocławia sąsiadujących wsi Jerzmanowo i Jarnołtów, dołączono również domy należące do wsi Gałów, a leżące na wschód od rzeki Bystrzycy.
Osiedle Gałów cyklicznie, co kilka lat, jest zalewane w wyniku opróżniania zbiornika retencyjnego w Mietkowie. Miejscowy samorząd wielokrotnie próbował odkupić zabudowania od zamieszkujących je rodzin, jednak mieszkańcy nieustannie odmawiają tłumacząc swoje decyzje atrakcyjnymi walorami estetycznymi okolicy. 
W pobliżu osiedla przejeżdża linia autobusowa o numerze 909 na trasie Nowy Dwór - Samotwór-Leśna (w przeszłości była to linia 609 - Dworzec Świebodzki/pl. Solidarności - Samotwór-Pałac/Samotwór-Leśna).

</doc>
<doc id="1082076" url="https://pl.wikipedia.org/wiki?curid=1082076" title="Droga wojewódzka nr 141">
Droga wojewódzka nr 141

Droga wojewódzka nr 141 (DW141) – droga wojewódzka w woj. zachodniopomorskim o długości 12,589 km łącząca drogę nr 106 z drogą nr 142, wraz z którą łączy Maszewo z drogą krajową nr 6. Droga przebiega przez powiat goleniowski i powiat stargardzki. Zarządcą drogi jest Rejon Dróg Wojewódzkich w Stargardzie.
Zachodniopomorski Zarząd Dróg Wojewódzkich w Koszalinie określił ją jako drogę klasy Z.
Droga na całej długości pozbawiona została kategorii drogi wojewódzkiej na mocy uchwały 1932/19 Zarządu Województwa Zachodniopomorskiego z 12 listopada 2019 roku w wyniku oddania do użytku drogi ekspresowej S6.
Pomimo wyłączenia numeru 141 z sieci dróg wojewódzkich nadal występuje w wykazie dróg wojewódzkich aktualizowanym przez Generalną Dyrekcję Dróg Krajowych i Autostrad oraz na stronie Zachodniopomorskiego Zarządu Dróg Wojewódzkich.

</doc>
<doc id="1082077" url="https://pl.wikipedia.org/wiki?curid=1082077" title="DW141">
DW141



</doc>
<doc id="1082078" url="https://pl.wikipedia.org/wiki?curid=1082078" title="Franklin (Missouri)">
Franklin (Missouri)

Franklin – miasto w Stanach Zjednoczonych, w stanie Missouri, w hrabstwie Howard. Według danych z 2000 roku miasto miało 112 mieszkańców.
Klimat.
Miasto leży w strefie klimatu subtropikalnego, umiarkowanego, łagodnego bez pory suchej i z gorącym latem, należącego według klasyfikacji Köppena do strefy "Cfa". Średnia temperatura roczna wynosi 12,6 °C, a opady 990,6 mm. Średnia temperatura najcieplejszego miesiąca - lipca wynosi 25,5 °C, natomiast najzimniejszego stycznia -2,2 °C. Najniższa zanotowana temperatura wyniosła -31,1 °C, a najwyższa 42,8 °C. Miesiącem o najwyższych opadach jest maj o średnich opadach wynoszących 121,9 mm, natomiast najniższe opady są w styczniu i wynoszą średnio 40,6 mm.

</doc>
<doc id="1082080" url="https://pl.wikipedia.org/wiki?curid=1082080" title="Conrad-Alexandre Gérard">
Conrad-Alexandre Gérard

Conrad Alexandre Gérard de Rayneval (ur. w 1729 w Masevaux (górna Alzacja, dziś Haut-Rhin, zm. 16 kwietnia 1790 w Paryżu) – francuski dyplomata, był pierwszym ambasadorem Francji w USA. Jego bratem był Joseph-Mathias Gérard de Rayneval, również dyplomata.
Młodość.
Jego ojciec Claude Gérard był urzędnikiem fiskalnym ("procureur fiscal") miasta i patrycjatu Masevaux, zajmował się sądownictwem, rozliczeniami finansowymi i inną praca administracyjną. Jego matką była prawdziwa Alzatka Marie France Wetzel.
Conrad Alexandre uczęszczał do jezuickiego kolegium w Colmar, potem na uniwersytet w Strasburgu. Uzyskawszy tytuł doktora praw (1749) został adwokatem. W wieku lat 26 mówił bardzo płynnie po angielsku i niemiecku. Wkrótce potem Gérard wstąpił w służbę króla Ludwika XV. W roku 1753 został sekretarzem misji dyplomatycznej ("secrétaire de légation") do elektora Palatynatu w Mannheim.
Wiedeń.
Następnie zatrudniony jako sekretarz hrabiego du Châtelet-Lomont, ambasadora Francji w Wiedniu (1761-1766). Jego młodszy brat był rezydentem francuskim w Gdańsku i popierał konfederatów barskich przeciw Stanisławowi Augustowi.
W 1770 jako francuski dyplomata od spraw austriackich, dbał by wszystko odbyło się jak należy, gdy młoda Maria Antonina wyruszała do Francji, by poślubić Ludwika XVI. Komisarz spraw zagranicznych (1766-1778) i sekretarz rady stanu ("secrétaire du conseil d’état" – 1776).
USA.
6 lutego 1778 Gérard, Benjamin Franklin, Silas Deane i Arthur Lee podpisali francusko-amerykański traktat sojuszniczy (1778) i francusko-amerykański traktat o przyjaźni i handlu między USA i Francją. Francja oficjalnie uznała istnienie i niepodległość USA. Odpowiednie instrukcje wydał ówczesny francuski MSZ Charles Gravier de Vergennes. Tym samym Gérard stał się pierwszym ambasadorem Francji w USA.
12 lutego 1778 przybył do Ameryki (Filadelfia) z flotą, która dowodził Charles Henri d'Estaing. Wspierał finansowo autorów oddanych rewolucji amerykańskiej, wśród których najbardziej znanym był Thomas Paine. Obdarowywał niektórych członków Kongresu kosztownymi prezentami by związać ich mocniej z Francją, co przez niektórych było źle widziane. Jego pobyt w USA trwał 17 miesięcy. w Filadelfii.
Powrót do Francji.
Za zasługi dla Francji Ludwik XVI nobilitował go w końcu 1778 roku. Po 1781 roku był królewskim pretorem w Strasbourgu. Interesował się tytoniem i jego uprawą. Tytoń przywieziony z Ameryki uprawiał we Francji. Zmarł w Paryżu 16 kwietnia 1790 roku.
Dzięki jego pamięci w USA, wielu Alzatczyków mogło się w XIX wieku swobodnie osiedlać w Stanach Zjednoczonych. Dokładnie 200 lat po podpisaniu traktatów francusko-amerykańskich, koledż w Masevaux wybrał Gérarda na swego patrona.

</doc>
<doc id="1082081" url="https://pl.wikipedia.org/wiki?curid=1082081" title="Conrad Alexandre Gérard">
Conrad Alexandre Gérard



</doc>
<doc id="1082083" url="https://pl.wikipedia.org/wiki?curid=1082083" title="Cmentarz mariawicki w Warszawie">
Cmentarz mariawicki w Warszawie

Cmentarz mariawicki w Warszawie – nekropolia założona w 1912, położona na Woli, przy ulicy Wolskiej 186 na terenie parafii Matki Boskiej Nieustającej Pomocy. Na cmentarzu chowani są wierni Kościoła Starokatolickiego Mariawitów i Kościoła Katolickiego Mariawitów. 
Nekropolia zajmuje prostokątny teren o powierzchni 0,6 ha, znajdujący się pomiędzy nowym a starym kościołem parafialnym. Liczba pochowanych na nim osób, z powodu zniszczenia lub zaginięcia dokumentacji, nie jest możliwa do ustalenia.
Opis.
Na początku działalności niezależnego kościoła mariawitów zmarłych chowano głównie cmentarzu Bródnowskim. Z chwilą utworzenia parafii po drugiej stronie Wisły (ok. 1907) mariawici zwrócili się do władz państwowych o wyznaczenie nowego terenu pochówków. Pierwotnie miał to być cmentarz wolski, lecz Kościół rzymskokatolicki bronił się, że w okolicy znajdują się większe cmentarze ewangelickie i prawosławny, i to one w pierwszej kolejności powinny przyjąć zmarłych mariawitów.
W maju 1911 rząd rosyjski nakazał władzom gminy Czyste, aby wymówiły osobom prywatnym dzierżawę gruntów „poduchownych”, gdyż miał z nich powstać cmentarz mariawicki. Miał on zajmować 3 morgi, czyli około 1,68 ha. Oficjalnie nekropolię mariawicką otwarto 13 października 1912. Do dziś zachował nagrobek wystawiony w tymże samym roku nad miejscem spoczynku Julii z Baranowskich Habikiewicz, zmarłej 24 grudnia 1912. Cmentarz służył czterem warszawskim parafiom mariawickim do 1945.
Zarysy cmentarzyka widoczne są m.in. na planach Warszawy z 1916 i 1924, lecz różnią się one kształtem. W 1916, wraz z poszerzeniem granic Warszawy, cmentarz znalazł się w granicach miasta, lecz połączenie z śródmieściem uzyskał dopiero w 1924, kiedy między nim a cmentarzem wolskim utworzono pętlę tramwajową.
Do 1925 na terenie cmentarza znajdowała się tylko kaplica i dopiero rok później, udało się wystawić kościółek Matki Boskiej Nieustającej Pomocy wraz z plebanią. W czasie II wojny światowej podzielił on los innych warszawskich świątyń mariawickich i uległ zniszczeniu. Odbudowano go dopiero w latach 60. XX w. (świątynia istnieje do dzisiaj, ale nie jest już użytkowana).
Po 1945 teren cmentarza uległ zmniejszeniu i obecnie znajduje się w między ulicą Wolską a zajezdnią autobusowo-tramwajową. W latach 70. XX w. cmentarz został uporządkowany i otoczony parkanem, a od 1994 do 1997 na jego zachodnim skraju wybudowano nową, obszerną świątynię.
Nagrobki przedwojenne nie wyróżniają się okazałością lub poziomem artystycznym. Także wśród nowszych pomników dominują proste formy typowe dla współczesnych polskich nekropolii, a wyjątkiem jest tylko nagrobek pułkownika Józefa Grabczyka (zm. 2003) z posągiem leżącej alegorii Smutku.
Pochowani na cmentarzu.
Wzdłuż głównej alejki, groby znajdują się prostopadle i rzędowo. Na cmentarzu mariawickim pochowani są m.in.:

</doc>
<doc id="1082087" url="https://pl.wikipedia.org/wiki?curid=1082087" title="Sexual Healing">
Sexual Healing

Sexual Healing – piosenka nagrana w 1982 przez amerykańskiego wokalistę soulowego Marvina Gaye’a. Był to jego pierwszy singiel wydany od czasu odejścia z wytwórni Motown.
Wersja Sary Connor.
W 2007 roku interpretację utwory wydała niemiecka wokalistka Sarah Connor, "„Soulicious”" (2007). Utwór został wyprodukowany przez duet Kay Denar i Rob Tyger oraz wydany jako drugi singel z albumu. Piosenka została nagrana z gościnnym udziałem amerykańskiego piosenkarza R&amp;B, Ne-Yo, lecz jedynie w wersji wideo. Singel został wydany w czerwcu 2007 roku w Niemczech, Austrii oraz Szwajcarii.
Do singla został nakręcony kontrowersyjny teledysk ukazujący sceny z filmu erotycznego z roku 1986 "9 1/2 tygodnia". Teledysk odzwierciedla podstawowe sceny erotyczne jakie ukazały się we wcześniej wspomnianym filmie. Wideoklip spotkał się z wyrazami krytyki ze strony fanów.
„Sexual Healing” zadebiutował na 11. pozycji w Niemczech, 41. w Szwajcarii oraz 47. w Austrii. Oprócz Austrii były to najwyższe miejsca jakie osiągnął utwór.

</doc>
<doc id="1082089" url="https://pl.wikipedia.org/wiki?curid=1082089" title="Franklin (Minnesota)">
Franklin (Minnesota)

Franklin – miasto w Stanach Zjednoczonych, w stanie Minnesota, w hrabstwie Renville. Według danych z 2000 roku miasto miało 498 mieszkańców.

</doc>
<doc id="1082092" url="https://pl.wikipedia.org/wiki?curid=1082092" title="Most Przemysła I w Poznaniu">
Most Przemysła I w Poznaniu

Most Przemysła I w Poznaniu – most drogowy na rzece Warcie, w granicach administracyjnych miasta Poznania, otwarty 30 czerwca 1973. Projekt mostu powstał w Gdańskim Biurze Projektów Budownictwa Komunalnego, a głównym projektantem był mgr inż. Maksymilian Wolff. Most bywa błędnie nazywany "mostem Przemysława I".
Położenie i budowa.
Jest położony pomiędzy mostem Dębińskim (kolejowym), a mostem Królowej Jadwigi, w ciągu ul. Hetmańskiej, a zarazem II ramy komunikacyjnej Poznania. Przed otwarciem Wschodniej Obwodnicy Poznania (czerwiec 2012) przez most biegła także droga krajowa nr 5 oraz trasa europejska E261. Do grudnia 2014 obiekt leżał w ciągu drogi krajowej nr 11. Konstrukcja łączy lewobrzeżną dzielnicę/osiedle Wilda z prawobrzeżnym osiedlem Rataje. 
Most ma 215 metrów długości i 30,78 metrów szerokości. Znajdują się na nim:
Patron.
Patronem mostu jest Przemysł I – książę wielkopolski.
Przyroda.
W pobliżu mostu natrafiono w pierwszych latach XXI wieku na ślady bytowania rzadkich dla rejonu Poznania ważek z gatunku gadziogłówka żółtonoga (rodzina gadziogłówkowate), związanych z wielkimi rzekami.

</doc>
<doc id="1082095" url="https://pl.wikipedia.org/wiki?curid=1082095" title="Junglist">
Junglist

Junglist – slangowe określenie fana muzyki jungle (oryginalnie) i drum and bass. Junglist jest czasem utożsamiany z innym slangowym jamajskim określeniem "rude bwoy" oznaczającym pierwotnie gangstera.
Ludzie określani tym mianem tworzą rodzaj subkultury skupionej wokół muzyki. Subkultura, podobnie jak muzyka, wywodzi się z wielu środowisk, przede wszystkim od jamajskich rude boys oraz środowiska rave i była szczególnie zauważalna na początku lat 90. XX wieku w Wielkiej Brytanii, chociaż nigdy fani muzyki jungle nie byli tak bardzo rozpoznawalni jak przynależący do, przykładowo, subkultury punk.
Odwołania do słowa "junglist" i synonimów zawiera wiele utworów z gatunku drum and bass, szczególnie starszych, określanych jako jungle, inspirowanych muzyką jamajską (przede wszystkim ragga). W tekstach pojawiają się szczególnie często określenia "original junglists", "original rude bwoys" lub "jungle soldiers".
Jungliści bywają kojarzeni z częstym używaniem marihuany i ubieraniem się w bojówki, bluzy z kapturem i ziemiste kolory.

</doc>
<doc id="1082099" url="https://pl.wikipedia.org/wiki?curid=1082099" title="Franklin (Michigan)">
Franklin (Michigan)

Franklin – wieś w USA, w stanie Michigan, na Półwyspie Dolnym. w hrabstwie Oakland. Według danych z 2000 roku miasto miało 2944 mieszkańców.

</doc>
<doc id="1082101" url="https://pl.wikipedia.org/wiki?curid=1082101" title="Stefan Popiel (piłkarz)">
Stefan Popiel (piłkarz)

Stefan Ignacy Dominik Popiel h. Sulima (ur. 19 maja 1896 w Skawinie, zm. 22 grudnia 1927 w Małej) – polski piłkarz, porucznik rezerwy piechoty Wojska Polskiego. 
Życiorys.
Polski bramkarz, oraz wychowanek Cracovii był jej zawodnikiem od 1909 do 1924, a w 1919 gościnnie występował w Wiśle Kraków. Z Cracovią walczył w dwóch finałach Mistrzostw Galicji w 1913 i 1914 gdzie zagrał w 6 meczach, a także w finałach Polski w 1921 i 1922 rozgrywając w nich 10 gier. W 1921 wywalczył z nią tytuł mistrzowski. Łącznie w „Pasach” rozegrał 129 meczów, w tym 34 spotkania w oficjalnych rozgrywkach. Nazywany był następcą Józefa Lustgartena. U schyłku kariery był określany jako "najlepszy bramkarz, jakiego Polska wydała".
Był bratankiem znanego polityka galicyjskiego, Karola Popiela. Był właścicielem ogromnych majątków ziemskich. 
W czasie I wojny światowej walczył w szeregach cesarskiej i królewskiej Armii. Jego oddziałem macierzystym był pułk piechoty nr 13. Na stopień podporucznika rezerwy został mianowany ze starszeństwem z 1 stycznia 1917 w korpusie oficerów piechoty. Został odznaczony Srebrnym Medalem Waleczności 1 klasy i Krzyżem Wojskowym Karola.
Uczestniczył w wojnie z bolszewikami w 1920. Został odznaczony dwukrotnie Krzyżem Walecznych (po raz pierwszy w 1921), między innymi za obronę Kamionki Strumiłowej. Po wojnie został zweryfikowany w stopniu porucznika ze starszeństwem z dniem 1 czerwca 1919 i 2646. lokatą w korpusie oficerów rezerwowych piechoty. W latach 1923–1924 posiadał przydział mobilizacyjny do 20 pułku piechoty w Krakowie.
Śmierć.
Poniósł śmierć w tajemniczych okolicznościach 22 grudnia 1927 w swoim majątku w Małej Wsi. Początkowo ogłoszono, że popełnił samobójstwo, później jednak pojawiły się policyjne informacje, że przed powieszeniem został śmiertelnie pobity przez nieustalonych sprawców.
25 grudnia 1927, w krakowskim dzienniku „Czas” został opublikowany nekrolog o treści „Stefan Sulima-Popiel porucznik rez. W.P. 20 pułku piechoty, odznaczony 2 krzyżami za waleczność, przeżywszy lat 31, zakończył życie dnia 22 grudnia 1927 r. w majątku Mała wskutek skrytobójczego morderstwa. O czem w smutku pogrążona żona z synem, rodzice i rodzeństwo zawiadamiają Krewnych, Przyjaciół i Znajomych. O dniu pogrzebu nastąpią osobne powiadomienia”. W powtórnym nekrologu, opublikowanym w tym samym dzienniku 30 grudnia 1927 oraz 1 stycznia 1928, prócz powielonych informacji z pierwszej publikacji, podano datę zgonu 21 grudnia 1927 oraz poinformowano o terminie pogrzebu na 31 grudnia 1928 w Krakowie.
Stefan Popiel został pochowany na Cmentarzu Rakowickim w Krakowie (kwatera FC-wsch-7 po prawej Wołkowskich).
Według doniesienia w tygodniku „Stadion” z 1 stycznia 1929 wskutek przeżyć po śmierci syna, zmarła matka Stefana Popiela, jednak w treści ww. nekrologów jako zawiadamiający o jego śmierci widnieli "rodzice".

</doc>
<doc id="1082105" url="https://pl.wikipedia.org/wiki?curid=1082105" title="Most Dębiński w Poznaniu">
Most Dębiński w Poznaniu

Most Dębiński (Most Starołęcki) w Poznaniu – most kolejowy na rzece Warcie, w granicach administracyjnych miasta Poznania.
Położenie.
Jest położony pomiędzy dwoma mostami drogowymi: Lucjana Ballenstedta i Przemysła I, w ciągu linii kolejowej Poznań-Kluczbork. Łączy lewobrzeżną dzielnicę Dębina (Osiedle Zielony Dębiec) z prawobrzeżną dzielnicą Starołęką (Osiedle Starołęka-Minikowo-Marlewo).
Historia.
Pierwsza konstrukcja w tym miejscu powstała w latach 1874-1875. Był to obronny most kolejowy o rozpiętości 198 metrów. Pięcioprzęsłowa konstrukcja stalowa z dźwigarami wspornikowymi miała oryginalną konstrukcję - otóż dwa przęsła skrajne, oraz środkowe posiadały łukowatą kratownicę i dolną płytę. Opierały się one zaś nie na filarach, a na dwóch pozostałych przęsłach o górnej płycie, oraz na przyczółkach. Każde z przęseł o górnym blacie wspierało się na dwóch filarach, most łącznie miał ich zatem cztery, z czego dwa wschodnie znajdowały się w nurcie rzeki. Była to pierwotnie konstrukcja jednotorowa. Most z obu stron zamykały bramy o żelaznych wrotach. Zdobiły je wieżyczki. Na przyczółku zachodnim od strony północnej i na przyczółku wschodnim od strony południowej zbudowano budynki łączące funkcję blokhauzów i wartowni na planie prostokąta o wymiarach 6 m na 9 m, które krótszym bokiem były zwrócone do bramy. Ich czoła miały obwód półkolisty, wyposażono je w strzelnice dla karabinów. Budynki te wieńczyły blanki.
W 1903 roku dodano kładkę dla pieszych, a w 1910 roku od strony południowej, na osobnej konstrukcji kratownicowej ułożono drugi tor. Bramy i blokhauzy-wartownie rozebrano w dwudziestoleciu międzywojennym.
Most został wysadzony przez wycofujące się we wrześniu 1939 polskie wojsko. Niemcy dość szybko odbudowali oba tory wykorzystując do tego celu resztki zniszczonego mostu. Nowa konstrukcja miała budowę blachownicową. Most został ponownie wysadzony przez wycofujące wojska, tym razem niemieckie, podczas walk na początku 1945 roku.
Most ponownie odbudowano po zakończeniu II wojny światowej, przy czym konstrukcja toru południowego nawiązuje do pierwotnej konstrukcji. W 1971 roku nazwano go oficjalnie "Mostem Dębińskim""." Most posiadał również przejście techniczne, które przez pieszych było wykorzystywane jako kładka łącząca Starołękę z Dębcem. Od 9 grudnia 2012 roku czynny był tylko jeden tor z uwagi na zły stan jednego z przęseł. Ruch odbywał się wahadłowo. Z uwagi na zły stan techniczny kładki, w lutym 2013 roku została ona oznakowana zakazem przejścia dla osób nieupoważnionych. Z czasem, dla bezpieczeństwa, wejście zostało z obu stron zaspawane z zamiarem przywrócenia mu, po remoncie mostu, funkcji przejścia dla pracowników technicznych PKP (przejście nie spełniało norm prawnych przewidzianych dla kładek). Ostatecznie kładkę odtworzono w trakcie remontu całego mostu i w 2015 zadeklarowano, że będzie ogólnodostępna, choć na maj 2019 możliwość legalnego z niej korzystania wciąż nie była zapewniona.
Opis.
Współczesny most ma 2 tory kolejowe. Jego remont odbywał się w latach 2014-2015, przy czym dojście do kładki dla pieszych dobudowano dopiero w 2017.

</doc>
<doc id="1082106" url="https://pl.wikipedia.org/wiki?curid=1082106" title="Rów głębokomorski">
Rów głębokomorski



</doc>
<doc id="1082107" url="https://pl.wikipedia.org/wiki?curid=1082107" title="Petsamo">
Petsamo



</doc>
<doc id="1082110" url="https://pl.wikipedia.org/wiki?curid=1082110" title="Son of a Preacher Man (Sarah Connor)">
Son of a Preacher Man (Sarah Connor)



</doc>
<doc id="1082114" url="https://pl.wikipedia.org/wiki?curid=1082114" title="Absolutely Free">
Absolutely Free

Absolutely Free – drugi album prowadzonej przez Franka Zappę grupy The Mothers of Invention. Autorem wszystkich kompozycji jest Frank Zappa.
Lista utworów.
Album zawiera następujące utwory:
Twórcy.
Twórcami albumu są:

</doc>
<doc id="1082119" url="https://pl.wikipedia.org/wiki?curid=1082119" title="Most Lucjana Ballenstedta w Poznaniu">
Most Lucjana Ballenstedta w Poznaniu

Most Lucjana Ballenstedta w Poznaniu – most drogowy na rzece Warcie. Pierwsza przeprawa w granicach administracyjnych miasta Poznania od południa – zgodnie z nurtem rzeki (wcześniejszy most znajduje się w Rogalinku). Następnymi mostami na północ są: kolejowy most Dębiński i drogowy most Przemysła I.
Leży w ciągu wspólnego odcinka autostrady A2, dróg ekspresowych S5, S11 oraz tras europejskich E30 i E261. Łączy lewobrzeżne Osiedle Zielony Dębiec i miasto Luboń (węzeł "Poznań Luboń"), z prawobrzeżnym Osiedlem Krzesiny-Pokrzywno-Garaszewo (węzeł "Poznań Krzesiny"). Stanowi element południowej obwodnicy Poznania.
Most ma 306 metrów długości i po 2 jezdnie po 18,09 metrów każda (3 pasy w każdym kierunku oraz pas awaryjny).
Patronem mostu jest prof. Lucjan Ballenstedt – poznański budowniczy mostów.
Do 2008 roku konstrukcja nosiła nazwę z błędną pisownią nazwiska patrona – "Lucjana Ballenstaedta".

</doc>
<doc id="1082123" url="https://pl.wikipedia.org/wiki?curid=1082123" title="Danton (film)">
Danton (film)

Danton – francusko-polski dramat historyczny z 1983 roku w reżyserii Andrzeja Wajdy. Adaptacja dramatu Stanisławy Przybyszewskiej pt. "Sprawa Dantona".
W założeniu film miał być realizowany w Polsce na zamówienie wytwórni Gaumont, jednakże wprowadzenie w grudniu 1981 roku stanu wojennego w Polsce zniweczyło zarówno plany realizacji, jak i dystrybucji filmu w kraju. Nie rezygnując z tworzenia, reżyser przeniósł cały projekt do Francji, gdzie zrealizował go przy udziale grupy polskich aktorów. Po realizacji zdjęć niektórzy zdecydowali się na pozostanie za granicą (m.in. Andrzej Seweryn i Wojciech Pszoniak) ze względu na trwający wciąż w kraju stan wojenny.
Fabuła.
Akcja rozpoczyna się wiosną 1794 r., gdy w rewolucyjnej Francji szaleje już wprowadzony przez Dantona terror. Agresywny Saint-Just zachęca Robespierre’a do wystąpienia przeciw Dantonowi i jego zwolennikom, coraz bardziej zagrażającym aktualnej władzy. Na burzliwym posiedzeniu Komitetu Ocalenia Publicznego Billaud jawnie oskarża ich o działalność kontrrewolucyjną wymierzoną przeciw komitetom. Robespierre wprawdzie przeciwstawia się aresztowaniu i sądzeniu Dantona, lecz z trudem narzuca swe zdanie innym członkom Komitetu zaniepokojonych wpływami Dantona i jego popularnością. Sygnałem ostrzegawczym dla niego ma być likwidacja redagowanej przez Desmoulinsa gazety dantonistów „Vieux Cordelier”.
Danton, który otrzymuje poufne ostrzeżenie, że rząd zmierza do aresztowania go wraz z najbliższymi współpracownikami, lekceważy je licząc na swą popularność wśród ludu Paryża i nietykalność osiągniętą dzięki zasługom dla rewolucji. Z inicjatywy Robespierre’a, który nadal pragnie go oszczędzić, dochodzi do poufnego spotkania obu przywódców, lecz nie skutkuje ono dojściem do porozumienia. Wówczas zdecydowany już Robespierre postuluje w Komitecie Ocalenia szybkie osądzenie Dantona w obawie przed radykalnymi działaniami z jego strony. Raport Saint-Juste’a jest podstawą do przygotowania listy osób przeznaczonych do uwięzienia. W nocy dochodzi do aresztowania dantonistów z ich przywódcą, internowanych w Pałacu Luksemburskim, a następnie zostaje im wytoczony publiczny proces, w którym Danton początkowo ma nadzieję odnieść kolejny sukces. Jako świetny mówca stacza swój ostatni wielki pojedynek ze stronniczym sądem. Ale jedynym celem zafałszowanego procesu politycznego jest skazanie „kontrrewolucyjnych spiskowców” na śmierć.
Produkcja.
Pierwowzorem filmowego "Dantona" była wielokrotnie wystawiana sztuka Stanisławy Przybyszewskiej pod tytułem "Sprawa Dantona". Jej autorka przedstawiała organizatora terroru jakobińskiego podczas rewolucji francuskiej, Maximiliena de Robespierre, jako nieprzekupnego krzewiciela wielkich idei, podczas gdy Georges Danton jawił się według Przybyszewskiej jako skorumpowany populista i zdrajca. Taki ton też przeważał w wystawianej przez Andrzeja Wajdę reinterpretacji dzieła Przybyszewskiej z 1977 roku, w której reżyser "Ziemi obiecanej" uszlachetniał Robespierre’a kosztem Dantona. O ile teatralny wykonawca Robespierre’a, Wojciech Pszoniak, miał się pojawić w planowanej przez Wajdę adaptacji filmowej, o tyle rolę filmowego Dantona Wajda przewidział dla Gérarda Depardieu. Ten ostatni wynegocjował zgodę ze strony francuskiego Ministerstwa Kultury na dofinansowanie produkcji polskiego reżysera.
Prace nad filmem trwały od 1980 roku, jednak w trakcie kręcenia filmu w Polsce został wprowadzony stan wojenny, wskutek czego Wajda pośpiesznie wyemigrował wraz z częścią obsady do Francji. Tam też, pod wpływem nasilających się komunistycznych rządów terroru w jego ojczyźnie, zmienił przesłanie utworu. Wajda zniwelował cechujące sztukę Przybyszewskiej dysproporcje w wizerunku głównych bohaterów sztuki. Robespierre pozbawiony został kwestii „znajdźcie ten punkt, gdzie zaczął się błąd”, która pada w momencie, gdy nabiera on wątpliwości co do swoich działań; w wersji filmowej jest bardziej przebiegły i zaprowadza Dantona na szafot. Jednak w filmie to Danton cechuje się większą charyzmą, finansowany jest dobrowolnie przez wielmożów z Francji i Anglii, którzy pokładają w nim nadzieję na zakończenie rządów terroru. Danton w wykonaniu Depardieu ma również poparcie ludu, a jego śmierć na szafocie przesądza paradoksalnie o losie, który – jak sugeruje Wajdowski film – czeka Robespierre’a.
Część zdjęć zrealizowano we wnętrzach naturalnych i w plenerze, co zmniejszyło nieco „teatralność” tekstu. Niemniej "Danton" oddziałuje głównie za pomocą głównych postaci – protagonistów: Robespierre’a i Dantona. Zdjęcia do filmu kręcono w takich miejscowościach jak Paryż, Wersal i Senlis oraz w departamencie Sekwana i Marna (Jossigny, Guermantes).
Nagrody i wyróżnienia.
W 1982 roku film "Danton" otrzymał Nagrodę Louisa Delluca dla najlepszego filmu francuskiego.

</doc>
<doc id="1082124" url="https://pl.wikipedia.org/wiki?curid=1082124" title="Franklin (Massachusetts)">
Franklin (Massachusetts)

Franklin – miasto w Stanach Zjednoczonych, w stanie Massachusetts, w hrabstwie Norfolk.
Klimat.
Miasto leży w strefie klimatu kontynentalnego, wilgotnego, z gorącym latem, i surową zimą, należącego według klasyfikacji Köppena do strefy "Dfa". Średnia temperatura roczna wynosi 10,1°C, a opady 1193,8 mm (w tym do 98,1 cm opadów śniegu). Średnia temperatura najcieplejszego miesiąca – lipca wynosi 23,0°C, natomiast najzimniejszego -3,4°C. Miesiącem o najwyższych opadach jest listopad o średnich opadach wynoszących 114,3 mm, natomiast najniższe opady są w lutym i wynoszą średnio 86,4 mm.

</doc>
<doc id="1082134" url="https://pl.wikipedia.org/wiki?curid=1082134" title="Håkon">
Håkon



</doc>
<doc id="1082135" url="https://pl.wikipedia.org/wiki?curid=1082135" title="Droga wojewódzka nr 148">
Droga wojewódzka nr 148

Droga wojewódzka nr 148 (DW148) – droga wojewódzka w zachodniej części Polski, w województwie zachodniopomorskim. Biegnie ze Starogardu Łobeskiego przez Łobez do Drawska Pomorskiego. Długość trasy wynosi około 33,7 km. Leży na obszarze powiatów: łobeskiego i drawskiego.
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem określonych odcinków oznaczonych znakiem zakazu B-19.
Do 13 marca 2021 r..
We wcześniejszych latach na drodze wojewódzkiej nr 147 obowiązywały ograniczenia dopuszczalnego nacisku na pojedynczą oś:

</doc>
<doc id="1082137" url="https://pl.wikipedia.org/wiki?curid=1082137" title="Zgromadzenie Sióstr Franciszkanek od Cierpiących">
Zgromadzenie Sióstr Franciszkanek od Cierpiących

Franciszkanki od cierpiących, Zgromadzenie Sióstr Franciszkanek od Cierpiących – wspólnota niehabitowych sióstr zakonnych założona w końcu XIX wieku przez siostrę Kazimierę Gruszczyńską z pomocą bł. Honorata Koźmińskiego. Patronką zgromadzenia jest Matka Boża Nieustającej Pomocy.
Opis Zgromadzenia.
Za założycieli zgromadzenia uznaje się ks. Honorata Koźmińskiego i s. Kazimierę Gruszyńską. Stowarzyszenie powstało w 1882 r., w czasach, gdy Polska znajdowała się pod zaborami i kiedy zakony habitowe zostały skasowane przez zaborców. Pierwszą placówką był dom w Warszawie przy ul. Wilczej 7, który działał pod osłoną dobroczynnego zakładu "Przytulisko" i gdzie obecnie ma swą siedzibę Zarząd Generalny.
Siostry Franciszkanki za przykładem św. Franciszka kształtują swoje życie na Ewangelii. Zgromadzenie przejęło ideały swej Założycielki, która z miłości do Chrystusa pragnęła poświęcić swe życie służbie chorym i cierpiącym. Wierne franciszkańskiemu charyzmatowi zakonnice szczególną uwagę zwracają na umiłowanie i praktykowanie ubóstwa, pogodę ducha, wyrzeczenie się siebie, ducha pokuty, umartwienia i poświęcenia dla chorych.

</doc>
<doc id="1082140" url="https://pl.wikipedia.org/wiki?curid=1082140" title="Melie">
Melie

Melie (także Melia; gr. "Melía", "Melíē", łac. "Melia" – 'jesion' ) – w mitologii greckiej nimfa związana z jesionem, będąca jedna z Meliad.
Bohaterka o imieniu Melia występowała w kilku mitach. Według jednych z nich była matką Amykosa i kochanką Posejdona. Według innych była córką Okeanosa i siostrą Ismenosa. Apollinowi urodziła dwóch synów Ismeniosa i Tenerosa. Jej osobie oddawano kult w świątyni Apolla w pobliżu Teb, gdzie również znajdowało się źródło nazwane jej imieniem.W mitach wzmianka jest również o córce Okeanosa, o tym samym imieniu, która poślubiła Inachosa i urodziła mu trzech synów Ajgialeusa, Fegeusa i Foroneusa.

</doc>
<doc id="1082141" url="https://pl.wikipedia.org/wiki?curid=1082141" title="Łżedymitr">
Łżedymitr



</doc>
<doc id="1082142" url="https://pl.wikipedia.org/wiki?curid=1082142" title="Mosty kolejowe w Poznaniu">
Mosty kolejowe w Poznaniu

Mosty kolejowe w Poznaniu – mosty kolejowe w granicach administracyjnych miasta Poznania ułożone w kolejności wzdłuż biegu rzeki.

</doc>
<doc id="1082145" url="https://pl.wikipedia.org/wiki?curid=1082145" title="Równania MHD">
Równania MHD

Równania MHD – podstawowe równania magnetohydrodynamiki, opisujące zachowanie się materii przewodzącej prąd elektryczny w tym szczególnie płynów w obecności pola magnetycznego.
"Idealna" MHD.
Najprostszą postać równania MHD przyjmują w tzw. przybliżeniu "idealnym". W "idealnej" MHD zakłada się, że płyn jest nielepki, o zaniedbywanej oporności. Innymi słowy jest to przypadek kiedy "magnetyczna liczba Reynoldsa" jest bardzo duża.
Powyższe równania to kolejno: równanie ciągłości masy, równanie ruchu, równanie energii, równanie indukcji.
Użyte symbole to:
Równania MHD z opornością.
Rozpatrując zjawisko, dla którego nie można zaniedbać oporności plazmy (np. grzanie korony słonecznej) należy uwzględnić w równaniach prawo Ohma. Układ równań przyjmie wtedy postać:
gdzie:

</doc>
<doc id="1082146" url="https://pl.wikipedia.org/wiki?curid=1082146" title="Łżedymitr I">
Łżedymitr I



</doc>
<doc id="1082148" url="https://pl.wikipedia.org/wiki?curid=1082148" title="Łżedymitr II">
Łżedymitr II



</doc>
<doc id="1082151" url="https://pl.wikipedia.org/wiki?curid=1082151" title="Diecezja kanadyjska Polskiego Narodowego Kościoła Katolickiego">
Diecezja kanadyjska Polskiego Narodowego Kościoła Katolickiego

Diecezja kanadyjska – jedna z 5 diecezji Polskiego Narodowego Kościoła Katolickiego w Stanach Zjednoczonych i Kanadzie, ze stolicą w Toronto. Od 2013 na stanowisku biskupa diecezji jest wakat, obowiązki administracyjne wypełnia bp dr Antoni Mikovsky. Diecezja dzieli się na dwa senioraty/dekanaty:

</doc>
<doc id="1082153" url="https://pl.wikipedia.org/wiki?curid=1082153" title="Mechanika gruntów">
Mechanika gruntów

Mechanika gruntu – dyscyplina, która stosuje zasady mechaniki inżynieryjnej np. kinematyki, dynamiki, mechaniki cieczy i mechaniki materiałów na potrzeby przewidywania mechanicznych zachowań gruntów. Wspólnie z mechaniką skał (geomechaniką) jest podstawą w rozwiązywaniu wielu problemów inżynierskich (inżynierii geotechnicznej) i geologii inżynierskiej. 
Klasyczna mechanika gruntów stosuje ten sam model, który został zastosowany w 1776 roku przez C. A. Coulomba, choć znany był już wcześniej. Model ten został zastosowany do analizy pasywnego i aktywnego nacisku gruntu na ściany oporowe. Grunt pozostaje sztywny, nienaruszony do momentu, gdy wzdłuż pewnej płaszczyzny siły ścinania przekroczą panujące tam siły spoistości (c) i tarcia wewnętrznego (Φ). W 1948 roku wprowadzone zostało przez Karla Terzaghiego pojęcie naprężenia efektywnego (σ'), które jest jednym z najważniejszych jego wkładów w mechanikę gruntów.
Grunt jest traktowany jako mechanicznie homogeniczna mieszanka trzech faz:
Oddziaływania pomiędzy poszczególnymi fazami są tu bardziej złożone niż w przypadku jednorodnych materiałów. Wyniki obliczeń własności tych materiałów służą projektowaniu posadowień, nasypów, wykopów i innym projektom inżynieryjnym.
Niektóre z podstawowych teorii mechaniki gruntu to klasyfikacja gruntów, wytrzymałość na ścinanie, konsolidacja gruntu, naprężenia efektywne i całkowite, nośność gruntu, stateczność zboczy i wodoprzepuszczalność. Fundamenty, nasypy, ściany oporowe, roboty ziemne i podziemne wszystkie są projektowane zgodnie z teoriami mechaniki gruntów.
Podstawowe zagadnienia mechaniki gruntów.
Naprężenia w gruncie.
Podstawowe znaczenie mają: naprężenie pierwotne, naprężenie efektywne, naprężenie całkowite i naprężenie wtórne. Teoria poziomych naprężeń w ziemi jest stosowana dla ustalania składnika naprężeń w gruncie prostopadłego do kierunku grawitacji. Jest to naprężenie oddziaływające na ściany oporowe. Współczynnik naporu poziomego do pionowego k jest określony dla niespoistych gruntów jako stosunek poziomego naprężenia do naprężenia pionowego. Istnieją trzy współczynniki: spoczynkowy, aktywny i pasywny. Naprężenie w stanie spoczynku jest poziomym naprężeniem zanim struktura gruntu zostanie naruszona. Stan naprężenia aktywnego jest osiągany, gdy ściana wskutek działania poziomego naprężenia zostanie odsunięta od gruntu i zniszczenia ścinającego powstającego wskutek zmniejszenia poziomego naprężenia. Stan pasywny jest osiągany, gdy ściana jest wepchnięta wystarczająco głęboko w grunt tak, że wskutek zwiększenia naprężenia poziomego następuje zniszczenie ścinające. Istnieje wiele empirycznych i analitycznych teorii służących określaniu poziomego naprężenia.
Nośność gruntu.
Nośność gruntu jest średnim naprężeniem przyłożonym na granicy pomiędzy fundamentem a gruntem, który powoduje zniszczenie ścinające (patrz dział poniżej). Dopuszczalne naprężenie graniczne to naprężenie graniczne podzielone przez współczynnik bezpieczeństwa F. Na terenie charakteryzującym się gruntem o znacznej ściśliwości (np. torfy) pod obciążonymi fundamentami mogą pojawić się znaczne osiadania bez zniszczenia ścinającego. W takich przypadkach dla ustalenia maksymalnej nośności bierze się pod uwagę maksymalne dopuszczalne osiadanie.
Wytrzymałość na ścinanie.
Większość problemów w geotechnice np. nośność płytkich i głębokich posadowień, stateczność skarp, projektowanie ścian oporowych, upłynnienie gruntu itd., jest związanych z wytrzymałością gruntu na ścinanie. Wartości wytrzymałości na ścinanie są wykorzystywane dla rozwiązywania tych problemów inżynierskich przez metody analityczne i numeryczne.
Wytrzymałość na ścinanie w gruntach jest efektem oporu na przesuwanie na kontaktach pomiędzy cząsteczkami wynikającego z zazębiania się i wzajemnego blokowania cząsteczek, fizycznych wiązań (takich jak oddziaływanie sił atomowych, co następuje, gdy atomy na powierzchniach cząsteczek dzielą wspólne elektrony) czy wiązań chemicznych (na przykład cementacji - w wyniku krystalizacji minerałów np. węglanu wapnia).
Ściśliwość gruntu.
Ściśliwość jest procesem, w którym następuje zmniejszenie objętości. Następuje ono, gdy nacisk jest przyłożony do gruntu, który powoduje zwiększenie upakowania cząsteczek gruntu. Gdy następuje to, gdy grunt jest nasiąknięty, woda zostanie z niego wyciśnięta. Wielkość ściśliwości może być przewidziana na podstawie różnych metod. 
Klasyczna metoda zapoczątkowana przez Karla Terzaghiego wiąże się z badaniami edometrycznymi i określeniem współczynnika ściśliwości. Gdy naprężenie jest zdejmowane z obciążonego gruntu, nastąpi rozprężenie gruntu i objętość gruntu zwiększy się o pewną część utraconej wcześniej wielkości. Jeżeli naprężenie jest ponownie przyłożone grunt zostanie ponownie ściśnięty, co może być określone za pomocą wskaźnika wtórnej ściśliwości. Grunt, z którego zostało usunięte wcześniej przyłożone obciążenie jest nazywany prekonsolidowanym. Ma to miejsce w przypadku (plejstoceńskich) glin lodowcowych. Grunt, który nie został wcześniej poddany obciążeniom nazywany jest normalnie skonsolidowanym i przykładem mogą być współczesne osady rzeczne.
Stateczność zboczy.
Dział stateczności zboczy obejmuje analizę statycznej i dynamicznej stateczności zboczy zapór ziemnych, nasypów, wykopów i naturalnych zboczy. W zboczach skarp często mogą się rozwinąć strefy osłabień o cylindrycznym kształcie. Prawdopodobieństwo takich zdarzeń może być ocenione na podstawie dwuwymiarowej analizy zbocza. Podstawową trudnością przy takiej analizie jest dla danej sytuacji lokalizacja najbardziej prawdopodobnych płaszczyzn przemieszczeń. Wiele osuwisk jest jedynie analizowana już po fakcie utraty równowagi.
Badania laboratoryjne.
Badania laboratoryjne w geotechnice przeprowadza się w celu określenia fizycznych i mechanicznych cech gruntów. Przykładem fizycznych cech jest uziarnienie, wilgotność, granice skurczalności, plastyczności i płynności, stopień i wskaźnik plastyczności itp. Badania cech mechanicznych przeprowadza się między innymi za pomocą urządzeń do ścinania prostego, trójosiowego ściskania stosując różne warunki drenowania (drenowane i niedrenowane), wielkości obciążenia, rozpiętość ciśnienia komory, następstwa obciążeń w celu określenia wytrzymałości na ściskanie, wytrzymałości na ścinanie, maksymalnej wytrzymałości itp.

</doc>
<doc id="1082155" url="https://pl.wikipedia.org/wiki?curid=1082155" title="Most Bolesława Chrobrego w Poznaniu">
Most Bolesława Chrobrego w Poznaniu

Most Bolesława Chrobrego w Poznaniu – most drogowy na rzece Warcie, w granicach administracyjnych miasta Poznania. Patronem mostu jest Bolesław I Chrobry – pierwszy król Polski.
Położenie.
Jest położony pomiędzy mostem św. Rocha a mostem kolejowym na linii Poznań-Warszawa. Łączy lewobrzeżną dzielnicę Chwaliszewo (Osiedle Stare Miasto, ul. Estkowskiego) z Ostrowem Tumskim, stanowiącym część Osiedla Ostrów Tumski-Śródka-Zawady-Komandoria (ul. Wyszyńskiego). Znajduje się w ciągu I ramy komunikacyjnej.
Historia.
W 1924 doszło do powodzi, która uszkodziła istniejący od czasów średniowiecza Most Tumski, który łączył ówczesne Chwaliszewo i Ostrów Tumski. W kwietniu 1924 roku podjęto decyzję o rozbiórce Mostu Tumskiego i budowie nowego mostu. Pierwsza konstrukcja (żelazo-betonowa) pod tą nazwą została zbudowana w okresie od sierpnia 1924 do września 1925, na miejscu dawnego mostu Tumskiego, według projektu prof. Lucjana Ballenstaedta, za budowę był odpowiedzialny radca miejski inż. Augustyn Drozdowicz. Dopuszczalne obciążenie mostu wynosiło 1000 kg na m2, 11 i 12 września 1925 roku odbyło się próbne obciążenie, które most przeszedł pozytywnie. 12 września z Gniezna do Poznania przyjechał prezydent Stanisław Wojciechowski, który został uroczyście powitany. Na otwarciu Mostu Chrobrego zjawił się również premier Władysław Grabski, ministrowie Władysław Raczkiewicz, Czesław Klarner i Kazimierz Tyszka, a także wojewoda poznański Adolf Rafał Bniński. Uroczystość otwarcia odbyła się 13 września 1925. Po godzinie przemówił prezydent Poznania Cyryl Ratajski, po czym ustąpił miejsca biskupowi Stanisławowi Kostce Łukomskiego, by ten poświęcił most. Po poświęceniu prezydent Polski uroczyście przeciął wstęgę, chór odśpiewał kantatę, a dziewczynka, która mieszkała na Śródce wręczyła Wojciechowskiemu bukiet z napisem "obywatele prawego brzegu Warty Prezydentowi Rzplitej". Na koniec, na środku mostu odczytano akt erekcyjny. Całość była elementem obchodów 900. rocznicy koronacji Bolesława Chrobrego. W 1939 r. most nieznacznie został zniszczony przez wycofujące się Wojsko Polskie. W 1945 r. główne przęsło zostało wysadzone przez wycofujących się z Poznania niemieckich żołnierzy. W lipcu 1962 rozpoczęto prace przygotowawcze do budowy nowego mostu. Prace rozpoczęto od rozbiórki starego mostu, a nowy most o konstrukcji ramowej o ryglu z płyty sprzężonej kablami linowymi (most kablowo-betonowy) rozpoczęto budować w maju 1963. Podczas budowy tymczasowo ułożono kładkę dla pieszych. Most otwarto 21 grudnia 1964.
W 1989 przeprowadzono generalny remont obiektu.
Parametry techniczne.
Most ma 122 metry długości i (?) metry szerokości:

</doc>
<doc id="1082156" url="https://pl.wikipedia.org/wiki?curid=1082156" title="Øyvind Finnsson Skaldespillar">
Øyvind Finnsson Skaldespillar

Øyvind Finnsson Skaldespillar (ur. ok. 930 r. - zm. ok. 990 r.) - prawnuk króla Haralda Pięknowłosego (855-933), syn Finna Skjaelgiego i wnuczki Haralda Gunnhildy. Był szóstym wielkim skaldem Królestwa Norwegii. Miał syna Oyvinda Lambego z żoną Sigrid z Sangdnes. Był obecny w czasie bitwy pod Fitje w 960 roku, w czasie której zginął król Haakon Dobry (915/920-960). Po bitwie uciekł z Havamal (prowincji ze stolicą w Bergen, gdzie odbyła się walka) i osiedlił się na wyspie Helgoland, u wybrzeży Niemiec. Tam zmarł około 990 roku.

</doc>
<doc id="1082159" url="https://pl.wikipedia.org/wiki?curid=1082159" title="Irenka">
Irenka

Irenka – struga, prawostronny dopływ Wieprza o długości 11,15 km.
Źródło Irenki stanowi Staw Okręt Dolny w Rykach. Następnie przepływa ona przez Dęblin i na północ od wsi Borowa-Skoki uchodzi do Wieprza tuż przed jego ujściem do Wisły.

</doc>
<doc id="1082161" url="https://pl.wikipedia.org/wiki?curid=1082161" title="Głazowisko Fuledzki Róg">
Głazowisko Fuledzki Róg

Głazowisko Fuledzki Róg – nieistniejący rezerwat przyrody nieożywionej im. prof. Stanisława Małkowskiego.
Rezerwat Głazowisko Fuledzki Róg został ustanowiony w 1963 roku. Do roku 1989 funkcjonował jako samodzielny rezerwat, później został wchłonięty przez utworzony w 1976 roku rezerwat Jezioro Dobskie. Zajmował powierzchnię 39,91 ha, powstał w celu zachowania reliktowego krajobrazu polodowcowego, mającego charakter pierwotnego głazowiska, które jest położone w utworach moreny czołowej. Znajduje się tu około 6000 głazów porośniętych unikatowymi roślinami. Największy ma 9,3 m w obwodzie i wysokość 2 m.
Pośród głazów spotkać można odłamki skał osadowych w kolorze ciemnozielonym, bogate w organiczny materiał składający się z graptolitowych łupków z soczewkami i konkrecjami wapnia. Skały te pochodzą z górnego syluru i prawdopodobnie zostały przyniesione przez lodowiec z wyspy Gotlandii na Bałtyku.
Spotyka się tu stada żurawi.

</doc>
<doc id="1082164" url="https://pl.wikipedia.org/wiki?curid=1082164" title="Ellensburg">
Ellensburg

Ellensburg – miasto w północno-zachodniej części Stanów Zjednoczonych leżące w centrum stanu Waszyngton. Stolica hrabstwa Kittitas.
Populacja miasta wynosi 15 414 mieszkańców (stan na rok 2000). Powierzchnia wynosi 17,2 km².
W mieście Ellensburg ma swoją siedzibę Central Washington University (CWU).

</doc>
<doc id="1082169" url="https://pl.wikipedia.org/wiki?curid=1082169" title="Gerulata">
Gerulata

Gerulata – rzymski obóz wojskowy znajdujący się w bratysławskiej dzielnicy Rusovce; współcześnie oddział Muzeum Miasta Bratysławy.
Gerulata była częścią limesu – systemu rzymskich umocnień granicznych, chroniących Imperium przed ludami barbarzyńskimi. Główny obóz powstał na początku II wieku n.e. (choć prawdopodobnie pierwsze budynki i oddziały wojskowe pojawiły się w tym miejscu już wiek wcześniej). Był pierwszym obozem na linii granicznej wzdłuż Dunaju od Carnuntum (na terenie Austrii) do Ad Flexum (w miejscu węgierskiego Mosonmagyaróvár), broniącym prowincji Pannonia Superior (Górnej Pannoni; w II wieku n.e. prowincja Panonia została podzielona na Górną i Dolną). Pełnił on ważną funkcję osłaniania od wschodu stolicy Górnej Pannoni, którą było Carnuntum, oddalonej o 14 kilometrów. Nazwa "Gerulata" została przypuszczalnie zaczerpnięta z języka Celtów, zamieszkujących tereny na północ od limesu.
O Gerulacie wspominano w antycznych dziełach "Itinerari Antonini" oraz "Notitia dignitatum". Położenie obozu zaznaczono na rzymskiej mapie z IV stulecia – tzw. "Tibula Peutingeriana".
Obóz wojskowy.
Pierwsza część Gerulaty mogła powstać podczas rządów dynastii Flawiuszy. Według niektórych teorii opartych na znaleziskach, przy budowie mieli wtedy pomagać i początkowo stacjonować żołnierze z X ("legio X Gemina et Pia Fidelis"), XIII (XIV, legion podwójny LEGXIIIG) i XV legionu ("XV Apollinaris", który około 119 został przeniesiony do Kapadocji); wszystkie obozowały również w Carnuntum. Pewne jest, że od początku II wieku n.e. stacjonowała tutaj elitarna jednostka kawalerii "Ala Prima Canannefatum" ("I Canannefatum"). Z odnalezionych inskrypcji wynika, że miały też tutaj stać oddziały z II legionu, XVIII kohorty ochotników ("cohors XIIX Voluntariorum Civium Romanorum") oraz V kohorta. Na przełomie II i III n.e. przebywała w Gerulacie I kohorta łuczników ("Alelia Sagittariorum – COH I AS"). W antycznym dziele "Notitia Dignitatum" jest wzmianka o konnej jednostce łuczników (strzelców – "equites sagittari").
Obóz wojskowy, podobnie jak inne tego typu, miał od 2 do 4 hektarów i kształt kwadratu. Chroniony był wałami lub murem, dodatkowo również wykopaną przed nimi fosą, a w rogach obwarowań znajdowały się wieże strażnicze. Wejście do obozu odbywało się jedną z czterech bram.
Ponieważ w przeszłości Dunaj miał w tej okolicy nieco inny przebieg, jest możliwe, że w pobliżu obozu znajdował się także bród, jednak dzisiaj nie można tego stwierdzić.
Osada cywilna.
Nieodłączną częścią obozu była osada cywilna ("vicus"), rozciągająca się wzdłuż murów, poza terenem części wojskowej. Głównym zadaniem osady była obsługa żołnierzy – mieszkali w niej rzemieślnicy, handlarze, znajdowały się w niej świątynie oraz obiekty użytku publicznego. W pobliżu osady grzebano zmarłych – w Gerulacie zachowały się liczne kamienie nagrobne oraz fragmenty ołtarzy wotywnych. Wynika z nich, że mieszkańcy "vicusa" oprócz tradycyjnego rzymskiego panteonu czcili również bóstwa Etrusków oraz zaczerpnięte z dalekich wschodnich prowincji – Syrii, Frygii (bogini Kybele), Egiptu (bogini Izyda), a także persko-irańskiego Mitrę.
Aktywność militarna.
Pierwsze dziesięciolecia istnienia Gerulaty były okresem pokoju. Bezczynność sprzyjała demoralizacji wojska – dlatego zarządzano ciągłe patrole i wyprawy na tereny położone za Dunajem. Pierwszą ciężką próbą były wojny markomańskie (167–180), kiedy Gerulata znalazła się w samym centrum działań wojennych. Z tego okresu zachowały się w Gerulacie nagrobki żołnierzy II legionu pomocniczego (wyprawiał się przeciw Kwadom w dolinę Wagu, stacjonował w obozie Laugarico – w pobliżu Trenczyna, gdzie do dziś zachowała się słynna rzymska inskrypcja wyryta w skale) oraz II legionu italskiego.
Gerulata po okresie rzymskim.
W IV wieku n.e. granice rzymskie były ciągle napierane przez ludy barbarzyńskie. Obszar Gerulaty został zmniejszony, mniej liczna stała się też załoga wojskowa. W 395 Markomanowie zniszczyli Carnuntum i w tym też okresie limes właściwie przestał istnieć – wojsko wycofało się w głąb kraju, aby bronić zagrożonych prowincji centralnych. Gerulata, podobnie jak inne punkty rzymskiej granicy, została opuszczona. Podczas wędrówek ludów na jej ruinach pojawili się Germanie, Sarmaci, Hunowie, a wreszcie Słowianie i Madziarzy. Z okresu przemarszu wielkich mas ludzkich pochodzi kilkaset grobów (być może longobardzkich), w których pochowano oprócz ludzi także psy i konie.
W średniowieczu na kopcu, wyrosłym nad ruinami, powstał zamek, od którego wzięła się nazwa wsi – Karlburg i Oroszvár. Na pewien czas o rzymskich śladach zapomniano.
Ponownie o lokalizacji Gerulaty w ówczesnym węgierskim Oroszvár zaczęto pisać w renesansie (jednak najczęściej sytuowano ją błędnie), a w większym stopniu od XVIII wieku. Prace archeologiczne rozpoczęto pod koniec XIX stulecia za zgodą właścicielki tych terenów, grafiny Laury Henckel, pod kierownictwem Ágosta Sötéra, kustosza muzeum w Mosonmagyaróvárze. Archeologowie węgierscy prowadzili prace także w latach 30. i 40. XX wieku. Po 1947, kiedy Rusovce przyłączono do Czechosłowacji, zainteresowali się nimi słowaccy badacze. Intensywne wykopaliska zaczęto w latach 60. – usunięto pozostałości średniowiecznego zamku, odsłaniając pozostałości po obozie – było to stanowisko "Bergl" (od niemieckiego „kopiec”), gdzie znajduje się dzisiejsze muzeum. Również w innych miejscach wsi odkopano lub znaleziono pamiątki po Gerulacie. Przy okazji odkryto fragmenty zabudowań, które mogły świadczyć, że w przeciągu czterech stuleci obóz zmieniał swoją lokalizację lub, że w pobliżu głównego znajdował się drugi obóz. Jego dokładne sytuowanie i datowanie jest niemożliwe, ponieważ w późniejszych wiekach nowe osadnictwo niemal zupełnie zniszczyło to, co z niego jeszcze pozostało.
Główny obóz znajdował się w miejscu gdzie dzisiaj stoi kościół ewangelicki oraz w najbliższych okolicach, natomiast osada cywilna na części współczesnej ulicy Balkánskiej i Kovacsovej, a także na Irkutskom námestí i koło kościoła św. Magdaleny. Dotarcie do wielu miejsc jest już niewykonalne – w ich miejscu stoi współczesna zabudowa.
Na terenie muzeum można oglądać niewielki fragment wykopalisk – odsłonięto resztki wieży wartowniczej. Stała na 12 kamiennych słupach, w środku znajdowała się studnia. Wieżę otaczał obwodowy mur, o wymiarach 30 na 30 metrów, o grubości 2.4 metra. W pobliżu widać też pojedyncze pozostałości innych budynków. Wykopaliska pochodzą z różnych okresów istnienia obozu – od II do IV wieku n.e.. W zadaszonym lapidarium prezentowana jest skromna część znalezionych przez archeologów przedmiotów, kamiennych inskrypcji i ołtarzy. Najbardziej wartościowe zbiory przeniesiono do Słowackiego Muzeum Narodowego w Bratysławie.

</doc>
<doc id="1082174" url="https://pl.wikipedia.org/wiki?curid=1082174" title="Kefisos">
Kefisos

Kefisos (gr. Kēfissós, łac. Cephisus) – w mitologii greckiej bóg i uosobienie rzeki Kifissos.
Uchodził za syna Okeanosa i Tetydy. Był mężem Liriope i ojcem Narcyza. Czczony głównie w Beocji.

</doc>
<doc id="1082185" url="https://pl.wikipedia.org/wiki?curid=1082185" title="Most Mieszka I w Poznaniu">
Most Mieszka I w Poznaniu

Most Mieszka I w Poznaniu – most drogowy na Cybinie, w granicach administracyjnych miasta Poznania.
Jest położony pomiędzy mostem św. Rocha a mostem Biskupa Jordana. W ramach Osiedla Ostrów Tumski-Śródka-Zawady-Komandoria, łączy prawobrzeżną Śródkę z Ostrowem Tumskim, w ciągu ul. Wyszyńskiego oraz I ramy komunikacyjnej. Powstał w latach 70. XX wieku wraz z budową tzw. "Trasy Chwaliszewskiej", która przecięła w poprzek Ostrów Tumski. Most przejął funkcje komunikacyjne pobliskiego Mostu Cybińskiego. 
Most ma:
Patronem mostu jest Mieszko I.

</doc>
<doc id="1082196" url="https://pl.wikipedia.org/wiki?curid=1082196" title="Krinisos">
Krinisos

Krinisos (także Krimisos; gr. Krimissós, łac. Crimisus, Crinissus) – w mitologii greckiej bóg sycylijskiej rzeki Sikelia, niedaleko greckiej kolonii Segesta. Był najczęściej przedstawiany jako niedźwiedź lub pies. Był synem Okeanosa i Tetydy.

</doc>
<doc id="1082207" url="https://pl.wikipedia.org/wiki?curid=1082207" title="Völkischer Beobachter">
Völkischer Beobachter

Völkischer Beobachter (niem. dosł. „Obserwator Ludowy”) – niemiecka gazeta, od 1920 organ prasowy Narodowosocjalistycznej Niemieckiej Partii Robotników (NSDAP).
Historia.
Pismo powstało w 1901 jako lokalny tygodnik w Monachium i początkowo nosiło tytuł "Münchner Beobachter" ("„obserwator monachijski”"). W czerwcu 1918, po śmierci dotychczasowego właściciela – Franza Ehera, wdowa po nim sprzedała pismo za 5 tysięcy marek Rudolfowi von Sebottendorfowi i tygodnik przeszedł na własność Towarzystwa Thule. W sierpniu 1919 pismo zostało przemianowane na "Völkischer Beobachter", a we wrześniu tego roku wydawnictwo Franz Eher i spadkobiercy zostało przekształcone w spółkę z o.o. Od 1920 tygodnik związany był z ruchem narodowosocjalistycznym, a w 1921 Adolf Hitler formalnie stał się jego właścicielem, płacąc za tytuł 100 tys. marek. Pierwszym redaktorem naczelnym został Dietrich Eckart.
Jako organ NSDAP pismo nosiło podtytuł "Organ bojowy narodowosocjalistycznego Ruchu Wielkich Niemiec" (niem. "Kampforgan der nationalsozialistischen Bewegung Großdeutschlands"). "Völkischer Beobachter" początkowo miał charakter tygodnika, a od 8 lutego 1923 ukazywał się codziennie. Po puczu monachijskim (8–9 listopada 1923) przestał się ukazywać. Wznowienie tytułu nastąpiło w 1925, po wyjściu Hitlera na wolność z więzienia.
Druk odbywał się w wydawnictwach "Franz-Eher-Verlag" i "Münchner Buchgewerbehaus M. Müller &amp; Sohn". "Völkischer Beobachter" stał się symbolem narodowosocjalistycznej propagandy. Druk gazety trwał do końca kwietnia 1945, ostatni numer nosił datę 30 kwietnia.
Nakład:
Od lipca 1926 NSDAP wydawała także "Illustrierter Beobachter", w którym Hitler w latach 1928–1930 pisał regularnie w rubryce "Polityka tygodnia".

</doc>
<doc id="1082208" url="https://pl.wikipedia.org/wiki?curid=1082208" title="Most Lecha w Poznaniu">
Most Lecha w Poznaniu

Most Lecha w Poznaniu – zespół dwóch mostów drogowych na Warcie. Jest to jedyny w Poznaniu obiekt składający się z dwóch niezależnych mostów. Pierwszy most (późniejszy most północny) został otwarty w 1954, most południowy powstał w 1999, natomiast w latach 2018-2019 most północny został całkowicie rozebrany i zastąpiony przez nową konstrukcję.
Położenie.
Jest położony pomiędzy mostem kolejowymi łączącymi Ostrów Tumski, a kolejnym mostem kolejowym na trasie północnej obwodnicy Poznania na północnej granicy miasta. Łączy lewobrzeżne Osiedle Stare Winogrady (Wilczak) – ul. Lechicka, z prawobrzeżnym Osiedlem Główna (cz. Nadolnik) - ul. Bałtycka. Znajduje się w ciągu drogi krajowej nr 92 oraz II ramy komunikacyjnej.
Parametry.
Most północny ma 236 metry długości i trzy przęsła o długościach 66,90 + 100,80 + 66,90 m. W przeciwieństwie do poprzedniej konstrukcji nie zawiera podpór w nurcie rzeki. Przęsło środkowe nad korytem Warty ma 100,8 m długości.
Na moście znajdują się:
Most południowy składa się z siedmiu przęseł o rozpiętości 33,3 m / 5 x 33,6 m / 33,3 m. Jego całkowita długość to 234,6 metra. Betonowa płyta pomostowa jest konstrukcyjnie połączona ze stalową konstrukcją. Ustrój nośny to dwa stalowe, pełnościenne dźwigary ustawione w odległości 9,9 metra od siebie. Most obejmuje:
Most północny z 1954 roku.
Dawny most północny miał 234,60 metry długości i siedem przęseł o jednakowej rozpiętości (33 metry). Ustrój nośny każdego przęsła stanowiły cztery równoległe stalowe dźwigary kratowe o wysokości 2,57 metra z wykratowaniem na kształt litery W. Na dźwigarach położono opartą swobodnie (niezwiązaną) betonową płytę pomostową. Każde przęsło stanowiło niezależną konstrukcję nośną, co było wymogiem wojskowym – uszkodzenie jednego przęsła nie wpływa na pozostałe. Szerokość jezdni wynsiła 7 metrów, a chodniki po obu jej bokach miały po 2,5 metra. Nawierzchnia pierwotnie ułożona była z kostki granitowej, a w 1989 zamieniona została na asfalt. Filarów (monolit betonowy) było sześć, w tym dwa w nurcie rzecznym – miały one wysokość od 5 do 8 metrów. Na moście znajdowały się (stan przed rozbiórką):
Historia.
Przeprawa powstała w ciągu drogi rokadowej łączącej forty Twierdzy Poznań (dzisiejsze ulice Bałtycka-Lechicka). Na południu połączenie między fortami zapewniał Most Dębiński, na północy właśnie przeprawa promowa w miejscu obecnego mostu. Droga rokadowa stała się po II wojnie światowej elementem ciągu komunikacyjnego wschód-zachód i na wniosek władz wojskowych (1950) postanowiono w miejsce promu wybudować stały most, a wraz z nim odcinki ulic: Bałtyckiej (od Gdyńskiej do Warszawskiej) i Lechickiej (od mostu do Naramowickiej), co stworzyło nową, północną obwodnicę Poznania. Projekty mostu i ulic towarzyszących powstały w warszawskim Biurze Projektów Transportu Drogowego i Lotniczego (1951). Budowa rozpoczęła się w 1952, a zakończyła w 1954. Elementy betonowe (podpory i płytę pomostową) wykonało Zjednoczenie Robót Inżynieryjnych (Poznań), a konstrukcję stalową Mostostal Zabrze.
Pomimo otwarcia konstrukcji w 1954 roku, aż do połowy lat 60. na planach miasta w miejscu mostu zaznaczana była przeprawa promowa.
Z uwagi na zwiększający się ruch w 1995 podjęto decyzję o dobudowie nowego mostu, bezpośrednio przy starym (po południowej jego stronie). Przetarg na jego realizację wygrał Transprojekt Warszawa. Projektantem był Witold Doboszyński. Budowę realizował poznański oddział Płockiego Przedsiębiorstwa Robót Mostowych pod kierunkiem Ryszarda Mądrego, absolwenta Politechniki Poznańskiej. Konstrukcję wykonał Mostostal Słupca. W częściach przewieziono ją do Poznania i tu zmontowano. Obiekt powstawał przez 28 miesięcy. 21 czerwca 1999 przeprowadzono próbne obciążenia pod kierunkiem prof. Witolda Wołowickiego i dr. inż. Arkadiusza Madaja. Otwarcie nastąpiło 27 lipca 1999 o godzinie 12.30 przy udziale ministra Tadeusza Syryjczyka.
W sierpniu 2018 roku zamknięto do ruchu starą część północną, która ze względu na swój wiek nie nadawała się już do remontu. W grudniu 2019 ukończono budowę nowego mostu w miejscu wyburzonej konstrukcji. Nowa konstrukcja ma długość 236 m, trzy pasy ruchu po 3,5 m szerokości każdy, ścieżkę rowerową o szerokości 2 m i chodnik o szerokości 1,5 m. Do budowy tej nitki zużyto 7000 m³ betonu i około 2500 ton stali.
Patron.
Patronem mostu jest legendarna postać Lecha.

</doc>
<doc id="1082210" url="https://pl.wikipedia.org/wiki?curid=1082210" title="Stanisław Małkowski">
Stanisław Małkowski



</doc>
<doc id="1082213" url="https://pl.wikipedia.org/wiki?curid=1082213" title="Stanisław Małkowski (geolog)">
Stanisław Małkowski (geolog)

Stanisław Małkowski (ur. 22 sierpnia 1889 w Radzyniu Podlaskim, zm. 21 grudnia 1962 w Warszawie) – polski geolog, profesor Uniwersytetu Stefana Batorego w Wilnie w latach 1934–1939.
Życiorys.
Pochodził z rodziny ziemiańskiej. Był synem Wacława Małkowskiego i Marty z Guzowskich Małkowskiej. W latach 1908–1914 studiował na Uniwersytecie Jagiellońskim. Po zakończeniu nauki w Krakowie przeniósł się do Warszawy, gdzie w latach 1917–1921 pełnił funkcję asystenta Pracowni Mineralogicznej Towarzystwa Naukowego Warszawskiego. W 1918 r. zaciągnął się do Wojska Polskiego. W składzie 5 pułku piechoty Legionów brał udział w walkach o Lwów. Po opuszczeniu wojska w 1919 r. podjął pracę w Państwowym Instytucie Geologicznym w Warszawie. Zajmował się badaniami na szerokim obszarze ziem polskich. Prowadził wykłady na Wolnej Wszechnicy Polskiej. Ogłosił około 150 prac naukowych z różnych dziedzin geologii.
Był pionierem ochrony zabytków przyrody nieożywionej w Polsce, członkiem Polskiego Towarzystwa Geologicznego i Państwowej Rady Ochrony Przyrody. W 1932 r. założył Towarzystwo Muzeum Ziemi, którego zadaniem była popularyzacja wiedzy z dziedziny geologii. W 1934 r. został mianowany profesorem nadzwyczajnym Uniwersytetu Stefana Batorego w Wilnie i objął tam kierownictwo Zakładu Mineralogii i Petrografii. W latach 1934–1939 wykładał mineralogię i petrografię. Po wybuchu II wojny światowej został usunięty przez władze litewskie z funkcji profesora Uniwersytetu Wileńskiego. W 1941 r. opuścił Wilno i wyjechał do Generalnego Gubernatorstwa. Mieszkał w tym czasie w Woli Korytnickiej i w Warszawie. 
W sierpniu 1944 r. został aresztowany przez Niemców i trafił do obozu koncentracyjnego KL Sachsenhausen. Po zakończeniu II wojny światowej osiadł w Warszawie, gdzie zajął się organizowaniem nowoczesnego muzeum geologicznego. W latach 1948–1950 pełnił funkcję pierwszego dyrektora Muzeum Ziemi w Warszawie, a następnie jego pracownika naukowego. Od 1946 r. członek Towarzystwa Naukowego Warszawskiego, w latach 1957–1962 prezes Polskiego Towarzystwa Miłośników Nauk o Ziemi.
W 1959 r. przeszedł na emeryturę. Zmarł na gruźlicę. Spoczywa na cmentarzu Powązkowskim w Warszawie (kw. 105–VI–19/20).
Publikacje (wybór).
Stanisław Małkowski był autorem ponad 150 prac naukowych.

</doc>
<doc id="1082216" url="https://pl.wikipedia.org/wiki?curid=1082216" title="Pasithea">
Pasithea

Pasithea, Pasitea (gr. "Pasithéa", "Pasithéē", łac. "Pasithea", "Pasithee") – w mitologii greckiej jedna z Charyt, bogini halucynacji.
Pasithea według jednych źródeł była córką Zeusa, według innych dzieckiem Hery i Dionizosa, i małżonką Hypnosa, boga snu. Jej imię wspomina Homer w "Iliadzie".
Jej imieniem został nazwany jeden z księżyców Jowisza – Pasithee.

</doc>
<doc id="1082217" url="https://pl.wikipedia.org/wiki?curid=1082217" title="Zespół de Grouchy’ego">
Zespół de Grouchy’ego

Zespół de Grouchy’ego – rzadkie schorzenie genetyczne spowodowane nieprawidłowościami chromosomu 18. Dzieli się na dwa typy ze względu na rodzaj nieprawidłowości genetycznych:
Zespół de Grouchy’ego typu 1.
Występowanie 1:50 000 żywych urodzeń.
Charakteryzuje się zmiennym fenotypem. W najczęściej występującej formie cechy dysmorficzne zespołu są niespecyficzne i ujawniają się w sposób bardzo umiarkowany.
Główne cechy kliniczne, które zazwyczaj, ale nie zawsze są obecne to niskorosłość, okrągła twarz (z wiekiem przyjmująca jednak wydłużony kształt), opadające powieki, długie uszy, szerokie usta. 
Na ogół występuje upośledzenie umysłowe od lekkiego oscylującego w granicach normy intelektualnej do umiarkowanego. Sporadycznie zdarzają się w tym zespole osoby pozbawione cech upośledzenia umysłowego.
U niewielkiego odsetka pacjentów tzn. od 10 do 15% wszystkich przypadków obserwuje się ciężkie malformacje mózgu i twarzy związane ze spektrum zaburzeń holoprozencefalii.
Do postawienia ostatecznej diagnozy konieczna jest analiza cytogenetyczna.
Na to rzadkie schorzenie genetyczne nie ma specyficznego leczenia, ale programy wczesnej interwencji edukacyjnej, terapia logopedyczna mogą bardzo pomóc w rozwoju intelektualnym dziecka. Natomiast można i należy leczyć takie dzieci i osoby dorosłe ze schorzeń nabytych i/lub współwystępujących, jak wszystkich innych pacjentów.
Częściej zdarza się w tym zespole hipotonia mięśniowa, u garstki osób z zespołem de Grouchy’ego stwierdzono również dystonię lub „przypuszczalną” dystonię (ang. putative dystonia). Konieczna więc jest właściwa diagnostyka i opieka neurologiczna.Wskazane są również regularne wizyty u okulisty, osoby te mają czasem wady wzroku (daleko lub krótkowzroczność) wymagające korekcji. W zespole tym często występuje skłonność do poważnych powikłań infekcji ucha (głuchota) i zatok, dlatego wymagane są regularne badania laryngologiczne i skuteczne identyfikowanie patogenów prowadzących do zakażeń. Czasem ludzie ci mają wady serca – konieczne więc są konsultacje kardiologiczne. Mają większą niż w ogólnej populacji skłonność do chorób tarczycy – wymagana jest coroczna ocena stanu tego gruczołu przez lekarza endokrynologa (USG, poziom hormonów). Zdarza się, że dzieci z tym zespołem mają niedobór hormonu wzrostu, co bywa przyczyną niskorosłości. Zmiany układu szkieletowego, mięśniowego, kości,rdzenia kręgowego, stawów (artretyzm), nieprawidłowości krzywizny kręgosłupa, płaskostopie, szpotawość stóp, ucisk rdzenia kręgowego na nerwy mogą prowadzić do poważnych zaburzeń chodu – dlatego tak ważne jest odpowiednie reagowanie, szybka diagnostyka, leczenie i rehabilitacja. Ludzie ci mają często problemy z trawieniem. Mają czasem niedobór immunoglobuliny A (IgA) i z tego powodu większą skłonność do zakażeń, na co lekarze powinni zwracać baczną uwagę i reagować w odpowiednim czasie z powodu potencjalnych powikłań, występujących u tych osób częściej.
Z wyjątkiem niewielkiego odsetka pacjentów z poważnymi malformacjami/wadami anatomicznymi mózgu (spektrum zaburzeń holoprozencefalii) długość życia ludzi z tą delecją nie wydaje się być znacznie zredukowana. Czasem, mimo „inności” fenotypu i genotypu, nie cierpią oni na poważne dolegliwości zdrowotne, szczególnie jeżeli są pod odpowiednią opieką lekarzy potrafiących w porę wychwycić dany problem zdrowotny i zapobiec jego skutkom.
Zespół de Grouchy’ego typu 2.
Fenotyp zmienny. Zależy od miejsca i wielkości uszkodzenia na długim ramieniu chromosomu 18. W najczęściej występującej formie cechy dysmorficzne zespołu są niespecyficzne i ujawniają się w sposób bardzo umiarkowany. Na ogół, choć nie zawsze, występują: opóźnienie umysłowe od bardzo lekkiego do ciężkiego, niski wzrost (około 80% z zespołem ma wzrost poniżej 5 percentyla), hipotonia, niedosłuch z powodu wąskich lub zarośniętych kanałów słuchowych, zaburzenia wzroku, zbyt małe serce i jego wady, niedobór IgA, malformacje dłoni i stóp. Obecne mogą być, w różnym stopniu zaznaczone, cechy dysmorficzne twarzy: nieprawidłowo wykształcone małżowiny uszne, krótkie szpary powiekowe, krótkie wędzidełko języka, rozszczep podniebienia, mikrocefalia.
Na te rzadkie zaburzenia dziedziczne ze spektrum 18q-, tak jak i zespole 18p- nie ma specyficznego leczenia. Pomocne mogą być: różne formy fizjoterapii, usprawnianie logopedyczne w przypadku opóźnionego rozwoju mowy oraz stymulowanie rozwoju umysłowego i terapie behawioralne. 
Trzeba natomiast dzieci i ludzi dorosłych leczyć z chorób nabytych i współistniejących, tak jak w zespole de Grouchy’ego typu 1. Mogą w różnym stopniu mieć większą skłonność do zakażeń, chorób serca, przewodu pokarmowego (refluks), schorzeń dermatologicznych, laryngologicznych, zaburzeń układu szkieletowego i mięśniowego, schorzeń stawów i kręgosłupa, neurologicznych, endokrynologicznych dlatego konieczna jest specjalistyczna opieka ze strony lekarzy potrafiących w odpowiednim czasie zdiagnozować problem i podjąć się jego leczenia.
Zespół 18-R.
Obecność chromosomu pierścieniowego w miejscu jednego z chromosomów 18 pary skutkuje fenotypem pośrednim między zespołem delecji 18q a zespołem delecji 18p. Jego położenie na krótszym bądź dłuższym ramieniu chromosomu 18 powoduje, że dana osoba będzie miała więcej cech z 18p- lub z 18q-.

</doc>
<doc id="1082221" url="https://pl.wikipedia.org/wiki?curid=1082221" title="Kościół św. Jadwigi we Wrocławiu-Jerzmanowie">
Kościół św. Jadwigi we Wrocławiu-Jerzmanowie

Kościół św. Jadwigi w Jerzmanowie we Wrocławiu – czternastowieczny kościół katolicki, znajdujący się przy dzisiejszej ulicy Jerzmanowskiej nr 87, nieopodal innego, wybudowanego w 1880 r. kościoła pod wezwaniem Matki Boskiej Królowej Polski.
Historia.
Kościół w ówczesnej wsi "Gezmanouo" wzmiankowany był po raz pierwszy w 1316. Pierwotnie było tu zbudowane w XIV w. samodzielne gotyckie prezbiterium, do którego w II połowie wieku następnego (ale przed 1483) dobudowano wieżę i zakrystię, a w stuleciu następnym – przedsionek wykorzystywany jako kaplica chrztów. W tym samym czasie prawdopodobnie podwyższono też wieżę.
Przejęty przez ewangelików w 1529, wrócił do katolików w 1654; w tym też czasie jego dach pokryto nową dachówką. 
Kolejne (odnotowane) remonty i przebudowy przeprowadzono w latach: 1706 - wzniesienie nowej zakrystii w miejscu starej, 1835 - przedłużenie empory, 1852 - odnowienie wyposażenia, 1858 - remont dzwonnicy, 1891 - założenie kotew na wieżę, 1896 - wybudowanie ośmiogłosowych organów mechaniczno-pneumatycznych przez świdnicką firmę organmistrzowską Schlag und Söhne (Opus 414).
Wokół kościoła znajduje się niewielki cmentarz parafialny, mający również status zabytku (nr rej. 590/Wm z 25.04.2000); całość ogrodzona jest murem. Obecnie kościół pełni rolę pomocniczą wobec XIX-wiecznego kościoła parafialnego, położonego w pobliżu, przy tej samej ulicy pod nr 83).

</doc>
<doc id="1082232" url="https://pl.wikipedia.org/wiki?curid=1082232" title="Most Dworcowy w Poznaniu">
Most Dworcowy w Poznaniu

Most Dworcowy w Poznaniu – wiadukt drogowy nad linią kolejową, w granicach administracyjnych miasta Poznania, którego konstrukcja składa się z dwóch niezależnych wiaduktów. Położony w bliskim sąsiedztwie dworca kolejowego Poznań Główny.
Stanowi przedłużenie ul. Stanisława Matyi (dawniejszej ul. Towarowej). Łączy się z ul. Głogowską, przed głównym wejściem na teren Międzynarodowych Targów Poznańskich. Umożliwia dojazd do Centrum i Wildy z Łazarza. Znajduje się w ciągu I ramy komunikacyjnej.
Wpisany do rejestru zabytków 19 kwietnia 1993 pod numerem A-413.

</doc>
<doc id="1082234" url="https://pl.wikipedia.org/wiki?curid=1082234" title="Zepar">
Zepar

Zepar – w tradycji okultystycznej, demon, książę piekła. Rozporządza 26, a według "Dictionnaire Infernal" 28 legionami duchów piekielnych. W "Sztuce Goecji" jest szesnastym, a w "Pseudomonarchii Daemonum" dziewiętnastym duchem.
W demonologii.
By go przywołać i podporządkować potrzebna jest jego pieczęć, która według "Sztuki Goecji" powinna być zrobiona z miedzi.
Potrafi rozpalić miłość kobiet do mężczyzn, jak również może on podtrzymać to uczucie. Sprawia, że dane osoby odkochają się w sobie. Prowokuje u ludzi złe uczucia.
Przedstawiany jest jako czerwona postać. Ma na sobie zbroję, przez co przypomina żołnierza, wojownika.

</doc>
<doc id="1082235" url="https://pl.wikipedia.org/wiki?curid=1082235" title="Most Uniwersytecki w Poznaniu">
Most Uniwersytecki w Poznaniu

Most Uniwersytecki w Poznaniu – wiadukt drogowy nad linią kolejową, w granicach administracyjnych miasta Poznania. 
Nazwa związana jest z Uniwersytetem im. Adama Mickiewicza, którego budynki znajdują się w bliskim sąsiedztwie: Collegium Iuridicum, Aula Uniwersytecka i rektorat (Collegium Minus). Pierwotnie zbudowany był według projektu Lucjana Ballenstaedta. W latach 2014–2015, z uwagi na zły stan techniczny, został rozebrany a następnie wybudowany od podstaw.
Stanowi przedłużenie ul. Święty Marcin w kierunku Ronda Kaponiera. Łączy Dzielnicę Cesarską z Jeżycami.
Wiadukt posiada:
Przy południowo-wschodnim krańcu znajduje się rzeźba "Obszar obrazów efemerycznych" autorstwa Jana Berdyszaka.

</doc>
<doc id="1082236" url="https://pl.wikipedia.org/wiki?curid=1082236" title="Al-Lat">
Al-Lat

Al-Lat (arab. اللات), Allat (Allata) – bogini z okresu przedislamskiego (dżahilijji) czczona w północnej i środkowej Arabii, zaliczana do najważniejszych bóstw w mitologii Arabów.
Pochodzenie i kult.
Uważana za jedną z trzech córek boga Allaha, była uosobieniem ziemi. Przypisywano jej także związek ze słońcem, księżycem i planetą Wenus. Kult jej poświadczony jest w połowie V wieku p.n.e. przez Herodota, u którego występuje jako Alilat (Άλιλάτ) ("Dzieje" I,131; III,8), będąca postacią greckiej Afrodyty Uranii. Zwłaszcza w Ta’if koło Mekki oddawano jej cześć pod postacią betyla z białego granitu, adorowanego szczególnie przez kobiety, co pozwala przypuszczać, iż łączono ją z kategorią bogiń-matek. Ugruntowany kult bogini stwierdzono w syryjskiej Palmyrze, w istnieniu datowanej na pocz. I-II w. n.e. świątyni położonej w zachodniej części miasta.
Ikonografia.
Najczęściej przedstawiana w naturalnej postaci kobiecej z atrybutem postaci lwa (lub ich pary), których wyobrażenia odkryto m.in. w Palmyrze. W okresie hellenistycznym i rzymskim wyraźnie jednak utożsamiona z Ateną, od której przejęła typowe cechy ikonograficzne (hełm, tarczę i włócznię). Będący kopią Ateny Partenos Fidiasza, kolosalny (wys. ok. 3 m) posąg bogini pochodzący z II wieku n.e., odkryli polscy archeologowie (1975) w rzymskiej celli sanktuarium Allat podczas wykopalisk prowadzonych w Palmyrze.
W masowej kulturze współczesnej.
Miano to występuje w fikcyjnym Uniwersum Diuny stworzonym przez pisarza Franka Herberta, gdzie Al-Lat jest nazwą „pierwotnego słońca ludzkości”, umownie przenoszoną na słońce każdej zamieszkałej planety.

</doc>
<doc id="1082239" url="https://pl.wikipedia.org/wiki?curid=1082239" title="Małgorzata Luksemburska (księżna Liechtensteinu)">
Małgorzata Luksemburska (księżna Liechtensteinu)

Małgorzata, księżniczka Luksemburga, księżna Liechtensteinu, znana też jako Małgorzata z Liechtensteinu, urodzona jako księżniczka Margaretha Antonia Marie Félicité (ur. 15 maja 1957, z zamku Betzdorf) – czwarte dziecko (druga córka) wielkiego księcia Luksemburga – Jana i księżniczki Belgii – Józefiny Charlotty Koburg.
Małgorzata nosi pełny tytuł: "księżniczki Luksemburga, księżniczki Nassau, księżniczki Parmy i księżnej Liechtensteinu". Jej rodzicami chrzestnymi byli: jej dziadek - Feliks Burbon-Parmeński i Małgorzata, księżniczka duńska i norweska (córka księcia Karola). Małgorzata jest ukochaną siostrą-bliźniaczką księcia Jana.
Małgorzata studiowała w Luksemburgu, częściowo w Szkole Europejskiej, oraz w Belgii, Wielkiej Brytanii i Stanach Zjednoczonych. 20 marca 1982, w katedrze Notre Dame w Luksemburgu, poślubiła księcia Mikołaja z Liechtensteinu (trzeciego syna księcia Franciszka Józefa II i hrabiny Giny von Wilczeck). Para ma 4 dzieci:

</doc>
<doc id="1082240" url="https://pl.wikipedia.org/wiki?curid=1082240" title="Most Teatralny w Poznaniu">
Most Teatralny w Poznaniu

Most Teatralny w Poznaniu – wiadukt drogowy nad linią kolejową, nazywany popularnie "Teatralką", w granicach administracyjnych miasta Poznania. Położony na terenie Dzielnicy Cesarskiej, w bliskim sąsiedztwie Teatru Wielkiego im. Stanisława Moniuszki. W 1987 wpisany do rejestru zabytków pod numerem A-299.
Położenie.
Stanowi przedłużenie ul. Fredry, dochodząc do skrzyżowania ul. Dąbrowskiego z ul. Roosevelta. Łączy Dzielnicę Cesarską z dzielnicą Jeżyce. Bezpośrednio przy Moście stoi dawny Niemiecki Bank Listów Zastawnych, w którym (lata 1919-1922) mieszkał Wojciech Korfanty.
Forma i historia.
Wzniesiony w 1908. Posiada charakterystyczne masywne pylony latarni. Zniszczony podczas II wojny światowej, dawny wygląd odzyskał w 1995. Ruch samochodowy wstrzymano na obiekcie z dniem 5 marca 1987, pozostawiając ruch tramwajowy, pieszy i rowerowy. Obecnie z wiaduktu korzystają także autobusy miejskie linii nocnych.
Tablice.
Na Moście znajdują się dwie tablice pamiątkowe:
Dane techniczne.
Wiadukt ma (?) metry długości i (?) metry szerokości:

</doc>
<doc id="1082251" url="https://pl.wikipedia.org/wiki?curid=1082251" title="List Neacșu">
List Neacșu

List Neacșu () – najstarszy zachowany do dzisiaj zabytek piśmiennictwa rumuńskiego, pochodzący z 1521 roku. Autorem listu jest wołoski kupiec Neacșu Lupu z Długopola (rum. Dlăgopole, dziś Câmpulung). List jest adresowany do starosty braszowskiego Johannesa Benkera (rum. Hanăș Bengner). Neacșu opisuje w liście postępy wojsk osmańskich i ostrzega przed nimi starostę miasta Braszów.
List został odkryty w archiwum miejskim w Braszowie przez Nicolae Iorgę na początku XX wieku. Obecnie jest przechowywany w Muzeum Druków i Starych Ksiąg Rumuńskich (rum. Muzeul Tiparului și al Cărții Vechi Românești) w Târgovişte.
Opis listu.
Dokument został sporządzony za pomocą cyrylicy i jest tak naprawdę napisany częściowo po rumuńsku, częściowo po cerkiewnosłowiańsku (początek i koniec listu). Język cerkiewnosłowiański był na Wołoszczyźnie, skąd pochodził autor listu, językiem urzędowym i liturgicznym. Język, w którym został napisany list świadczy o mieszanym, romańsko-słowiańskim charakterze ówczesnego języka rumuńskiego (zwanego wtedy wołoskim). Słowiańskie są w liście szczególnie zwroty bardziej oficjalne. Znaczne różnice pomiędzy oryginałem listu i współczesnym tłumaczeniem rumuńskim wynikają z procesu świadomej romanizacji języka rumuńskiego, która przebiegła w drugiej połowie XVIII i w XIX wieku. Jednocześnie w liście występuje wiele zwrotów bardzo przypominających dzisiejszy rumuński, z czego należy wyciągnąć wnioski, że w XVI wieku był to już język powszechnie używany w mowie potocznej na Wołoszczyźnie.
List ten jest pierwszym dokumentem, w którym pojawia się wyrażenie „Țeara Rumânească” (we współczesnym rumuńskim „Țara Românească”), które oznacza „ziemia rzymska”. Według innej teorii zwrot ten miał oznaczać „ziemię niewolniczą”, gdyż słowo "rumân" oznaczało na Wołoszczyźnie do XVIII wieku „niewolnika”. Do tej pory obszary położone pomiędzy Karpatami Południowymi a Dunajem nazywano mianem „Valahia”, czyli Wołoszczyzna. Od nazwy Țara Românească ma pochodzić późniejsza „România” (Rumunia) – nazwa, która pojawiła się na początku XIX wieku.
W liście nie została zamieszczona data, jednak na podstawie wydarzeń opisanych w liście przyjęto, że dokument powstał 29 lub 30 czerwca 1521 roku.
Treść listu.
Transliteracja.
Numeracja wierszy – według oryginalnego układu graficznego.
Kursywą oznaczono słowiańskie fragmenty testu.
Współczesny przekład rumuński.
„Preaînțeleptului și cinstitului, și de Dumnezeu dăruitului jupân Hanăș Bengner din Brașov multă sănătate din partea lui Neacșul din Câmpulung.
Și iarăși dau știre domnie tale despre lucrul turcilor, cum am auzit eu că împăratul au eșit din Sofia, și aimintrea nu e, și se-au dus în sus pre Dunăre.
Și iarăși să știi domniia ta că au venit un om de la Nicopole de miie me-au spus că au văzut cu ochii lor că au trecut ciale corăbii ce știi și domniia ta pre Dunăre în sus.
Și iarăși să știi că bagă den toate orașele câte 50 de omin să fie de ajutor în corăbii.
Și iarăși să știi cumu se-au prins nește meșteri din Țarigrad cum vor treace ceale corăbii la locul cela strimtul ce știi și domniia ta.
Și iarăși spui domniie tale de lucrul lui Mahamet beg, cum am auzit de boiari ce sunt megiiași și de generemiiu Negre, cum i-au dat împăratul sloboziie lui Mahamet beg, pe io-i va fi voia, pren Țara Românească, iară el să treacă.
Și iarăși să știi domniia ta că are frică mare și Băsărab de acel lotru de Mahamet beg, mai vârtos de domniile voastre.
Și iarăși spui domniietale ca mai marele miu, de ce am înțeles şi eu. Eu spui domniietale iară domniiata ești înțelept şi aceste cuvinte să știi domniiata la tine, să nu știe umin mulți, și domniile vostre să vă păziți cum știți mai bine.
Şi Dumnezeu să te bucure. Amin”
Przekład (początkowy fragment) na język polski.
Mądremu, sławnemu, czcigodnemu i przez Boga obdarowanemu Hansowi Benknerowi z Braszowa wiele zdrowia od Nikszula z Długopola
Takoż daję znać waszmości w sprawie Turków; jakem słyszał cesarz wyruszył z Sofii;
a inaczej nie jest, i udał się w górę Dunaju.
Także żebyś waść wiedział, że przyszedł człowiek z Nikopola i powiedział mi, że widział na własne oczy, jak płynęły korabie, o których waść wiesz, Dunajem w górę rzeki.
Także żebyś waść wiedział, że biorą z każdego miasta po 50 ludzi, żeby byli pomocni na korabiach.

</doc>
<doc id="1082256" url="https://pl.wikipedia.org/wiki?curid=1082256" title="Magdalena Nieć">
Magdalena Nieć

Magdalena Nieć ("Magdalena Nieć-Lepak", ur. 21 lutego 1972 w Nysie) – polska aktorka.
Ukończyła studia na PWST w Krakowie (wydział zamiejscowy we Wrocławiu). Obecnie aktorka Teatru Współczesnego w Warszawie.
Gra również w polskich filmach: "Sabina" (1998), "Bezmiar sprawiedliwości" (2006), "Jak żyć?" (2008) i serialach telewizyjnych: "Pogoda na piątek" (2006–2007), "Wielkie ucieczki" (2005), "Szanse finanse" (2005), "Na dobre i na złe" (2008), "Na Wspólnej" (2009). Aktorka wcieliła się także w postać Danuty Wałęsowej w fabularyzowanym dokumencie "Gra o Nobla" (2008), który opowiada o kulisach przyznania Lechowi Wałęsie Pokojowej Nagrody Nobla.

</doc>
<doc id="1082257" url="https://pl.wikipedia.org/wiki?curid=1082257" title="L’Âme Immortelle">
L’Âme Immortelle

L'Âme Immortelle (fr. "Nieśmiertelna Dusza") - austriacki zespół muzyczny, istniejący od 1996 roku i tworzący muzykę elektroniczną oraz w obrębie nurtu Neue Deutsche Härte.
Wiele piosenek "L'Âme Immortelle" to połączenie dramatyzującego wokalu Sonji Kraushofer, surowości głosu Thomasa Rainera z mocnym gitarowym brzmieniem - całość uświetniona poetyckimi tekstami w języku angielskim i niemieckim.

</doc>
<doc id="1082266" url="https://pl.wikipedia.org/wiki?curid=1082266" title="Mattheus Lestevenon">
Mattheus Lestevenon

Mattheus Lestevenon Młodszy, heer van Berkenrode (ur. 1715, zm. 1797), holenderski dyplomata. 
Jego ojciec Mattheus Lestevenon Starszy (1674-1743) był burmistrzem Amsterdamu w latach 1722-1736.
Lestevenon junior był początkowo ławnikiem amsterdamskim. W roku 1748 przeszedł do służb dyplomatycznych. W roku 1749 wielki pensjonariusz Holandii Pieter Steyn wysłał go na placówkę dyplomatyczną jako "ambassadeur ordinaris" do Paryża w marcu 1750 roku. Funkcję tę sprawował on przez rekordowo długi czas, bo aż do 24 sierpnia 1792. W marcu 1766 poznał go polski poseł Feliks Franciszek Łoyko. W imieniu Holandii Lestevenon podpisał pokój wersalski w 1783 roku. 
Poślubił Marię Wilhelminę van der Duin, z którą miał jednego syna (Willem Anne Lestevenon).

</doc>
<doc id="1082268" url="https://pl.wikipedia.org/wiki?curid=1082268" title="Cezary Nowak">
Cezary Nowak

Cezary Nowak (ur. 21 grudnia 1957 w Warszawie) – polski aktor teatralny, telewizyjny i dubbingowy; reżyser dubbingu.
Teatr.
Źródło: Filmpolski.pl.

</doc>
<doc id="1082269" url="https://pl.wikipedia.org/wiki?curid=1082269" title="Wiadukt Kosynierów Górczyńskich w Poznaniu">
Wiadukt Kosynierów Górczyńskich w Poznaniu

Wiadukt Kosynierów Górczyńskich w Poznaniu (wcześniej Wiadukt Górczyński) – wiadukt drogowy nad liniami kolejowymi: nr 3 Warszawa Zachodnia – Frankfurt nad Odrą i nr 801 Poznań Górczyn – Poznań Starołęka, w granicach administracyjnych miasta Poznania. Położony w bliskim sąsiedztwie tramwajowo-autobusowego węzła przesiadkowego Górczyn i stacji kolejowej Poznań Górczyn.
Znajduje się w ciągu ul. Głogowskiej. Łączy Górczyn ze Świerczewem, w ramach połączenia dzielnicy Grunwald z Wildą. Stanowi element drogi dojazdowej z centrum miasta do węzła autostrady A2 "Poznań Komorniki". Przed otwarciem wschodniej obwodnicy był częścią drogi krajowej nr 5 i trasy europejskiej nr E261. Od 1 stycznia 2016 jest częścią drogi wojewódzkiej nr 196.
Zbudowany w 1972. Był remontowany w 1988 i 1994. 6 czerwca 2008 zachodnia nitka Wiaduktu Górczyńskiego została otwarta po przebudowie, która sprowadziła się do zburzenia większości dotychczasowej konstrukcji. Ze starego wiaduktu pozostał tylko fragment bezpośrednio nad linią kolejową - 2 filary i przęsło między nimi. Po modernizacji wiadukt ma 3 pasy przeznaczone dla samochodów (przed przebudową były 2 pasy) oraz dodatkowo dwukierunkową drogę dla rowerów po stronie zewnętrznej.
13 stycznia 2009 Rada Miasta Poznania jednogłośnie uchwaliła, że wiadukt zmieni nazwę z „Górczyńskiego” na „Kosynierów Górczyńskich” dla uczczenia mieszkańców Górczyna, którzy podjęli walkę w powstaniu wielkopolskim w 1846.
W latach 2012-2013 wiadukt wschodni został całkowicie zburzony i wybudowany od nowa. Po modernizacji uzyskał dodatkowy pas dla samochodów na przedłużeniu łącznicy od ulicy Rakoniewickiej oraz ciąg pieszo-rowerowy na odcinku od ulicy Rakoniewickiej do wylotu w stronę centrum miasta.

</doc>
<doc id="1082271" url="https://pl.wikipedia.org/wiki?curid=1082271" title="Tablice rejestracyjne w Austrii">
Tablice rejestracyjne w Austrii

Obecne tablice rejestracyjne w Austrii obowiązują od 1990 roku. 
Składają się z wyróżnika (jednej lub dwóch liter na początku), herbu danego landu oraz cyfr i liter porządkowych (ich skład i kolejność zależy od zasobu, podobnie jak w Polsce). Od pewnego czasu tablice posiadają po lewej stronie niebieskie pole z flagą UE (tzw. euroband), zmienił się także wzór obramówek.
Tablice indywidualne muszą posiadać na końcu jedną cyfrę. Takie tablice są bardzo popularne ponieważ, w przeciwieństwie do polskich tablic rejestracyjnych, można je pozostawić w przypadku zmiany samochodu. 
W międzynarodowym kodzie samochodowym Austria ma symbol - A.
Wyróżniki skrótów powiatów i służb znajdujące się na austriackich tablicach.
Lista wyróżników skrótów powiatów i służb znajdujących się na austriackich tablicach rejestracyjnych:
Tablice w latach 1947-1989.
W latach 1947-1989 na terenie Austrii obowiązywały tablice barwy czarnej z białymi znakami. Pierwszym znakiem była litera oznaczająca wyróżnik landu. Następnie od 3 lub 6 cyfr porządkowych, przy czym jeśli było ich więcej niż 3, to ostatnie trzy cyfry oddzielone były od pozostałych kropką. 
Lista wyróżników stosowana w tamtych latach:
B Burgenland
G Graz
K Karyntia ("Kärnten")
L Linz
N Dolna Austria ("Niederösterreich")
O Górna Austria ("Oberösterreich")
S Salzburg
St Styria ("Steiermark")
T Tyrol ("Tirol")
V Vorarlberg
W Wiedeń ("Wien")

</doc>
<doc id="1082281" url="https://pl.wikipedia.org/wiki?curid=1082281" title="Wojda">
Wojda

Wojda – część wsi Bliżów w Polsce, położonej w województwie lubelskim, w powiecie zamojskim, w gminie Adamów.
W latach 1975–1998 Wojda administracyjnie należała do województwa zamojskiego.
Jest to niewielka osada położona tuż przy granicy Roztoczańskiego Parku Narodowego. Podczas II wojny światowej, w czasie wysiedleń Zamojszczyzny, pod koniec 1942 roku, miała tu miejsce jedna z pierwszych ważniejszych bitew, jaka dała początek powstaniu zamojskiemu, podczas której żołnierze Batalionów Chłopskich walczyli z siłami żandarmerii niemieckiej. Wioska została wówczas ostatecznie spalona przez Niemców. Obecnie znajduje się tu pomnik upamiętniający to wydarzenie.
Przez Wojdę przebiegają szlaki turystyczne:

</doc>
<doc id="1082282" url="https://pl.wikipedia.org/wiki?curid=1082282" title="Kalendarz etiopski">
Kalendarz etiopski

Kalendarz etiopski (, czyt. "ye'Ītyōṗṗyā zemen āḳoṭaṭer"), także kalendarz "gyyz" – kalendarz używany w Etiopii oraz jako kalendarz liturgiczny w Erytrei przez prawosławny kościół erytrejski, tamtejszych wschodnich katolików i luterański Ewangelicki Kościół Etiopii "Mekane Yesus".
Kalendarz etiopski bazuje na kalendarzu koptyjskim, który z kolei opiera się na kalendarzu egipskim. 
Według kalendarza etiopskiego rok składa się z 12 miesięcy, liczących po 30 dni oraz jednego miesiąca grupującego pozostałe 5 dni (w roku przestępnym 6 dni).
Doba zaczyna się nie o północy, a ze wschodem słońca. Doba dzieli się na 24 godziny liczone dwa razy po 12 godzin dziennych i nocnych. Pierwsza godzina doby zaczyna się o godzinie 7:00 czasu wschodnioafrykańskiego (EAT). Godziny dzienne trwają do godziny 18:59 według EAT, a o 19:00 EAT zaczyna się pierwsza godzina nocna czasu etiopskiego.. Podział na godziny nocne i dzienne nie nastręcza praktycznego problemu, ponieważ w Etiopii różnica czasu między najdłuższym, a najkrótszym dniem roku wynosi jedną godzinę (w Polsce ok. 8,5 godz.), czas zmroku i świtania jest niezwykle krótki, a wschód słońca następuje zawsze w pierwszej godzinie czasu etiopskiego.
Rachuba lat.
Kalendarz etiopski stosuje własną rachubę lat. Era liczy się od daty narodzenia Jezusa, wyliczonej przez Anonniosa z Aleksandrii na 9 r. n.e.
Na oznaczenie daty według systemu etiopskiego stosuje się skrót AM (od amharskiego "Amätä Məhrät" - "rok łaski, rok miłosierdzia") i tak np. oznaczenie 1999 AM oznacza gregoriańskie lata 2006/2007. 
Numer roku etiopskiego jest o 8 mniejszy od gregoriańskiego od 1 stycznia do 10 września (11 września w roku przestępnym), a następnie o 7 lat mniejszy przez pozostałą część roku gregoriańskiego.
12 września 2007 r. według kalendarza gregoriańskiego rozpoczął się rok 2000 w kalendarzu etiopskim.

</doc>
<doc id="1082284" url="https://pl.wikipedia.org/wiki?curid=1082284" title="Sen o Warszawie (utwór)">
Sen o Warszawie (utwór)

Sen o Warszawie – piosenka skomponowana i wykonywana przez Czesława Niemena z tekstem Marka Gaszyńskiego, jeden z 20 utworów z płyty o tym samym tytule, do dziś należy do najbardziej znanych kompozycji Czesława Niemena.
Czesław Niemen nagrał płytę "A Varsovie" z orkiestrą i w aranżacji Michela Colombier. 
Od 12 marca 2004 (mecz pomiędzy Legią Warszawa i Odrą Wodzisław Śląski) utwór jest regularnie odśpiewywany przez kibiców na trybunach Stadionu Wojska Polskiego w Warszawie, jako oficjalny hymn Legii Warszawa.
"Sen o Warszawie" w wykonaniu kibiców Legii Warszawa użyto w finale przedstawienia pt. "Zły" według powieści Leopolda Tyrmanda (reżyseria Jan Buchwald, scenariusz Wojciech Tomczyk) w Teatrze Powszechnym im. Zygmunta Hübnera w Warszawie (2010).
W 2014 roku ukazał się film dokumentalny o Niemenie autorstwa Krzysztofa Magowskiego. Obraz nosi tytuł "Sen o Warszawie".

</doc>
<doc id="1082285" url="https://pl.wikipedia.org/wiki?curid=1082285" title="SCB-27">
SCB-27

SCB-27 (Ship Characteristics Board 27) – program marynarki amerykańskiej mający na celu ulepszenie lotniskowców typu "Essex" według opracowanych przez Ship Characteristics Board założeń oznaczonych numerem SCB-27, zarówno wersji „krótkiej” jak i „długiej” ("Ticonderoga"), przeprowadzony pomiędzy 1947 a 1955. Program miał na celu dostosowanie lotniskowców z II wojny światowej do wymogów nowych, większych samolotów odrzutowych.
Geneza.
Opracowane na podstawie projektu lotniskowców typu "Yorktown" lotniskowce typu "Essex" były bardzo udaną konstrukcją. Zapewniały większą ochronę pasywną w razie nieprzyjacielskiego ataku niż konstrukcja ich poprzedników, dysponowały o 50% silniejszym uzbrojeniem służącym samoobronie, znacznie lepszym opancerzeniem, lepszą z punktu widzenia przeżywalności okrętu na polu walki aranżacją maszynowni oraz umożliwiały zaokrętowanie o 25% większej grupy lotniczej. W rzeczywistości, pod koniec wojny na Pacyfiku lotniskowce tego typu przenosiły grupy lotnicze złożone ze 103 samolotów, zamiast 91 do których przenoszenia zostały zaprojektowane. Jakkolwiek było to bardzo korzystne z taktyczno-operacyjnego punktu widzenia, okręty te były bardzo zatłoczone w celu umożliwienia akomodacji zarówno członków dodatkowych załóg samolotów i ich obsługi pokładowej, jak też zwiększonej liczby osób niezbędnych do obsługi stale powiększanego do końca wojny uzbrojenia. Projekt który początkowo przewidywał konieczność pomieszczenia o 10% większej liczby załogi niż poprzednia konstrukcja, pod koniec wojny musiał już pomieścić o 50% większą liczbę osób.
Jeszcze przed końcem wojny marynarka amerykańska rozpoczęła prace nad kolejną generacją lotniskowców, jednak wobec zakończenia działań wojennych i dużej liczby zbudowanych podczas wojny lotniskowców, dowództwo US Navy zdawało sobie sprawę, że nie otrzyma środków na budowę nowych okrętów tej klasy, toteż studia nad projektem nowych lotniskowców C2, obliczonych na przenoszenie znacznej liczby dużych samolotów uderzeniowych, zostały anulowane. Zamiast tego marynarka podjęła program dużej modernizacji lotniskowców typu "Essex", której zadaniem była likwidacja odkrytych lub powstałych podczas wojny słabych stron tego typu. Poważne zniszczenia bojowe poniesione w wyniku ataków kamikaze - zwłaszcza na lotniskowce USS „Franklin” (CV-13) i „Bunker Hill” (CV-17) - uświadomiły potrzebę większej ochrony pomieszczeń załogi i bojowego centrum informacyjnego okrętów oraz ulepszenia systemów przeciwpożarowych. Walki o Okinawę natomiast unaoczniły potrzebę stosowania cięższej automatycznej broni przeciwlotniczej, ponieważ większy zasięg i wielkość ich pocisków pozwalała na łatwiejsze zwalczanie pocisków kierowanych (kamikaze) oraz samolotów dalej od okrętu. Inne wyzwanie stanowiły natomiast wchodzące do użytku samoloty odrzutowe.
Modyfikacje.
Modernizacja SCB-27A była bardzo obszerna - zmianami zostało objęte 40% okrętu, i trwała około dwa lata dla każdego okrętu. Aby móc obsłużyć cięższe i szybsze samoloty wczesnej ery odrzutowej, pokład lotniczy został znacząco wzmocniony i mógł przyjmować samoloty ważące ponad 23 tony, takie jak North American AJ Savage. Zainstalowano mocniejsze podnośniki, dużo silniejsze katapulty, nowe liny hamujące Mk 5. Oryginalne cztery podwójne podstawy dział 5 calowych (127 mm) zostały usunięte, przez co z pokładu lotniczego zniknęły wszelkie działa. Nowe pięciocalowe baterie 8 dział umieszczono po bokach pokładu lotniczego. Działa 40 mm zastąpiono podwójnymi automatycznymi działami 3-calowymi
Zwiększono stabilność okrętów przez zdjęcie pasa pancernego z ich kadłubów oraz zastąpienie go głębokim wybrzuszeniem sięgającym wewnątrz okrętu aż pokładu hangarowego, przechodzącym łagodnie w istniejącą strukturę kadłuba na dziobie i rufie. Wysepka została całkowicie przebudowana - stała się wyższa, ale krótsza, usunięto też wszystkie podstawy dział. Dodatkowo nawiewy do kotłów zostały przebudowane i przekrzywione w kierunku dziobu, aby stworzyć miejsce dla radaru i masztu komunikacyjnego na dachu wysepki. Dla lepszej ochrony załogi samolotów pomieszczenia dla niej zostały przesunięte z pokładu galeryjnego pod opancerzony pokład hangarowy, zainstalowano także większą zewnętrzną windę na sterburcie, aby umożliwić szybsze i prostsze przemieszczanie się załóg na pokład lotniczy. W związku z większym zużyciem paliwa nowych samolotów, o 50% - według innych źródeł aż niemal czterokrotnie - zwiększono pojemność zbiorników paliwa lotniczego - 300 tys. galonów, a parametry pomp zwiększono do 50 galonów na minutę. Zdolności przeciwpożarowe zostały zwiększone poprzez dodanie dwóch przeciwogniowych i przeciwodłamkowych przegród na pokładzie hangarowym, systemu gaszenia mgłą i pianą, wzmocnienie kurtyn wodnych i innego rodzaju usprawnienia. Ulepszono także systemy wytwarzania energii elektrycznej, magazyny broni i pomieszczenia obsługi. Wszystkie te zmiany spowodowały wzrost wyporności o około dwadzieścia procent. Okręty zanurzały się także głębiej, a prędkość maksymalna została lekko zredukowana - do 31 węzłów.
Rodzaje modyfikacji.
Wyróżniono dwa podtypy modernizacji SCB-27, co było spowodowane zmianami w technologii katapultowania samolotów, jakie zaszły na początku lat 50. XX wieku. Okręty zmodernizowane do standardu SCB-27A zostały wyposażone w parę katapult hydraulicznych typu H 8. Ze względów oszczędnościowych jedynie USS "Oriskany" (CV-34) otrzymała katapultę parową. Aby zmieścić maszynownię katapult, okręty SCB-27C były trochę szersze i cięższe od siostrzanych SCB-27A. Dodatkowo okręty SCB-27C zostały wyposażone w deflektory odrzutu samolotów, powiększone przednie podnośniki lotnicze, chłodzenie pokładu, pomieszczenia mieszania paliw, bariery wychwytujące samoloty oraz pomieszczenia dla przechowywania i obsługi broni nuklearnej, których były pozbawione okręty SCB-27A.
Historia programu.
USS „Oriskany” (CV-34), którego budowa została przerwana z powodu zakończenia II wojny światowej, posłużył jako prototyp i został przebudowany do standardu SCB-27A. Wszystkie lotniskowce typu "Ticonderoga" zmodernizowane w programie SCB-27, poza USS "Lake Champlain" (CV-39), przeszły dalszą modernizację w ramach programu SCB-125.
Zmodyfikowane okręty.
"Źródło:www.history.navy.mil" 

</doc>
<doc id="1082287" url="https://pl.wikipedia.org/wiki?curid=1082287" title="Wiadukt Antoninek w Poznaniu">
Wiadukt Antoninek w Poznaniu

Wiadukt Antoninek im. Orląt Lwowskich, nazywany także Wiaduktem Antoninek – wiadukt drogowy nad linią kolejową Poznań Główny-Warszawa Zachodnia, w granicach administracyjnych miasta Poznania. Położony w bliskim sąsiedztwie stacji kolejowej Poznań Antoninek. Znajduje się w ciągu ul. Warszawskiej, jest węzłem drogi krajowej nr 92. Łączy Antoninek z Główieńcem, w ramach Osiedla Antoninek-Zieliniec-Kobylepole.
Historia.
Wiadukt powstał w latach 70., składał się z dwóch niezależnych konstrukcji o długości około 278,5 m. W latach 2010–2012 został gruntownie przebudowany. Rozebrano obie części starego wiaduktu, a w ich miejsce zbudowano nowe – oddzielnie nad linią kolejową i nad ulicą Bałtycką, połączone krótkim odcinkiem ulicy Warszawskiej przebiegającym na nasypie. Dobudowano także trzeci wiadukt, przechodzący poprzecznie ponad ul. Warszawską, będący częścią łącznicy do ulicy Bałtyckiej – w kierunku północnych dzielnic miasta oraz Bogucina i drogi do Gniezna. Cała inwestycja dostosowana jest do połączenia z planowaną III ramą komunikacyjną Poznania. W styczniu 2017 na mocy uchwały Rady Miasta Poznania wiadukt otrzymał nazwę "Antoninek im. Orląt Lwowskich".

</doc>
<doc id="1082288" url="https://pl.wikipedia.org/wiki?curid=1082288" title="Front wojenny">
Front wojenny



</doc>
<doc id="1082289" url="https://pl.wikipedia.org/wiki?curid=1082289" title="Dzień bezmięsny (powieść)">
Dzień bezmięsny (powieść)

Dzień Bezmięsny – futurystyczna dystopijna powieść Marcina Wolskiego z elementami fikcji politycznej. 
Znalazła się ona w wydanym w 2002 roku zbiorze opowiadań „Noc Bezprawia oraz inne szalone opowieści”.
Powieść osadzona jest w niedalekiej przyszłości. Po uderzeniu komety w ziemię następuje okres kilkudziesięcioletniego przysłonięcia słońca. Rośliny wymierają błyskawicznie, pozostałe przy życiu zwierzęta zostają upolowane. Nadzieją dla ludzkości może być doktor Brzeziński, który wymyślił prototyp urządzenia wyłapującego pyły, jednak dotarcie do Lublina, oblężonego przez hordy ze wschodu, może być trudniejsze niż myślano. Tymczasem Europejskie Konsorcjum Mięsne może stracić szansę zarobku, jaką jest produkcja syntetyków białkowych z polowań dokonywanych na mieszkańcach Afryki. 

</doc>
<doc id="1082291" url="https://pl.wikipedia.org/wiki?curid=1082291" title="APC (gen)">
APC (gen)

APC ("Adenomatous Polyposis Coli" - gruczolakowata polipowatość okrężnicy) – gen kodujący u człowieka białko APC.
Gen.
Gen "APC" znajduje się na chromosomie 5 w regionie q21 i zawiera 21 eksonów.
Charakterystyczną cechą genu APC jest występowanie dużego eksonu 15, obejmującego ponad 70% sekwencji kodującej.
Alternatywne transkrypty genu.
Produktem transkrypcji jest mRNA o długości 8538 nukleotydów. Pierwsze eksony genu mogą tworzyć specyficzne tkankowo alternatywne transkrypty, np. w tkance mózgu występuje produkt genu APC, którego kodon startowy znajduje się w eksonie BS (brain specific). Alternatywne składanie genu ma związek z regulacją aktywności białka APC; przypuszczalnie pełni ono wiele różnych funkcji w komórce, tym bardziej, że dotyczy ponad 75% eksonów.
Budowa białka.
Pełnej długości białko APC składa się z 2843 aminokwasów i występuje w cytoplazmie oraz w jądrze komórkowym. W białku APC wyodrębniono kilka funkcjonalnych domen. Domena zasadowa obejmuje aminokwasy 2200-2400. N-koniec białka (aminokwasy 1-171) bierze udział w oligomeryzacji cząsteczek białka. Białko APC posiada dwa miejsca wiązania α-kateniny: we fragmencie obejmującym trzy piętnastonukleotydowe powtórzenia 1020-1169 i w regionie dwudziestoaminokwasowych powtórzeń między 1324-2075. Wiązanie z mikrotubulami odbywa się za pomocą fragmentu obejmującego aminokwasy 2130-2483. Aminokwasy 2560-2843 są miejscem wiązania z białkiem EB1, a aminokwasy
2771-2843 wiążą się z białkiem DLG.
Funkcje białka.
Ekspresję genu stwierdzono we wszystkich tkankach. Szereg białek wchodzi w interakcję z białkiem APC. Niektóre z nich to:
Białko APC bierze udział w regulacji wielu procesów w komórce, obejmujących podział, migrację, adhezję i różnicowanie komórek. Nie określono regionu związanego z procesem apoptozy. W komórkach śluzówki jelita grubego produkt genu APC o masie 300 kDa uczestniczy w kontaktowym hamowaniu wzrostu komórek.

</doc>
<doc id="1082296" url="https://pl.wikipedia.org/wiki?curid=1082296" title="Płamen Jurukow">
Płamen Jurukow

Płamen Jurukow (bułg. "Пламен Юруков"; ur. 9 maja 1964) – bułgarski polityk, biznesmen, od 15 lipca 2007 do 21 grudnia 2008 przewodniczący partii Związek Sił Demokratycznych (ZSD).
Życiorys.
Po ukończeniu gimnazjum o profilu francuskim studiował filozofię w Uniwersytecie Sofijskim "Św. Klemens z Ochrydy", zdobywając w 1990 wyższe wykształcenie. W 1994 założył firmę "Bałkam S.A." (bułg. "Балкам АД"), która zajmuje się głównie międzynarodowym handlem i importem surowej kawy oraz jadalnych nasion. W 1997 utworzył spółkę "Spetema-Caffe sp. z o.o." (bułg. "Спетема-кафе ООД"), specjalizującą się w produkcji kawy wysokiej jakości, zaś w 2004 otworzył własną fabrykę kawy.
Karierę polityczną rozpoczął w 2003 zapisując się do ZSD. Współtworzył nowy program wyborczy i filozofię partii. Po klęsce ZSD w wyborach do Parlamentu Europejskiego w 2007 i dymisji Petyra Stojanowa z funkcji przewodniczącego stanął na czele ugrupowania. Stanowisko to piastował przez ok. półtora roku; przed wyborami zaplanowanymi na grudzień 2008 zrezygnował z ubiegania się reelekcję.
Od 1998 r. jest wydawcą czasopisma "Forum Filozoficzne" (bułg. "Философски форум"). W 2000 za zgodą Rady Ministrów został konsulem honorowym Kazachstanu w Republice Bułgarskiej. Pełni również funkcję prezesa Bułgarskiej Federacji Aikido.
Włada językami francuskim, angielskim i rosyjskim. Jest żonaty, posiada dwoje dzieci.

</doc>
<doc id="1082297" url="https://pl.wikipedia.org/wiki?curid=1082297" title="Hendrick Hop">
Hendrick Hop

Hendrick Hop (ur. 1686, zm. 1761) – holenderski oficer i dyplomata.
Jego ojcem był Jacob Hop (1654-1725), którego Hendrick był drugim synem. Hendrick został dzięki wpływom ojca oficerem regimentu Nassau-Ouwerkerk. W roku 1710 awansował na majora, a w 1727 na pułkownika ("kolonel-commandant"). Karierę wojskową zakończył jako generał i gubernator miasta Namen.
W latach 1723-1761 był holenderskim ambasadorem w Londynie.
Jego starszym bratem był Cornelis Hop (1685-1762).

</doc>
<doc id="1082298" url="https://pl.wikipedia.org/wiki?curid=1082298" title="Teatr U Przyjaciół">
Teatr U Przyjaciół

Teatr U Przyjaciół – poznański teatr alternatywny, powstał w 2003 roku w Kawiarni Literackiej U Przyjaciół.

</doc>
<doc id="1082301" url="https://pl.wikipedia.org/wiki?curid=1082301" title="ISO/IEC 14882">
ISO/IEC 14882

ISO/IEC 14882 (pełna nazwa: "International Standard ISO/IEC 14882. Programming Languages – C++") – oficjalny standard definiujący język programowania C++ i określający wymagania dotyczące jego implementacji.
Standard został zdefiniowany przez grupę roboczą JTC1/SC22/WG21, powołaną przez Międzynarodową Organizację Normalizacyjną (ang. ISO – "International Organization for Standardization") i Międzynarodową Komisję Elektrotechniczną (ang. IEC – "International Electrotechnical Commission"). 
Pierwsze wydanie standardu, oznaczone jako ISO/IEC 14882:1998, ukazało się 1 września 1998. 
Obecnie obowiązująca edycja piąta (ISO/IEC 14882:2017) została opublikowana w grudniu 2017 roku.

</doc>
<doc id="1082302" url="https://pl.wikipedia.org/wiki?curid=1082302" title="Pace (Missisipi)">
Pace (Missisipi)

Pace - miejscowość w USA, w stanie Missisipi, w hrabstwie Bolivar. Według danych z 2000 roku miejscowość zamieszkiwały 374 osoby.

</doc>
<doc id="1082308" url="https://pl.wikipedia.org/wiki?curid=1082308" title="Cornelis Hop">
Cornelis Hop

Cornelis Hop (1685–1762) – holenderski dyplomata.
Jego ojcem był Jacob Hop (1654–1725), którego Hendrick był pierworodnym synem. Cornelis należał do warstwy regentów (rodziny kontrolujące urzędy miejskie) miasta Amsterdamu.
W latach 1718–1726 był holenderskim ambasadorem ("ordinaris ambassadeur") w Paryżu.
Jego młodszym bratem był Hendrick Hop (1686–1761).

</doc>
<doc id="1082320" url="https://pl.wikipedia.org/wiki?curid=1082320" title="Wiadukt Franowo w Poznaniu">
Wiadukt Franowo w Poznaniu

Wiadukt Franowo w Poznaniu – wiadukt drogowy nad linią kolejową Poznań Główny-Poznań Franowo, w granicach administracyjnych miasta Poznania. Położony w bliskim sąsiedztwie stacji kolejowej Poznań Franowo. Znajduje się w ciągu ul. Bolesława Krzywoustego tzw. "Trasy Katowickiej". Łączy Franowo ze Szczepankowem, w ramach Nowego Miasta.
Historia.
Wybudowany jako wiadukt żelbetowy przez Przedsiębiorstwo Robót Kolejowych Nr 10 (konstrukcja i wykończenie) oraz Przedsiębiorstwo Robót Kolejowych Nr 15 w Warszawie (roboty palowe). Podczas budowy "Trasy Katowickiej" był to obiekt inżynieryjny budowany z opóźnieniem półrocznym (budowę wiaduktu rozpoczęto w drugiej połowie 1975), podczas gdy inne fragmenty trasy budowano z wyprzedzeniem harmonogramu. W związku z tym "Trasę Katowicką" otwarto dopiero po ukończeniu jednej z nitek wiaduktu 29 grudnia 1976. W całości wiadukt ukończono pod koniec maja 1977. Próby obciążeń wykonywano na jednym z przęseł wiaduktu przy użyciu 6 samochodów z ładunkiem o ciężarze 25 ton każdy.
Wiadukt był remontowany w latach 2007-2008. Generalnym wykonawcą inwestycji było Przedsiębiorstwo Usług Technicznych Intercor Sp. z o.o. Prace rozpoczęły się w lutym 2007. Najpierw zmodernizowana została nitka zachodnia (ruch w obie strony odbywał się po nitce wschodniej), a od 7 grudnia 2007 rozpoczęły się prace na nitce wschodniej (ruch kołowy przeniesiono na nitkę zachodnią). Remont wiaduktu nie wpłynął na ograniczenie funkcjonowania stacji Poznań Franowo. 30 maja 2008 zakończono całkowitą modernizację wiaduktu, a dzień później oddano obiekt do użytku kierowcom. Realizacja remontu odbyła się przy wsparciu środków unijnych.

</doc>
<doc id="1082327" url="https://pl.wikipedia.org/wiki?curid=1082327" title="Banka Koper Slovenia Open 2007">
Banka Koper Slovenia Open 2007

Banka Koper Slovenia Open 2007 – tenisowy turniej WTA kategorii IV w sezonie 2007 z cyklu Slovenia Open rozgrywany w dniach 15–23 września 2007 roku w Portorožu na kortach twardych o puli nagród wynoszącej 145 000 dolarów amerykańskich.

</doc>
<doc id="1082330" url="https://pl.wikipedia.org/wiki?curid=1082330" title="Wiadukt Gabriela Narutowicza">
Wiadukt Gabriela Narutowicza

Wiadukt Gabriela Narutowicza – wiadukt drogowy nad linią kolejową nr 395 (obwodnicą i stacją towarową Poznań Piątkowo), w granicach Poznania (dzielnica Stare Miasto) oraz Suchego Lasu.
Opis.
Wiadukt Gabriela Narutowicza był pierwszym w Poznaniu obiektem inżynieryjnym o konstrukcji podwieszanej. Znajduje się w ciągu ul. Obornickiej. Jego patronem jest Gabriel Narutowicz – pierwszy Prezydent Polski. Obecną nazwę nadano na mocy Uchwały Rady Miasta Poznania z 27 maja 2003 roku.
Ma długość całkowitą 286 m i nośność 40 ton. W jego skład wchodzą dwa pasy jezdni o szerokości 8 m oraz dwie 2,5-metrowe drogi pieszo-rowerowe. Nocą jest podświetlony.
Wiadukt jest punktem końcowym drogi wojewódzkiej nr 433. W latach 1986–2014 był częścią drogi krajowej nr 11, a jeszcze wcześniej stanowił fragment drogi państwowej nr 155.

</doc>
<doc id="1082334" url="https://pl.wikipedia.org/wiki?curid=1082334" title="Wiadukt Dolna Wilda w Poznaniu">
Wiadukt Dolna Wilda w Poznaniu

Wiadukt Dolna Wilda w Poznaniu - wiadukt drogowy nad ul. Dolna Wilda – droga wojewódzka nr 430, w granicach administracyjnych miasta Poznania, na pograniczu Wildy i Łęgów Dębińskich na osiedlu samorządowym Wilda. 
Znajduje się w ciągu ul. Hetmańskiej, a zarazem II ramy komunikacyjnej Poznania. Do momentu otwarcia wschodniej i zachodniej obwodnicy Poznania wiaduktem był poprowadzony przebieg dróg krajowych nr 5 i nr 11 oraz trasy europejskiej nr E261.
17 października 2007 wiadukt został oficjalnie otwarty po przebudowie. Projektantami obiektu byli Robert Palicki (firma "Scott Wilson") i Marek Jusik ("Biuro Projektów Komunikacyjnych"). Ten drugi był projektantem części tramwajowej budowli, gdyż wiadukt dolnowildecki składa się de facto z trzech równoległych nitek: dwóch drogowych i jednej dla tramwajów (każda w odległości metra od siebie). Żywotność konstrukcji oszacowano na 150 lat. Stalowe belki konstrukcyjne przywieziono z Luksemburga z wytwórni "ArcelorMittal" (136 sztuk o wadze łącznej 636 tysięcy kilogramów). Obiekt wzmocniono palami (176 sztuk). Mogą nim jeździć ciężarówki o nacisku na oś 11,5 tony (klasa A). Wiadukt obudowany jest ekranami akustycznymi. Wykonawcą budowli było konsorcjum firm: "Feroco", "Hydrobudowa 9", "Scott Wilson" i "Biuro Projektów Komunikacyjnych Poznań".
Poprzedni wiadukt w tym miejscu powstał w latach 1973–1976 z elementów prefabrykowanych niskiej jakości. Po 30 latach eksploatacji prawie wszystkie części budowli nie nadawały się do dalszego używania. Stary wiadukt zamknięto 5 sierpnia 2006, kiedy to przystąpiono do prac wyburzeniowych.

</doc>
<doc id="1082337" url="https://pl.wikipedia.org/wiki?curid=1082337" title="Synagoga w Berlinie-Kreuzbergu">
Synagoga w Berlinie-Kreuzbergu

Synagoga w Berlinie-Kreuzbergu (niem. "Synagoge in Berlin-Kreuzberg") – synagoga znajdująca się w Berlinie, w dzielnicy Kreuzberg przy Fraenkelufer 10-16 (dawniej Kottbusser Ufer 48-50).
W 1911 roku ortodoksyjna gmina żydowska rozpisała konkurs na budowę synagogi. Rozstrzynięto go w 1912 roku przyznając zwycięstwo budowniczemu Alexanderowi Beerowi. Budowę rozpoczęto w 1913 roku, a uroczyste otwarcie nastąpiło 17 września 1916 roku.
Podczas nocy kryształowej z 9 na 10 listopada 1938 roku budynek został zdewastowany i przestał być wykorzystywany do celów kultowych. W 1942 roku synagogę przejęło Gestapo i wykorzystywało jako magazyn zrabowanego mienia żydowskiego oraz garaż. W 1944 roku budowla została zniszczona podczas bombardowania. 
W latach 1958-1959 główny budynek został zburzony. Pozostawiono boczne skrzydło, w którym przed wojną znajdowała się synagoga dla młodzieży. Po remoncie, 22 kwietnia 1959 roku otwarto w nim synagogę. W 1989 roku przed budynkiem ustawiono kamień pamiątkowy przypominający dawny kształt dawnej budowli.

</doc>
<doc id="1082342" url="https://pl.wikipedia.org/wiki?curid=1082342" title="Synagoga Berlin-Kreuzburg">
Synagoga Berlin-Kreuzburg



</doc>
<doc id="1082350" url="https://pl.wikipedia.org/wiki?curid=1082350" title="Prospero Colonna">
Prospero Colonna



</doc>
<doc id="1082353" url="https://pl.wikipedia.org/wiki?curid=1082353" title="Liga Mistrzów UEFA 1962/1963">
Liga Mistrzów UEFA 1962/1963



</doc>
<doc id="1082356" url="https://pl.wikipedia.org/wiki?curid=1082356" title="Johan Vansummeren">
Johan Vansummeren

Johan Vansummeren (ur. 4 lutego 1981 w Lommel) – były belgijski kolarz szosowy, zawodnik profesjonalnej grupy Ag2r-La Mondiale.

</doc>
<doc id="1082357" url="https://pl.wikipedia.org/wiki?curid=1082357" title="Wywołanie">
Wywołanie



</doc>
<doc id="1082359" url="https://pl.wikipedia.org/wiki?curid=1082359" title="Saint Mary (Jersey)">
Saint Mary (Jersey)

Saint Mary (fr. Sainte-Marie, w języku Jèrriais Sainte Mathie) - Okręg (parish) w północno-zachodniej części wyspy Jersey (Wyspy Normandzkie). St. Mary jest najmniejszym pod względem ludności parish-em Jersey. 

</doc>
<doc id="1082364" url="https://pl.wikipedia.org/wiki?curid=1082364" title="Kiełbaska (dopływ Chrząstawki)">
Kiełbaska (dopływ Chrząstawki)

Kiełbaska – struga, prawy dopływ Chrząstawki o długości 8,92 km.
Płynie w województwie łódzkim, w gminie Zelów. Źródło strugi znajduje się w okolicach miejscowości Chajczyny. Przepływa w okolicach miejscowości Jawor i Wygiełzów.

</doc>
<doc id="1082367" url="https://pl.wikipedia.org/wiki?curid=1082367" title="L'ame immortelle">
L'ame immortelle



</doc>
<doc id="1082368" url="https://pl.wikipedia.org/wiki?curid=1082368" title="Śremski Dobosz">
Śremski Dobosz

Śremski Dobosz – pomnik Powstańców Wielkopolskich 1918/1919 znajdujący się w śremskim Parku Miejskim im. Powstańców Wielkopolskich.
Okres międzywojenny.
Decyzja o budowie w Śremie pomnika upamiętniającego powstanie wielkopolskie, w którym aktywny udział wzięli również śremianie (walczący w tzw. batalionie śremskim), zapadła w 1923 r., kiedy to powołano komitet ds. budowy pomnika. Autorem projektu był rzeźbiarz Władysław Marcinkowski, który w swoim projekcie zdecydował się ukazać zryw powstańczy w postaci dobosza w mundurze wojsk wielkopolskich, wzywającego do walki. Pomnik został odsłonięty 15 listopada 1925 r. jako "Pomnik Powstańców i Wolności" na rynku w Śremie, gdzie stał do wybuchu wojny. W okresie międzywojennym władze miasta traktowały pomnik jako ważny instrument krzewienia patriotyzmu i wychowania młodzieży, zwłaszcza harcerzy, którzy składali tu przyrzeczenie harcerskie, pełnili wartę honorową i organizowali zbiórki. Rzeźba Dobosza pełniła też ważną rolę w życiu działającej w Śremie Szkoły Podoficerskiej Piechoty dla Małoletnich nr 2 , której elewi w rocznicę wybuchu powstania 27 grudnia odbywali pod nią uroczysty apel, a także spotykali się pod nią po powrocie z manewrów i fotografowali z odwiedzającymi ich rodzinami.
Po wybuchu II wojny światowej, 8 września 1939 r. do Śremu wkroczył Wehrmacht, który m.in. likwidował wszelkie narodowe pamiątki. 11 września zrzucono z cokołu statuę dobosza. W marcu 1944 władze okupacyjne zdecydowały o przetopieniu dobosza. Granitowy cokół pomnika uratowali pracownicy gazowni zatapiając w bagnach w starorzeczu Warty (na obrzeżu parku miejskiego).
Odbudowa pomnika.
W 1959 r. trzej oficerowie śremskiej jednostki wojskowej, mjr Ryszard Komorowski, mjr Kazimierz Kotewicz i por. Marek Jakubowski, przy pomocy starszych mieszkańców Śremu, odnaleźli miejsce zatopienia cokołu i wydobyli go. Został on ustawiony w parku miejskim. W dniu 27 lipca 1961 r. z inicjatywy Powiatowego Komitetu Ochrony Pamięci Pomników Walk i Męczeństwa oraz Zarządu Powiatowego Związku Bojowników o Wolność i Demokrację na cokole odsłonięto rzeźbę z brązu przedstawiającą Wielkopolski Krzyż Powstańczy.
Po kilku latach zdecydowano odtworzyć pierwotny wygląd pomnika. Rekonstrukcji zniszczonej w 1939 r. rzeźby dokonał poznański rzeźbiarz Jerzy Sobociński na zlecenie Powiatowego Komitetu Ochrony Pomników Walki i Męczeństwa. Replika Dobosza na oryginalnym cokole została uroczyście odsłonięta, przy okazji odbywających się Dni Ziemi Śremskiej,14 czerwca 1969 r. przez Mariana Dominiczaka, ówczesnego I sekretarza KP PZPR w Śremie. W tym samym roku park otrzymał nową nazwę Parku Miejskiego im. Powstańców Wielkopolskich. Zdjęty z cokołu Wielkopolski Krzyż Powstańczy zaginął, na balustradzie przy wejściu do parku umieszczono jego kopię.
Czasy obecne.
Co roku 27 grudnia po mszy w intencji powstańców są pod nim składane kwiaty i zapalane znicze. W latach 1972–2006 pod pomnikiem spotykali się też przedwojenni absolwenci Szkoły Podoficerskiej Piechoty dla Małoletnich nr 2, którzy w Śremie spotykali się na zjazdach koleżeńskich. Pomnik jest również miejscem odbywania innych uroczystości, organizowanych głównie przez władze miasta i Towarzystwo Miłośników Ziemi Śremskiej.
Śremski Dobosz, przez wielu regionalistów uważany za najładniejszy pomnik powstania wielkopolskiego. Stał się również inspiracją ustanowienia przez Zarząd Główny Towarzystwa Pamięci Powstania Wielkopolskiego 1918/1919 w Poznaniu nagrody honorowej „Dobosz Powstania Wielkopolskiego” – statuetki będącej miniaturą śremskiego pomnika – co roku wręczanej osobom zasłużonym dla popularyzacji i kultywowania pamięci powstania. Do 2008 r. uhonorowano nią 51 osób. W dniu 21 września 2007 r. Śrem i pomnik Dobosza były miejscem spotkania wszystkich laureatów nagrody, a w pobliżu pomnika zasadzono dąb upamiętniający to wydarzenie.

</doc>
<doc id="1082370" url="https://pl.wikipedia.org/wiki?curid=1082370" title="Galle">
Galle

Galle (syng. ගාල්ල, tamil. காலி) – miasto w południowo-zachodniej części Sri Lanki, nad Oceanem Indyjskim, ośrodek administracyjny Prowincji Południowej. Około 99,5 tys. mieszkańców (2001).
Miasto składa się z dwóch części: zabytkowego fortu wysuniętego w morze i nowszej części miasta, znajdującej się na stałym lądzie.
W 1986 r. założenie fortowe wpisane zostało na listę światowego dziedzictwa UNESCO jako najlepszy przykład ufortyfikowanego miasta wzniesionego przez Europejczyków w Azji Południowej i Południowo-Wschodniej.
Fort Galle jest największym z zachowanych miast fortowych wzniesionych przez Europejczyków w Azji.
Około 400 domów wyznacza linie pięciu głównych ulic. Całe założenie fortu zajmuje obszar 700 x 400 m. 
Obecny kształt fortu nadany został w XVII w. przez Holendrów.

</doc>
<doc id="1082372" url="https://pl.wikipedia.org/wiki?curid=1082372" title="Alojzy Kłopotek">
Alojzy Kłopotek

Alojzy Kłopotek (ur. w 1933) – polski naukowiec, chemik i wynalazca. Jest absolwentem Wydziału Chemicznego Politechniki Gdańskiej. 
Stopień naukowy doktora nauk technicznych uzyskał na Akademii Rolniczo-Technicznej w Olsztynie. Centralna Komisja Kwalifikacyjna nadała mu w 1979 tytuł docenta. Pracownik Instytutu Chemii Przemysłowej.
Jest autorem i współautorem około 200 publikacji naukowych oraz około 130 patentów (krajowych i zagranicznych). Opracował metody syntezy i zbadał własności jodoforów i innych halogenoforów,
technologię otrzymywania kwasu trójchloroizocyjanurowego, proszku do prania w zimnej wodzie, biologicznie czynnych tworzyw sztucznych, oraz wielu innych substancji ważnych dla przemysłu chemicznego.

</doc>
<doc id="1082373" url="https://pl.wikipedia.org/wiki?curid=1082373" title="Cmentarz parafialny">
Cmentarz parafialny



</doc>
<doc id="1082374" url="https://pl.wikipedia.org/wiki?curid=1082374" title="Linas Kleiza">
Linas Kleiza

Linas Kleiza (ur. 3 stycznia 1985 w Kownie) – litewski koszykarz występujący na pozycji skrzydłowego, aktualnie wiceprezes i dyrektor sportowy klubu Lietuvos Rytas Wilno.
Mierzący 203 cm wzrostu koszykarz jako młody chłopak wyjechał razem z rodzicami do Stanów Zjednoczonych, gdzie ukończył szkołę średnią i studiował na University of Missouri–Columbia. Do NBA został wybrany z 27 numerem w drafcie 2005 przez Portland Trail Blazers, jednak natychmiast został oddany do Denver Nuggets. Kleiza zdecydował się na powrót do NBA. W sezonach 2010–2013 reprezentował barwy Toronto Raptors.
W roku 2017 dołączył do wileńskiego klubu Lietuvos Rytas jako dyrektor sportowy.
Jest członkiem litewskiej reprezentacji. Brał z nią udział w mistrzostwach świata 2006, Mistrzostwach Świata Mężczyzn 2010, Eurobaskecie 2009 oraz zdobył brązowy medal ME 07.

</doc>
<doc id="1082376" url="https://pl.wikipedia.org/wiki?curid=1082376" title="Hakuhō Shō">
Hakuhō Shō

, właściwie Mönchbatyn Dawaadzargal ( ur. 11 marca 1985 w Ułan Bator) – zawodowy zapaśnik ("rikishi") sumo mongolskiego pochodzenia, w randze yokozuna.
Hakuhō mierzy 192 cm, zaś jego waga wynosi 155 kg (w 2015 r.).
Kariera.
Początki kariery.
Hakuhō pochodzi z rodziny o zapaśniczych tradycjach od pokoleń. Jego ojciec, Mönchbatyn Dżigdżid, zdobył srebrny medal w zapasach w stylu dowolnym na Letnich Igrzyskach Olimpijskich 1968 w Meksyku.
Piętnastoletni Dawaadzargal w 2000 roku wyjechał z rodzinnej Mongolii do Japonii, aby trenować sumo. Ważył on jednak zbyt mało (62 kg) i początkowo żadna „stajnia” ("heya") nie chciała go przyjąć. Dopiero ostatniego dnia swojego dwumiesięcznego pobytu w Japonii, za wstawiennictwem innego zapaśnika mongolskiego pochodzenia, Kyokushūzana Noboru, Dawaadzargal został przyjęty do stajni "Miyagino-beya", w której trenuje do dziś. Przyjął ringowe imię ("shikona") "Hakuhō Shō".
Jego kariera potoczyła się szybko. Już w styczniu 2005 roku doszedł do rangi "komusubi", a po kilku miesiącach zdobył rangę "sekiwake", zaś już w marcu następnego roku zdobył prestiżową rangę "ōzeki". Miał wtedy zaledwie 21 lat, a więc jest czwartym najmłodszym zawodnikiem w historii zapasów sumo, który zdobył ten status.
Jako ōzeki oraz nominacja na yokozunę.
W maju 2006 roku Hakuhō wygrał swój pierwszy turniej jako ōzeki, z wynikiem 14:1 (tj. 14 walk wygranych i jedna przegrana). W następnym turnieju, w lipcu tego samego roku, znowu pokazał się z bardzo mocnej strony, kończąc turniej z wynikiem 13:2, co dało mu dużą nadzieję na rychłe zdobycie najwyższego w hierarchii, zaszczytnego tytułu yokozuna (czyli tzw. wielkiego mistrza). Jednak wrześniowy turniej zakończył z dość słabym wynikiem 8:7, który tę nadzieję ostudził. Później doznał kontuzji, która wykluczyła go z udziału w następnym turnieju w listopadzie.
Rok 2007 okazał się dla niego pomyślny. Wygrał marcowy turniej w Osace, który był jego drugim zwycięstwem. Perfekcyjnie, bo aż 15:0 (żadnej walki przegranej) wygrał również kolejny, majowy turniej. 30 maja 2007 roku Japoński Związek Sumo oficjalnie potwierdził nominację młodego, 22-letniego Hakuhō na yokozunę. Jest on 69. z kolei yokozuną w historii sumo, zaś drugim – po Asashōryū – również pochodzącym z Mongolii. Po wygraniu styczniowego turnieju w 2015 roku, Hakuhō zdobył swoje 33. mistrzostwo dywizji makuuchi, co jest absolutnym rekordem w historii sumo.
Tabela.
Poniżej znajduje się tabela z wynikami dla wszystkich turniejów w których Hakuhō brał udział w dywizji Makuuchi.
Życie prywatne.
W lutym 2007 roku Hakuhō poślubił 22-letnią japońską studentkę z Tokio, z którą był w związku od trzech lat. W maju tego samego roku został ojcem córeczki, w 2008 – synka, a w 2011 – drugiej córeczki.

</doc>
<doc id="1082385" url="https://pl.wikipedia.org/wiki?curid=1082385" title="Federacja Bibliotek Kościelnych „Fides”">
Federacja Bibliotek Kościelnych „Fides”

Federacja Bibliotek Kościelnych „Fides” – stowarzyszenie oficjalnych przedstawicieli bibliotek, należących do Kościoła katolickiego w Polsce lub pozostających w całości lub w części pod jego nadzorem, erygowane przez Konferencję Episkopatu Polski w 1995 roku. Głównym celem Federacji jest komputeryzacja i standaryzacja pracy bibliotek teologicznych. Federacja jest członkiem zwyczajnym BETH ("Bibliotheques Européennes de Théologie").
Historia.
Federacja Bibliotek Kościelnych „Fides” rozpoczęła nieoficjalną działalność 23 września 1991 z inicjatywy Ks. Krzysztofa Tadeusza Goneta – ówczesnego wicedyrektora Biblioteki Wyższego Metropolitalnego Seminarium Duchownego w Warszawie. Na naradzie przedstawicieli wiodących bibliotek kościelnych w Warszawie powołano do istnienia grupę inicjującą powstanie Federacji „Fides” i zalecono bibliotekom wykorzystywanie jednolitego formatu danych katalogowych, opracowanego dla FIDES, w oparciu o format MARC BN. Zachęcono również do stosowania programu bibliotecznego MAK z Biblioteki Narodowej. 
W latach 1991–1995 zainstalowano program MAK w wielu bibliotekach kościelnych i przeprowadzono wiele szkoleń podstawowych i dla administratorów. Rozpoczęto przejmowanie danych z Przewodnika Bibliograficznego. Federacja jako pierwsza skumulowała dane z Przewodnika Bibliograficznego oraz zaczęła pobierać bieżące dane przez Internet. W tym czasie rozpoczęto też tworzyć katalog centralny bibliotek FIDES, który od 1993 jest widoczny w sieci Internet (w pierwszej fazie z komputera PLEARN na Uniwersytecie Warszawskim). Był to drugi w Polsce internetowy katalog biblioteczny po bazach danych Biblioteki Politechniki Wrocławskiej. W 1994 Federacja wydała pierwszy CD-ROM z katalogiem centralnym oraz innymi własnymi bazami. 
Po czterech latach działalności, 18 marca 1995, Federacja „Fides” została oficjalnie erygowana przez Konferencję Episkopatu Polski i otrzymała statut oraz osobowość prawną kościelną i państwową. Władzami Federacji są Zarząd, Komisja Rewizyjna i Walne Zgromadzenie. Walne zgromadzenia FIDES odbywają się co roku w siedzibach różnych bibliotek członkowskich. Także od 1995 wydawany jest półrocznik „Fides. Biuletyn Bibliotek Kościelnych”.
W latach 1999–2009 działało Biuro ds. Rozwoju i Komputeryzacji Federacji „Fides”, którego dyrektorem był Ks. Krzysztof Tadeusz Gonet. Biuro to organizowało szkolenia i zajmowało się instalacjami oraz serwisem bibliotecznego programu MAK, opracowywało katalog centralny i udostępniało bazy danych FIDES w Internecie. Biuro prowadziło również prace przygotowawcze do konwersji baz danych FIDES do formatu MARC 21 oraz prace nad opracowaniem „Słownika słów kluczowych z teologii i nauk kościelnych”. Od lipca 2003 roku FIDES posiada (i stale aktualizuje) pełną kopię CKHW (kartoteki wzorcowych haseł formalnych NUKAT) w postaci bazy programu MAK, a od 1 stycznia 2004 prowadzi dystrybucję CKHW dla bibliotek korzystających z baz MAK. W październiku 2004 Federacja opracowała internetową multiwyszukiwarkę rozproszonych baz katalogowych i bibliograficznych FIDKAR, opartą na protokole Z39.50. Oprogramowanie to zainstalowane w ponad 30 ośrodkach informacji bibliotecznej w Polsce przyczynia się do rozwoju również innych, nie tylko kościelnych, sieci bibliotek (np. bibliotek publicznych). We wrześniu 2006 Federacja FIDES uruchomiła własną bibliotekę cyfrową ("Księgozbiór Wirtualny"), wykorzystującą oprogramowanie dLibra, wchodząc do sieci bibliotek cyfrowych w Polsce. 
Od kwietnia 2011 rozpoczęto opracowywanie i udostępniono w Internecie Elektroniczną Bibliografię Nauk Teologicznych, tworzoną we współpracy z Biblioteką Narodową. Od lipca 2014 r. jest tworzony wspólny katalog bibliotek należących do Federacji. Do końca 2015 r. do katalogu włączyło się 12 bibliotek. Katalog i tworzące go biblioteki podjęły zarazem współpracę z katalogiem NUKAT. Katalog jest tworzony na bazie systemu informatycznego KOHA.
Konferencja Episkopatu Polski na 337. Zebraniu Plenarnym, obradującym w dniach 18–19 października 2006 w Warszawie, powierzyła funkcję Delegata KEP ds. Federacji Bibliotek Kościelnych „Fides” bp. prof. dr hab. Andrzejowi Siemieniewskiemu. Federacja w 2012 roku liczyła 84 członków, w tym większość bibliotek wydziałów teologicznych i wyższych seminariów duchownych w Polsce, diecezjalnych i zakonnych.

</doc>
<doc id="1082387" url="https://pl.wikipedia.org/wiki?curid=1082387" title="The Best Side of Life">
The Best Side of Life

The Best Side of Life – singel niemieckiej wokalistki Sarah Connor z 2006 wydany jako pierwszy i ostatni singel z reedycji albumu "Christmas in My Heart". Utwór został wyprodukowany przez duet Kay Denar i Rob Tyger. Jest to drugi świąteczny singel Connor. Piosenka została wydana 24 listopada 2006 w Niemczech, Austrii i Szwajcarii. „The Best Side of Life” wziął udział w świątecznej, niemieckiej kampanii reklamowej firmy Coca-Cola.
Utwór zadebiutował na wysokich (jak na świąteczną piosenkę) pozycjach, kolejno 6. w Niemczech, 12. w Austrii i 15. w Szwajcarii. Najwyższą pozycję osiągnął w rodzimym kraju, zajmując 4. miejsce.

</doc>
<doc id="1082394" url="https://pl.wikipedia.org/wiki?curid=1082394" title="Verica Nedeljković">
Verica Nedeljković

Verica Nedeljković, cyr. Верица Недељковић (z domu Jovanović, ur. 16 września 1929 w Čačaku) – serbska szachistka, arcymistrzyni od 1977 roku.
Kariera szachowa.
Od połowy lat 50. do końca 60. klasyfikowana była w pierwszej dziesiątce na świecie. Pięciokrotnie wystąpiła w turniejach pretendentek, najlepszy wynik osiągając w 1959 r. w Płowdiwie, gdzie zajęła II miejsce za Kirą Zworykiną (wynik ten odpowiadał wówczas trzeciej pozycji na świecie). Wyniki w pozostałych turniejach: 1955 Moskwa - VI m., 1961 Vrnjačka Banja - IV m., 1964 Suchumi - IX m. i 1967 Subotica - VI m..
Dwukrotnie (1963, 1966) reprezentowała barwy Jugosławii na szachowych olimpiadach, w roku 1963 w Splicie zdobywając dwa medale: srebrny wraz z drużyną oraz indywidualnie złoty, za najlepszy wynik na II szachownicy, na której uzyskała 100% wynik (12 zwycięstw w 12 partiach).
W czasie swojej kariery sześciokrotnie zwyciężała (samodzielnie bądź dzieląc I miejsce) w mistrzostwach Jugosławii, w latach 1950, 1951, 1952, 1953, 1958 oraz 1965.
W 1977 r. Międzynarodowa Federacja Szachowa przyznała jej honorowy tytuł arcymistrzyni za wyniki osiągnięte w przeszłości.
Życie prywatne.
Mężem Vericy Nedeljković był Srećko Nedeljković (1923-2011), szachista i trener szachowy, z zawodu lekarz.

</doc>
<doc id="1082395" url="https://pl.wikipedia.org/wiki?curid=1082395" title="Pomiar światła">
Pomiar światła

Pomiar światła – w fotografii, pomiar służący do prawidłowego ustawienia parametrów ekspozycji fotografowanego obiektu. Przeprowadzany jest przy pomocy zewnętrznego, bądź wewnętrznego światłomierza aparatu fotograficznego. 
W przypadku aparatu z wewnętrznym światłomierzem działającym w trybie TTL (pomiar przez obiektyw) można wyróżnić następujące tryby pomiaru światła:

</doc>
<doc id="1082396" url="https://pl.wikipedia.org/wiki?curid=1082396" title="Mary Anne Scoles">
Mary Anne Scoles



</doc>
<doc id="1082398" url="https://pl.wikipedia.org/wiki?curid=1082398" title="Pomiar punktowy">
Pomiar punktowy



</doc>
<doc id="1082400" url="https://pl.wikipedia.org/wiki?curid=1082400" title="The Blood Brothers">
The Blood Brothers

The Blood Brothers – zespół powstały na przedmieściach Seattle, grający eksperymentalny post-hardcore oraz art punk.

</doc>
