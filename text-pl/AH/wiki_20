<doc id="1087707" url="https://pl.wikipedia.org/wiki?curid=1087707" title="Brytyjska Federacja Szachowa">
Brytyjska Federacja Szachowa

Brytyjska Federacja Szachowa (ang. "British Chess Federation", BCF) – szachowa organizacja istniejąca w latach 1904-2005 i w tym okresie reprezentująca w Międzynarodowej Federacji Szachowej (FIDE) interesy szachistów Anglii, jak również Szkocji, Walii, Irlandii i Wysp Normandzkich (pomimo istnienia odrębnych federacji w tych częściach Wielkiej Brytanii).
W roku 2005 działalność organizacji została zawieszona, a następnie powstała z niej Angielska Federacja Szachowa (ang. "English Chess Federation", ECF), która administruje tym samym obszarem terytorialnym i jest w prostej linii kontynuatorką działalności BCF.

</doc>
<doc id="1087708" url="https://pl.wikipedia.org/wiki?curid=1087708" title="Pectus">
Pectus

Pectus (z łac. „pierś”) – polski zespół pop-rockowy utworzony w 2005 roku w Rzeszowie.
Nazwa zespołu pochodzi z łaciny, członkowie wybrali ją gdyż kojarzy im się z „siłą woli, hartem ducha i uporem w dążeniu do celu”.
Historia.
Zespół powstał wiosną 2005 roku w Rzeszowie. Członkowie zespołu, bracia Szczepanikowie, pochodzą z Bogoniowic koło Ciężkowic. W maju 2006 wygrali z utworem „Spacer” na Carpathia Festival 2006 organizowanym w Rzeszowie. W tym samym miesiącu byli gośćmi muzycznymi w programie telewizyjnym TVN "Kuba Wojewódzki". W sierpniu zajęli drugie miejsce w corocznym konkursie "Przebojem na Antenę" w Hajnówce, w nagrodę otrzymali czek w wysokości 2500 zł.
Na początku stycznia 2007 nowym klawiszowcem grupy został Adrian Adamski, który zajął miejsce Romana Kielara. 10 stycznia zespół w nowym składzie zakończył prace nad minialbumem, na którym umieścili pięć utworów. Materiał nagrali w studiu Spaart w Boguchwale pod okiem Jacka Młodochowskiego. Gościnnie na płycie zagrali Zbigniew Jakubek oraz Wojciech Horny. W kwietniu zostali ogłoszeni uczestnikami konkursu „Debiuty” podczas 44. Krajowym Festiwalu Piosenki Polskiej w Opolu.
W marcu 2008 z zespołu odeszli gitarzysta Witold Paśko oraz perkusista Jacek Augustyn Pacześniak. W czerwcu wydali teledysk do utworu „To, co chciałbym Ci dać”, zrealizowany na Mierzei Helskiej. Z piosenką zakwalifikowali się do 45. Sopot Festivalu 2008. W sierpniu, głosami jury, wygrali w polskim półfinale Sopot Festival i reprezentowali Polskę w konkursie międzynarodowym. Ponadto konkursowa publiczność przyznała grupie Słowika Publiczności. W październiku wystąpili na koncercie charytatywnym „Dajemy siebie innym – Dzień Kotana 2008”, podczas którego wykonali „Miłość to film” oraz „To, co chciałbym Ci dać”.
W styczniu 2009 gitarzystą grupy został Damian Kurasz, który od 2008 występował na koncertach zespołu. Wkrótce potem nakładem QL Music wydali singel „Jeden moment”. W lutym zaprezentowali debiutancki album, zatytułowany "Pectus", na którym umieścili 11 utworów autorstwa wokalisty zespołu, Tomasza Szczepanika. Płytę nagrali w Underground Studio z realizatorem Leszkiem Wojtasem, natomiast producentem albumu został Jarosław Kidawa.
Tomasz Szczepanik o utworach na płycie:
W marcu utwór „Jeden moment” zdobył tytuł „Super Hitu” w programie TVP2 "Hit Generator". 12 czerwca z piosenką „Życie na dystans” zdobyli trzecie miejsce w konkursie „Premier” na 46. KFPP w Opolu. 22 sierpnia na 46. Międzynarodowym Sopot Festival odebrali złotą płytę za swój debiutancki album.
We wrześniu 2010 wydali drugi album studyjny pt. "Stos Praw", który promowali singlem „Oceany”. W październiku 2011 doszło do rozłamu w zespole. Od października 2011 grupę tworzą bracia Szczepanikowie. W maju 2012 zadebiutowali w nowym składzie singlem „Dla Ciebie”. 5 lutego 2013 wydali nakładem Sony Music Entertainment Poland album pt. "Siła braci", na którym umieścili piosenki autorstwa Tomasza Szczepanika. Płytę promowali singlem „Szkoła marzeń”, do którego zrealizowali teledysk w reżyserii Jacka Majewskiego. 8 czerwca 2013 z piosenką „Barcelona” trafili do dziesiątki największych przebojów 2012 i zostali zaproszeni na Sopot Top Trendy 2013. 15 czerwca 2013 wystąpili w 50. Festiwalu Piosenki Polskiej w Opolu, gdzie odebrali dwie Superjedynki za wygraną w kategoriach „Super Zespół” i „Super Występ”. 11 sierpnia zdobyła nagrodę za najlepszy występ (wykonując utwór „Barcelona”) podczas koncertu Lata ZET i Dwójki w Toruniu.
W 2014 ukazał się album "Kalendarz Dżentelmeni", zawierający kompozycje Tomasza Szczepanika, które zaśpiewali znani polscy aktorzy, tj. Robert Więckiewicz, Piotr Polk, Danuta Stenka, Małgorzata Kożuchowska, Paweł Małaszyński, Agnieszka Grochowska, Maciej Musiał i Antoni Królikowski. 
Byli członkowie grupy (m.in. Damian Kurasz) graja pod nazwą "Groove Section" i występują między innymi wraz z Michałem Szpakiem.
Lider zespołu Tomasz Szczepanik znalazł się wśród członków jury czwartej edycji programu TVP2 The Voice Senior. Na przełomie marca i kwietnia 2023 ukazał się pożegnalny teledysk grupy Vox z gościnnym udziałem gwiazd polskiej estrady w tym m.in. zespołu Pectus.

</doc>
<doc id="1087724" url="https://pl.wikipedia.org/wiki?curid=1087724" title="Ewentracja">
Ewentracja

Ewentracja (wytrzewienie) jest to rozejście się rany pooperacyjnej na całej długości lub w części wraz z otrzewną i wypadnięciem trzewi (sieć większa i jelito cienkie) poza obręb jamy brzusznej.
Przyczyny.
Częstość tego powikłania oceniana jest według różnych autorów na 0,2 - 6% zabiegów brzusznych. Śmiertelność po ewentracji oceniana jest na 30-70% przy czym decyduje tu najczęściej ciężki stan pacjenta spowodowany chorobą zasadniczą, a nie samo powikłanie.
Czynniki sprzyjające ewentracji.
Istnieje wiele czynników powodujących gorsze gojenie się ran pooperacyjnych.
Do najważniejszych zalicza się:
Inne czynniki ryzyka:
Jeżeli ewentracja wystąpi do 3 doby po zabiegu prawdopodobny jest błąd chirurga (nieodpowiednia technika szycia, źle dobrane szwy). Ewentracje późniejsze związane są raczej z czynnikami niezależnymi od techniki zabiegu. Ewentracji często towarzyszą inne powikłania jak np. ropnie wewnątrzbrzuszne.
Podział ewentracji.
Wyróżnia się ewentrację całkowitą – rozejście się wszystkich warstw powłok brzucha oraz ewentrację podskórną, kiedy zachowana jest ciągłość szwu skórnego. Zapobieganie ewentracji polega na przestrzeganiu zasad chirurgii oraz eliminacji czynników ryzyka. U chorych z wysokim ryzykiem ewentracji zakłada się w czasie pierwotnego zabiegu dodatkowo szwy antyewenteracyjne (linki stalowe w koszulkach silastikowych) przez wszystkie warstwy powłok brzucha oparte na plastykowych płytkach po bokach rany.
Postępowanie.
Leczenie ewentracji całkowitej jest tylko operacyjne i polega na kontroli jamy brzusznej i ponownym zeszyciu powłok ze wzmocnieniem szwem antyewenteracyjnym. W przypadku ewentracji podskórnej można przyjąć postawę wyczekującą. Na jej tle powstaje zawsze przepuklina pooperacyjna.

</doc>
<doc id="1087729" url="https://pl.wikipedia.org/wiki?curid=1087729" title="Powiat Klagenfurt-Land">
Powiat Klagenfurt-Land

Powiat Klagenfurt-Land () – powiat w Austrii, w kraju związkowym Karyntia. Siedziba powiatu znajduje się w mieście statutarnym Klagenfurt am Wörthersee, które do powiatu jednak nie należy.
Geografia.
Cały powiat leży w Południowych Alpach Wapiennych, w Karwankach. Większość jego obszaru znajduje się w Kotlinie Klagenfurckiej, przez którą przepływa Drawa.
Powiat Klagenfurt-Land graniczy z następującymi powiatami: na północnym zachodzie Feldkirchen, na zachodzie Villach-Land, na wschodzie Völkermarkt, na północnym wschodzie Sankt Veit an der Glan, powiat otacza również miasto Klagenfurt am Wörthersee. Południowa granica jest granicą Austrii ze Słowenią, znajduje się na niej jedno drogowe przejście graniczne "Loibltunnel-Ljubelj".
Podział administracyjny.
Powiat podzielony jest na 19 gmin, w tym jedną gminą miejską ("Stadt"), osiem gmin targowych ("Marktgemeinde") oraz 10 gmin wiejskich ("Gemeinde").

</doc>
<doc id="1087732" url="https://pl.wikipedia.org/wiki?curid=1087732" title="Port lotniczy Plymouth City">
Port lotniczy Plymouth City



</doc>
<doc id="1087739" url="https://pl.wikipedia.org/wiki?curid=1087739" title="Aqua Park">
Aqua Park



</doc>
<doc id="1087743" url="https://pl.wikipedia.org/wiki?curid=1087743" title="Talian">
Talian

Talian – jeden z dialektów języka weneckiego, używany głównie w „winnych” rejonach stanu Rio Grande do Sul znajdującego się w Brazylii. Talian jest nazywany czasem przez Brazylijczyków Vêneto. Językiem tym można porozumieć się także w innych częściach stanu jak również w niektórych rejonach graniczącego z Rio Grande do Sul stanie Santa Catarina.
Pomimo tego, że „nowi” Brazylijczycy przybywali z różnych rejonów Włoch, większość z nich mówiła w tym właśnie języku i dzięki temu stał on się językiem regionalnym.

</doc>
<doc id="1087746" url="https://pl.wikipedia.org/wiki?curid=1087746" title="Instytut Stiekłowa w Moskwie">
Instytut Stiekłowa w Moskwie

Instytut Matematyczny imienia Władimira Stiekłowa Rosyjskiej Akademii Nauk, MIAN, MIRAN () – rosyjska placówka naukowo-badawcza w Moskwie, nazwana na cześć Władimira Stiekłowa, będąca częścią Rosyjskiej Akademii Nauk.
Utworzony 24 kwietnia 1934 roku w ówczesnym Leningradzie w ramach Akademii Nauk ZSRR wskutek podziału Instytutu Fizyko-Matematycznego imienia Władimira Stiekłowa Akademii Nauk ZSRR w Leningradzie założonego w 1921 roku przez Władimira Stiekłowa, drugą częścią został Instytut Fizyczny imienia Piotra Lebiediewa Akademii Nauk ZSRR w Moskwie. W roku 1940 został przeniesiony do Moskwy, leningradzki oddział placówki od 1992 roku znany jest jako Petersburski Oddział Instytutu Matematycznego imienia Władimira Stiekłowa Rosyjskiej Akademii Nauk i uzyskał samodzielność w 1995 roku. 
Prowadzi badania podstawowe zagadnień matematyki i jej zastosowań, główne kierunki badań naukowych placówki to algebra, geometria algebraiczna, teoria liczb, geometria, topologia, logika matematyczna, matematyka dyskretna, analiza matematyczna, analiza zespolona, teoria prawdopodobieństwa i statystyka matematyczna, równania różniczkowe, sterowanie optymalne, mechanika teoretyczna, fizyka matematyczna, fizyka teoretyczna. Zajmuje się wydawaniem i współwydawaniem szeregu międzynarodowo uznanych czasopism naukowych w dziedzinie matematyki.
Z Instytutem w Moskwie związani byli m.in. Pawieł Aleksandrow, Władimir Arnold, Siergiej Bernstein, Nikołaj Bogolubow (dyrektor 1983-1987), Anatolij Fomienko, Izraił Gelfand, Aleksander Gelfond, Mstisław Kiełdysz (prezydent Akademii Nauk ZSRR 1961-1975), Łazar Lusternik, Michaił Ławrientjew (wiceprezydent Akademii Nauk ZSRR 1957-1975), Andriej Markow, Mark Najmark, Siergiej Nikolski, Piotr Nowikow, Siergiej Nowikow (Medal Fieldsa 1970), Lew Pontriagin, Leonid Siedow, Siergiej Sobolew (dyrektor 1942-1944), Lew Sznirelman, Iwan Winogradow (dyrektor 1934-1942, 1944-1983), Wasilij Władimirow (dyrektor 1988-1993). Z oddziałem w Petersburgu związani byli m.in. Leonid Kantorowicz (Nagroda Banku Szwecji im. Alfreda Nobla w dziedzinie ekonomii 1975), Jurij Linnik, Olga Ładyżenska, Grigorij Perelman (nie przyjął Medalu Fieldsa 2006), Władimir Smirnow. W 1966 roku z Instytutu w Moskwie wydzielił się dzisiejszy Instytut Matematyki Stosowanej imienia Mstisława Kiełdysza Rosyjskiej Akademii Nauk, z którym związani byli m.in. Izraił Gelfand, Andriej Markow, Aleksandr Samarski, Andriej Tichonow oraz Jakow Zeldowicz. 

</doc>
<doc id="1087756" url="https://pl.wikipedia.org/wiki?curid=1087756" title="Temporary Residence Limited">
Temporary Residence Limited

Temporary Residence Limited (TRL) – wytwórnia płytowa z Brooklynu. Należą do niej głównie zespoły post-rockowe. 
Historia.
Temporary Residence Limited zostało założone w Baltimore w 1996 przez Jeremiego deVine. Wytwórnia została przeniesiona najpierw do Portland, a następnie do Brooklynu. Temporary Residence Limited zyskało fanów m.in. poprzez wydawanie limitowanych edycji płyt dostępnych tylko przez subskypcję - pierwsza seria "Sounds of the Geographically Challenged" 12-calowych EP zawierała nagrania takich artystów jak Songs: Ohia, Continental OP, czy The For Carnation; w skład drugiej, "The Travels in Constants", wchodziły nagrania Low, Mogwai, Will Oldham (jako Bonny Billy), Sonna, Papa M, Songs: Ohia, Appendix Out i innych.

</doc>
<doc id="1087757" url="https://pl.wikipedia.org/wiki?curid=1087757" title="Temporary Residence">
Temporary Residence



</doc>
<doc id="1087758" url="https://pl.wikipedia.org/wiki?curid=1087758" title="TRL">
TRL



</doc>
<doc id="1087760" url="https://pl.wikipedia.org/wiki?curid=1087760" title="Pistolet IŻ-35">
Pistolet IŻ-35

 
IŻ-35 – samopowtarzalny pistolet sportowy, na naboje .22 bocznego zapłonu produkowany przez fabrykę broni Bajkał w Iżewsku, w Rosji.
Konstrukcja.
Pistolet IŻ-35 działa na zasadzie odrzutu zamka swobodnego. Magazynek o pojemności 5 nabojów jest umieszczony w chwycie. Pistolet wyposażono w bezpiecznik chwytowy, uniemożliwiający ściągnięcie spustu bez poprawnego chwytu w tylnej części rękojeści. Cechą charakterystyczną pistoletu jest kurek umieszczony ponad lufą, uderzający
w dół. Dzięki temu rozwiązaniu lufa znajduje się tuż ponad linią dłoni i podrzut przy strzale jest minimalny. Pistolet posiada szeroki zakres regulacji spustu - osobne regulacje rewersu, ruchu roboczego i obciążenia. Magazynki wykonane są z blachy, z plastikową stopką.
Cechy charakterystyczne.
Cechą pistoletu jest niski standard wykończenia, charakterystyczny dla produkcji krajów byłego ZSRR. Jednak części istotne z punktu widzenia celności (lufa, przyrządy celownicze, układ spustowy) są dobrej jakości, co umożliwia osiąganie bardzo dobrych wyników. Niska jakość wykończenia i konieczność indywidualnych 
modyfikacji chwytu są w praktyce kompensowane bardzo dobrym skupieniem i komfortem strzelania.
Pistolet produkowany jest w dwóch wersjach kolorystycznych: czarnej oksydowanej i błyszczącej - Inox.
Oryginalny chwyt pistoletu wykonany jest z drewna orzechowego, z regulowaną półką. Chwyt niestety nie jest właściwie dopasowany do anatomii ludzkiej dłoni, ale wykonany jest z zapasem pozwalającym na dopasowanie go do indywidualnych potrzeb. Umieszczenie magazynka w chwycie niestety ogranicza możliwości dopasowania go
dla osób o mniejszych dłoniach. 
Znane usterki.
Najczęstszą usterką tego pistoletu, po wystrzeleniu kilku tysięcy nabojów, jest odpalanie nabojów serią, zazwyczaj po 2-3 sztuki. Przeważnie przyczyną jest zbicie (sklepanie) czoła komory nabojowej, co skutkuje głębszym dochodzeniem zamka do komory nabojowej. W efekcie kryza łuski, która powinna mieścić się w wyżłobieniu zamka, nie chowa się w nim całkowicie i jest przez uderzana przez dno zamka a nabój odpalany. Strzał może paść nawet podczas przeładowywania pistoletu. Z reguły pomaga delikatne spiłowanie dna zamka drobniuteńkim pilniczkiem. Wadą tego rozwiązania jest zaprzestanie działania bezpiecznika chwytowego. 
Podobną usterkę można zaobserwować w niektórych egzemplarzach innego sowieckiego pistoletu sportowego - MCM Margolin. Problem występuje jednak jedynie w pistoletach świeżo przeczyszczonych, rzadsze czyszczenie broni (niewskazane w tym przypadku zwłaszcza bezpośrednio przed zawodami), zmniejsza częstotliwość występowania problemu.
Zastosowania.
Pistolet oryginalnie projektowany był jako broń wyczynowa do konkurencji ISSF. Sowiecka drużyna olimpijska zdobyła przy jego użyciu siedem medali. Dziś konstrukcja jest uznawana za przestarzałą, ze względu na magazynek umieszczony w rękojeści, ograniczający swobodę kształtowania chwytu.
W chwili obecnej pistolet IŻ-35 jest często spotykany jako broń w zawodach strzeleckich grupy powszechnej. Wynika to z faktu, iż jest to bardzo wysokiej klasy pistolet sportowy, o doskonałych parametrach i szerokim zakresie regulacji za bardzo przystępną cenę.
Inne wersje pistoletu.
Pistolet został uznany przez firmę Walther za bardzo udaną konstrukcję i jest sprzedawany po drobnych przeróbkach (polerowanie, korekta wykończenia, alternatywny chwyt drewniany, usunięcie bezpiecznika chwytowego) jako Walther KSP 200.

</doc>
<doc id="1087763" url="https://pl.wikipedia.org/wiki?curid=1087763" title="Rebeka (tango)">
Rebeka (tango)

Rebeka – polskie tango skomponowane w 1932 przez Zygmunta Białostockiego do słów Andrzeja Własta.
Wykonania.
Premierowo piosenkę wykonywała Dora Kalinówna w rewii „Yo-Yo” teatru kabaretowego Morskie Oko w 1932 roku. Z czasem tango znalazło się w repertuarze m.in. Adama Astona, Stefana Witasa, Tadeusza Faliszewskiego, Zofii Terné, a po wojnie Gołdy Tencer, Sławy Przybylskiej, czy przede wszystkim Ewy Demarczyk, której wersja jest prawdopodobnie najbardziej znana.
W latach 80. Robert Stiller przetłumaczył „Rebekę” na język jidysz.
W 2011 r. na Festiwalu w Opolu, na koncercie poświęconym Ewie Demarczyk pt. „Panna, madonna, legenda tych lat”, utwór przypomniała Sonia Bohosiewicz. Z entuzjazmem została również przyjęta przeróbka „Rebeki” w wykonaniu Mai Kleszcz i incarNations, wykonana na Gali 31. Przeglądu Piosenki Aktorskiej „«Anioły w kolorze» – piosenki Ewy Demarczyk”. Ta wersja „Rebeki” zadebiutowała na Liście Przebojów Programu Trzeciego dnia 29 czerwca 2012 r.
Męską interpretację utworu wykonał Marek Dyjak, który zaśpiewał ją na albumie z 2011 r. pt. "Moje fado" i na jubileuszowej Gali 50. Festiwalu w Opolu (koncert „Opole! Kocham Cię!”). W 2013 r. Kayah wydała singel radiowy: w ramach projektu Transoriental Orchestra wykonała „Rebekę” w rozbudowanej formie, z wykorzystaniem licznych instrumentów orientalnych.
W 2017 roku, Beata Olga Kowalska wygrała ósmy odcinek programu "Twoja twarz brzmi znajomo", emitowanego w telewizji Polsat, wcielając się w rolę Ewy Demarczyk i wykonując utwór „Rebeka”.

</doc>
<doc id="1087764" url="https://pl.wikipedia.org/wiki?curid=1087764" title="111 Kompania Lekkich Czołgów Wolnobieżnych">
111 Kompania Lekkich Czołgów Wolnobieżnych

111 Samodzielna Kompania Czołgów Lekkich – pododdział broni pancernych Wojska Polskiego w II Rzeczypospolitej.
Kompania nie występowała w organizacji pokojowej wojska. Została sformowana, zgodnie z planem mobilizacyjnym „W”, w dniach 31 sierpnia – 5 września 1939 roku, w I rzucie mobilizacji powszechnej przez 2 batalion pancerny z Żurawicy jako oddział dyspozycyjny Naczelnego Wodza. Na wyposażeniu posiadała 15 czołgów lekkich wolnobieżnych Renault FT. Dowódcą kompanii był kpt. br. panc. Bohdan Gadomski, który w 1940 roku został zamordowany w Charkowie.
111 kczl w kampanii wrześniowej.
7 września, transportem kolejowym, skierowano ją z Przemyśla pod Siedlce na zapasowe miejsce postoju Naczelnego Dowództwa. 9 września na skutek zerwania torów podczas ataku niemieckich bombowców pod Łukowem Podlaskim, kompania została odcięta od reszty transportu. Po wyładowaniu zajęła rejon w lesie na południe od Łukowa. 12 września dwa czołgi stanowiące ubezpieczenie rejonu kompanii zostały zniszczone przez oddziały Dywizji Pancernej „Kempf”. Pozostałe czołgi zaopatrzone 13 września w paliwo przez pluton techniczno-gospodarczy 11 dywizjonu pancernego, odjechały na południe. Przed Radzyniem skończyły się materiały pędne i 16 września wozy te, już bez paliwa i załóg, zostały zdobyte przez oddziały niemieckiej 3 Armii . Część składu kompanii dotarła do Brześcia, część rozproszyła się.
Organizacja wojenna samodzielnej kompanii czołgów lekkich.
Skład kompanii lekkich czołgów wolnobieżnych Renault FT:&lt;br&gt;
Poczet dowódcy
Razem w dowództwie
Trzy plutony czołgów, w każdym:
Pluton techniczno-gospodarczy
Razem w plutonie
Ogółem w kompanii

</doc>
<doc id="1087766" url="https://pl.wikipedia.org/wiki?curid=1087766" title="PZU AZS Olsztyn">
PZU AZS Olsztyn



</doc>
<doc id="1087767" url="https://pl.wikipedia.org/wiki?curid=1087767" title="112 Kompania Lekkich Czołgów Wolnobieżnych">
112 Kompania Lekkich Czołgów Wolnobieżnych

Samodzielna kompania czołgów lekkich nr 112 – pododdział broni pancernych Wojska Polskiego w II Rzeczypospolitej.
Kompania nie występowała w organizacji pokojowej wojska. Została sformowana, zgodnie z planem mobilizacyjnym „W”, w dniach 31 sierpnia – 5 września 1939 roku, w I rzucie mobilizacji powszechnej przez 2 batalion pancerny z Żurawicy jako pododdział dyspozycyjny Naczelnego Wodza. Na wyposażeniu posiadała 15 czołgów lekkich wolnobieżnych Renault FT.
112 kczl w kampanii wrześniowej.
Po zakończeniu mobilizacji kompania 6 września została skierowana transportem kolejowym do Warszawy, do Odwodu Naczelnego Wodza. Na skutek zerwania torów w Łukowie została zawrócona do Brześcia, gdzie 11 września podporządkowano ją dowódcy Zgrupowania "Brześć". Kompania została pierwotnie użyta jako ubezpieczenie bojowe na przedpolach obrony. 12 września 1 pluton został skierowany do wsparcia pododdziałów piechoty broniących lotniska. 3 pluton został skierowany do obrony i zablokowania Bramy Saperskiej, obrony mostu na Bugu i odcinka szosy na Terespol. Bramę pluton zablokował trzema czołgami tj. dwoma z km i środkowym z armatą. 14 września czołgi kompanii odpierały atak na twierdzę niemieckiego 8 pułku pancernego i dywizjonu rozpoznawczego z 10 D Panc. Tego dnia również na lotnisku 1 pluton stoczył walkę z niemieckimi pododdziałami pancernymi, po czym wycofał się do twierdzy tracąc dwa czołgi. 15 września czołgi rozlokowano wzdłuż wałów, w specjalnych wykopach. Używano ich jako ukryte, opancerzone gniazda dział i karabinów maszynowych. Z następnych trzech czołgów ustawiono barykadę w Głównej Bramie Brzeskiej. Uniemożliwiło to niemieckim siłom pancernym wdarcie się do twierdzy.
16 września załoga cytadeli opuściła miasto, a kompania próbowała przebić się z Brześcia. W sile 7 czołgów wymaszerowała w kierunku Kodna i Włodawy. W trakcie marszu czołgi na skutek defektów i zużycia sukcesywnie były niszczone przez własne załogi. Do miejsca pierwszego postoju doprowadzono dwa czołgi, które ukryto, uzbrojenie i amunicję zakopano. Większość spieszonych załóg wycofała się z twierdzy. Część z nich 19 września dotarło do Lublina, w trakcie dalszego marszu 21 września część dostała się do niewoli sowieckiej, a część do końca września walczyła w Grupie płk. dypl. Zieleniewskiego.
Obsada personalna kompanii.
Obsada personalna kompanii
Organizacja wojenna samodzielnej kompanii czołgów lekkich.
Skład kompanii lekkich czołgów wolnobieżnych Renault FT:&lt;br&gt;
Poczet dowódcy
Razem w dowództwie
Trzy plutony czołgów, w każdym:
Pluton techniczno-gospodarczy
Razem w plutonie
Ogółem w kompanii

</doc>
<doc id="1087768" url="https://pl.wikipedia.org/wiki?curid=1087768" title="Tomasz Tywonek">
Tomasz Tywonek

Tomasz Janusz Tywonek (ur. 23 października 1965 w Warszawie) – polski dziennikarz, w latach 1997–1998 rzecznik prasowy rządu Jerzego Buzka.
Życiorys.
Od 1985 studiował historię na Uniwersytecie Warszawskim, ale studiów nie ukończył. Pracował jako dziennikarz w Radiu Solidarność. Na początku lat 90. pełnił funkcję rzecznika prasowego ministra spraw wewnętrznych w rządzie Jana Olszewskiego. Później zatrudniony w PTK Centertel, prowadził w TVP program "Ludzie, władza, pieniądze". W 1997 został rzecznikiem prasowym Akcji Wyborczej Solidarność, a następnie po wyborach parlamentarnych w tym samym roku rzecznikiem prasowym gabinetu Jerzego Buzka.
W 1998 rada nadzorcza Telekomunikacji Polskiej wybrała go na członka zarządu tej spółki akcyjnej. W 2007 został doradcą Platformy Obywatelskiej. W 2011 odznaczony Krzyżem Kawalerskim Orderu Odrodzenia Polski
Żonaty, ma troje dzieci.

</doc>
<doc id="1087769" url="https://pl.wikipedia.org/wiki?curid=1087769" title="Michał Bal">
Michał Bal

Michał Bal "łac. Michael Bal de Russiaa" "vicarius provinciae Poloniae OM" herbu Gozdawa (ur. w Nowotańcu, zm. 2 lutego 1496 w Krakowie) – polski duchowny katolicki, bernardyn, profesor Akademii Krakowskiej i kandydat na arcybiskupa Pragi, uczestnik kapituły generalnej w Neapolu w roku 1475, na synodzie w Łęczycy w roku 1484. Zakonnik i uczony cieszących się opinią świętości w konwencie krakowskim. 
Był synem Jana Bala z Nowotańca. W młodości Michał był dworzaninem króla Kazimierza Jagiellończyka. W wyniku niestosownego zachowania jakim był pojedynek w obecności króla, wstępuje następnie dla odkupienia winy do klasztoru Bernardynów w Krakowie. W roku 1465 jako diakon zostaje wybrany gwardianem krakowskim a w kilka lat później kaznodzieją w Krakowie. W roku 1471 mianowany przez króla Kazimierza Jagiellończyka opiekunem jego najstarszego syna Władysława w misji po koronę czeską do Pragi. W Pradze o. Michał występuje również w tym czasie przeciwko husytom "gromiąc ich błędy". Prawdopodobnie krytyka husytyzmu "niewzruszona i wytrwała w stałości" podsunęła następnie królowi Władysławowi oraz panom praskim by o. Michał został arcybiskupem Pragi. Jednakże on rezygnuje z tej funkcji twierdząc, że nie ma święceń kapłańskich a diakonem chciałby pozostać aż do śmierci. Gdy jednak i te argumenty nie pomogły prosi władzę zakonu o przeniesienie, do Polski powraca w roku 1472. 29 września 1472 zostaje wybrany prowincjałem zakonu w Samborze a następnie w Bydgoszczy. W roku 1475 uzyskuje od papieża Sykstusa IV kolejne przywileje dla zakonu a w roku 1484 przywilej uznania dnia Franciszka za święto kościelne. 
O. Michał prowadził procesy przeciwko biskupowi poznańskiemu Górce przed sądem papieskim. Jak podają metryki kościelne "gorliwym kapłanom i zakonnikom utrudniał życie" m.in. Janowi z Dukli, Szymonowi z Lipnicy i Władysławowi z Gielniowa. W roku 1486 miał wyjechać z pielgrzymką do Jerozolimy, jednak z powodu choroby musiał pozostać w Polsce. Zmarł w Krakowie w roku 1496.

</doc>
<doc id="1087771" url="https://pl.wikipedia.org/wiki?curid=1087771" title="USS Skimmer">
USS Skimmer

Okręty US Navy o nazwie USS "Skimmer":

</doc>
<doc id="1087772" url="https://pl.wikipedia.org/wiki?curid=1087772" title="113 Kompania Lekkich Czołgów Wolnobieżnych">
113 Kompania Lekkich Czołgów Wolnobieżnych

113 Samodzielna Kompania Czołgów Lekkich – pododdział broni pancernych Wojska Polskiego w II Rzeczypospolitej.
Kompania nie występowała w organizacji pokojowej wojska. Została sformowana, zgodnie z planem mobilizacyjnym „W”, w dniach 31 sierpnia – 5 września 1939 roku, w I rzucie mobilizacji powszechnej przez 2 batalion pancerny z Żurawicy jako pododdział dyspozycyjny Naczelnego Wodza. Na wyposażeniu miała 15 czołgów lekkich wolnobieżnych Renault FT. Dowódcą kompanii był por. Jerzy Ostrowski.
113 kczl w kampanii wrześniowej.
Po zakończeniu mobilizacji kompania 6 września została skierowana transportem kolejowym do Warszawy, do Odwodu Naczelnego Wodza. Na skutek zerwania torów w Łukowie została zawrócona do Brześcia, gdzie 11 września podporządkowano ją dowódcy Zgrupowania „Brześć”. Kompania została pierwotnie użyta jako ubezpieczenie bojowe na przedpolach obrony. 113 kczl została rozwinięta na terenie ogródków działkowych na północ od Cytadeli. W godzinach popołudniowych 14 września w tym rejonie stoczyła walkę z II batalionem 8 pułku pancernego niemieckiej 10 Dywizji Pancernej. W czasie walki straciła 12 czołgów i została rozbita. Do twierdzy wycofały się resztki kompanii. 15 września czołgi kompanii odpierały ataki na twierdzę niemieckiego 8 pułku pancernego z 10 DPanc. już ze stałych stanowisk ogniowych (zamaskowane okopy w ogródkach działkowych na północ od cytadeli).
16 września załoga cytadeli opuściła miasto, a kompania wyprowadziła z Brześcia pozostałe 2-3 wozy z którymi, większość spieszonych załóg również wycofała się z twierdzy. Pozostałe z kompanii czołgi dołączyły do kolumny czołgów 112 kczl, która w sile 7 czołgów wymaszerowała w kierunku Kodna i Włodawy. W trakcie marszu czołgi na skutek defektów i zużycia sukcesywnie były niszczone przez własne załogi. Do miejsca pierwszego postoju doprowadzono dwa czołgi, które ukryto, uzbrojenie i amunicję zakopano. Większość spieszonych załóg, które wycofały się z twierdzy, w części 19 września dotarło do Lublina. W trakcie dalszego marszu 21 września część dostała się do niewoli sowieckiej, a część do końca września walczyła w Grupie płk. dypl. Zieleniewskiego.
Organizacja wojenna samodzielnej kompanii czołgów lekkich.
Skład kompanii lekkich czołgów wolnobieżnych Renault FT:
Poczet dowódcy
Razem w dowództwie
Trzy plutony czołgów, w każdym:
Pluton techniczno-gospodarczy
Razem w plutonie
Ogółem w kompanii

</doc>
<doc id="1087773" url="https://pl.wikipedia.org/wiki?curid=1087773" title="USS Sentinel">
USS Sentinel

Okręty US Navy o nazwie USS "Sentinel":

</doc>
<doc id="1087776" url="https://pl.wikipedia.org/wiki?curid=1087776" title="USS Seagull">
USS Seagull

Okręty US Navy o nazwie USS "Seagull":
Zobacz też.
USS "Sea Gull"

</doc>
<doc id="1087777" url="https://pl.wikipedia.org/wiki?curid=1087777" title="Grupa PZU">
Grupa PZU



</doc>
<doc id="1087778" url="https://pl.wikipedia.org/wiki?curid=1087778" title="Saint-Nazaire (Loara Atlantycka)">
Saint-Nazaire (Loara Atlantycka)



</doc>
<doc id="1087781" url="https://pl.wikipedia.org/wiki?curid=1087781" title="Saint Nazaire">
Saint Nazaire



</doc>
<doc id="1087784" url="https://pl.wikipedia.org/wiki?curid=1087784" title="Parafia św. Filipa">
Parafia św. Filipa

Patroni parafii Świętego Filipa.

</doc>
<doc id="1087785" url="https://pl.wikipedia.org/wiki?curid=1087785" title="Przenośniki">
Przenośniki



</doc>
<doc id="1087786" url="https://pl.wikipedia.org/wiki?curid=1087786" title="Ulica Zaporoska we Wrocławiu">
Ulica Zaporoska we Wrocławiu

Ulica Zaporoska – dwujezdniowa aleja z pasem zieleni pośrodku w południowym dawnym przedmieściu Wrocławia (Krzyki), łącząca ul. Grabiszyńską z placem Powstańców Śląskich, gdzie łączy się z ulicami Sudecką i Powstańców Śląskich.
Aleja wytyczona została pod koniec XIX w. podczas budowy założeń urbanistycznych nowej dzielnicy cesarza Wilhelma I Hohenzollerna ("Kaiser-Wilhelm-Viertel"). Nosiła wówczas nazwę "Hohenzollernstraße" i ciągnęła się także poza plac Powstańców Śląskich. Podczas oblężenia "Festung Breslau" w gruzach legła niemal cała zabudowa dzisiejszej Zaporoskiej; do odbudowy nadawało się tylko parę kamienic po zachodniej stronie ulicy (na rogu z pl. Powstańców Śląskich, na rogu z ul. Energetyczną oraz budynek przy Szczęśliwej/Skwierzyńskiej), wszystkie inne zostały zniszczone w stopniu nie nadającym się do uratowania. Po wojnie cała "Hohenzollernstraße" nazwana została ulicą Sudecką.
W roku 1969, kiedy władze miasta Zaporoże w Ukraińskiej SRR nazwały jedną ze swoich ulic „Wrocławską”, komunistyczne władze Wrocławia uznały, że powinny uhonorować ukraińskie miasto w podobny sposób i fragment ulicy Sudeckiej – od Grabiszyńskiej do placu Powstańców Śląskich – przemianowały na ulicę Zaporoską. Liczy ona około 1,3 kilometra długości; jej przedłużeniem na południe, poza Pl. Powstańców jest ul. Sudecka, a na północ, poza Grabiszyńską – ul. Szpitalna.
Przy Zaporoskiej znajdują się trzy place:
W latach 70. prostokątny plac Hirszfelda zabudowany został kompleksem mieszkaniowo-handlowo-usługowym wedle projektu architekta Leszka Tumanowicza.
Ulica Zaporoska wykorzystywana bywa niekiedy jako trasa kolarskich kryteriów ulicznych, zwykle wykorzystywane są obie ok. 800-metrowe jezdnie od Grabiszyńskiej do placu Hirszfelda, jedna w kierunku północ-południe, a druga w kierunku powrotnym.

</doc>
<doc id="1087788" url="https://pl.wikipedia.org/wiki?curid=1087788" title="Žydrūnas Karčemarskas">
Žydrūnas Karčemarskas

Žydrūnas Karčemarskas (ur. 24 maja 1983 w Olicie) – litewski piłkarz grający na pozycji bramkarza.
Kariera klubowa.
Karčemarskas jest wychowankiem klubu Dainava Olita, w barwach którego zadebiutował w 2000 w pierwszej lidze litewskiej. Był jednak tylko rezerwowym zawodnikiem, a Dainava spadła z ligi. W 2001 roku przeszedł do Poloniji Wilno, gdzie spędził pół roku i już latem tego samego roku został piłkarzem Žalgirisu Wilno. Tam przegrał rywalizację z Pavelem Leusem i wystąpił zaledwie we dwóch spotkaniach, a wileński klub zajął 3. miejsce w lidze.
W 2002 roku Karčemarskas przeszedł do rosyjskiego Dynama Moskwa. W Premier Lidze zadebiutował jednak dopiero w 2003 roku, ale przez kolejne trzy sezony przegrywał rywalizację z Ormianinem Romanem Berezowskim oraz Ukraińcem Maksimem Lewickim. W tym okresie wystąpił zaledwie w 10 spotkaniach, a największy sukces to 6. miejsce w 2003 roku. W 2006 roku Litwin bronił w 18 meczach na przemian ze Siergiejem Owczinnikowem, ale Dynamo dopiero w ostatnich kolejkach obroniło się przed spadkiem. W Dinamie rozegrał łącznie 44 spotkania.
W 2010 roku Karčemarskas został piłkarzem tureckiego Gaziantepsporu. Zadebiutował w nim 2 maja 2010 w przegranym 0:1 wyjazdowym meczu z Antalyasporem. W Gaziantepsporze spędził siedem sezonów.
Latem 2016 roku Karčemarskas przeszedł do Osmanlısporu. Swój debiut w nim zaliczył 21 sierpnia 2016 w zremisowanym 0:0 wyjazdowym meczu z Antalyasporem.
Kariera reprezentacyjna.
Karčemarskas występował w młodzieżowej reprezentacji Litwy U-21, a w pierwszej drużynie narodowej zadebiutował 12 lutego 2003 roku w przegranym 1:2 towarzyskim spotkaniu z Łotwą.

</doc>
<doc id="1087789" url="https://pl.wikipedia.org/wiki?curid=1087789" title="Frank Lucas">
Frank Lucas

Frank Lucas (ur. 9 września 1930 w La Grange, zm. 30 maja 2019 w New Jersey) – amerykański gangster, handlarz narkotyków w późnych latach 60. i wczesnych latach 70.
Życiorys.
Od młodych lat miał uprzedzenia do policji z powodu brutalnego morderstwa jego kuzyna. Na początku lat 40. przyjechał do Nowego Jorku, gdzie rozpoczął karierę gangstera pod okiem Bumpy Johnsona, wówczas pracującej dla Włochów legendy Harlemu (nakręcono o nim film "Gangster"). Frank był jego kierowcą, cynglem, ściągaczem długów i pilnym uczniem.
W 1968 roku Bumpy zmarł na zawał, a Frank starał się przejąć jego imperium. W tym celu wybrał się do bazy wojskowej w Tajlandii, gdzie dzięki pomocy kuzyna, służącego tam w czasie wojny wietnamskiej, udało mu się załatwić regularne dostawy heroiny, którą transportowano do Ameryki w wojskowych samolotach. Ten ruch znacznie umocnił jego pozycję w półświatku, a po wyeliminowaniu konkurencji jedyną osobą mogącą się równać z Lucasem był Nicky Barnes, diler, który zbudował świetnie zorganizowaną siatkę dystrybucji heroiny. Przewagę Lucasowi dawał jednak fakt, że jego narkotyku było więcej za taką samą cenę, do tego był czysty. Przyciągnęło to uwagę policji, a zakończone sukcesem śledztwo w tej sprawie prowadził detektyw Richie Roberts. W 1976 roku Lucas został skazany na 70 lat więzienia. Kilka lat później został zwolniony dzięki współpracy z FBI, ale ponownie go aresztowano. Ostatecznie spędził w więzieniu 15 lat. Po wyjściu na wolność w 1991 roku został celebrytą, spotykał się z osobami takimi jak raper Snoop Dogg czy eks-diler cracku „Freeway” Rick Ross. W ostatnich latach życia poruszał się na wózku inwalidzkim z powodu wypadku samochodowego, podczas którego złamał obie nogi.
Życie prywatne.
Poślubił Juliannę Farrait, miss Portoryko. Farrait została skazana za rolę w przestępczym przedsięwzięciu męża na pięć lat za kratkami. Po tym, jak Julianna wyszła z więzienia, żyli oddzielnie przez kilka lat, a Farrait wróciła do Portoryko. Jednak w 2006 roku wrócili do siebie. Byli małżeństwem przez ponad 40 lat. Lucas spłodził siedmioro dzieci, w tym córkę Francine Lucas-Sinclair i syna Franka Lucasa Jr.

</doc>
<doc id="1087790" url="https://pl.wikipedia.org/wiki?curid=1087790" title="Zydrunas Karcemarskas">
Zydrunas Karcemarskas



</doc>
<doc id="1087792" url="https://pl.wikipedia.org/wiki?curid=1087792" title="Parafia św. Marka">
Parafia św. Marka

Parafie wspólnot chrześcijańskich:
Jednostki administracyjne państw:

</doc>
<doc id="1087794" url="https://pl.wikipedia.org/wiki?curid=1087794" title="Lotnisko Humberside">
Lotnisko Humberside



</doc>
<doc id="1087795" url="https://pl.wikipedia.org/wiki?curid=1087795" title="Bernd Dreher">
Bernd Dreher

Bernd Dreher (ur. 2 listopada 1966 w Leverkusen) – był niemiecki piłkarz. Zakończył karierę w 2008 roku i obecnie jest trenerem bramkarzy FC Schalke 04.

</doc>
<doc id="1087796" url="https://pl.wikipedia.org/wiki?curid=1087796" title="Chandragupta Maurja">
Chandragupta Maurja



</doc>
<doc id="1087801" url="https://pl.wikipedia.org/wiki?curid=1087801" title="Smrek (Beskid Śląsko-Morawski)">
Smrek (Beskid Śląsko-Morawski)

Smrek ("Velký Smrk", "Smrk"; 1276 m n.p.m.) – szczyt w Beskidzie Śląsko-Morawskim w Czechach. Położony jest między miejscowościami Ostravice i Čeladná – geograficznie znajduje się na Morawach.
W jego masywie można wyróżnić kilka innych szczytów – Malý Smrček (711 m n.p.m.), Smrček (858 m n.p.m.) i Malý Smrk (1174 m n.p.m.). Na górze nie wybudowano żadnego obiektu dla turystów, znajduje się za to książka pamiątkowa. Ze szczytu rozciąga się widok na Beskid Śląsko-Morawski (przede wszystkim niedaleką Łysą Górę, Śląsk czeski oraz północną część Moraw).
Smrek jest atrakcyjny pod względem przyrodniczym – na jego zboczu znajdują się wodospady Bučací ("Bučací vodopády") – jedne z największych kaskadowych wodospadów w tej części Karpat. Dwa główne mierzą wspólnie 10 metrów, a całkowita długość tych wodospadów wynosi 40 metrów. W szczycie i w pobliżu utworzono rezerwat przyrody Smrk o powierzchni 160 ha w celu ochrony lasu świerkowego oraz jodłowo-bukowego. W masywie są jeszcze trzy inne, mniejsze rezerwaty – m.in. przy wodospadzie i Malým Smrku.
W okresie „normalizacji” na grzebieniu Smreka stanął pomnik studenta Jana Palacha, a w latach 80. XX w. Johna Lennona – powstało miejsce spotkań dysydentów z tego regionu. W 2004 r. powstał kolejny pomnik – trenera hokejowego Ivana Hlinki.
25 stycznia 2006 r. ze Smreku zeszła lawina śnieżna – jej ofiarą stał się narciarz. Była to pierwsza lawina w tej części Beskidów (i w całych czeskich Beskidach), która pociągnęła za sobą śmierć człowieka.
Piesze szlaki turystyczne na szczyt:

</doc>
<doc id="1087804" url="https://pl.wikipedia.org/wiki?curid=1087804" title="Maurjowie">
Maurjowie



</doc>
<doc id="1087807" url="https://pl.wikipedia.org/wiki?curid=1087807" title="John Mildenhall">
John Mildenhall

John Mildenhall (ur. 1560, zm. 1614 w Agrze) – podróżnik, awanturnik, agent Kompanii Lewantyńskiej. Pracował dla faktorii handlowej w Aleppo. Próbował na własną rękę uzyskać od Wielkiego Mogoła przywileje handlowe dla Anglików. W tym celu przedsięwziął samodzielną wyprawę mającą ubiec zamiary Kompanii Wschodnioindyjskiej. Udało mu się dostać na dwór cesarski, jednak relacje na temat rezultatów rozmów z władcą nie są zbieżne. Mildenhall pragnął zarobić na pośrednictwie między cesarzem a Kompanią. Wiadomo natomiast, że zarówno Thomas Smythe, jak i inni udziałowcy Kompanii, nie podjęli współpracy. W 1611 Mildenhall znów trafił do Indii, gdzie zajmował się handlem rozmaitymi przedmiotami, prawdopodobnie pochodzącymi z kradzieży. Zmarł w 1614 w Agrze - jego grobowiec jest najstarszym angielskim zabytkiem istniejącym w Indiach.

</doc>
<doc id="1087808" url="https://pl.wikipedia.org/wiki?curid=1087808" title="Parafia św. Tomasza Apostoła na Ursynowie">
Parafia św. Tomasza Apostoła na Ursynowie



</doc>
<doc id="1087809" url="https://pl.wikipedia.org/wiki?curid=1087809" title="Step Pontyjski">
Step Pontyjski

Step Pontyjski, Step Pontyjsko-Kaspijski – region przyrodniczo-geograficzny na południu Europy Wschodniej, na granicy z Azją.
Step Pontyjski rozciąga się na północnych wybrzeżach Morza Czarnego i Azowskiego, na obszarze na północ od Kaukazu i na północ od Morza Kaspijskiego. Zajmuje południową i wschodnią Ukrainę, południową część europejskiej Rosji i zachodnią część Kazachstanu. Stanowi zachodni kraniec Wielkiego Stepu, sięgający do ujścia Dunaju po południowy Ural. Od północy graniczy, poprzez pas lasostepu, z lasami strefy klimatu umiarkowanego. Na północnym wschodzie przechodzi w Step Kazachski. Na południowym wschodzie graniczy z Pustynią Nadkaspijską. Powierzchnia Stepu Pontyjskiego wynosi 994 tys. km².

</doc>
<doc id="1087816" url="https://pl.wikipedia.org/wiki?curid=1087816" title="Kościół św. Jakuba w Szczecinie">
Kościół św. Jakuba w Szczecinie



</doc>
<doc id="1087825" url="https://pl.wikipedia.org/wiki?curid=1087825" title="Ulica Sudecka">
Ulica Sudecka



</doc>
<doc id="1087826" url="https://pl.wikipedia.org/wiki?curid=1087826" title="Ulica Świdnicka">
Ulica Świdnicka



</doc>
<doc id="1087830" url="https://pl.wikipedia.org/wiki?curid=1087830" title="Obwodnica staromiejska (Wrocław)">
Obwodnica staromiejska (Wrocław)



</doc>
<doc id="1087831" url="https://pl.wikipedia.org/wiki?curid=1087831" title="Nowy Targ (Wrocław)">
Nowy Targ (Wrocław)



</doc>
<doc id="1087835" url="https://pl.wikipedia.org/wiki?curid=1087835" title="Ulica Grabiszyńska">
Ulica Grabiszyńska



</doc>
<doc id="1087837" url="https://pl.wikipedia.org/wiki?curid=1087837" title="Obwodnica śródmiejska (Wrocław)">
Obwodnica śródmiejska (Wrocław)



</doc>
<doc id="1087839" url="https://pl.wikipedia.org/wiki?curid=1087839" title="Ulica Zaporoska">
Ulica Zaporoska



</doc>
<doc id="1087844" url="https://pl.wikipedia.org/wiki?curid=1087844" title="Felipe Contepomi">
Felipe Contepomi

Felipe Contepomi (ur. 20 sierpnia 1977 w Buenos Aires) – argentyński rugbysta, łącznik ataku lub środkowy ataku, grający w irlandzkim klubie Leinster Rugby. Kapitan reprezentacji narodowej.
Dla reprezentacji Argentyny rozegrał od 1998 roku 75 spotkań i zdobył 588 punktów.
Uczestnik czterech Pucharów Świata: w 1999, 2003, 2011 oraz we Francji w 2007 roku, gdzie poprowadził reprezentację Argentyny do trzeciego miejsca na świecie, samemu zostając drugim najskuteczniej punktującym zawodnikiem mistrzostw. We Francji Argentyna pod jego wodzą pokonała Gruzję, Namibię, Irlandię, Szkocję i Francję (dwukrotnie, w tym w meczu decydującym o brązowym medalu), a sam Contepomi otrzymał nominację do nagrody dla zawodnika roku według IRB. 
Ma brata bliźniaka, Manuela, który także gra w reprezentacji Argentyny.

</doc>
<doc id="1087847" url="https://pl.wikipedia.org/wiki?curid=1087847" title="Parafia św. Apostołów Piotra i Pawła w Mątowach Wielkich">
Parafia św. Apostołów Piotra i Pawła w Mątowach Wielkich



</doc>
<doc id="1087854" url="https://pl.wikipedia.org/wiki?curid=1087854" title="Step Kazachski">
Step Kazachski

Step Kazachski – region przyrodniczy i geograficzny na pograniczu Azji Centralnej i Azji Północnej, o powierzchni 804,5 tys. km² (największy obszar suchego stepu na świecie). Politycznie teren ten należy do Kazachstanu i Rosji. Jest bardzo rzadko zaludniony: od 2–3 osób na km² na zachodzie do 4–7 osób na km² na wschodzie.
Step Kazachski rozciąga się szerokim, równoleżnikowym pasem na południowym skraju Niziny Zachodniosyberyjskiej, od południowego Uralu do zachodnich stoków gór Ałtaj. Na zachodzie zajmuje północną część Niziny Turańskiej, teren stopniowo podnosi się na wschód, przechodząc w Pogórze Kazachskie. Jest on częścią Wielkiego Stepu leżącą między Stepem Pontyjskim na zachodzie a Wysoczyznami Kazachskimi na południowym wschodzie. Na północy wtapia się w Lasostep Kazachski, krainę przejściową między stepem a syberyjską tajgą. Na południe leżą pustynie środkowego Kazachstanu.
Step Kazachski ma suchy i skrajnie kontynentalny klimat. Temperatury wahają się od 26 °C w lipcu do −18 °C w styczniu. Opady wahają się od 200 mm rocznie na południu do 400 mm rocznie na północy. Występują bardzo silne wiatry. W tych warunkach klimatycznych step ten porastają głównie trawy, drzew jest bardzo mało, a częste są obszary nagiego piasku.
W 2008 zostały wpisane na listę światowego dziedzictwa UNESCO.

</doc>
<doc id="1087855" url="https://pl.wikipedia.org/wiki?curid=1087855" title="Jakub Weyher">
Jakub Weyher



</doc>
<doc id="1087864" url="https://pl.wikipedia.org/wiki?curid=1087864" title="Parafia św. Marcina i Mikołaja w Bydgoszczy">
Parafia św. Marcina i Mikołaja w Bydgoszczy



</doc>
<doc id="1087865" url="https://pl.wikipedia.org/wiki?curid=1087865" title="Sylwia Marczuk">
Sylwia Marczuk

Sylwia Michałowska (Marczuk) (ur. 11 maja 1982) – piłkarka ręczna SPR Lublin (w barwach którego zdobyła mistrzostwo Polski), a od sezonu 2006/07 AZS AWF Warszawa. 
W latach 2009–2011 dziennikarka i reporterka w Orange Sport i Orange Sport Info. Wcześniej pracowała w TVP Sport, gdzie m.in. współtworzyła magazyn poświęcony szczypiorniakowi „7 metr”.
Od 2012 roku ponownie związana z TVP. Laureatka nagrody SDP im. Kazimierza Wierzyńskiego za reportaż „Powrót (wice)mistrzyni”.

</doc>
<doc id="1087872" url="https://pl.wikipedia.org/wiki?curid=1087872" title="Józef Bogusz (polityk)">
Józef Bogusz (polityk)

Józef Edmund Bogusz (ur. 12 marca 1956 w Poznaniu) – polski polityk, przedsiębiorca, poseł na Sejm PRL X kadencji.
Życiorys.
Ukończył w 1982 studia na Akademii Rolniczej w Poznaniu. Pracę zawodową podjął w 1973 jako tokarz. W latach 1982–1986 był kierownikiem Zakładu Rolnego Pakotulsko, a od 1986 dyrektorem Państwowego Gospodarstwa Rolnego w Biesowicach. Należał do Polskiej Zjednoczonej Partii Robotniczej od 1978 do 1989, w 1989 został wiceprzewodniczącym Zarządu Głównego Związku Socjalistycznej Młodzieży Polskiej.
Sprawował mandat posła X kadencji, wybrany w okręgu słupskim z puli PZPR. W Sejmie zasiadał w Klubie Niezależnych Posłów, założonym przez kilku byłych parlamentarzystów PZPR. Zasiadał w Komisji Rolnictwa i Gospodarki Żywnościowej. Po zakończeniu pracy w parlamencie zajął się prowadzeniem działalności gospodarczej. Został później członkiem Sojuszu Lewicy Demokratycznej. Do 2007 zasiadał we władzach wojewódzkich tej partii.
W 1988 odznaczony Złotym Krzyżem Zasługi.

</doc>
<doc id="1087880" url="https://pl.wikipedia.org/wiki?curid=1087880" title="Chang i Eng Bunker">
Chang i Eng Bunker

 
Chang Bunker i Eng Bunker (ur. 11 maja 1811, zm. 17 stycznia 1874) – bracia bliźniacy będący przykładem zroślaka. Od nich pochodzi termin "bliźnięta syjamskie".
Bracia przyszli na świat w Syjamie (obecnie Tajlandia), w prowincji Samut Songkhram, w centrum kraju. Ich ojciec był rybakiem z południowych Chin, a matka była pół Chinką, pół Syjamką. Bliźniacy mieli tylko jeden pępek, wspólną wątrobę, oraz byli zrośnięci mostkami, tkankami chrząstnymi i miękkimi na odcinku 15 cm. Przy ówczesnym stanie medycyny oddzielenie było niemożliwe, więc do końca życia pozostali złączeni.
W 1824 r. bracia zostali dostrzeżeni przez brytyjskiego kupca Roberta Huntera, który w odmienności Changa i Enga upatrywał szansę na zbicie fortuny. Wyjechał z nimi z Syjamu dopiero w kwietniu 1829 po uzyskaniu zgody króla Ramy III. Bliźniacy byli pokazywani w Ameryce i Anglii, dzięki czemu zyskali sławę. Pieniądze natomiast trafiały głównie do Huntera i jego partnera Abla Coffina. Po wygaśnięciu kontraktu, bracia (mając 21 lat) podjęli działalność na własną rękę.
Korzystając z zaproszenia Chang i Eng odwiedzili Mount Airy w Karolinie Północnej. W 1839 r. osiedlili się niedaleko miasteczka, tam też kupili ziemię i zajęli się uprawianiem tytoniu. Wraz z otrzymaniem obywatelstwa amerykańskiego przyjęli nazwisko Bunker. W 1843 r. poślubili siostry Adelajdę (żona Changa) i Sarę (żona Enga) Yates, z którymi mieli w sumie dwadzieścioro jeden dzieci. Po 14 latach życia we czwórkę bracia wybudowali dla siebie i swoich rodzin osobne domy i ustalili, że co trzy dni będą zmieniać miejsce pobytu. Jesienią 1860 roku przez miesiąc występowali w Muzeum Amerykańskim impresario P.T. Barnuma w Nowym Jorku.
Po secesji Południa w 1861 bliźnięta twardo stały po stronie Konfederacji i wysłały swych dwóch dorosłych synów, Christophera i Stephena, do walki z Jankesami. Obaj synowie zostali ranni i wzięci do niewoli przez wojska Unii. Wojna zmiotła ich inwestycje w obligacje Konfederacji, które za sprawą porażki Południa stały się bezwartościowe. Stracili też swoich 32 niewolników. W zaistniałych okolicznościach bracia stali się bankrutami, co skłoniło ich by wyruszyli raz jeszcze w trasę. Podpisali nowy kontrakt z P.T Barnumem na organizację tournée po Wielkiej Brytanii i Europie. W 1870 spędzili tydzień w Warszawie.
W 1874 r. Chang zachorował na zapalenie oskrzeli i zmarł we śnie. Eng bez brata przeżył jedynie kilka godzin. Szacuje się, iż obecnie na terenie całych Stanów Zjednoczonych żyje ok. 1500 potomków Changa i Enga. Ich spreparowana wątroba jest częścią wystawy w Muzeum Mütter w Filadelfii.

</doc>
<doc id="1087882" url="https://pl.wikipedia.org/wiki?curid=1087882" title="Garcia IV Odnowiciel">
Garcia IV Odnowiciel

García IV Odnowiciel (ur. 1110, zm. 21 listopada 1150 w miejscowości Lorca, nazywany również Garcia IV Ramírez, Garsias Ranimiriz) – król Nawarry w latach 1134-1150 z dynastii Jimenez, pan Monzón i Logroño. Nosił przydomek „Odnowiciel” (hiszp. "el Restaurador"), który wywodził się stąd, że odnowił w 1134 roku ojczyste królestwo, podległe dotąd królestwu Aragonii.
Garcia urodził się w XII wieku. Jego ojciec Ramiro Sánchez, pan Monzón był synem Sancho Garcésa, będącym synem z nieprawego łoża króla Nawarry Garcii III i bratem króla Nawarry Sancha IV. Jego matka Cristina Rodríguez Díaz de Vivar była córką Cyda.
Życiorys.
Nowa Nawarra.
Kiedy w 1076 nastąpiło połączenie królestw Aragonii i Nawarry, wielokrotnie pojawiały się plany powtórnej niepodległości Nawarry, ale dopiero śmierć Alfonsa I Walecznego (1134) otworzyła drogę do wolnego państwa. Wtedy to Garcia powołując się na swe królewskie, choć nieprawe, pochodzenie od Garcii III, ogłosił restaurację tego królestwa Nawarry pod swoim berłem. Koronacja odbyła się to w stolicy Nawarry, w miejscowości Pampeluna, gdzie oprócz prostego ludu uzyskał poparcie biskupów i wielu notabli. Następca Alfonsa na tronie Aragonii Ramiro II Mnich początkowo próbował odzyskać wymykającą się mu z rąk Nawarrę i przedstawiając jako swój argument nielegalne pochodzenie Garcii IV od Garcii III, interweniował u samego papieża, lecz ten uznał zwierzchnictwo Odnowiciela nad Nawarrą. Na mocy układu z Vadoluongo (styczeń 1135) Ramiro II uznał władzę Garcii IV w Nawarze. Według treści układu król Ramiro II zachowywał zwierzchność nad Nawarrą, adoptując Garcię IV, jednak jeszcze w tym samym 1135 Garcia IV złożył hołd lenny królowi Alfonsowi VII kastylijskiemu.
W ten sposób Aragonia utraciła władzę nad królestwem Nawarry, zdobytą w 1076, kiedy to król Aragonii Sancho I przyjął tytuł króla Nawarry (jako Sancho V). Ramiro II zdołał jedynie oderwać kilka prowincji baskijskich od Nawarry i przyłączył je do Aragonii.
Nowy władca Nawarry okazał się zręcznym politykiem, gdyż mając przeciwko sobie układ, zdolność honorową i władców innych iberyjskich królestw, obawiających się nowej, silnej Nawarry, doprowadził do odrzucenia warunków pokoju, a nawet został koronowany przez legata papieskiego w Pamplonie.
Przed wrześniem 1135 w Saragossie władca Kastylii Alfons VII uznał tytuł królewski Garcii i w zamian za obietnicę władzy w dwóch niewielkich prowincjach usunął się na boczny tor polityki tej części ziem obecnej Hiszpanii. Garcia wykorzystał to i odbił baskijskie prowincje zdobyte przez króla Aragonii Ramira II. Chcąc zabezpieczyć się przed kastylijską dominacją, Ramiro II zawarł sojusz z hrabią Barcelony - Rajmundem Berengerem IV (Ramonem Berenguerem IV) i zaaranżował zaręczyny hrabiego ze swoją dwuletnią wówczas córką - Petronelą.
Małżeństwa.
W roku 1130, jeszcze przed swoim wstąpieniem na tron, Odnowiciel ożenił się z Małgorzatą de L’Aigle. Urodziła męskiego potomka królowi Garcii IV (król miał kilka kochanek przed małżeństwem a nawet czasem w trakcie jego trwania, ale nie urodziły mu potomków). Był nim Sancho VI, zwany później Mądrym. Królowa urodziła także dwie córki: Blankę (ur. 1133), zamężną z Sanchem III z Kastylii i starszą córkę Małgorzatę (nazwaną tak na cześć swej babki ze strony matki), zamężną później z królem Sycylii Wilhelmem I. Relacje króla Nawarry ze swoją żoną były skrajne: czasem małżeństwo było szczęśliwe, a czasem oddalali się od siebie. Małgorzata tęskniła za rodzinną Francją, a jej mąż zadawał się z różnego rodzaju kochankami. W międzyczasie przyszło na świat kolejne dziecko - Henryk. Pod koniec życia królowej para królewska na stałe się do siebie zbliżyła i żyli dość szczęśliwie do jej śmierci w 1135 roku.
Dnia 24 czerwca 1144, w Leónie, Garcia ożenił się powtórnie, tym razem stanęła z nim na ślubnym kobiercu Urraka Kastylijska, córka z nieprawego łoża króla Alfonsa VII i Guntrody Pérez. Małżeństwo było prawie wyłącznie polityczne. Miało na celu uporządkowanie relacji Nawarry z Kastylią.
Konfrontacja.
W roku 1136 młody władca w decydującym momencie bitwy pod miastem Rioja doprowadził do poddania się wojska kastylijskiego, co było ewidentną zdradą. Niecały rok później sprzymierzył się z królem Portugalii Alfonsem I by doprowadzić do ostatecznego upadku rywala z Kastylii. Mimo tych zdarzeń doprowadził do zawarcia pokoju z Kastylią w latach 1139 oraz 1140. Kolejny raz zmienił obóz dla Nawarry, gdy sprzymierzył się z Kastylijczykami podczas słynnej rekonkwisty. Tym oto sposobem w jego ręce wpadła Almería w roku 1147. Rok wcześniej (1146) okupował Tauste należące do swego odwiecznego wroga - do Aragonii.
Małżeństwem z Urraką Garcia został również w świetle prawa bratem Rajmunda Berengara IV,za którego chciał wydać Blankę lecz sam zmarł rok później, zanim zrealizował swe plany.
Śmierć i dziedzictwo.
García zmarł 12 listopada 1150 w Lorce, niedaleko Estelli, tam gdzie wcześniej wybudował katedrę Santa María in Pamplona. Po nim władzę przejął jego najstarszy syn. Razem ze swą drugą żoną miał jedną córkę o imieniu: Sancha, która zaś wyszła za Gastona V.
Zbudował monaster w Sant María de La Oliva w Carcastillo. Garcia słynął jako miłośnik architektury romańskiej, którą w większości stosował w swych budowlach.

</doc>
<doc id="1087892" url="https://pl.wikipedia.org/wiki?curid=1087892" title="Linia kolejowa nr 2">
Linia kolejowa nr 2

Linia kolejowa nr 2 Warszawa Zachodnia – Terespol – zelektryfikowana, dwutorowa linia kolejowa we wschodniej Polsce o długości 214,227 km. Fragment międzynarodowej linii E20, która jest częścią II Paneuropejskiego Korytarza Transportowego Zachód – Wschód łączącego Berlin z Moskwą.
Obecnie linia jest dostosowana do parametrów 160 km/h dla pociągów pasażerskich i 120 km/h dla pociągów towarowych na odcinku Warszawa Rembertów – Biała Podlaska (w około 80% trasy). W 2016 roku został ogłoszony przetarg na dostosowanie odcinka Biała Podlaska – Granica Państwa do wymienionych wcześniej parametrów.
Historia.
Królestwo Polskie.
Linia została wybudowana w latach 1866–1867 z inicjatywy przedsiębiorcy i bankiera Leopolda Kronenberga. Była to – po Kolei Warszawsko-Wiedeńskiej i Kolei Warszawsko-Petersburskiej – trzecia linia, która powstała na terenie Królestwa Polskiego, uruchomiona 27 września 1866. Od początku funkcjonowała pod nazwą Kolej Warszawsko-Terespolska (ros. "Варшавско-Тереспольская железная дорога"). Z racji umiejscowienia na prawym brzegu Wisły uzyskano koncesję na szeroki tor, na którym była oparta kolej carskiej Rosji. Linię połączono łącznicą z Koleją Petersburską.
W styczniu 1871 zbudowano linię łączącą Terespol z Brześciem, a w latach następnych znacząco rozbudowano sieć połączeń kolejowych na terenach przyszłej II Rzeczypospolitej, co dało bezpośrednie połączenie z Moskwą i Kijowem. W 1891 r. Kolej Warszawsko-Terespolska została wykupiona przez rząd, a w 1896 r. Kolej Warszawsko-Terespolska została połączona z Koleją Nadwiślańską w Koleje Nadwiślańskie (ros. "Priwislinskie żeleznyje dorogi").
Pisarz Stefan Żeromski pracował jako dróżnik przy stacji w Mińsku Mazowieckim.
II Rzeczpospolita.
Podczas I wojny światowej, w okresie okupacji niemieckiej, linię przekuto na tor o normalnej szerokości. Po odzyskaniu niepodległości zarząd nad linią przejęło PKP. W 1933 otwarto linię średnicową, która połączyła Dworzec Terespolski (obecnie Warszawa Wschodnia) z nowo wybudowanym Dworcem Głównym (zniszczonym w czasie II wojny światowej). Dziś linia średnicowa jest fragmentem linii kolejowej nr 2 (w części dalekobieżnej) i linii kolejowej nr 448 (w części podmiejskiej).
Elektryfikacja.
Odcinek linii z Warszawy do Mińska Mazowieckiego został zelektryfikowany jeszcze przed wojną, w 1937. W przedsięwzięciu tym brały udział dwie angielskie firmy. Umowy z nimi zostały obwarowane specjalnymi klauzulami wymuszającymi zatrudnianie polskich specjalistów i robotników, a także wykorzystanie elementów sieci trakcyjnej produkowanych w kraju. Początek ruchu pociągów elektrycznych datuje się na 15 grudnia 1937; pozostałą część linii nadal obsługiwano trakcją parową. W dalszą drogę pociągiem elektrycznym można było wybrać się dopiero po wojnie. W 1975, na fali elektryfikacji polskiej kolei, do sieci podłączono Mrozy, 22 grudnia 1977 Siedlce i Łuków, potem Białą Podlaską 20 grudnia 1979. Elektryfikacja tej linii kolejowej była w tym czasie priorytetem w związku z igrzyskami olimpijskimi w Moskwie. Ostatecznie cała linia została zelektryfikowana do Terespola 15 grudnia 1980.
Modernizacja.
Linia z racji swojego międzynarodowego charakteru jest stale modernizowana. Główny cel tych modernizacji to dostosowanie linii do standardów unijnych i wymogów umów AGC i AGTC, umożliwiających jazdę pociągów pasażerskich z prędkością 160 km/h, a towarowych 120 km/h z naciskiem na oś 221 kN.
Odcinek Warszawa Rembertów – Mińsk Mazowiecki został przebudowany w latach 1998–2000 w ramach programu PHARE (PL 9606), dotacji budżetowych oraz kredytów EBI i EBOR. Koszt inwestycji to 19,5 mln Euro.
W 2000 z wykorzystaniem unijnego funduszu spójności (2000/PL/16/P/PT/002) rozpoczęto modernizację 52-kilometrowego odcinka Mińsk Mazowiecki – Siedlce. W ramach projektu w 2003 zakończono modernizację odcinka Mińsk Mazowiecki – Mrozy, polegającą na przebudowie torów i sieci trakcyjnej oraz zmianie na przystanek stacji Mienia. Zmodernizowano także stację Mrozy. W grudniu 2004 zakończono prace na odcinku Mrozy – Siedlce (m.in. wybudowano przystanek Siedlce Zachodnie oraz wyposażono linię w samoczynną sygnalizację przejazdową). W 2007 oddano do użytku przejście dla pieszych pod torami w Mińsku Mazowieckim. Cały odcinek wyposażono w samoczynną blokadę liniową. Całkowity koszt inwestycji na odcinku Warszawa – Siedlce to 210,5 mln euro.
W Mińsku Mazowieckim powstało Lokalne Centrum Sterowania, które kieruje ruchem na odcinku Warszawa Rembertów – Siedlce.
W roku 2006 rozpoczęto I etap modernizacji odcinka Siedlce – Terespol o długości 121 km (2001/PL/16/P/PT/012). Całą inwestycję podzielono na dwa etapy. Pierwszy polega na przebudowie podtorza, nawierzchni, sieci trakcyjnej oraz obiektów inżynieryjnych; drugi na przebudowie urządzeń sterowania ruchem oraz modernizacji stacji na całym odcinku. Całkowity koszt I etapu to 217,1 mln euro, wkład budżetu państwa wynosi 25%. Realizacja I etapu inwestycji została zakończona w 2009 roku.
Na odcinku Mińsk Mazowiecki – Siedlce zamontowano 62 urządzenia UOZ-1 do odstraszania zwierząt. Na minutę przed przejazdem pociągu urządzenie automatycznie emituje 60-sekundową sekwencję dźwięków, składającą się z ostrzegawczego głosu sójki, ujadania psów w nagonce, rżenia konia oraz odgłosów uśmiercanych zająca i świni.
6 czerwca 2010 roku odbył się pierwszy kurs z pasażerami (ogólnodostępny) z prędkością 160 km/h; był to pociąg osobowy przyspieszony Kolei Mazowieckich relacji Siedlce – Warszawa Zachodnia obsługiwany przez elektryczny zespół trakcyjny Stadler FLIRT ER75-007.
W roku 2013 rozpoczęto II etap modernizacji odcinka Siedlce – Terespol. W ramach II etapu zostaną wybudowane nowe perony, systemy informacji pasażerskiej na stacjach Siedlce, Łuków, Łuków Zapowiednik i Międzyrzec Podlaski. W ramach inwestycji zostanie wybudowane lokalne centrum sterowania w Łukowie. Szacowany koszt inwestycji to 691,14 mln PLN.
W 2013 roku podpisano umowę na budowę i instalację systemu ERTMS/GSM-R na odcinku od km 5,988 do granicy państwa. Realizacja projektu jest przewidziana na lata 2012–2015. W kwietniu 2015 roku podpisano umowę na dofinansowanie tego projektu ze środków unijnych.
W 2016 niedaleko od przystanku Misie zainstalowano czujniki dSAT. Czujniki te umieszczone są na torach i wykrywają awarie taboru kolejowego. Nie wymagają zatrzymywania pociągów i w związku z tym nie powodują opóźnień. Pracują bezkontaktowo przy pełnej prędkości pociągu. Zastosowano w nich specjalne czujniki podczerwieni oraz czujniki światłowodowe, które zdalnie badają stopień przegrzania łożysk i hamulców wagonów.
16 sierpnia 2017 PKP PLK podpisały z Trakcją PRKiI umowę na modernizację i przebudowę stacji Biała Podlaska, Małaszewicze i Terespol oraz przystanku Biała Podlaska Rozrządowa.
5 stycznia 2018 PKP PLK podpisały umowę z przedsiębiorstwem Thales umowę na instalację systemu ERTMS na odcinku Sulejówek Miłosna – Terespol.
Czas jazdy.
Najkrótszy czas jazdy pociągów danej kategorii w wybranych relacjach (deklarowany w rozkładzie jazdy)
O – pociąg osobowy (z wyłączeniem przyspieszonych), P – pociąg pospieszny lub przyspieszony, x – brak połączenia bezpośredniego
Ruch pociągów.
Według sieciowego rozkładu jazdy linię obsługują następujące pociągi (nie licząc pociągów korzystających jedynie z fragmentu Warszawa Centralna – Warszawa Rembertów lub stacji Rembertów jako węzła):
Koleje Mazowieckie.
Linię w granicach województwa mazowieckiego obsługują pociągami osobowymi i osobowymi przyśpieszonymi Koleje Mazowieckie. Stacjami i przystankami na których zatrzymują się wszystkie pociągi są: Halinów, Mińsk Mazowiecki, Cegłów, Mrozy, Kotuń, Siedlce, Łuków oraz wszystkie przystanki między Siedlcami a Łukowem. W Warszawie wszystkie pociągi zatrzymują się na stacjach i przystankach Kolei Średnicowej, w zależności od tego z której jej nitki korzystają. Pozostałe przystanki na trasie mają różną liczbę pociągów Kolei Mazowieckich przejeżdżających bez zatrzymania.
Polregio.
Polregio obsługuje linię pociągami osobowymi relacji Łuków – Terespol, w tym Terespol – Łuków – Lublin, a także Siedlce – Czeremcha.
Warszawska Szybka Kolej Miejska.
Warszawska Szybka Kolej Miejska korzysta ze stacji Sulejówek Miłosna, Warszawa Rembertów, oraz z krótkiego fragmentu linii między tymi stacjami.
PKP Cargo.
Na odcinku Warszawa – Terespol bocznice niewykorzystywane przez przewoźników pasażerskich znajdują się na stacjach:

</doc>
<doc id="1087894" url="https://pl.wikipedia.org/wiki?curid=1087894" title="Paolo Negro">
Paolo Negro

Paolo Negro (ur. 16 kwietnia 1972 w Arzignano) – włoski piłkarz, obrońca włoskiej reprezentacji w piłce nożnej. W 2007 roku zakończył piłkarską karierę.
Negro jest wychowankiem Brescii Calcio, w której występował w drużynie juniorów. W 1990 roku podjął treningi w FC Bologna i 28 października zadebiutował w Serie A w spotkaniu z Genoa 1893. W Bolonii spędził 2 lata i wtedy powrócił do Brescii, a w 1993 roku zasilił szeregi S.S. Lazio, z którym osiągał największe sukcesy w karierze: mistrzostwo Włoch w 2000 roku, Puchar Włoch w latach 1998, 2000, 2004, Puchar Zdobywców Pucharów w 1999 roku, Superpuchar Europy w tym samym roku oraz Superpuchar Włoch w latach 1998 i 2000. W Lazio grał do 2005 roku i przez ten okres rozegrał 264 mecze i zdobył 19 goli. 17 grudnia 2000 zasłynął strzeleniem dwóch samobójczych goli w meczu z AS Roma. W 2005 roku przeszedł do AC Siena i jego gol w ostatniej kolejce z Lazio dał utrzymanie w lidze.
W reprezentacji Włoch Negro zadebiutował 16 listopada 1994 roku w przegranym 1:2 meczu z Chorwacją. W 2000 roku został powołany do kadry na Euro 2000 i z imprezy tej przywiózł srebrny medal za wicemistrzostwo Europy. W „Squadra Azzurra” wystąpił 8 razy.

</doc>
<doc id="1087895" url="https://pl.wikipedia.org/wiki?curid=1087895" title="Arbeitskommando 10001">
Arbeitskommando 10001

Arbeitskommando 10001, określane też jako Arbeitskommando Rückenwaldau lub Arbeitskommando Wierzbowa – niemiecki nazistowski podobóz niewolniczej pracy (filia Stalagu VIII A Görlitz), zlokalizowany na Dolnym Śląsku we wsi Wierzbowa () w powiecie bolesławieckim, gdzie w czasie II wojny światowej w latach 1944–1945 przetrzymywano alianckich jeńców, pochodzących głównie z Nowej Zelandii i Wielkiej Brytanii, w tym żołnierzy z doborowych oddziałów Long Range Desert Group.
Podobóz Arbeitskommando 10001 usytuowany był w centrum wsi Wierzbowa w pomieszczeniu obecnej świetlicy wiejskiej, połączonej z budynkiem i podwórkiem ówczesnego hotelu „Pod niemiecką Koroną Cesarską” (niem. "Gasthof zur deutschen Kaiserkrone").
Przetrzymywani jeńcy, w liczbie ok. 45 osób, zatrudniani byli głównie przy niewolniczych pracach związanych z utrzymaniem przebiegającej przez wieś strategicznej wówczas magistrali kolejowej Berlin – Żagań – Legnica – Wrocław (Kolej Dolnośląsko-Marchijska).
9 lutego 1945 roku nad ranem, gdy do wsi zbliżały się już oddziały Armii Czerwonej, dozorujący obóz żołnierze niemieccy przystąpili do ewakuacji podobozu. W tym celu wyprowadzono alianckich jeńców w okolice stacji kolejowej Wierzbowa Śląska. Tam rozkazano im uciekać. Rozpoczęła się strzelanina. Kilku jeńców zginęło na miejscu, reszta oddała się w ręce nadchodzących wojsk radzieckich.
Do dziś nie zostało wyjaśnione, czy jeńcy zginęli w potyczce pomiędzy Wehrmachtem a Armią Czerwoną czy też zostali rozstrzelani przez Niemców.

</doc>
<doc id="1087905" url="https://pl.wikipedia.org/wiki?curid=1087905" title="Gerard Philipe">
Gerard Philipe



</doc>
<doc id="1087907" url="https://pl.wikipedia.org/wiki?curid=1087907" title="Flex-Able">
Flex-Able

Flex-Able – album studyjny amerykańskiego gitarzysty Steve’a Vaia. Wydawnictwo ukazało się w styczniu 1984 roku nakładem wytwórni muzycznej Urantia Records. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1087913" url="https://pl.wikipedia.org/wiki?curid=1087913" title="Bitwa pod El-Teb">
Bitwa pod El-Teb

Bitwa pod El-Teb lub At Tiba (właściwie druga bitwa pod El-Teb) – starcie zbrojne, które miało miejsce 29 lutego 1884 roku na południe od portowego miasta Suakin w Sudanie pomiędzy liczącymi 4 000 żołnierzy siłami egipskiego korpusu ekspedycyjnego dowodzonego przez generała-majora sir Geralda Grahama, a 6-tysięcznym zgrupowaniem mahdystów pod wodzą gubernatora wschodniego Sudanu, Osmana Digny.
Po pokonaniu w dniu 4 lutego w tej samej okolicy korpusu egipskiego Bakera Paszy (przy której to okazji w ręce powstańców wpadło wiele nowoczesnych karabinów i znaczne ilości amunicji) Osman Digna postanowił bronić zajętego terenu. Tymczasem nadciągający korpus Grahama miał za zadanie otwarcie drogi z Egiptu na południe i ustanowienie bezpośredniego połączenia z oddziałami broniącymi Chartumu.
Bitwa przyniosła decydujące zwycięstwo Egipcjanom, którzy stracili zaledwie 34 zabitych i 155 rannych, eliminując z walki ponad 2100 mahdystów. Zwycięstwo nie zostało jednak wykorzystane, bowiem Graham wycofał swe wojska na północ, podczas gdy Osman pozostał na miejscu zbierając siły do następnej kampanii.
Połączenie Egiptu z bronionym przez brytyjsko-egipskie wojska Charlesa Gordona Chartumem nie nastąpiło, skutkiem czego miasto w roku 1885 zostało zdobyte przez mahdystów, którzy wymordowali prawie wszystkich obrońców z Gordonem na czele.

</doc>
<doc id="1087915" url="https://pl.wikipedia.org/wiki?curid=1087915" title="Bitwa pod el-Teb">
Bitwa pod el-Teb



</doc>
<doc id="1087916" url="https://pl.wikipedia.org/wiki?curid=1087916" title="Bitwa pod Eutaw Springs">
Bitwa pod Eutaw Springs

Bitwa pod Eutaw Springs została rozegrana 8 września 1781 roku na południowym brzegu jeziora Marion, około 60 kilometrów na północny zachód od Charleston w Karolinie Południowej pomiędzy rewolucyjnymi wojskami amerykańskimi i angielskimi.
Amerykański dowódca, generał-major Nathanael Greene z Armii Kontynentalnej, rezygnując z pościgu za oddziałami Charlesa Cornwallisa uchodzącymi w stronę Yorktown, skierował się do Karoliny Południowej celem likwidacji tamtejszych garnizonów brytyjskich. Pokonany 25 kwietnia pod Hobkirk’s Hill w pobliżu miejscowości Camden i zmuszony do odstąpienia od oblężenia ufortyfikowanej wioski "Ninety-Six" (w okresie od 22 maja do 19 czerwca bronionej przez 550 lojalistów), zdołał podjąć ponownie ofensywę we wrześniu i zaatakować siły brytyjskie stacjonujące pod Eutaw Springs, na starym szlaku komunikacyjnym łączącym Charleston z Columbią.
Bitwa toczyła się w większości na terenie wojskowego obozu brytyjskiego. Greene uformował swoje oddziały w dwie linie: pierwszą złożoną z milicji stanowych i drugą z kontyngentów Armii Kontynentalnej z Karoliny Północnej, Wirginii i Maryland. W trakcie wstępnego natarcia Brytyjczycy, w ataku na bagnety, przełamali linię milicji, czemu zaradził regularny oddział z drugiej linii, zmuszając Brytyjczyków do bezładnego cofania się na całej linii. Amerykanie posunęli się nieco naprzód i zajęli brytyjskie obozowisko, przy czym większość z nich zajęła się plądrowaniem namiotów i magazynów, co pozwoliło dowódcy brytyjskiemu na opanowanie sytuacji, odparcie ataku kawalerii amerykańskiej i wyparcie oddziałów Greene’a, które – nie ścigane – odeszły na północ. 
Starcie - ze względu na wysokość poniesionych strat - można uznać za nierozstrzygnięte, ale wobec faktu, że Brytyjczycy utrzymali plac boju, uważa się, że zostało przegrane przez Amerykanów. Niemniej jednak jego, między innymi, konsekwencją było cofnięcie się garnizonów brytyjskich i opuszczenie przez nie – wobec braku uzupełnień – mniejszych punktów oporu w terenie. W rezultacie na południu jedynie izolowane miasta Charleston i Savannah pozostały w rękach Brytyjczyków.
Na skutek bitew stoczonych przez Greene’a (wprawdzie co do jednej przegranych) zwycięstwo wyraźnie przechyliło się na stronę Amerykanów i odtąd wszędzie – nawet w stanach południowych – zdecydowanie panowali oni w terenie. W tym sensie Greene okazał się strategicznym zwycięzcą i współtwórcą amerykańskiej wiktorii w wojnie o niepodległość dawnych kolonii brytyjskich.

</doc>
<doc id="1087918" url="https://pl.wikipedia.org/wiki?curid=1087918" title="Transport w Mińsku Mazowieckim">
Transport w Mińsku Mazowieckim

Mińsk Mazowiecki jest znaczącym węzłem drogowym i kolejowym.
Transport kolejowy.
Linia kolejowa nr 2 (Warszawa - Terespol) łączy Mińsk Mazowiecki bezpośrednio z wieloma miastami:
Istnieje też druga linia kolejowa (Krusze – Pilawa), niemająca jednak dla miasta żadnego znaczenia. Kursują tam pociągi pospieszne i towarowe z/w kierunku Lublina. Pociągi te przejeżdżają przez Mińsk ze względu na ograniczoną przepustowość linii kolejowej nr 7 na jednotorowym odcinku Otwock - Pilawa. Po tej linii na północ od Mińska kursują tylko pociągi towarowe.
Transport drogowy.
Mińsk posiada niezależne od Warszawy połączenia z głównymi drogami krajowymi.
Północną obwodnicę miasta stanowi odcinek autostrady A2, fragment międzynarodowej drogi E30.
W samym mieście (i gminie) krzyżują się następujące drogi krajowe i wojewódzkie:
Drogi i ulice.
Droga krajowa nr 2 dla miasta stanowi przede wszystkim dojazd do Warszawy.
Prowadzi przez: Terespol-Międzyrzec Podlaski-Siedlce-Mińsk Mazowiecki-Warszawa-Świecko.
Droga krajowa nr 50 stanowi tranzytową obwodnicę Warszawy. Dla Mińska zaś zapewnia połączenia z najważniejszymi drogami krajowymi (z ominięciem zakorkowanej stolicy).
Prowadzi przez: Ciechanów-Płońsk (DK7), Sochaczew (DK92), Żyrardów (A2), Mszczonów (8), Grójec (7), Mińsk Mazowiecki-Ostrów Mazowiecka (8-Via Baltica).
Droga wojewódzka nr 802: Seroczyn (DW803)
Ulice tworzące uprzywilejowane lub równorzędne szlaki komunikacyjne:
Uwaga: Pominięto tu ulice ważne dla miasta, ale niestanowiące szlaków komunikacji samochodowej (podporządkowane).
Obiekty architektury drogowej.
 Mosty i przejazdy 
W miejscu gdzie ulice Mrozowska i Limanowskiego biegną wzdłuż torów (po różnych stronach), a rzeka Srebrna przecina obie ulice i linię kolejową, znajduje się obiekt składający się z:
Mosty (na rzece Srebrnej od góry rzeki):
Jest też kilka małych mostów na granicy miasta.
Przejazdy kolejowe przez linię kolejową nr 2 (od zachodu):
Przejazdy kolejowe przez linię kolejową nr 13 (od północy):
Pominięto przejazdy, którymi może przejechać tylko Fiat 126p.
Poza miastem:
 Ronda 
Obecnie znajduje się tu 19 rond, czyli na mieszkańca przypada ich więcej niż w Rybniku.
Pierwsze rondo zbudowano na skrzyżowaniu ulic Konstytucji 3 Maja i Kazikowskiego, jest ono rondem średniej wielkości. Największe rondo znajduje się na skrzyżowaniu ulic Budowlanej i Chełmońskiego. Większość z pozostałych to typowe ronda osiedlowe.
Ronda alfabetycznie według nazwy
 Sygnalizacja świetlna 
Istnieją także światła w miejscach przejść dla pieszych (ul. Warszawska: przy skrzyżowaniach z ul.: Kopernika, Parkową, Bulwarną i przy Zarządzie Dróg Powiatowych; także ul. Sosnkowskiego przy przejściu podziemnym przez tory).
Transport autobusowy.
Komunikacja miejska.
Mińsk Mazowiecki posiada autobusową komunikację miejską obsługiwaną przez firmę Polonus. Obecnie utrzymywane są 3 linie komunikacyjne o łącznej długości około 28 km.
Tabor komunikacji składa się obecnie z 4 autobusów (stan na 18.01.2018 r.):
Pozostali przewoźnicy.
Ponadto, transport autobusowy na terenie miasta i powiatu zapewniają:
Największa liczba autobusów obsługuje Dworzec (dworzec PKS i pętla przewoźników prywatnych) oraz przystanek na ul. Kazikowskiego. Ogółem na terenie miasta znajduje się kilkadziesiąt przystanków autobusowych z bardzo zróżnicowanym zagęszczeniem połączeń (od linii regularnych do kilku autobusów dziennie).
Połączenie z Warszawą.
Mińsk Mazowiecki leży 20 km na wschód od dzielnicy Warszawa-Wesoła. Miasto jest częścią aglomeracji warszawskiej, a transport między Mińskiem a Warszawą jest na podobnym poziomie jak z innymi miastami wchodzącymi w jej skład:
Liczba połączeń z dworca w Mińsku do centrum Warszawy jest następująca:
Inne sąsiednie miasta.
Kierunek wschodni.
Najbliższymi miastami powiatowymi na wschodzie są Siedlce i Węgrów, jednak leżą one w znacznie większych odległościach niż wymienione powyżej.

</doc>
<doc id="1087920" url="https://pl.wikipedia.org/wiki?curid=1087920" title="Edukacja w Mińsku Mazowieckim">
Edukacja w Mińsku Mazowieckim

Mińsk Mazowiecki jest ośrodkiem edukacyjnym dla powiatu mińskiego.
Początki mińskiej edukacji sięgają XV wieku, gdy istniała szkoła parafialna prowadzona przez Jana z Nart (absolwenta Akademii Krakowskiej). Jednak najstarsze obecnie istniejące szkoły niedawno (po 2000) świętowały swoje 90-lecie.
Uczelnie.
Wyższa Szkoła Nauk Społecznych im. Ks. J. Majki w Mińsku Mazowieckim – prywatno-katolicka szkoła wyższa prowadząca kierunek Socjologia
Kształcenie ustawiczne.
Centrum Kształcenia Ustawicznego im. Stanisława Staszica – istnieje od 1977 roku, kształci w zakresie od szkoły podstawowej do nadania uprawnień technika
Centrum Kształcenia Praktycznego – zespół szkół zawodowych
Uniwersytet Trzeciego Wieku
Licea ogólnokształcące i gimnazja nierejonowe.
Gimnazjum i Liceum Ogólnokształcące im. Polskiej Macierzy Szkolnej w Mińsku Mazowieckim – „Piękna” – jedna z najstarszych szkół w Mińsku Mazowieckim, bez określonej specjalizacji (przy czym duży udział rozszerzonej matematyki)
Salezjańskie Liceum i Gimnazjum – szkoła katolicka, także bez określonej specjalizacji
Zespoły szkół ponadgimnazjalnych.
Zespół Szkół Zawodowych nr 1 im. Kazimierza Wielkiego – „Budowlanka” – jedna z najstarszych szkół w Mińsku, specjalizuje się w takich kierunkach jak budownictwo czy wojskowość.
Zespół Szkół Zawodowych nr 2 im. Powstańców Warszawy – „Mechanik” – szkoła otwarta po wojnie, specjalizuje się w takich kierunkach jak mechanika czy mechatronika.
Zespół Szkół Ekonomicznych – „Ekonom” – specjalizuje się w ekonomii, oraz w wykształceniu ogólnym i plastycznym
Zespół Szkół im. Marii Skłodowskiej-Curie – „Chemik” – przede wszystkim liceum ogólnokształcące, ale także zasadnicza szkoła zawodowa
Gimnazja miejskie (rejonowe).
Gimnazjum Miejskie nr 1 im. Generała Władysława Andersa – utworzone na 2. piętrze budynku Szkoły Podstawowej nr 1.
Gimnazjum Miejskie nr 2 im. Jana Pawła II – utworzone w miejscu zlikwidowanej Szkoły Podstawowej nr 3 (był okres przejściowy)
Gimnazjum Miejskie nr 3 im. Janusza Kusocińskiego – utworzone w miejscu zlikwidowanej Szkoły Podstawowej nr 4 (był okres przejściowy), po kilku latach działalności otwarto całkowicie nowy budynek i halę sportową.
Gimnazja ponumerowane są tak samo jak okręgi wyborcze w wyborach samorządowych, więc „1” jest w zachodniej części Centrum, „2” na północy, a „3” na wschodzie (przy czym blisko centrum).
Rozważane bywa otwarcie 4 gimnazjum przy Szkole Podstawowej nr 6, w celu odciążenia przepełnionej „1”.
Szkoły podstawowe.
Szkoła Podstawowa nr 1 im. Mikołaja Kopernika – w centrum, jedna z najstarszych szkół w Mińsku
Szkoła Podstawowa nr 2 im. Dąbrówki – na wschodzie
"Szkoła Podstawowa nr 4" im. Powstańców Styczniowych – przy torach
Szkoła Podstawowa nr 5 im. Józefa Wybickiego – na Nowym Mieście (północny zachód)
Szkoła Podstawowa nr 6 im. Henryka Sienkiewicza – przy stacji kolejowej (wraz z SP 1 tworzy rejon GM 1)
"Szkoła Podstawowa nr 3" – dawna szkoła na północnym wschodzie

</doc>
<doc id="1087921" url="https://pl.wikipedia.org/wiki?curid=1087921" title="Zbigniew Koźmiński">
Zbigniew Koźmiński

Zbigniew Koźmiński (ur. 26 sierpnia 1946) – polski działacz sportowy.
Były rzecznik prasowy i członek prezydium zarządu Polskiego Związku Piłki Nożnej. W swojej długoletniej karierze był również prezesem Rady Nadzorczej polskiej spółki akcyjnej Ekstraklasa, oraz prezesem zarządu Piłkarskiej Ligi Polskiej. W latach 2002-2006 sprawował funkcję prezesa Górnika Zabrze. Był też dyrektorem w Pogoni Szczecin za czasów Sabriego Bekdaşa oraz prezesem za Antoniego Ptaka. Od czerwca 2009 r. do 27 stycznia 2011 r. zajmował stanowisko wiceprezesa w Piaście Gliwice. Ojciec Marka Koźmińskiego.

</doc>
<doc id="1087925" url="https://pl.wikipedia.org/wiki?curid=1087925" title="Remes Puchar Polski (2007/2008)">
Remes Puchar Polski (2007/2008)



</doc>
<doc id="1087927" url="https://pl.wikipedia.org/wiki?curid=1087927" title="Remes Puchar Polski">
Remes Puchar Polski



</doc>
<doc id="1087929" url="https://pl.wikipedia.org/wiki?curid=1087929" title="Taller In More Ways">
Taller In More Ways



</doc>
<doc id="1087931" url="https://pl.wikipedia.org/wiki?curid=1087931" title="Konto Google">
Konto Google

Konto Google – konto, które po założeniu umożliwia dostęp do usług Google wymagających logowania. Pozwala ono m.in. na założenie skrzynki pocztowej czy udostępnianie filmów na YouTube.

</doc>
<doc id="1087932" url="https://pl.wikipedia.org/wiki?curid=1087932" title="Windows Live Hotmail">
Windows Live Hotmail



</doc>
<doc id="1087935" url="https://pl.wikipedia.org/wiki?curid=1087935" title="Abraham Grant">
Abraham Grant



</doc>
<doc id="1087938" url="https://pl.wikipedia.org/wiki?curid=1087938" title="Francisco Hernández de Córdoba (założyciel Nikaragui)">
Francisco Hernández de Córdoba (założyciel Nikaragui)

Francisco Hernández de Córdoba (ur. ok. 1475 ? – zm. 1526) – konkwistador hiszpański z XVI wieku, zwykle przedstawiany jako założyciel Nikaragui. W rzeczywistości jest założycielem dwóch ważnych nikaraguańskich miast, Granady i Leónu.
Waluta Nikaragui "córdoba", została nazwana na jego cześć.

</doc>
<doc id="1087946" url="https://pl.wikipedia.org/wiki?curid=1087946" title="Wzgórza mają oczy 2 (film 2007)">
Wzgórza mają oczy 2 (film 2007)

Wzgórza mają oczy 2 (ang. "The Hills Have Eyes 2") – amerykański horror filmowy z 2007 roku w reżyserii Martina Weisza oraz kontynuacja filmu "Wzgórza mają oczy".
Fabuła.
Film ukazuje historię grupy żołnierzy odbywających ćwiczenia na tym samym odludziu, na którym w pierwszej części zginęli niektórzy członkowie rodziny Carterów. Po jakimś czasie zdają sobie sprawę, że są osaczeni przez czyhających na nich tubylców.

</doc>
<doc id="1087955" url="https://pl.wikipedia.org/wiki?curid=1087955" title="Zdzisław Hordyński-Juchnowicz">
Zdzisław Hordyński-Juchnowicz

Zdzisław Hordyński-Juchnowicz (ur. 31 lipca 1857 w Brzeżanach, zm. 12 stycznia1929 we Lwowie) – polski lekarz, doktor medycyny, generał dywizji Wojska Polskiego.
Życiorys.
Służba w cesarskiej i królewskiej armii.
Był synem Joachima. Studiował na Wydziale Lekarskim Uniwersytetu Jagiellońskiego. W 1881 uzyskał dyplom lekarski. W 1879 rozpoczął pełnić zawodową służbę wojskową w cesarskiej i królewskiej armii. Od 1887 służył w Zadarze, w Chorwacji. Przeniesiony do Krakowa, do kliniki chirurgicznej profesora Ludwika Rydygiera. Następnie został ordynatorem Oddziału Chirurgicznego. Do 1906 był komendantem 15 Garnizonowego Szpitala Wojskowego w Krakowie. Przeniesiony do Wiednia wykładał w Wojskowo-Lekarskiej Szkole Aplikacyjnej. W 1911 został mianowany na stopień generalnego lekarza sztabowego (odpowiednik stopnia generała majora). W 1912 mianowany komendantem Szkoły Aplikacyjnej. W 1915 na własną prośbę przeniesiony w stan spoczynku.
Służba w Wojsku Polskim.
Od listopada 1918 kierował służbą sanitarną w walkach o Lwów. 28 grudnia 1918 przyjęty do WP w stopniu generała podporucznika. Został szefem Departamentu Sanitarnego Ministerstwa Spraw Wojskowych i naczelnym lekarzem WP. 17 stycznia 1920 na własną prośbę zwolniony ze stanowiska z podziękowaniem Naczelnego Wodza za dotychczasową służbę. 20 lutego 1920 został zwolniony z funkcji przewodniczącego Przygotowawczej Subkomisji Weryfikacyjnej dla oficerów lekarzy, podlekarzy i oficerów sanitarnych. Obowiązki szefa departamentu i przewodniczącego podkomisji weryfikacyjnej przekazał płk. lek. Franciszkowi Zwierzchowskiemu. 26 października 1923 Prezydent RP zatwierdził go w stopniu generała dywizji. Swoją bogatą bibliotekę lekarską ofiarował Oficerskiej Szkole Sanitarnej.

</doc>
<doc id="1087956" url="https://pl.wikipedia.org/wiki?curid=1087956" title="Maria Hensel">
Maria Hensel

Maria Emilia Hensel z domu Chmielewska (ur. 5 maja 1920 w Poznaniu, zm. 14 września 2007) – polska etnografka, pracowniczka Instytutu Archeologii i Etnologii PAN (wówczas Instytut Historii Kultury Materialnej PAN). Autorka cenionych prac z zakresu medycyny ludowej.
Życiorys.
Absolwentka Uniwersytetu im. Adama Mickiewicza w Poznaniu. Obroniła pracę doktorską, poświęcona Adamowi Fiszerowi.
Była żoną prof. Witolda Hensla, a ich dziećmi są: były Szef Kancelarii PAN i specjalista od archeometalurgii oraz były podsekretarz stanu w MENiS dr inż. Zdzisław Hensel, dr Leszek Hensel – były ambasador w Bośni i Hercegowinie, a obecnie w MSZ, starszy kustosz Muzeum Historycznego m.st. Warszawy dr Barbara Hensel-Moszczyńska oraz dr Wojciech Hensel (zm. 1997) – tłumacz i turkolog, ambasador RP w Turcji.
Pochowana 25 września 2007, na cmentarzu Powązkowskim w Warszawie (kwatera 143-3-3). 

</doc>
<doc id="1087960" url="https://pl.wikipedia.org/wiki?curid=1087960" title="Pekao SA">
Pekao SA



</doc>
<doc id="1087964" url="https://pl.wikipedia.org/wiki?curid=1087964" title="Dąbrowa Górnicza Sikorka">
Dąbrowa Górnicza Sikorka

Dąbrowa Górnicza Sikorka – przystanek kolejowy w Sikorce, w dzielnicy Dąbrowy Górniczej, w województwie śląskim, w Polsce.
W roku 2021 przystanek obsługiwał 100–149 pasażerów na dobę.

</doc>
<doc id="1087965" url="https://pl.wikipedia.org/wiki?curid=1087965" title="Londyn Wewnętrzny">
Londyn Wewnętrzny

Londyn Wewnętrzny () – grupa dzielnic Londynu będąca częścią Wielkiego Londynu () i otoczona dzielnicami Londynu Zewnętrznego (). Obszar ten został oficjalnie wyznaczony w roku 1965 i od tego czasu kilkakrotnie zmieniał się między innymi na potrzeby statystyczne.
Podział według ILEA.
Według organizacji ILEA decyzją z roku 1965 na Londyn Wewnętrzny składają się następujące dzielnice, które wcześniej znajdowały się na terenie hrabstwa County of London:
City of London nie było częścią hrabstwa County of London i nie jest oficjalnie uznawany za gminę Londynu ("London borough"), bywa jednak zaliczany do Londynu Wewnętrznego.

</doc>
<doc id="1087966" url="https://pl.wikipedia.org/wiki?curid=1087966" title="SKOK Stefczyka">
SKOK Stefczyka



</doc>
<doc id="1087967" url="https://pl.wikipedia.org/wiki?curid=1087967" title="Pokuta (religia)">
Pokuta (religia)

Pokuta – praktyka religijna, której celem jest udoskonalenie. Działanie narzucone przez innych (zwierzchników religijnych) lub wybrane dobrowolnie, mające zadośćuczynić Bogu lub ludziom wyrządzone zło (grzech).
Chrześcijaństwo.
W tradycji chrześcijańskiej opartej na Ewangelii pokuta przybiera następujące podstawowe formy:
Formy pokutne są ściśle związane z nawróceniem, wiarą w miłosierdzie Boga i pokorą, dlatego oderwane od tych kontekstów pozostają bez wartości jako akt religijny.
W wielu wyznaniach chrześcijańskich istnieją w kalendarzu cykliczne okresy pokuty (np. wielki post, suche dni) oraz praktyki pokutne mające na celu ułatwienie rozwoju duchowego i moralnego (np. pielgrzymka).
Niektóre wyznania chrześcijańskie (np. Kościół katolicki i Cerkiew prawosławna) mają również sakramentalną formę pokuty jako znak działania łaski Bożej.

</doc>
<doc id="1087976" url="https://pl.wikipedia.org/wiki?curid=1087976" title="Londyn Zewnętrzny">
Londyn Zewnętrzny

Londyn Zewnętrzny (ang. "Outer London") to grupa dzielnic Londynu będąca częścią Wielkiego Londynu (ang. "Greater London") otaczająca dzielnice Londynu Wewnętrznego (ang. "Inner London").
Londyn Zewnętrzny składa się z następujących dzielnic:

</doc>
<doc id="1087987" url="https://pl.wikipedia.org/wiki?curid=1087987" title="Phoxinellus">
Phoxinellus

Phoxinellus – rodzaj ryb z rodziny karpiowatych (Cyprinidae).
Klasyfikacja.
Gatunki zaliczane do tego rodzaju:
Gatunkiem typowym jest "Phoxinellus alepidotus".
Wybrane gatunki wcześniej zaliczane do rodzaju "Phoxinellus", opisywane w polskiej literaturze ichtiologicznej:

</doc>
<doc id="1087988" url="https://pl.wikipedia.org/wiki?curid=1087988" title="Port lotniczy Erywań">
Port lotniczy Erywań

Port lotniczy Erywań - międzynarodowy port lotniczy położony 10 km na zachód od centrum Erywania w pobliżu miejscowości Zwartnoc. Jest największym portem lotniczym w Armenii. W 2013 obsłużył 1,6 mln pasażerów.
W 1985 roku lotnisko zagrało Wyspę Wynalazców w filmie "Podróże pana Kleksa".

</doc>
<doc id="1087989" url="https://pl.wikipedia.org/wiki?curid=1087989" title="Adam Ślusarczyk">
Adam Ślusarczyk

Adam Ślusarczyk (, "Adam Slusarczyk"; ur. 24 sierpnia 1912 w Dąbrówce Ruskiej, zm. 19 września 1947) – kapłan greckokatolicki, kapelan UPA.
Biografia.
W 1930 zdał egzamin dojrzałości w Państwowym Gimnazjum im. Królowej Zofii w Sanoku. Wstąpił do Greckokatolickiego Seminarium Duchownego w Przemyślu. Jesienią 1933 skierowany do Rzymu, gdzie od 1 stycznia 1934 studiował w Papieskim Seminarium Duchownym św. Jozafata. Corocznie uczestniczył w audiencji, której udzielał studentom papież. Jako celebs wyświęcony został 18 kwietnia 1937 przez bp. A. Evreinoffa. Studia ukończył 15 lipca 1938 r. obroną pracy doktorskiej. 
Po powrocie do Polski w 1939 r. mianowany został wikariuszem w Bełżcu, msze odprawiał w filialnej cerkwi w Kwaszyninie. Na przełomie lat 1939/1940 objął funkcję wikariusza w Lublińcu Nowym (odprawiał nabożeństwa w filialnej cerkwi w Lublińcu Starym). Był też katechetą w miejscowej szkole. W krótkim czasie zdobył zaufanie i szacunek parafian. 
W ostatnich latach wojny ze względu na zagrożenie ze strony polskiego podziemia często nocował poza plebanią w domach mieszkańców wsi. Wiosną 1945, po wysiedleniu na Ukrainę proboszcza cerkwi w Lublińcu Nowym - Ołeksandra Kozenki oraz części mieszkańców, pozostał z parafianami obu Lublińców w najcięższym dla nich czasie. Prawdopodobnie w maju 1945 r. m.in. dzięki jego mediacji doszło do rozmów między AK-WiN a UPA w Rudzie Różanieckiej, które zakończyły najbardziej krwawy okres walk polsko-ukraińskich w tym regionie. Wkrótce potem zszedł całkowicie do podziemia, gdzie występował pod ps. "Knyha".
Od października 1946 przebywał w bunkrze technicznego ośrodka Krajowego Prowodu OUN „Wulkan” znajdującym się koło Monasterza). Zajmował się tam tłumaczeniem na język angielski i francuski wydawnictw podziemnych przeznaczonych dla ambasad państw zachodniej Europy w Polsce. Przez cały ten okres nie zapominał o wiernych i cyklicznie odprawiał msze święte. 
Zginął 19 września 1947 r. próbując wydostać się z otoczonej przez żołnierzy KBW i funkcjonariuszy UB kryjówki. Jego współpracownik - Iron Kudłajczuk ps. "Dowhyj" został wówczas ranny i wzięty do niewoli.
Miejsce pochówku ks. Ślusarczyka pozostaje nieznane.

</doc>
<doc id="1087991" url="https://pl.wikipedia.org/wiki?curid=1087991" title="Rynienka podnosowa">
Rynienka podnosowa

Rynienka podnosowa (łac. "philtrum", z gr. ) – krótkie i płytkie zagłębienie biegnące w linii środkowej twarzy, od przegrody nosa do wargi górnej, ograniczone od dołu guzkiem wargi górnej ("tuberculum labii superioris").
Embriologia.
Rynienka podnosowa powstaje w miejscu połączenia wyrostków szczękowego i nosowego środkowego.
Patologia.
Nieprawidłowe połączenie struktur twarzoczaszki w embriogenezie, między innymi wspomnianych wyrostków szczękowego i nosowego środkowego, może doprowadzić do rozszczepu wargi górnej obejmującego też rynienkę podnosową. Długa rynienka podnosowa jest cechą dysmorficzną, występującą w części przypadków zespołu KBG, zespołu Cornelii de Lange i zespołu Williamsa-Beurena; szerokie "philtrum" występuje w zespole Aarskoga, wygładzenie rynienki podnosowej może być cechą alkoholowego zespołu płodowego i zespołu Freemana-Sheldona, jej skrócenie występuje u niektórych pacjentów z zespołem cri du chat, zespołem Cohena, zespołem Smith-Magenis albo zespołem ustno-twarzowo-palcowym (OFDS).
Rola w kulturze.
Starożytni Grecy uważali to miejsce za jedno z najbardziej czułych miejsc ludzkiego ciała, stąd jego nazwa, pochodząca od czasownika "phílein" oznaczającego "całować, kochać". Według Talmudu, Bóg zsyła do każdego dziecka w łonie matki anioła, który przekazuje mu słowa prawdy. Przed narodzeniem, dotyka miejsca nad wargą dziecka i wszystko co zostało mu powiedziane, jest zapominane.

</doc>
<doc id="1087992" url="https://pl.wikipedia.org/wiki?curid=1087992" title="Philtrum">
Philtrum



</doc>
<doc id="1087994" url="https://pl.wikipedia.org/wiki?curid=1087994" title="Zmarszczki nakątne">
Zmarszczki nakątne



</doc>
<doc id="1087998" url="https://pl.wikipedia.org/wiki?curid=1087998" title="Shandong Airlines">
Shandong Airlines

Shandong Airlines () – chińskie linie lotnicze z siedzibą w Jinan, w prowincji Shandong. Obsługują głównie połączenia krajowe. Głównym hubem jest Port lotniczy Jinan-Yaoqiang. Zostały założone 12 marca 1994 r., a rozpoczęły działalność we wrześniu tego samego roku.
Agencja ratingowa Skytrax przyznała liniom trzy gwiazdki.

</doc>
<doc id="1088000" url="https://pl.wikipedia.org/wiki?curid=1088000" title="Pachychilon">
Pachychilon

Pachychilon – rodzaj ryb z rodziny karpiowatych (Cyprinidae).
Klasyfikacja.
Gatunki zaliczane do tego rodzaju:
Gatunkiem typowym jest "Squalius pictus" ("P. pictum").

</doc>
<doc id="1088008" url="https://pl.wikipedia.org/wiki?curid=1088008" title="Venus Doom">
Venus Doom

Venus Doom – szósty studyjny album fińskiego zespołu rock / metal – HIM. Premiera w Finlandii odbyła się 14 września 2007, w pozostałych krajach europejskich 17 września, a w USA 18 września. Zespół powraca w nim do cięższych, bardziej rockowych brzmień. Album został w całości nagrany w Finlandii. Podczas tworzenia płyty, inspiracją zespołu była twórczość formacji takich jak Black Sabbath, Metallica i Soundgarden. Album promują utwory Kiss of Dawn oraz Bleed Well.

</doc>
<doc id="1088009" url="https://pl.wikipedia.org/wiki?curid=1088009" title="FlyKKiller">
FlyKKiller

FlyKKiller – polsko-brytyjski duet muzyczny. Jest wspólnym przedsięwzięciem muzycznym małżeństwa Pati Yang i Stephena Hiltona.

</doc>
<doc id="1088013" url="https://pl.wikipedia.org/wiki?curid=1088013" title="Jonkeria">
Jonkeria

Jonkeria jest nazwą rodzajową terapsyda z podrzędu dinocefali, żyjącego prawdopodobnie w środkowym permie na terenie obecnej Republiki Południowej Afryki. Szczątki zwierzęcia odnaleziono w tzw. "strefie tapinocefali", w obrębie regionu Karoo.
Pozycja systematyczna.
Najbliżej spokrewnionym z jonkerią zwierzęciem był zapewne tytanozuch. L. D. Boonstra (1969 s. 39) uważa, że prawie niemożliwe jest odróżnienie szkieletów tych dwóch rodzajów, wskazując, że jedyną ich cechą dystynktywną jest długość kończyn (większa u tytanozuchów).
Wyróżniono kilka gatunków należących do omawianego rodzaju:
Odżywianie.
Powszechnie uważa się, że Jonkeria była roślinożercą. Wskazuje na to między innymi uzębienie "Jonkeria boonstrai". Jednakże badacze, jak E. H. Colbert (1969, s. 136) uważają ją za drapieżnika. Ostatnio wysnuto hipotezę, że mogła być zwierzęciem wszystkożernym, odżywiającym się głównie roślinami i wzbogacającym swą dietę białkiem zwierzęcym.

</doc>
<doc id="1088015" url="https://pl.wikipedia.org/wiki?curid=1088015" title="Polski Związek Głuchych">
Polski Związek Głuchych

Polski Związek Głuchych (PZG) – największa w Polsce organizacja zrzeszająca osoby niesłyszące, słabosłyszące oraz głuche. Obecnie PZG zrzesza około 100 000 członków. Działalność Związku obejmuje edukację, rehabilitację, oferowanie usług prawnych i reprezentowanie społeczności głuchych, niedosłyszących oraz osób z wadami mowy wobec władz oraz innych instytucji i organizacji.
Związek powstał 25 sierpnia 1946 roku na kongresie w Łodzi. Obecnie jego prezesem jest Krzysztof Kotyniewicz. 
Polski Związek Głuchych w ramach swej działalności wydaje również czasopismo „Świat Ciszy” przeznaczone specjalnie na potrzeby osób niesłyszących i słabosłyszących.

</doc>
<doc id="1088016" url="https://pl.wikipedia.org/wiki?curid=1088016" title="Koškovce">
Koškovce

Koškovce (węg. "Koskóc") – wieś (obec) nad rzeką Laborec w Republice Słowackiej, kraju preszowskim, powiecie Humenné. Koškovce położone są 14 km od miasta Humenné w historycznej krainie Zemplin, na szlaku handlowym z Węgier do Polski. Koškovce są siedzibą urzędu gminy.
Historia.
Pierwszy zapis o wsi pochodzi z roku 1543. W roku 1910 wieś zamieszkana była przez 477 mieszkańców, głównie Słowaków wyznania rzymskokatolickiego oraz niewielką społeczność rusińską. Od roku 1920 położona była w powiecie zemplińskim.
Gminy partnerskie.
We wrześniu 2007 Besko i Koškovce podpisały umowę o współpracy kulturalno-oświatowej.

</doc>
<doc id="1088017" url="https://pl.wikipedia.org/wiki?curid=1088017" title="Pachychylon ozdobny">
Pachychylon ozdobny

Pachychylon ozdobny ("Pachychilon pictum") – gatunek słodkowodnej ryby z rodziny karpiowatych (Cyprinidae).
Występowanie.
Endemiczny gatunek występujący tylko w jeziorach Ochrydzkim i Skutari. Ryba stadna, żyje w płytkich partiach jezior.
Cechy morfologiczne.
Długość 12–15 (maksymalnie 16) cm. Ciało smukłe, mocno wyciągnięte, bocznie spłaszczone. Pysk ostry, wyciągnięty w przód i skierowany skośnie w górę. Wargi bardzo grube. Linia boczna pełna. Łusek brak. Płetwy piersiowe mają po 17–18 promieni, brzuszne 10–11, płetwa ogonowa 19, a płetwa odbytowa 11–12 promieni. Pierwszy promień w płetwie grzbietowej jest o połowę krótszy od pozostałych i wyraźnie od nich oddzielony. Grzbiet brązowoszary, boki głowy bardzo ciemne, pokrywy skrzelowe srebrzyście lśniące, boki jasnobrązowe do żółtawych brzuch biały, Od grzbietu wzdłuż boków nieregularnie rozmieszczone brązowe kropki i plamy schodzące poniżej linii bocznej. Płetwy grzbietowa i ogonowa żółtawe.
Odżywianie.
Żywi się głównie planktonem i larwami owadów. Czasem również owadami zbieranymi z powierzchni wody oraz bentosem.
Rozród.
Tarło od maja do sierpnia, wśród przybrzeżnej roślinności. W tym okresie brzuch przybiera różowy kolor. Ikra jest przyklejana do roślinności lub żwirowatego podłoża.

</doc>
<doc id="1088022" url="https://pl.wikipedia.org/wiki?curid=1088022" title="Obszary (Radlin)">
Obszary (Radlin)

Obszary (niem. "Romanshof") – część miasta Radlin położona w jego wschodniej części.
Na terenie Obszar znajduje się Park Leśny im. Powstańców Śląskich w Radlinie.
Historia.
Obszary były folwarkiem należącym do właścicieli Radlina Dolnego (części obecnego Radlina II) i były tym samym częścią Wodzisławskiego Państwa Stanowego. Do 2 października 1913 Obszary ("Romanshof") stanowiły gminę jednostkową w powiecie rybnickim, kiedy to włączono je do gminy jednostkowej Radlin. W latach 1945–1950 należały do zbiorowej gminy Radlin, w 1954 w gromadzie Radlin, 1954–75 w mieście Radlin, 1975–96 w mieście Wodzisław Śląski. W 1997 po pozostaniu historycznego Radlina (Radlin II) w granicach Wodzisławia, Obszary wraz z Biertułtowami i Głożynami utworzyły miasto Radlin.
Większa część Obszar (m.in. ulica Wantuły i Mikołajczyka) należy do historycznej parafii Radlin położonej w Wodzisławiu Śląskim-Radlinie.
Linki zewnętrzne.
Amatorska Stacja Meteo w Radlinie (dzielnica Obszary)

</doc>
<doc id="1088028" url="https://pl.wikipedia.org/wiki?curid=1088028" title="Pachychilon pictum">
Pachychilon pictum



</doc>
<doc id="1088029" url="https://pl.wikipedia.org/wiki?curid=1088029" title="Europejskie Stowarzyszenie Ogrodów Zoologicznych i Akwariów">
Europejskie Stowarzyszenie Ogrodów Zoologicznych i Akwariów

Europejskie Stowarzyszenie Ogrodów Zoologicznych i Akwariów (European Association of Zoos and Aquaria – EAZA) – organizacja skupiająca najbardziej liczące się ogrody zoologiczne z całej Europy z siedzibą znajdującą się w Amsterdamie. 
Charakterystyka.
W Polsce do EAZA należy 11 ogrodów: w Poznaniu, Toruniu, Wrocławiu, Płocku, Warszawie, Opolu, Gdańsku, Łodzi, Krakowie, Zamościu i Chorzowie. 
Nie przyjęto do EAZA ogrodów w miastach: Kadzidłowo, Braniewo, Bydgoszcz, Gdynia (oceanarium), Hel (Fokarium), Ostrzyce (Łosiowa Dolina), Świerkocin (Zoo Safari) – z racji niespełniania warunków hodowli, braku prowadzenia działalności edukacyjnej lub kulturalnej, czy braku programów ratowania gatunków.
Stowarzyszenie daje szansę na wymianę zwierząt. Zapewnia dostęp do wiedzy naukowej, uczestnictwo w programach hodowlanych i badawczych. Co dwa lata stowarzyszenie sporządza raport o stanie ogrodu i może wykreślić poszczególne placówki. Ogrody muszą także opracowywać plany kolekcji zwierząt i spełniać wymogi przy pozyskiwaniu nowych gatunków.
Polscy członkowie Stowarzyszenia.
Uszeregowano według daty założenia:

</doc>
<doc id="1088031" url="https://pl.wikipedia.org/wiki?curid=1088031" title="Nagroda Grammy w kategorii Best Rock Song">
Nagroda Grammy w kategorii Best Rock Song

Nagroda Grammy w kategorii Best Rock Song jest przyznawana autorom zwycięskiego rockowego utworu od 1992 roku.

</doc>
<doc id="1088035" url="https://pl.wikipedia.org/wiki?curid=1088035" title="Notts County">
Notts County



</doc>
<doc id="1088050" url="https://pl.wikipedia.org/wiki?curid=1088050" title="Nahuel Huapi">
Nahuel Huapi



</doc>
<doc id="1088055" url="https://pl.wikipedia.org/wiki?curid=1088055" title="Chondrostoma lemmingii">
Chondrostoma lemmingii



</doc>
<doc id="1088056" url="https://pl.wikipedia.org/wiki?curid=1088056" title="Hrabstwo Franklin (Waszyngton)">
Hrabstwo Franklin (Waszyngton)

Hrabstwo Franklin (ang. "Franklin County") – hrabstwo w stanie Waszyngton w Stanach Zjednoczonych. Hrabstwo zajmuje powierzchnię całkowitą 1265,35 mil² (3277,24 km²). Według szacunków United States Census Bureau w roku 2009 miało 77 355 mieszkańców. Jego siedzibą jest Pasco.
Hrabstwo zostało nazwane na cześć Benjamina Franklina. Obszar wydzielono z hrabstwa Whitman 28 listopada 1883 r.

</doc>
<doc id="1088058" url="https://pl.wikipedia.org/wiki?curid=1088058" title="Nahuel Huapí">
Nahuel Huapí

Nahuel Huapí – jezioro w Argentynie. Zajmuje powierzchnię 544 km², leży na zalesionym podnóżu wschodniej strony Andów, na wysokości 767 m. Długość linii brzegowej wynosi 357 km. Leży na nim wiele wysepek (m.in. "Isla Victoria" – na której mieści się stacja badawcza). Jeden z najpopularniejszych w Argentynie rejonów turystycznych i wypoczynkowych.
Nahuel Huapi (w języku miejscowych Indian „wyspa jaguarów”) zostało odkryte w 1670 roku przez jezuitów, którzy zbudowali tu swój ośrodek misyjny (redukcje). W 1934 roku został tu utworzony Park Narodowy Nahuel Huapi, a w 1971 roku Park Narodowy Los Arrayanes.

</doc>
<doc id="1088060" url="https://pl.wikipedia.org/wiki?curid=1088060" title="Węgliniec (stacja kolejowa)">
Węgliniec (stacja kolejowa)

Węgliniec () – węzłowa stacja kolejowa w Węglińcu (województwo dolnośląskie), w pow. zgorzeleckim w Polsce położona w ciągu europejskiego korytarza transportowego E 30, na linii kolejowej nr 282 Miłkowice – Żary. Stacja Węgliniec stanowi także początek dla linii w kierunku: Zgorzelca, Bielawy Dolnej i Lubania.
Połączenia kolejowe.
Połączenia pasażerskie w latach 1950-2000
Połączenia kolejowe (tabela).
W roku 2018 stacja obsługiwała 700–1000 pasażerów dobowo.
Charakterystyka.
Według klasyfikacji PKP ma kategorię dworca lokalnego.
21 grudnia 1985 r. do stacji w Węglińcu doprowadzono sieć trakcyjną od strony Wrocławia. Pół roku później odbudowano również sieć na zelektryfikowanej uprzednio już przed wojną linii kolejowej z Węglińca do Lubania. Elektryfikacja szlaku Węgliniec – Zgorzelec Miasto – Lubań Śląski oraz Węgliniec – Żary, jeszcze w 1985 roku przewidywane były do realizacji po roku 1990. Z tego względu, przez blisko 30 lat na stacji w Węglińcu dokonywano zmian lokomotyw składów pasażerskich, kursujących bezpośrednio między Wrocławiem a Zgorzelcem bądź Żarami, z elektrowozów na spalinowozy bądź odwrotnie. 
Od likwidacji w połowie grudnia 2014 r. międzynarodowego pociągu "EC Wawel" (ostatniego złożonego z lokomotywy i wagonów na zachodniej części magistrali E30) lokomotywy zmieniały w Węglińcu wyłącznie pociągi towarowe. Podróżni przesiadali się na stacji z elektrycznych zespołów trakcyjnych z Wrocławia do szynobusów w kierunku Żar, Zgorzelca i Jeleniej Góry. Po roku 2000 wznowiono prace nad elektryfikacją linii wchodzących w skład korytarza E30: w 2011 roku rozpoczęto prace nad elektryfikacją linii do granicy w Horce, natomiast prace elektryfikacyjne w kierunku Zgorzelca przewidziano na lata 2015-2017. Ostatecznie PKP PLK w listopadzie 2017 podpisała umowę z PKP Energetyka na elektryfikację tej linii. Wg warunków przetargu, na wykonanie zlecenia jego zwycięzca miał 14 miesięcy od podpisania umowy, jednak prace rozpoczęto dopiero we wrześniu 2018. W lipcu 2019 inwestor zapewniał, że prace zostaną zakończone do końca roku. 
Funkcjonowanie stacji jako punktu zmiany rodzaju trakcji wymuszało konieczność utrzymania rozbudowanego zaplecza obsługowo-naprawczego. W jego skład wchodziły, między innymi, lokomotywownia, punkty napraw i przeglądów lokomotyw, punkty tankowania, zbiorniki, górki rozrządowe i rozległe grupy torów.
W grudniu 2020 PKP podpisało umowę na remont dworca, w ramach której przebudowane zostaną budynki starego i nowego dworca, część kładki dla pieszych nad torami oraz przylegające do budynków dworcowych wiaty, których kolumny zostaną odtworzone na wzór historycznych. Pochodzący z 1865 i wpisany do rejestru zabytków budynek Nowego Dworca poddany zostanie renowacji ceglanej elewacji (wraz z bogatym detalem architektonicznym), która zostanie podkreślona przez nocną iluminację. Planowane jest także przywrócenie zegarów tarczowych na elewacjach od strony torów, przywrócenie historycznego wyglądu stolarki okiennej i drzwiowej, wykonanie izolacji przeciwwilgociowej, ocieplenie budynku od wewnątrz, wymiana stropów, a także wzmocnienie konstrukcji zadaszenia i wymiana poszycia dachowego.
Węgliniec to dawna stacja rozrządowa, współcześnie funkcjonująca jako stacja manewrowa.
Węzeł posiada istotne znaczenie w ruchu towarowym, obsługując pociągi w kierunku granicy państwowej:
Historia.
W początku lipca 1945 r. do Węglińca przybyła pierwsza grupa polskich kolejarzy z DOKP Poznań, aby uruchomić węzeł. Okazało się wówczas, że nie tylko w mieście nie ma władz polskich, ale że są oni jedynymi w nim Polakami. Spadł więc na nich obowiązek zorganizowania władz miejskich. Uruchomili również miejscową elektrownię.

</doc>
<doc id="1088062" url="https://pl.wikipedia.org/wiki?curid=1088062" title="Anna Gomis">
Anna Gomis

Anna Gomis (ur. 6 października 1973 w Tourcoing) – francuska zapaśniczka w stylu wolnym. Brązowa medalistka olimpijska z Aten 2004 w kategorii 55 kg.
Wywalczyła osiem medali mistrzostw świata: cztery złote (1993, 1996, 1997, 1999), dwa srebrne (1994, 1998) i dwa brązowe (1995, 2010). Ma w swoim dorobku również dziewięć medali mistrzostw Europy: cztery złote (1996, 1997, 1998, 1999), jeden srebrny (2005) oraz pięć brązowych (1993, 2000, 2006, 2007). Złoty medal na igrzyskach śródziemnomorskich w 2005, brązowy w 2001. Trzecia w Pucharze Świata w 2011 i 2005; piąta w 2001 roku. Została wybrana przez IWF zapaśniczką roku 1999.

</doc>
<doc id="1088071" url="https://pl.wikipedia.org/wiki?curid=1088071" title="City of Blinding Lights">
City of Blinding Lights

City of Blinding Lights jest piosenką rockowej grupy U2, pochodzącą z jej wydanego w 2004 roku albumu, How to Dismantle an Atomic Bomb. Została wydana jako czwarty singel promujący tę płytę i 6 czerwca 2005 roku zadebiutowała na drugim miejscu w Wielkiej Brytanii, utrzymując się na liście przez dziewięć tygodni. Utwór znalazł się także na 16 miejscu najczęściej ściąganych piosenek.
"City of Blinding Lights" w trakcie trasy "Vertigo Tour" był zazwyczaj utworem otwierającym każdy z koncertów.
W 2006 roku piosenka wygrała nagrodę Grammy w kategorii Best Rock Song.

</doc>
<doc id="1088072" url="https://pl.wikipedia.org/wiki?curid=1088072" title="Wyznanie Wiary Chrześcijan Wiary Ewangelicznej">
Wyznanie Wiary Chrześcijan Wiary Ewangelicznej

Wyznanie Wiary Chrześcijan Wiary Ewangelicznej – protestanckie wyznanie wiary zredagowane przez kaznodzieję fińskiego pochodzenia – Nickolasa Poysti, misjonarza zielonoświątkowego, który wiele lat poświęcił na upowszechnianie pentekostalizmu w Rosji. Treść wyznania wiary została oparta na tekstach biblijnych i zakorzeniona jest w arminiańskiej tradycji wiary chrześcijańskiej. Wyznanie Wiary Chrześcijan Wiary Ewangelicznej zostało napisane w języku rosyjskim, a następnie przetłumaczone na szereg innych języków. W języku polskim ukazało się w 1948 r. w Kętrzynie na Mazurach nakładem Kościoła Chrześcijan Wiary Ewangelicznej. Wyznanie wiary ma charakter fundamentalistyczny, sprzeciwiający się liberalizmowi i modernizmowi niektórych ugrupowań zielonoświątkowych. Akceptowane jest przez wiele konserwatywnych zborów zielonoświątkowych, czerpiących z tradycji ruchu Chrześcijan Wiary Ewangelicznej.

</doc>
<doc id="1088073" url="https://pl.wikipedia.org/wiki?curid=1088073" title="Sun Shengnan">
Sun Shengnan

Sun Shengnan (; ur. 21 stycznia 1987 w Pekinie) – chińska tenisistka, posługująca się lewą ręką.
Grę w tenisa rozpoczęła w wieku dziewięciu lat. Pierwsze starty turniejowe w juniorskich zawodach ITF odnotowała w listopadzie 2000 roku. W grudniu 2001 Sun wygrała swój pierwszy turniej gry pojedynczej, rozgrywany w Chinach. Kolejne zwycięstwo singlowe odniosła w październiku 2002, triumfując w Brunei. Tydzień później triumfowała także na Malezji. Ostatnie juniorskie zwycięstwo turniejowe zdobyła w kwietniu 2004 we Francji.
W lutym 2002 wygrała po raz pierwszy turniej gry podwójnej w Chandigarh. Przez kolejne lata kariery juniorskiej zdobyła pięć tytułów w deblu, w tym najważniejszy na kortach Melbourne Park – tytuł wielkoszlemowego Australian Open w parze z zawodniczką Chińskiego Tajpej, Chan Yung-jan. Miało to miejsce w 2004 roku, a finałowymi przeciwniczkami Sun i Chan były Nicole Vaidišová i Veronika Chvojková z Czech.
W 2005 roku zadebiutowała w turnieju rangi WTA w Kantonie, ale w pierwszej rundzie przegrała z Aliną Żydkową. Równocześnie wygrywała kobiece turnieje ITF. Także rok 2006 upłynął jej pod znakiem zdobywania kolejnych tytułów turniejowych ITF. W roku 2007 nie zdołała (do września) przebrnąć pierwszej rundy singlowego turnieju WTA. O wiele bardziej rozwinęła się jej kariera deblowa. W styczniu w parze z Sun Tiantian doszła do półfinału turnieju w Auckland. Następnie odnotowała ćwierćfinał Australian Open, Pattaya i Bengaluru. Potem przez kilka miesięcy występowała w turniejach ITF, bez większych sukcesów. Do profesjonalnej rywalizacji powróciła w maju, dochodząc do finału debla w Pradze. We wrześniu wygrała swój pierwszy zawodowy turniej deblowy na Bali u boku Ji Chunmei.

</doc>
<doc id="1088075" url="https://pl.wikipedia.org/wiki?curid=1088075" title="Leyton Orient">
Leyton Orient



</doc>
<doc id="1088077" url="https://pl.wikipedia.org/wiki?curid=1088077" title="PARTYBETS.com Premier League">
PARTYBETS.com Premier League

PARTYBETS.com Premier league (dawniej "Dr. Martens Premier League" i "Betfred Premier League") – nierankingowy, zawodowy turniej snookerowy pod patronatem sponsorskim brytyjskiej firmy PartyBets.com. Rozgrywany jest nieprzerwanie od 1987 roku w formie kilkutygodniowych rozgrywek ligowych na przestrzeni miesięcy wrzesień-grudzień, z przerwami podczas rankingowych rozgrywek sezonowych. Całkowita pula nagród dla zawodników wynosi 126 tysięcy funtów, w tym 50 tysięcy dla zwycięzcy zawodów.
Zasady turnieju.
Do roku 2010 włącznie.
Do turnieju zapraszana jest siódemka zawodników z czołówki rankingu oficjalnego. Aby zwiększyć popularność Premier League Snooker, zawodnicy wybierani są według prostej zasady: najlepszy gracz zagraniczny (nie z Wielkiej Brytanii), pokolenie młodych i pokolenie starszych graczy. Mecze rozgrywane są do 6 frame'ów. Zwycięstwo punktowane jest 2 punktami w tabeli, remis jednym. Po rozegraniu wszystkich spotkań typu każdy z każdym turniej wkracza w fazę półfinałów. W dwóch meczach półfinałowych (do 5 wygranych frame'ów) biorą udział czterej najlepsi zawodnicy z poprzedniej fazy. Turniej kończy się finałem (do 7 wygranych frame'ów) pomiędzy zwycięzcami półfinałów.
Charakterystyczną cechą Premier League Snooker, która wyróżnia go spośród innych turniejów, jest konieczność przestrzegania czasu uderzenia. Na jego oddanie każdy z zawodników ma 25 sekund. Karą za przekroczenie regulaminowych 25 sekund jest 5-punktowy faul doliczany do punktów przeciwnika. W trakcie jednego spotkania zawodnik nie może przekroczyć ww. czasu więcej niż 5 razy, z zastrzeżeniem maksymalnie 3 na jednego frame'a.
Od roku 2011.
W sezonie 2011/2012 w turnieju wystąpiło dziesięciu zawodników, którzy w sezonie 2010/2011 odnieśli turniejowe zwycięstwa. Każdy zawodnik uczestniczył w czterech czteroosobowych mini-turniejach - najpierw grano półfinały, a ich zwycięzcy grali w finale. Wszystkie mecze grano do 3 zwycięskich frame'ów. Każdy wygrany frejm to jeden punkt do tabeli. W przypadku remisu 2-2 decydujący frejm grano na zasadach turnieju Shoot-Out. 
Charakterystyczną cechą Premier League Snooker, która wyróżnia go spośród innych turniejów, jest konieczność przestrzegania czasu uderzenia. Od roku 2011 limit ten wynosi 20 sekund. Karą za przekroczenie regulaminowych 20 sekund jest 5-punktowy faul doliczany do punktów przeciwnika. W trakcie jednego spotkania zawodnik nie może przekroczyć ww. czasu więcej niż 5 razy, z zastrzeżeniem maksymalnie 3 na jednego frame'a.
Zwycięzcy.
^ – brak meczu finałowego, turniej rozstrzygnięty na podstawie wyników fazy grupowej

</doc>
<doc id="1088079" url="https://pl.wikipedia.org/wiki?curid=1088079" title="Tętnica ramienna">
Tętnica ramienna

Tętnica ramienna (łac. "arteria brachialis") jest największą tętnicą kończyny górnej, zaopatrującą ją w krew tętniczą. 
Puls tętnicy ramiennej jest wykorzystywany do pomiaru ciśnienia.
Przebieg.
Stanowi przedłużenie tętnicy pachowej. Wchodzi w skład pęczka naczyniowo-nerwowego ramienia wraz z dwiema żyłami towarzyszącymi, naczyniami chłonnymi głębokimi ramienia i nerwem pośrodkowym. Przebiega w dół wzdłuż wewnętrznej powierzchni ramienia do osiągnięcia dołu łokciowego. W tym miejscu rozpada się na dwie gałęzie końcowe: tętnicę promieniową i tętnicę łokciową, które biegną do przedramienia. Podczas przebiegu oddaje gałązki unaczynniające okoliczne mięśnie.

</doc>
<doc id="1088081" url="https://pl.wikipedia.org/wiki?curid=1088081" title="Premier League Snooker">
Premier League Snooker



</doc>
<doc id="1088083" url="https://pl.wikipedia.org/wiki?curid=1088083" title="Józef Juniewicz">
Józef Juniewicz

Józef Juniewicz (ur. 2 lutego 1895 w Siedlarowszczyźnie, w powiecie oszmiańskim, zm. 22 września 1939 pod Łomiankami) – major kawalerii Wojska Polskiego.
Życiorys.
Uczestnik I wojny światowej. W czasie wojny z bolszewikami i Litwinami oraz po ich zakończeniu pełnił służbę w szeregach 13 pułku Ułanów Wileńskich. 3 maja 1922 roku został zweryfikowany w stopniu rotmistrza ze starszeństwem z dniem 1 czerwca 1919 roku i 241. lokatą w korpusie oficerów jazdy.
17 grudnia 1931 roku został mianowany majorem ze starszeństwem z dniem 1 stycznia 1932 roku i 1. lokatą w korpusie oficerów kawalerii. W latach 1930–1933 pełnił służbę w dowództwie 1 Dywizji Piechoty Legionów w Wilnie. Latem 1933 roku został kwatermistrzem 10 pułku strzelców konnych w Łańcucie. Jesienią 1938 roku został przeniesiony z 23 pułku Ułanów Grodzieńskich w Postawach do 12 pułku Ułanów Podolskich w Białokrynicy i wyznaczony na stanowisko zastępcy dowódcy pułku.
Na tym stanowisku walczył w kampanii wrześniowej, między innymi w bitwie pod Mokrą, Wolą Cyrusową i Mińskiem Mazowieckim. Po utraceniu łączności z dowództwem 16 września mianowany dowódcą kombinowanego z różnych oddziałów zgrupowania kawalerii patrolującego brzeg Wisły pomiędzy Młocinami a Modlinem. Dowodząc tym zgrupowaniem poległ 22 września 1939 roku w bitwie pod Łomiankami. Pochowany na cmentarzu w Kiełpinie.

</doc>
<doc id="1088090" url="https://pl.wikipedia.org/wiki?curid=1088090" title="Snooker Premier League">
Snooker Premier League



</doc>
<doc id="1088091" url="https://pl.wikipedia.org/wiki?curid=1088091" title="Ad leones">
Ad leones



</doc>
<doc id="1088094" url="https://pl.wikipedia.org/wiki?curid=1088094" title="Wiesław Niewęgłowski">
Wiesław Niewęgłowski

Wiesław Aleksander Niewęgłowski (ur. 11 lipca 1941 w Zbuczynie) – polski prezbiter rzymskokatolicki, pracownik naukowy, pisarz oraz były duszpasterz środowisk twórczych.
Życiorys.
Ukończył I LO im. B. Prusa w Siedlcach.
W latach 1961–1966 studiował na Katolickim Uniwersytecie w Lublinie filologię polską, teatrologię, teorię filmu, który ukończył pracą magisterską. Pomiędzy 1966 a 1970 kontynuował naukę w Metropolitalnym Seminarium Duchownym w Warszawie. 24 maja 1970 otrzymał święcenia kapłańskie.
W okresie 1974–1982 był duszpasterzem akademickim w kościele św. Anny w Warszawie. Z jego inicjatywy powstały Tygodnie Kultury Chrześcijańskiej (1975) oraz Duszpasterstwo Środowisk Twórczych (1978).
W latach 1978–2012 ks. Niewęgłowski pełnił funkcję Krajowego Duszpasterza Środowisk Twórczych. Był inicjatorem budowy kościoła środowisk twórczych przy pl. Teatralnym, pod wezwaniem św. Brata Alberta – patrona twórców i św. Andrzeja Apostoła – patrona dawnego kościoła stojącego w tym miejscu. Do świątyni sprowadził relikwie obu patronów. Od konsekracji świątyni w 1999 do 2012 pełnił funkcję jej rektora.
We wrześniu 2006 „Życie Warszawy” zarzuciło ks. Niewęgłowskiemu, że był tajnym współpracownikiem SB o pseudonimie „Recenzent”. Ks. Niewęgłowski stanowczo temu zaprzeczył i zwrócił się do IPN o przyznanie mu statusu pokrzywdzonego. W lutym 2008 ks. Niewęgłowski został oczyszczony z zarzutów przez Kościelną Komisję Historyczną.
Od 9 grudnia 1996 jest doktorem w zakresie nauk teologicznych Akademii Teologii Katolickiej, od 1999 Uniwersytetu Kardynała Stefana Wyszyńskiego. Obecnie jest kierownikiem Zakładu Dziennikarstwa Telewizyjnego w Instytucie Edukacji Medialnej i Dziennikarstwa UKSW. Ponadto wykładał:
Od 1997 jest również szefem telewizyjnych programów katolickich w telewizji publicznej TVP3 (od 2007 TVP Info) i WOT.
W 2006 otrzymał Krzyż Wielki z Gwiazdą Orderu Świętego Stanisława.

</doc>
<doc id="1088103" url="https://pl.wikipedia.org/wiki?curid=1088103" title="Hrabstwo Heard">
Hrabstwo Heard

Heard – hrabstwo w zachodniej części stanu Georgia w Stanach Zjednoczonych. Jego siedzibą administracyjną jest Franklin. Należy do obszaru metropolitalnego Atlanty.
Geografia.
Według spisu z 2010 roku obszar całkowity hrabstwa obejmuje powierzchnię 301,08 mil2 (780 km2), z czego 296,03 mil2 (767 km2) stanowią lądy, a 5,06 mil2 (13 km2) stanowią wody. 
Demografia.
Według spisu w 2020 roku liczy 11,4 tys. mieszkańców, w tym 84,2% stanowiły osoby białe nielatynoskie, 10% to Afroamerykanie lub czarnoskórzy i 3% to Latynosi.
Polityka.
Hrabstwo jest bardzo silnie republikańskie, gdzie w wyborach prezydenckich w 2020 roku, 83,8% głosów otrzymał Donald Trump i 15,3% przypadło dla Joe Bidena. 

</doc>
<doc id="1088106" url="https://pl.wikipedia.org/wiki?curid=1088106" title="Szwy (chirurgia)">
Szwy (chirurgia)



</doc>
<doc id="1088109" url="https://pl.wikipedia.org/wiki?curid=1088109" title="Bronisław Szczyradłowski">
Bronisław Szczyradłowski

Bronisław Mikołaj Szczyradłowski (ur. 5 grudnia 1887 w Mikulińcach, zm. 1940 w ZSRR) – podpułkownik piechoty Wojska Polskiego, kawaler Orderu Wojennego Virtuti Militari, ofiara zbrodni katyńskiej.
Życiorys.
Urodził się 5 grudnia 1887 w Mikulińcach jako syn Stanisława i Józefy z Szadorskich. Ukończył szkołę w rodzinnych Mikulińcach. W 1908 zdał egzamin dojrzałości w C. K. VI Gimnazjum we Lwowie we Lwowie. W 1913 ukończył studia na Wydziale Prawa Uniwersytetu Franciszkańskiego we Lwowie, po czym pracował w kancelarii adwokackiej. 
Po wybuchu I wojny światowej został wcielony do C. K. Armii. Mianowany podporucznikiem w rezerwie piechoty z dniem 1 lipca 1915. Był przydzielony do pułku piechoty nr 95. Trafił do niewoli rosyjskiej i przebywał w obozach Samara i Chwałyńsk. Następnie wstąpił do 5 Dywizji Syberyjskiej. W tym czasie ukończył szkołę oficerską. Był dowódcą kompanii w 1 pułku strzelców polskich.
Po odzyskaniu przez Polskę niepodległości w 1918 wstąpił do Wojska Polskiego. Służył w 2 pułku piechoty Legionów. W stopniu majora był uczestnikiem wojny polsko-bolszewickiej 1920 roku. Za swoje czyny został wyróżniony Krzyżem Virtuti Militari oraz trzykrotnie Krzyżem Walecznych. 
1 czerwca 1921 pełnił służbę w 2 Syberyjskim pułku piechoty, przemianowanym na 83 pułk piechoty. 3 maja 1922 został zweryfikowany w stopniu majora ze starszeństwem z dniem 1 czerwca 1919 i 278. lokatą w korpusie oficerów piechoty, a jego oddziałem macierzystym był nadal 83 pułk piechoty. 10 lipca 1922 został zatwierdzony na stanowisku dowódcy batalionu w 53 pułku piechoty Strzelców Kresowych w Stryju. W 1923 pełnił obowiązki dowódcy batalionu sztabowego 53 pp. W następnym roku został wyznaczony na stanowisko kwatermistrza pułku. W 1925 dowodził III batalionem 53 pp. Z dniem 21 września 1926 został przeniesiony służbowo do Centralnej Szkoły Strzelniczej w Toruniu, w charakterze słuchacza ósmego normalnego trzymiesięcznego kursu. 12 kwietnia 1927 został mianowany podpułkownikiem ze starszeństwem z dniem 1 stycznia 1927 i 10. lokatą w korpusie oficerów piechoty. 5 maja 1927 został przesunięty w 53 pułku piechoty na stanowisko zastępcy dowódcy pułku. 28 czerwca 1933 został przeniesiony do 9 Okręgowego Urzędu Wychowania Fizycznego i Przysposobienia Wojskowego w Brześciu na stanowisko kierownika. Z dniem 31 grudnia 1935 został przeniesiony w stan spoczynku.
Po wybuchu II wojny światowej w czasie kampanii wrześniowej 1939 w Dowództwie Obrony Lwowa gen. Władysława Langnera. W listopadzie 1939 odmówił współpracy z NKWD w związku z czym został aresztowany 9 lub 10 grudnia i osadzony w więzieniu na Brygidkach we Lwowie. Został zamordowany w nieznanych okolicznościach. Żona podpułkownika Józefa i córka Krystyna zostały deportowane w 1940 na Sybir. Jego nazwisko znalazło się na tzw. Ukraińskiej Liście Katyńskiej opublikowanej w 1994. Został wymieniony na liście wywózkowej 55/5-3 pod numerem 3293 jako „Bronisław Szyradłowski”.
W 2007 archeolodzy prowadzący wykopaliska w Bykowni, potencjalnym miejscem pochówku polskich oficerów pomordowanych na wschodzie, odnaleźli nieśmiertelnik należący do sierżanta Józefa Naglika, będący według historyków pierwszym niepodważalnym dowodem na to, iż część z pomordowanych Polaków, została zabita w Kijowie, a następnie pogrzebana w zbiorowych mogiłach w Bykowni. We wrześniu tego samego roku w jednym ze zbiorowych grobów archeolodzy odnaleźli 7-centymetrowy grzebyk do wyczesywania wszy austriackiej firmy Matador Garantie, z wydrapanymi prawdopodobnie szpilką nazwiskami czterech polskich żołnierzy, w tym ppłk. Bronisława Szczyradłowskiego („Szczyrad”). Ofiary tej części zbrodni katyńskiej zostały pochowane na otwartym w 2012 Polskim Cmentarzu Wojennym w Kijowie-Bykowni.

</doc>
<doc id="1088122" url="https://pl.wikipedia.org/wiki?curid=1088122" title="Škoda 13T">
Škoda 13T

Škoda 13T (nazwa handlowa Elektra) – typ przegubowego, niskopodłogowego tramwaju, wytwarzanego w latach 2007–2016 w zakładach Škoda Transportation dla systemu tramwajowego w Brnie. Wygląd tramwaju zaprojektowała firma Porsche Design Group, spółka-córka przedsiębiorstwa Porsche.
Konstrukcja.
13T to jednokierunkowy, sześcioosioowy, silnikowy, częściowo niskopodłogowy wagon tramwajowy. Konstrukcyjnie wywodzi się od tramwajów 14T powstałych na zamówienie Pragi. 13T składa się z pięciu członów złączonych przegubami. Drugi i czwarty człon są niskopodłogowe i zawieszone są między sąsiednimi członami. Pod członami skrajnymi oraz pod członem środkowym zamontowano dwuosiowe wózki sztywne.
Do wnętrza tramwaju prowadzi sześcioro drzwi odskokowo-przesuwnych po prawej stronie nadwozia. W członach niskopodłogowych zamontowano po dwoje drzwi dwuczęściowych, a w członie pierwszym i ostatnim drzwi jednoczęściowe. W porównaniu z tramwajami 14T pierwsze drzwi nie prowadzą do kabiny motorniczego, lecz do przedziału pasażerskiego.
Tramwaje wyposażono w system informacji pasażerskiej. Wewnątrz zainstalowano dwa obustronne wyświetlacze LCD produkcji BUSE, które są przeznaczone do wyświetlania reklam i informacji o trasie. Kabina motorniczego jest monitorowana. W jej wnętrzu zamontowano dwa monitory systemu monitoringu (cztery kamery umieszczono wewnątrz tramwaju, a cztery na zewnątrz).
Począwszy od tramwaju nr 1920 wzwyż wprowadzono zmiany w układzie siedzeń w nieparzystych członach; powodem było zbyt wąskie przejście między siedzeniami zamontowanymi wzdłuż kierunku jazdy. Zrezygnowano ze wzdłużnych miejsc siedzących na rzecz siedzeń montowanych w poprzek kierunku jazdy. Po lewej stronie umieszczono siedzenia podwójne, a po prawej pojedyncze.
Tramwaje z 2016 r. (podtyp 13T6) różnią się kilkoma szczegółami od wagonów z wcześniejszych serii produkcyjnych. W przejściach między członami niskopodłogowymi a wysokopodłogowymi dodano jeden stopień, zmieniono wewnętrzne osłony przegubów i zainstalowano system samoczynnego zamykania drzwi. Oprócz tego zastosowano monitory LCD produkcji Bustec. Na zewnątrz dodano diodowe światła dzienne i panele zewnętrzne firmy BUSE.
15 listopada 2017 roku we wszystkich tramwajach (oprócz podtypu 13T6) uruchomiono system automatycznego zamykania drzwi. Starsze wagony były fabrycznie wyposażone w fotokomórki, ale wymagały one modyfikacji, w tym wymiany oprogramowania sterującego.
Imiona.
Każdy z brneńskich tramwajów 13T, pochodzących z serii produkcyjnych 0-5, otrzymał imię nawiązujące do nazw parowych lokomotyw tramwajowych eksploatowanych w Brnie pod koniec XIX wieku (na przykład "Caroline", dziś eksponat Muzeum Techniki). Przykładowe imiona tramwajów: nr 1901 "Adélka", nr 1902 "Barborka", itp.). Tramwaje szóstej serii otrzymały nazwy na cześć znanych brneńskich osobistości (np. tramwaj nr 1930: "Bohuslav Fuchs").

</doc>
<doc id="1088123" url="https://pl.wikipedia.org/wiki?curid=1088123" title="Zdeněk Svěrák">
Zdeněk Svěrák

Zdeněk Svěrák (ur. 28 marca 1936 w Pradze) – czeski aktor, komik i scenarzysta.
Życiorys.
W 1958 roku ukończył praską Wyższą Szkołę Pedagogiczną na wydziale języka czeskiego i literatury. Studiował pedagogikę na Uniwersytecie Karola w Pradze. W latach 1958–1961 pracował jako nauczyciel w szkole podstawowej w Měcholupach w pobliżu Žatca i gimnazjum w Žatcu. W latach 1961–1969 był redaktorem publicznej rozgłośni radiowej Český rozhlas. W latach 1977–1991 pisał scenariusze dla studia filmowego Barrandov Studio. W latach 1961–1969 był członkiem Komunistycznej Partii Czechosłowacji, o czym opowiadał w wywiadzie dla czeskiego magazynu Reflex. W 1989 był jednym z sygnatariuszy petycji Kilka zdań ("Několik vět") opublikowanej przez inicjatywę Karta 77.
Jego prace obejmują ponad 300 muzycznych dzieł, sztuk oraz ponad 10 filmów. Najbardziej znane z jego scenariuszy to "Kola" ("Kolja"; nagrodzony Oscarem) oraz "Szkoła podstawowa" ("Obecná škola"; nominacja do Oscara). Razem z bliskim przyjacielem Ladislavem Smoljakiem stworzyli fikcyjną osobowość Járę Cimrmana (uniwersalny geniusz, wynalazca, sportowiec, kryminalista, poeta, pisarz oraz filozof), który prawdopodobnie zwyciężyłby w głosowaniu na Największego Czecha w 2005 roku (ale fakt, że była to postać fikcyjna, uniemożliwił zwycięstwo).
W 1999 został odznaczony Medalem za zasługi III stopnia.
Jego syn Jan Svěrák jest reżyserem filmowym, znanym m.in. z reżyserii filmu "Butelki zwrotne" ("Vratné lahve"), nakręconego na podstawie scenariusza napisanego przez ojca.

</doc>
<doc id="1088126" url="https://pl.wikipedia.org/wiki?curid=1088126" title="Jednoplamek żyworodny">
Jednoplamek żyworodny

Jednoplamek żyworodny, jednoplamka, jednoplamek, wieloplamka, żyworódka jednoplamka, żyworodek jednoplamisty ("Phalloceros caudimaculatus") – ryba z rodziny piękniczkowatych (Poeciliidae). Bywa hodowana w akwarium domowym.
Wprowadzenie.
Jest jedną z najdawniej hodowanych ryb akwariowych – pierwsze osobniki pojawiły się w akwariach w 1898 roku.
W literaturze akwarystycznej opisywana jest często pod nazwą wieloplamki ("Phalloceros caudimaculatus reticulata") uznawanej za podgatunek, odmianę lub formę barwną jednoplamki, co nie znajduje potwierdzenia w taksonomii – nazwa "Phalloceros caudimaculatus reticulata" uznawana jest jako "nomen nudum", czyli nazwy niespełniającej wymogów nomenklatorycznych. Do 2008 roku uznawana była za jedyny gatunek rodzaju "Phalloceros".
Występowanie.
Żyje w wodach południowo-wschodniej Ameryki Południowej. Spotykana w stawach, potokach.w brazylii, Paragwaju i Urugwaju i Argentynę w dorzeczu (dorzecze La Platy.
Opis.
Tułów zazwyczaj szaro-oliwkowozielony, z czarnymi nieregularnymi plamami, brzuch jaśniejszy, srebrzysto-niebieskawy, grzbiet ciemniejszy. Spotykane są odmiany o ubarwieniu złotożółtym. Odmiana ta jest często mylnie nazywana złotą gambuzją.
Dymorfizm płciowy.
Samce osiągają długość 3,5 – 4 cm, samice 6–7 cm. U samca widoczne jest gonopodium, płetwa grzbietowa ciemno obrzeżona..
Warunki w akwarium.
Żywa ryba pływająca w strefie środkowej i przypowierzchniowej, towarzysko usposobiona do współmieszkańców w akwarium. Lubi przebywać w miejscach zarośniętych roślinami. Możliwa jest hodowla tego gatunku w niższej temperaturze, nawet od 18 °C. Odmiany nakrapiane jednakże preferują wyższe temperatury.
Rozród.
Jednoplamka jest rybą jajożyworodną. Czas trwania ciąży wynosi ok. 5 tygodni. W jednym miocie dorosła samica może urodzić do 80 młodych. Narybek wielkości 5–7 mm. Dobrze jest młode oddzielać od dorosłych z powodu kanibalizmu.

</doc>
<doc id="1088128" url="https://pl.wikipedia.org/wiki?curid=1088128" title="Książę-małżonek (Wielka Brytania)">
Książę-małżonek (Wielka Brytania)

Książę-małżonek (ang. "Prince consort") – tytuł przysługujący małżonkowi panującej monarchini (ang. "Queen regnant") w Wielkiej Brytanii. Przysługuje mu prawo do predykatu Jego Królewskiej Wysokości (ang. "His Royal Highness", HRH).

</doc>
<doc id="1088132" url="https://pl.wikipedia.org/wiki?curid=1088132" title="Sławni Współczujący">
Sławni Współczujący



</doc>
<doc id="1088141" url="https://pl.wikipedia.org/wiki?curid=1088141" title="Duck typing">
Duck typing

Duck typing – rozpoznawanie typu obiektu nie na podstawie deklaracji, ale przez badanie metod udostępnionych przez obiekt. Technika ta wywodzi się z powiedzenia: „jeśli chodzi jak kaczka i kwacze jak kaczka, to musi być kaczką”.
Duck typing zazwyczaj wykorzystuje się w dynamicznych językach programowania takich jak Python, Ruby, Groovy czy JavaScript. W językach z typowaniem statycznym częściej stosuje się polimorfizm.
Przykłady.
Ruby.
class Kaczka
 def kwacz
 puts "kwa kwa"
 end
end
class Slowik
 def kwacz
 puts "fiu fiu"
 end
end
def kwacz_kaczuszko(k)
 k.kwacz if k.respond_to? :kwacz
end
kwacz_kaczuszko(Kaczka.new)
kwacz_kaczuszko(Slowik.new)

</doc>
<doc id="1088145" url="https://pl.wikipedia.org/wiki?curid=1088145" title="Droga wojewódzka nr 167">
Droga wojewódzka nr 167

Droga wojewódzka nr 167 (DW167) – droga wojewódzka w woj. zachodniopomorskim o długości 50 km łącząca Koszalin z drogą nr 172 i dalej z Połczynem-Zdrojem. Droga przebiega przez powiat koszaliński, powiat białogardzki i powiat świdwiński. Podlega Rejonowi Dróg Wojewódzkich Koszalin oraz RDW Białogard.
Zachodniopomorski Zarząd Dróg Wojewódzkich w Koszalinie określił ją jako drogę klasy G. W 2014 ukończono częściowy remont tej drogi.

</doc>
<doc id="1088149" url="https://pl.wikipedia.org/wiki?curid=1088149" title="DW167">
DW167



</doc>
<doc id="1088156" url="https://pl.wikipedia.org/wiki?curid=1088156" title="Artiom Wodiakow">
Artiom Wodiakow

Artiom Pawłowicz Wodiakow, (ur. 23 lipca 1991 w Bałakowie) – rosyjski żużlowiec.
Dwukrotny brązowy medalista młodzieżowych indywidualnych mistrzostw Rosji (2007, 2008). Brązowy medalista indywidualnych mistrzostw Europy juniorów (Stralsund 2008).
W latach 2008–2009 startował w lidze polskiej w barwach klubu ZKŻ Zielona Góra, zdobywając dwa medale drużynowych mistrzostw Polski: złoty (2009) oraz brązowy (2008).

</doc>
<doc id="1088162" url="https://pl.wikipedia.org/wiki?curid=1088162" title="Sensor taktylny">
Sensor taktylny

Sensor taktylny – czujnik dotykowy, zbierający informacje w swoim bezpośrednim otoczeniu.
Czujniki takie mogą zbierać informacje o:
Zastosowanie.
Sensory taktylne stosuje się w chwytakach robotów do zbierania informacji o manipulowanym obiekcie.

</doc>
<doc id="1088168" url="https://pl.wikipedia.org/wiki?curid=1088168" title="Droga wojewódzka nr 166">
Droga wojewódzka nr 166

Droga wojewódzka nr 166 (DW166) – była droga wojewódzka w woj. zachodniopomorskim o długości 7,11 km łącząca Białogard z byłą drogą krajową nr 6 (obecnie DW112) wiodącą do Koszalina. Droga przebiegała przez powiat białogardzki.
Droga na całej długości pozbawiona została kategorii drogi wojewódzkiej na mocy uchwały 1932/19 Zarządu Województwa Zachodniopomorskiego z 12 listopada 2019 roku, oraz na mocy uchwały Sejmiku Województwa Zachodniopomorskiego nr XIV/178/20 z 12 marca 2020 roku.

</doc>
<doc id="1088170" url="https://pl.wikipedia.org/wiki?curid=1088170" title="DW166">
DW166



</doc>
<doc id="1088174" url="https://pl.wikipedia.org/wiki?curid=1088174" title="Białe Wieże">
Białe Wieże



</doc>
<doc id="1088177" url="https://pl.wikipedia.org/wiki?curid=1088177" title="Nizina Cisy">
Nizina Cisy

 
Nizina Cisy (rum. "Câmpia Tisei", "Câmpia de Vest") - region fizycznogeograficzny wyróżniany w geografii rumuńskiej. 
Mianem Niziny Cisy geografowie rumuńscy określają wschodni pas Kraju Zacisańskiego na Wielkiej Nizinie Węgierskiej, znajdujący się w obecnych granicach Rumunii. Północna, zachodnia i południowa granica regionu jest sztuczna - stanowią ją granice państwowe Rumunii z Ukrainą, z Węgrami i z Serbią. Na wschodzie Nizinę Cisy ograniczają zachodnie stoki Wschodnich Karpat, Gór Zachodniorumuńskich i Karpat Południowych. Rzeki spływające z tych gór na zachód - lewe dopływy Cisy - dzielą Nizinę Cisy na szereg mniejszych jednostek. Od północy są to: 
Równiny te stanowią powstałe w późnym trzeciorzędzie stożki napływowe Samoszu, Kereszów, Maruszy i pomniejszych rzek. Nizina Cisy jest częściowo zabagniona, pokryta lessem i urodzajnym czarnoziemem. Jej najniższy punkt - 80 m n.p.m. - znajduje się u przecięcia Temeszu z granicą rumuńsko-serbską. Nizina Cisy stanowi ważny region rolniczy Rumunii. 

</doc>
<doc id="1088179" url="https://pl.wikipedia.org/wiki?curid=1088179" title="Indanyloaminopropan">
Indanyloaminopropan

Indanyloaminopropan (IAP) – organiczny związek chemiczny, empatogenna substancja psychoaktywna, pochodna amfetaminy. IAP w bardzo znacznym stopniu wpływa na gospodarkę serotoninową, gwałtownie podnosząc poziom tego neuroprzekaźnika w przestrzeni międzysynaptycznej. Zwykle otrzymywany jest z indanu.

</doc>
<doc id="1088182" url="https://pl.wikipedia.org/wiki?curid=1088182" title="Martin Crewes">
Martin Crewes

Martin Crewes (ur. 1968 w Barnet) – australijski aktor.
Urodzony w Barnet w Londynie w Anglii jako syn Davida i Elizabeth Crewesów. Wychowywał się z młodszym rodzeństwem: bratem Jasonem i siostrą Amandą. Kiedy miał dziesięć lat zamieszkał z rodziną w Australii. W 1990 ukończył Western Australian Academy of Performing Arts w Perth.
Grał na scenie w Brisbane i Adelaide w widowiskach: "Czarnoksiężnik z Oz" i "Aspects of Love" Andrew Lloyda Webbera, a musicalu "Józef i cudowny płaszcz snów w technikolorze" w Sydney w roli Faraona i "West Side Story" jako Chino.
W operze mydlanej "Sąsiedzi" (1992–94) pojawił się jako nadużywający sterydów akrobata trampoliner Chip Kelly, a także gościnnie w serialach: "RFDS", "Phoenix", "Nowożeńcy" ("Newlyweds"), "Drużyna marzeń" ("Dream Team") jako argentyński gracz / kierownik Luis Amor Rodriguez i miniserialu ITV "Daylight Robbery" (1999-2000) jako Anthony Sullivan.
W 1995 brał udział w musicalu "South Pacific" jako porucznik Joe Cable. W 1996 roku odbył międzynarodowe tournee w Singapurze, Hongkongu, Korei i Cape Town z musicalem Claude-Michela Schönberga "Les Misérables" w roli Mariusa, a w 1997 na londyńskim West Endzie.

</doc>
<doc id="1088191" url="https://pl.wikipedia.org/wiki?curid=1088191" title="Metylon">
Metylon

Metylon, bk-MDMA – organiczny związek chemiczny, empatogenna substancja psychoaktywna, pochodna amfetaminy, która zyskała sławę w 2004 roku, gdy pojawiła się w holenderskich smartshopach jako legalny substytut MDMA (gdzie związek ten sprzedawany był jako odświeżacz zapachu). bk-MDMA oddziałuje na gospodarkę serotoninową i dopaminową, zwiększając poziom tych substancji w mózgu, co objawia się pobudzeniem, uczuciem euforii, radości, miłości i szczęścia.
Farmakodynamika.
Na transporter serotoniny działa około trzykrotnie słabiej niż MDMA, co skutkuje praktycznie zniesionym ryzykiem neurotoksyczności serotoninowej (poważnym w przypadku stosowania wyższych rekreacyjnych dawek MDMA).
Potencjalne interakcje.
Hamuje enzym CYP2D6 podobnie jak jego nieketonowy analog.
Legalność w Polsce.
W Polsce zaklasyfikowana jest jako substancja psychotropowa grupy I-P i jej posiadanie, produkcja, przetwarzanie, przewóz i obrót są nielegalne.

</doc>
<doc id="1088193" url="https://pl.wikipedia.org/wiki?curid=1088193" title="Three Chords">
Three Chords



</doc>
<doc id="1088203" url="https://pl.wikipedia.org/wiki?curid=1088203" title="3,4-Metylenodioksypirowaleron">
3,4-Metylenodioksypirowaleron

3,4-Metylenodioksypirowaleron (MDPV) – organiczny związek chemiczny, pochodna α-pirolidynopentiofenonu, stymulująca substancja psychoaktywna. Mechanizm działania MDPV polega głównie na hamowaniu zwrotnego wychwytu noradrenaliny i dopaminy. Mimo że MDPV posiada grupę "metylenodioksy" (podobnie jak MDMA czy MDEA), jest wyłącznie stymulantem i nie wykazuje działania empatogennego.

</doc>
<doc id="1088206" url="https://pl.wikipedia.org/wiki?curid=1088206" title="Oddział Zamknięty (album)">
Oddział Zamknięty (album)

Oddział Zamknięty – pierwszy album polskiego zespołu rockowego Oddział Zamknięty. Wydany w 1983 roku nakładem Polskich Nagrań.
Płyta ta powstawała w kilku sesjach nagraniowych. Większa część nagrań powstała w składzie czteroosobowym: Jaryczewski, Pogorzelski, Mścisławski, Szlagowski. W nagraniu utworów „Odmienić los” oraz „Party” uczestniczył również Włodzimierz Kania. Dwa utwory z ostatniej sesji „Jestem zły” oraz „Andzia i ja” zostały nagrane już z nową sekcją rytmiczną, gdyż Mścisławski i Szlagowski przeszli do Lady Pank (nie zostali też oni wymienieni na okładce albumu). Realizacja nagrań: Piotr Madziar i Przemysław Kućko. Foto: A. Karczewski. Projekt graficzny: E. Pomorska. Album osiągnął status złotej płyty, a w kwietniu 2022 – platynowej.
Skład.
oraz

</doc>
<doc id="1088207" url="https://pl.wikipedia.org/wiki?curid=1088207" title="Chrześcijanin (czasopismo)">
Chrześcijanin (czasopismo)

Chrześcijanin – polski periodyk chrześcijański wydawany od 1929 roku (z przerwami) przez różne denominacje ewangelikalne. Od 1989 roku jest organem prasowym Kościoła Zielonoświątkowego.
Profil tematyczny.
Artykuły publikowane w „Chrześcijaninie” prezentują zarówno nauczanie, jak i działalność Kościoła Zielonoświątkowego w Polsce, a także innych wspólnot pentekostalnych na świecie. Wydawcy za naczelny autorytet w kwestiach wiary przyjmują jedynie Pismo Święte, zgodnie ze staroprotestancką zasadą "sola scriptura".
Historia.
Po raz pierwszy czasopismo ukazało się we wrześniu 1929 w nakładzie 2000 egzemplarzy. Redaktorem i zarazem wydawcą był Antoni Przeorski. Pismo było miesięcznikiem. W 1933 roku pismo przestało się ukazywać ze względu na brak środków.
Pierwotnie miesięcznik był związany ze Zrzeszeniem Zwolenników Nauki Pierwotnych Chrześcijan i w 1933 r. zmienił swoją nazwę na "Wolny Chrześcijanin". W podtytule pierwszych wydań znajdowała się informacja: "Świadectwo Chrystusowi Panu Zmartwychwstałemu". Podczas II wojny światowej miesięcznik nie był publikowany.
Po wznowieniu w czerwcu 1946 czasopismo było organem nowo utworzonego Polskiego Kościoła Ewangelicznych Chrześcijan Baptystów (PKEChB), który skupiał baptystów, ewangelicznych chrześcijan i wiernych wywodzących się ze Zjednoczenia Kościołów Chrystusowych i Zrzeszenia Zwolenników Nauki Pierwotnych Chrześcijan (bracia plymuccy). Po opuszczeniu PKEChB w 1947 r. przez nie-baptystów i utworzeniu przez nich Zjednoczonego Kościoła Ewangelicznego w PRL, "Chrześcijanin" stał się organem prasowym nowego Kościoła. We wrześniu 1950 r. z polecenia Urzędu Bezpieczeństwa wstrzymano publikowanie czasopisma aż do listopada 1957 r. Od tego momentu miesięcznik ukazuje się regularnie. W 1988 r. nastąpił rozpad Zjednoczonego Kościoła Ewangelicznego na kilka odrębnych związków wyznaniowych i od 1989 r. "Chrześcijanin" publikowany jest przez Kościół Zielonoświątkowy.
W latach 60. i 70. nakład miesięcznika wahał się pomiędzy 4 a 5 tysięcy egzemplarzy. W 1990 osiągnął nakład 7000. W 1992 przekształcił się w dwumiesięcznik. Obecnie jest wydawany dwa razy w roku. Dociera do 16 krajów świata. W 2014 roku pismo miało nakład 2200 egzemplarzy.

</doc>
<doc id="1088211" url="https://pl.wikipedia.org/wiki?curid=1088211" title="Reprezentacja Bangladeszu w piłce nożnej mężczyzn">
Reprezentacja Bangladeszu w piłce nożnej mężczyzn

Reprezentacja Bangladeszu w piłce nożnej – azjatycki zespół narodowy grający pod egidą Bengalskiego Związku Piłki Nożnej ("Bangladesh Football Federation"). Od 1974 roku należy do FIFA oraz AFC.
Bangladesz swój pierwszy, inauguracyjny mecz rozegrał z reprezentacją Malediwów, remisując 2:2. W 7 lat później, reprezentacja zakwalifikowała się do Pucharu Azji, na których występowała do tej tylko jeden raz, odpadając w pierwszej rundzie. Zespół nigdy w swojej historii nie awansował do finałów mistrzostw świata.
Obecnym selekcjonerem kadry Bangladeszu jest Javier Cabrera

</doc>
<doc id="1088213" url="https://pl.wikipedia.org/wiki?curid=1088213" title="Berło jagiellońskie">
Berło jagiellońskie

Berło jagiellońskie – berło prywatne wykonane w XVI wieku, prawdopodobnie własność Zygmunta I Starego lub jego syna Zygmunta II Augusta. Przechowywane obecnie w klasztorze paulinów na Jasnej Górze w Częstochowie
Nie są znane losy tego przedmiotu. Berło w 1937 roku podarował paulinom z Jasnej Góry jako wotum hrabia Jerzy Uznański z Szaflar.
"Berło jagiellońskie" wykonane jest ze złota i kryształu górskiego. Stylizowane na kształt gałęzi okalanej liśćmi akantu, z kryształowym kwiatonem w formie tulipana i nodusem pośrodku. Napisy na większych metalowych częściach berła brzmią "SIGISMUNDUS AUG[USTUS] DEI GRA[TIA]" oraz na drugiej części "REX POL[ONIAE] M[AGNUS] D[UX] RUS[SIAE] LIT[UANIE] PRUS[IAE]".
Kontrowersje.
Istnieją przypuszczenia, że "berło jagiellońskie" może być falsyfikatem. Nie przeprowadzono jednak jak dotąd szczegółowych badań, które mogłyby udowodnić tą tezę.

</doc>
<doc id="1088217" url="https://pl.wikipedia.org/wiki?curid=1088217" title="Lionel Sackville">
Lionel Sackville

Lionel Cranfield Sackville KG (ur. 18 stycznia 1688, zm. 10 października 1765) – brytyjski arystokrata i polityk, najstarszy syn Charlesa Sackville’a, 6. hrabiego Dorset, i lady Mary Compton, córki 3. hrabiego Northampton.
Życiorys.
Od urodzenia nosił tytuł „lorda Buckhurst”. Po śmierci ojca w 1706 r. został 7. hrabią Dorset i 2. hrabią Middlesex. W 1720 r. otrzymał tytuł księcia Dorset. W 1708 r. został lordem strażnikiem Pięciu Portów i był nim do 1712 r. W latach 1714–1719 był Groom of the Stole. W latach 1720–1730 i ponownie w latach 1737–1744 był Lordem Stewardem. Podczas koronacji Jerzego II w 1727 r. pełnił funkcję Lorda Wielkiego Stewarda. Od 1727 r. był ponownie lordem strażnikiem Pięciu Portów. Dwukrotnie, w latach 1730–1737 i 1750–1755, był lordem namiestnikiem Irlandii. Był członkiem Tajnej Rady, a w latach 1745–1751 jej Lordem Przewodniczącym. W latach 1755–1757 był koniuszym królewskim.
Ponadto był Custos Rotulorum Kentu w latach 1724–1765 i lordem namiestnikiem tegoż hrabstwa od roku 1746. W 1714 r. został odznaczony Orderem Podwiązki. Był jednym z fundatorów założonego w 1739 r. Foundling Hospital w Londynie.
Rodzina.
W styczniu 1709 r. poślubił Elizabeth Colyear (zm. 12 czerwca 1768), córkę generała-porucznika Waltera Colyeara i Anne Catherine de Brumaigne. Lionel i Elizabeth mieli razem trzech synów:

</doc>
<doc id="1088219" url="https://pl.wikipedia.org/wiki?curid=1088219" title="24 Hours">
24 Hours

24 Hours – singel Alexz Johnson z albumu "Songs from Instant Star", będący ścieżką dźwiękową pierwszego sezonu kanadyjskiego serialu "Gwiazda od zaraz".

</doc>
<doc id="1088223" url="https://pl.wikipedia.org/wiki?curid=1088223" title="Victor Hugo (stacja metra)">
Victor Hugo (stacja metra)

Porte Dauphine - stacja linii nr 2 metra w Paryżu. Stacja znajduje się w 16. dzielnicy Paryża. Została otwarta 13 grudnia 1900 r.

</doc>
<doc id="1088227" url="https://pl.wikipedia.org/wiki?curid=1088227" title="Książę Dorset">
Książę Dorset

Hrabiowie Dorset 1. kreacji (parostwo Anglii)
Hrabiowie Dorset 2. kreacji (parostwo Anglii)
Hrabiowie Dorset 3. kreacji (parostwo Anglii)
Hrabiowie Dorset 4. kreacji (parostwo Anglii)
Książęta Dorset 1. kreacji (parostwo Wielkiej Brytanii)

</doc>
<doc id="1088231" url="https://pl.wikipedia.org/wiki?curid=1088231" title="Konstanty Malczewski">
Konstanty Malczewski

Konstanty Malczewski herbu Tarnawa (Konstanty Paweł Malczewski lub Constantino Pablo Tarnava de Malquesci), ur. 28 grudnia 1797 w Warszawie lub w Kniahininie koło Dubna na Wołyniu, zmarły w Meksyku – polski wojskowy, generał meksykański, syn Jana Józefa, pasierb Filipa Haumana, młodszy brat poety Antoniego Malczewskiego, stryj Augusta Antoniego Jakubowskiego.
Posiadał majątek ziemski w okolicach Radomia, prawdopodobnie jeszcze po wuju Błeszyńskim.
Życiorys.
Uczeń Gimnazjum Wołyńskiego w Krzemieńcu, które prowadził Tadeusz Czacki. Po jego ukończeniu, wyjechał do Warszawy i w 1817 wstąpił do nowo utworzonych wojsk Królestwa Kongresowego w stopniu podoficera konduktora w kwatermistrzostwie.
Po zatargu z rosyjskim wojskowym Aleksandrem Siergiejewiczem Golicynem, skazany na karę śmierci, zamienioną na ciężkie roboty w Zamościu. Został tam przydzielony do 5 Pułku Piechoty Liniowej (stojącym wówczas z załogą w Zamościu).
Po niespełna roku, otrzymał od dowódcy batalionu pozwolenie na 10-dniowy urlop dla załatwienia pilnych spraw majątkowych, po czym zbiegł w kobiecym przebraniu z wojska. Więcej go w Zamościu nie zobaczono.
Wypłynął do Ameryki Północnej. Razem z grupą około 400 dawnych żołnierzy napoleońskich, przybył w 1818 do Teksasu i jako artylerzysta zakładał fortyfikacje w obozie wojskowym o nazwie Champ d’Asile nad rzeką Trinity. Obóz, wskutek oporu władz hiszpańskich, nie przetrwał długo.
Po uzyskaniu niepodległości przez Meksyk, został mianowany generałem armii meksykańskiej. Walczył w wojnie amerykańsko-meksykańskiej w latach 1846–1848.

</doc>
<doc id="1088232" url="https://pl.wikipedia.org/wiki?curid=1088232" title="Berło królowej Jadwigi">
Berło królowej Jadwigi

Berło królowej Jadwigi – gotyckie berło rektorskie z początku XV wieku. Przechowywane obecnie w Collegium Maius Uniwersytetu Jagiellońskiego
Według tradycji berło to zostało ufundowane przez królową Jadwigę Andegaweńską dla odnowionej pod koniec XIV wieku Akademii Krakowskiej. Jest najstarszym znanym insygnium rektorskim w Polsce i jednym z symboli uniwersytetu w Krakowie.

</doc>
<doc id="1088235" url="https://pl.wikipedia.org/wiki?curid=1088235" title="Małgorzata Duczmal">
Małgorzata Duczmal

Małgorzata Duczmal (ur. 1946) – polska historyk i pisarka, doktor nauk humanistycznych.
Życiorys.
Uzyskała stopień naukowy doktora nauk humanistycznych na podstawie rozprawy "Wczesnokapitalistyczne kupiectwo Szczecina w XVI wieku i jego międzynarodowe kontakty". Promotorem był Zygmunt Boras.
Za książkę "Jagiellonowie" (1996) otrzymała w 1997 Nagrodę Klio Porozumienia Wydawców Książki Historycznej.

</doc>
<doc id="1088243" url="https://pl.wikipedia.org/wiki?curid=1088243" title="Ludwika Henrietta de Bourbon-Conti">
Ludwika Henrietta de Bourbon-Conti

Ludwika Henrietta de Bourbon, znana jako "Mademoiselle de Conti" (ur. 20 czerwca 1726, w Paryżu - zm. 9 lutego 1759) – księżniczka Conti i Étampes, potem poprzez małżeństwo księżna Chartres (1743-1752) i księżna Orleanu (1752-1759).
Była jedyną córką księcia Ludwika Armanda II de Bourbon-Conti i jego żony-kuzynki - Ludwiki Elżbiety Bourbon-Condé. 17 grudnia 1743 poślubiła swojego kuzyna - księcia Chartres (przyszłego księcia Orleanu) Ludwika Filipa. Ojciec jej małżonka - książę Orleanu, zwany "Pobożnym" miał ogromne problemy ze znalezieniem dla swojego syna odpowiedniej kandydatki na żonę - ostatecznie zaakceptował Ludwikę Henriettę, mimo że nie pochodziła ze znakomitego rodu (np. królewskiego). Pobożnemu księciu Orleanu wydawało się, że Ludwika Henrietta jest uosobieniem wszystkich chrześnijańskich cnót, ponieważ wychowywała się w zakonie. W przyszłości miało się okazać, że książę źle ją ocenił. Ludwika Henrietta spowodowała wiele skandalów swoim złym prowadzeniem się, a jej małżonek zaczął ją zdradzać - był nawet w stałym związku z aktorką panną Le Marquis, która mu urodziła pięcioro nieślubnych dzieci, wychowywanych jak członkowie rodziny w Palais-Royal.
Potomstwo.
Małżeństwo Ludwiki Henrietty z Ludwikiem Filipem nie należało do szczęśliwych, para miała jednak 3 dzieci:
Ludwika Henrietta zmarła młodo, w wieku 33 lat - podobno z powodu jej skandalicznego stylu życia. Syn Ludwiki Henrietty - Philippe-Égalité podczas Wielkiej Rewolucji Francuskiej nie miał skrupułów aby przypodobać się rewolucjonistom i publicznie oświadczył, że jego biologicznym ojcem nie był książę Orleanu, ale woźnica, służący w Palais-Royal. Było to oświadczenie absurdalne, ponieważ Philippe-Égalité i jego ojciec byli do siebie uderzająco podobni.

</doc>
<doc id="1088244" url="https://pl.wikipedia.org/wiki?curid=1088244" title="Zygmunt Kuźwa">
Zygmunt Kuźwa

Zygmunt Kuźwa (ur. 24 lipca 1904 w Warce, zm. 30 września 1944 w Warszawie) – polski duchowny Kościoła Ewangelicko-Augsburskiego w RP, ordynowany 26 marca 1933 w Łomży, kapelan i żołnierz powstania warszawskiego. Proboszcz parafii w Czerwionce w latach 1934-1936. Od 1 stycznia 1937 pełnił stanowisko proboszcza w parafii w Łomży.
Życiorys.
W 1933 ukończył studia na Wydziale Teologii Ewangelickiej Uniwersytetu Warszawskiego. Podczas wojny pracował jako urzędnik elektrowni warszawskiej. Przez cały okres okupacji aktywnie uczestniczył w podziemnym ruchu oporu, najpierw jako kapelan w plutonie walczącym na cmentarzu ewangelickim przy ul. Młynarskiej, następnie przedarł się na Stare Miasto, gdzie walczył jako zwykły powstaniec – pseudonim „Pleban”. Ze Starego Miasta przedarł się z innymi na Żoliborz, gdzie zginął w ostatnich dniach walk powstańczych. Pochowany na Cmentarzu Ewangelicko-Augsburskim przy ulicy Młynarskiej w Warszawie (aleja A, grób 15).

</doc>
<doc id="1088252" url="https://pl.wikipedia.org/wiki?curid=1088252" title="Jean Victor de Besenval">
Jean Victor de Besenval

Johann Viktor Peter Joseph Besenval, baron de Brunstatt we Francji: Jean Victor de Besenval de Brünstatt (ur. 1671, zm. 11 marca 1736) – francuski dyplomata i wojskowy. Karl Jacob Besenval (1677-1738) był jego młodszym bratem.
Pochodził z Solothurn (Szwajcaria). Jako oficer w służbie Francji wyruszał w liczne misje dyplomatyczne. W 1703 pojechał do Berlina. W 1707 roku został ambasadorem Francji przy królu Szwecji Karolu XII, a w latach 1710-1721 przy królu Polski.
W 1707 roku wysłany został do Saksonii, gdzie przebywał wówczas ze swą armią okupacyjną Karol XII. Besenval miał go pozyskać dla Francji. Bezskutecznie próbował odwieść króla Szwecji od zamiaru zaatakowania Rosji. W 1709 roku, gdy wiadomo było, że nie ma szans na powstrzymanie zdeterminowanego i wojowniczego Karola, Besenval wyjechał do Gdańska, gdzie przebywał w sumie (z przerwami) kilka lat początkowo jako poseł przy Karolu XII, a następnie jako reprezentant Francji w państwach północnych. Pobyt w tym mieście dał mu wgląd w polskie stosunki wewnętrzne i dał szansę na zapoznanie się z wieloma ważnymi osobistościami; jedną z nich była głowa stronnictwa francuskiego w Rzeczypospolitej marszałek wielki koronny Kazimierz Ludwik Bieliński. Córkę Bielińskiego Katarzynę, wdowę po Jakubie Potockim, poślubił w 1716 roku.
Pierwszą rozmowę z Augustem II i jego ministrami Besenval przeprowadził w 1710 roku, lecz nominacje przy dworze polskim otrzymał dopiero w 1713. Dzięki rodzinie Bielińskich Besenval otrzymał znakomite dojście do dworu królewskiego. Akurat wówczas Marianna Denhoff, z domu Bielińska, córka Kazimierza została faworytą i kochanką Augusta II i uzyskała duży wpływ na decyzje króla. Z dnia 25 kwietnia 1713 roku pochodzi list Jean’a Victor’a de Besenval’a do francuskiego ministra spraw zagranicznych markiza Jean’a Baptiste’a Colberta de Torcy (1665-1746) zawierający wzmiankę o romansie Augusta II z podkomorzyną wielką litewską Marianną Denhoffową. Nieco później ambasador wybrał się do Gdańska, zadbać tam o francuskie interesy handlowe, po czym 26 sierpnia 1713 powrócił do Warszawy.
W październiku 1713 roku król August II Mocny i Jean Victor wyjechali do posiadłości marszałkostwa Bielińskich w Otwocku.
29 sierpnia 1714 de Besenval wysłał list do markiza de Torcy zawierający propozycję wynagrodzenia hrabiny Marii Anny Denhoffowej za pomoc w doprowadzeniu do podpisania traktatu sojuszniczego z Francją przez nadanie jej, jako wnuczce Morsztyna i naturalizowanej Francuzce, księstwa we Francji. Ludwik XIV zawarł traktat o przyjaźni z Augustem II w 1714. Besenval przekonywał Augusta, że dzięki temu sojuszowi uda się doprowadzić do pacyfikacji ze Szwecją, sojusznikiem Francji, jednak nieustępliwość Karola XII, konfederacja tarnogrodzka i zmiany w polityce francuskiej, jakie po śmierci Ludwika XIV wprowadził Filip II Burbon-Orleański sprawiły, że plany te spaliły na panewce, co odbiło się na pozycji Besenvala w późniejszym okresie jego pobytu w Polsce.

</doc>
<doc id="1088253" url="https://pl.wikipedia.org/wiki?curid=1088253" title="Berło kórnickie">
Berło kórnickie

Berło kórnickie – berło wykonane z kości słoniowej i ciosu narwala. Przechowywane na zamku w Kórniku.
Tradycja wiąże berło z osobą króla Stanisława Leszczyńskiego, gdyż widnieje na nim herb i popiersie tego monarchy. W rzeczywistości jest jednak ono XIX-wiecznym falsyfikatem wykonanym ok. 1856 roku dla Tytusa Działyńskiego.
"Berło kórnickie" stanowi jeden z najcenniejszych eksponatów kolekcji kórnickiej. Przechowywane jest w Sali Mauretańskiej na Zamku w Kórniku.

</doc>
<doc id="1088254" url="https://pl.wikipedia.org/wiki?curid=1088254" title="Ostry (Beskid Śląsko-Morawski)">
Ostry (Beskid Śląsko-Morawski)

Ostry (czes. "Ostrý", 1044 m n.p.m.) – szczyt w północno-wschodniej części Beskidu Śląsko-Morawskiego w Czechach.
Masyw Ostrego wznosi się w północno-wschodniej części Pasma Ropicy, oddzielając się od głównego grzbietu tego pasma tuż na północ od szczytu Kałużnego (994 m n.p.m.). Od północnego zachodu ogranicza go dolina potoku Tyra (Tyrka), natomiast od południowego wschodu dolina potoku Kopytná. Oglądany od północnego wschodu szczyt Ostrego przypomina kształtną piramidę (stąd nazwa), u stóp której od wschodu tłoczą się mniejsze górki: Velká Kykula (812 m n.p.m.), Skalka (650 m n.p.m.), Žďár (741 m n.p.m.) i Malý Kozinec (650 m n.p.m.). Do 1870 r. u podnóży masywu wydobywano sferosyderyty – ubogie rudy żelaza dla huty w Trzyńcu.
Góra porośnięta jest lasem bukowym, dla którego ochrony utworzono na wierzchołku rezerwat przyrody Čerňavina, więc na szczyt nie prowadzi żaden szlak turystyczny. Charakterystyczne są dla niego stare, rosochate okazy buków.
Na grzbiecie, na południowy zachód od szczytu Ostrego, na wysokości 954 m n.p.m., znajduje się niewielkie całoroczne schronisko – "turistická chata Ostrý" – wybudowane w 1935 r. Po likwidacji Czechosłowacji przez III Rzeszę obiekt przejął cieszyński oddział Beskidenverein. Uszkodzony pod koniec wojny budynek został gruntownie wyremontowany, a potem rozbudowany. Obecnie kieruje nim Klub Czeskich Turystów, sekcja z Trzyńca.
Spod schroniska rozciąga się panorama w kierunku Jabłonkowa i Beskidu Śląskiego. Przy dobrej widoczności widać również Małą Fatrę oraz Tatry.
Bliskość ośrodków miejskich – Trzyńca oraz Jabłonkowa – sprzyja turystyce górskiej, zarówno letniej, jak i zimowej. Do schroniska prowadzą liczne trasy biegowe dla narciarzy oraz piesze szlaki turystyczne:

</doc>
<doc id="1088262" url="https://pl.wikipedia.org/wiki?curid=1088262" title="Český rozhlas">
Český rozhlas

Český rozhlas (ČRo, po polsku "Czeskie Radio") – czeski publiczny nadawca radiowy.
Český rozhlas formalnie powstał 31 grudnia 1992. Jego poprzednikiem był "Československý rozhlas", nadający od 1923 roku.

</doc>
<doc id="1088267" url="https://pl.wikipedia.org/wiki?curid=1088267" title="Malaga International Week of Fantastic Cinema">
Malaga International Week of Fantastic Cinema

Malaga International Week of Fantastic Cinema – festiwal filmowy odbywający się w listopadzie w Maladze. Podczas festiwalu wyróżniane są filmy fantastyczno-naukowe i horrory.

</doc>
<doc id="1088269" url="https://pl.wikipedia.org/wiki?curid=1088269" title="Puchar Polski w piłce nożnej (1995/1996)">
Puchar Polski w piłce nożnej (1995/1996)

Puchar Polski w piłce nożnej mężczyzn 1995/1996 – 42. edycja rozgrywek mających na celu wyłonienie zdobywcy Pucharu Polski, który uzyskał tym samym prawo gry w I rundzie Pucharu Zdobywców Pucharów w sezonie 1996/1997. Mecz finałowy odbył się na Stadionie Polonii w Warszawie.
Tytuł zdobył drugoligowy Ruch Chorzów, dla którego był to trzeci tryumf w historii klubu.
Runda Wstępna - 1 - 2 lipca 1995 
I Runda - 2 sierpnia 1995
II Runda - 23 sierpnia 1995
III Runda - 13 września 1995
IV Runda - 25 października 1995
1/8 finału.
Mecze zostały rozegrane 22 listopada 1995.
Okocimski Brzesko – Szombierki Bytom 0:2 ""&lt;BR&gt;
Ruch Chorzów – Warta Poznań 5:2 ""&lt;BR&gt;
Arka Gdynia – Górnik Zabrze 2:4 dogr. ""&lt;BR&gt;
Pogoń Oleśnica – Lech Poznań 1:0 ""&lt;BR&gt;
Raków Częstochowa – Amica Wronki 1:0 ""&lt;BR&gt;
Siarka Tarnobrzeg – GKS Bełchatów 2:5 ""&lt;BR&gt;
Stal Stalowa Wola – Widzew Łódź 0:1 ""&lt;BR&gt;
Stal Mielec – Sokół Tychy 1:1, k. 3:4 ""
Ćwierćfinały.
Mecze zostały rozegrane 10 kwietnia 1996.
Ruch Chorzów – Raków Częstochowa 2:1 ""&lt;BR&gt;
GKS Bełchatów – Szombierki Bytom 3:1 ""&lt;BR&gt;
Sokół Tychy – Widzew Łódź 1:2 dogr. ""&lt;BR&gt;
Pogoń Oleśnica – Górnik Zabrze 1:0 dogr. ""
Półfinały.
Mecze zostały rozegrane 29 maja 1996.
GKS Bełchatów – Widzew Łódź 2:1 ""&lt;BR&gt;
Ruch Chorzów – Pogoń Oleśnica 3:0 ""

</doc>
<doc id="1088271" url="https://pl.wikipedia.org/wiki?curid=1088271" title="FORTIS Championships Luxembourg 2007">
FORTIS Championships Luxembourg 2007

Tenisowy turniej WTA FORTIS Championships Luxembourg 2007 odbył się w dniach 22 - 30 września w Luksemburgu na kortach twardych. Pula nagród wyniosła 600 tysięcy dolarów amerykańskich.

</doc>
<doc id="1088274" url="https://pl.wikipedia.org/wiki?curid=1088274" title="Ostrý">
Ostrý



</doc>
<doc id="1088276" url="https://pl.wikipedia.org/wiki?curid=1088276" title="Michal Mravec (hokeista)">
Michal Mravec (hokeista)

Michal Mravec (ur. 14 listopada 1972 w Liptowskim Mikułaszu) – słowacki hokeista.
Kariera klubowa.
Od 1999 do kwietnia 2000 był zawodnikiem SKH Sanok, skąd został zwolniony po porażce w półfinale play-off PLH 1999/2000.

</doc>
<doc id="1088279" url="https://pl.wikipedia.org/wiki?curid=1088279" title="Kraj Zacisański">
Kraj Zacisański

Kraj Zacisański (węg. "Tiszántul") – region geograficzny zajmujący część Wielkiej Niziny Węgierskiej leżącą na wschód od doliny Cisy.
Zachodnią granicę Kraju Zacisańskiego tworzy w zasadzie dolina Cisy, tylko na jej północnym odcinku stanowią ją wschodnie zbocza Gór Tokajsko-Slańskich. Na północy Kraj Zacisański opiera się o Pogórze Ondawskie i pasma górskie Łańcucha Wyhorlacko-Gutyńskiego (Wyhorlat, Makowica, Bużora, Tupy, Oaş i Góry Gutyńskie). Na wschodzie Kraj Zacisański graniczy z Karpatami Wschodnimi, Górami Zachodniorumuńskimi i Karpatami Południowymi. Na tym odcinku Kraj Zacisański głęboko wcina się między góry dolinami Samoszu, Kereszów, Maruszy i Temeszu oraz wielu mniejszych rzek. Na południu granicę Kraju Zacisańskiego stanowi dolina Dunaju.
Kraj Zacisański w przeważającej części leży na terytorium Węgier. Nazwy tej używa tylko geografia węgierska, jednakże określana nią jednostka rozciąga się także poza dzisiejszymi granicami Węgier – na Słowacji, Ukrainie, w Rumunii i Serbii. Jej część słowacka jest określana jako Nizina Wschodniosłowacka, część ukraińska – jako Nizina Zakarpacka, część rumuńska – jako Nizina Cisy, część serbska – jako Równina Wojwodiny.
Kraj Zacisański dzieli się na:
Kraj Zacisański stanowi słabo zróżnicowaną równinę, płasko opadającą z północy na południe (od wysokości 120 do 80 m n.p.m.), zbudowaną głównie z osadów rzecznych, przy pewnym udziale utworów eolicznych. Naturalną formacją roślinną Kraju Zacisańskiego był step i lasostep, spora część była również podmokła lub wręcz zabagniona. Obecnie przeważająca większość regionu jest zajęta pod intensywne uprawy rolne, ze względu na bardzo urodzajne gleby – mady, czarnoziemy i lessy. Na południu Kraju Zacisańskiego zdarzały się również wychodnie piasków (największa – Deliblatska peščara w Wojwodinie).

</doc>
<doc id="1088282" url="https://pl.wikipedia.org/wiki?curid=1088282" title="Tiszántul">
Tiszántul



</doc>
<doc id="1088284" url="https://pl.wikipedia.org/wiki?curid=1088284" title="Tiszantul">
Tiszantul



</doc>
<doc id="1088285" url="https://pl.wikipedia.org/wiki?curid=1088285" title="Laurence Fox">
Laurence Fox

Laurence Paul Fox (ur. w 1978 w Yorkshire) – brytyjski aktor filmowy i teatralny. Syn Jamesa Foxa i bratanek Edwarda Foxa.
Zarys biografii.
Pochodzi ze znanej rodziny aktorskiej. Studiował w The Royal Academy of Dramatic Art. W 2007 poślubił aktorkę Billie Piper, którą poznał podczas ich wspólnych występów w sztuce Christophera Hamptona, "Treats", wystawianej w kilku londyńskich teatrach, m.in. West Endu. W 2008 przyszedł na świat ich syn – Winston James. 

</doc>
<doc id="1088287" url="https://pl.wikipedia.org/wiki?curid=1088287" title="Rinezuch">
Rinezuch

Rhinesuchus – nazwa rodzajowa płaza z rzędu temnospondyli, żyjącego na przełomie środkowego i późnego permu (od kapitanu do przełomu wucziapingu i czangsingu, w przybliżeniu 265–250 milionów lat temu). Występował na terenie obecnej Afryki południowej, stanowiącej w owym czasie centralny obszar Gondwany. Jego szczątki odkryto między innymi w „strefie tapinocefali” i „strefie cistecefali”.
Był to drapieżnik dochodzący do 100 kg masy ciała. Żywił się prawdopodobnie rybami i innymi niewielkimi kręgowcami.
Rinezuch w mediach.
Rinezuch przedstawiony został w odcinku serialu "Zanim przywędrowały dinozaury". W filmie ukazano go jako zwierzę potrafiące zagrzebywać się w ziemi w kokonie w czasie suchego okresu, jak czynią to ryby dwudyszne. Jest to jednak zdolność hipotetyczna, niemożliwa do zweryfikowania.

</doc>
<doc id="1088288" url="https://pl.wikipedia.org/wiki?curid=1088288" title="37 Dywizja Cesarstwa Niemieckiego">
37 Dywizja Cesarstwa Niemieckiego

37 Dywizja Cesarstwa Niemieckiego (niem. "37. Division" ("Deutsches Kaiserreich")) – niemiecki związek taktyczny okresu Cesarstwa Niemieckiego, stacjonujący w Olsztynie ("Allenstein").
Dywizja istniała w latach 1899-1919, od 2 sierpnia 1914 pod nazwą: 37 Dywizja Piechoty ("37. Infanterie-Division (Deutsches Kaiserrreich)"). Wchodziła w skład XX Korpusu Armii Niemieckiej.

</doc>
<doc id="1088289" url="https://pl.wikipedia.org/wiki?curid=1088289" title="Rhinesuchus">
Rhinesuchus



</doc>
<doc id="1088290" url="https://pl.wikipedia.org/wiki?curid=1088290" title="Passepartout">
Passepartout



</doc>
<doc id="1088293" url="https://pl.wikipedia.org/wiki?curid=1088293" title="Wyspy Pelagijskie">
Wyspy Pelagijskie

Wyspy Pelagijskie (ita: "Isole Pelagie"; scn: "Ìsuli Pilaggî") – grupa wysp pochodzenia wulkanicznego na Morzu Śródziemnym, pomiędzy Maltą a Tunezją, o łącznej powierzchni wynoszącej ponad 25 km².
Gospodarka.
Podstawą gospodarki wysp jest rybołówstwo oraz połów gąbek i korali. Na wyspach rozwinęła się turystyka.
Geografia i administracja.
Wyspy należą do Włoch, administracyjnie tworzą gminę Lampedusa e Linosa (prowincja Agrigento). W skład Wysp Pelagijskich zalicza się: Lampedusę, Linosę i Lampione. Łącznie wyspy zamieszkuje ponad 6 tys. osób. Wyspy Pelagijskie pod względem geograficznym przynależą do kontynentu afrykańskiego.
Obszar ochronny.
Tuż obok Lampedusy znajduje się wysepka "Isola dei Conigli" (Wyspa Królicza), na której jaja składają żółwie morskie karetta ("Caretta caretta"). Innym miejscem lęgowym tych źółwi w rejonie Wysp Pelagijskich jest plaża "Pozzolana di Ponente" na wyspie Linosa. W 2002 utworzono obszar ochronny pod nazwą Area Marina Protetta "Isole pelagie", który obejmuje wszystkie trzy wyspy.

</doc>
<doc id="1088294" url="https://pl.wikipedia.org/wiki?curid=1088294" title="Seven Mile Bridge">
Seven Mile Bridge

Seven Mile Bridge („Most Siedmiomilowy”) – most na archipelagu wysp Florida Keys. Wybudowany został w latach 1979–1982. Łączy ze sobą wyspy Little Duck Key (kierunek SW) oraz Key Vaca (kierunek NE). Jest punktem granicznym między Lower Keys, a Middle Keys. Długość mostu to 10,9 km. W swej centralnej części osiąga maksymalną wysokość 19,5 m. Stanowi główną atrakcję trasy US-1 biegnącej z Miami do jednej z najbardziej znanych miejscowości turystycznych w Stanach Zjednoczonych – Key West. Z siedmiomilowego mostu rozciąga się widok na Ocean Atlantycki oraz Zatokę Meksykańską. Wzdłuż mostu ciągnie się (od strony Zatoki Meksykańskiej) tzw. Seven Mile Old Bridge. Jest to pierwsza wersja siedmiomilowego mostu.
Stary most zbudowany został w latach 1909–1912 pod kierownictwem Henry’ego Flaglera, znanego między innymi z budowy linii kolejowej łączącej Key West z kontynentem. W roku 1935 Seven Mile Old Bridge został częściowo uszkodzony przez sztorm tropikalny Labor Day, a następnie w roku 1960 zniszczony przez huragan Donna. Nowy most został poprowadzony wzdłuż starego, jednak nieco zmieniono jego trasę i bezpośrednio połączono go z wyspami Little Duck Key oraz Key Vaca, pomijając Pigeon Key.
Z wyspy Key West, jadąc na północ trasą US-1 po około 50 minutach znaleźć się można bezpośrednio na moście. Do użytku kierowców są 2 pasy ruchu.

</doc>
<doc id="1088297" url="https://pl.wikipedia.org/wiki?curid=1088297" title="TRAZ">
TRAZ

TRAZ (Transformable Arcade Zone) – gra typu Arkanoid na komputer Commodore 64 wydana w 1988 roku przez Cascade Games.

</doc>
<doc id="1088300" url="https://pl.wikipedia.org/wiki?curid=1088300" title="Wytwórnia Filmów Fabularnych we Wrocławiu">
Wytwórnia Filmów Fabularnych we Wrocławiu

Wytwórnia Filmów Fabularnych we Wrocławiu – wytwórnia filmowa działająca we Wrocławiu w latach 1954–2011, jedna z największych wytwórni filmowych w Polsce. Odegrała ogromną rolę w rozwoju polskiego filmu po II wojnie światowej.
Historia.
Powstała 29 marca 1952 w części obiektów i terenów byłych Targów Wrocławskich ("Breslauer Messe AG" do 1928, potem "Breslauer Messe- und Ausstellungs-AG"), głównie w Hali Państw ("Staatenhalle"), wybudowanej na początku 1939 według projektu Richarda Konwiarza. Obiekty te jeszcze w maju 1939 były wraz z położoną obok Halą Stulecia (dawniej Halą Ludową), areną ostatnich przed wojną targów międzynarodowych.
Początkowo była filią wytwórni łódzkiej. Po uchwale Rady Ministrów z 1952, z dniem 1 stycznia 1954 uzyskała samodzielność. Pierwszy film powstał w 1954 ("Niedaleko Warszawy", reż. Maria Kaniewska).
9 listopada 2011 została przekształcona w Centrum Technologii Audiowizualnych (CeTA).

</doc>
<doc id="1088301" url="https://pl.wikipedia.org/wiki?curid=1088301" title="I Turniej Siatkarski im. Zdzisława Ambroziaka">
I Turniej Siatkarski im. Zdzisława Ambroziaka



</doc>
<doc id="1088302" url="https://pl.wikipedia.org/wiki?curid=1088302" title="Gerard ter Borch">
Gerard ter Borch

Gerard ter Borch lub Terborch (ur. w grudniu 1617 w Zwolle, zm. 8 grudnia 1681 w Deventer) – holenderski malarz i rysownik okresu baroku, przedstawiciel malarstwa rodzajowego.
Jego ojciec, Gerard ter Borch starszy, także był malarzem. W 1635 roku Gerard ter Borch młodszy wyruszył w 5-letnią podróż, podczas której odwiedził Anglię, Włochy i Francję. W latach 1640-41 przebywał we Włoszech i Hiszpanii, a między 1646 i 1648 odwiedził Münster, gdzie namalował obraz "Traktat westfalski" ("Traktat pokojowy z Münster"). Przede wszystkim jednak malował sceny rodzajowe i portrety. Na początku swojej kariery malarskiej (lata 30.-50.) malował głównie sceny z życia codziennego ubogich ludzi. W 1654 osiadł w Deventer, gdzie tworzył przedstawienia bogatych rodzin.

</doc>
<doc id="1088304" url="https://pl.wikipedia.org/wiki?curid=1088304" title="Gerard Terborch">
Gerard Terborch



</doc>
<doc id="1088306" url="https://pl.wikipedia.org/wiki?curid=1088306" title="Bitwa pod Dungans Hill">
Bitwa pod Dungans Hill

Bitwa pod Dungans Hill – starcie zbrojne, które miało miejsce w sierpniu 1647 r. podczas irlandzkiej wojny konfederackiej (1641–1648, Rebelii Irlandzkiej) pomiędzy armią konfederatów irlandzkich a angielską armią parlamentarną. Irlandczycy zostali zaskoczeni i rozbici w trakcie marszu w kierunku Dublina. Pomimo faktu, że starcie w samej Irlandii jest mniej znane, należy ono do bardziej krwawych w trakcie konfliktu (ponad 3 000 zabitych), a jej wynik miał istotny wpływ na rozbicie Konfederacji Irlandzkiej w roku 1649. 
Przed bitwą.
W roku 1647 Konfederacja Irlandzka kontrolowała większość terenów kraju z wyjątkiem kilku enklaw brytyjskich i szkockich. Rok wcześniej Irlandczycy zawarli umowę z angielskimi rojalistami, mającą na celu wypędzenie z Irlandii pozostających tam wojsk angielskich. 
W sierpniu 1647 r. armia konfederacka pod wodzą Thomasa Prestona wyruszyła z miejscowości Leinster w kierunku Dublina, zamierzając zniszczyć znajdujący się w pobliżu garnizon wojsk parlamentu pod wodzą Michaela Jonesa, a następnie zająć stolicę. Wojska Jonesa znajdowały się w tym momencie w Trim Castle, wspierając tamtejsze garnizony. Okazję tę zamierzał wykorzystać Preston, kierując się na Dublin. Po przejściu około 20 km Irlandczycy natknęli się jednak na Anglików w odległości około 40 km od Dublina w okolicy miejscowości Dungans Hill (w pobliżu dzisiejszego Summerhill). Obie armie liczyły około 6 000 ludzi. 
Bitwa.
Przyjmuje się, że wynik bitwy spowodowany został niekompetencją dowództwa irlandzkiego. Preston był wprawdzie weteranem wojny trzydziestoletniej, podczas której dowodził hiszpańskim garnizonem w Leuven, nie posiadał jednak większego doświadczenia w otwartej walce przeciwko kawalerii przeciwnika. Preston ustawił swoich kawalerzystów na wąskiej drodze, ci jednak dostali się pod ciężki ostrzał Anglików. Kawaleria irlandzka w popłochu rozpoczęła odwrót, pociągając za sobą piechotę. 
Irlandczycy uzbrojeni byli przeważnie w piki oraz ciężkie muszkiety, a ich formacja zwana Tercio przypominała szyk hiszpański. W decydującej chwili zabrakło jednak kawalerzystów, mogących wesprzeć flanki. Największym błędem Irlandczyków było jednak ustawienie ich wojsk na otwartym polu otoczonym wałami, co umożliwiło Anglikom otoczenie przeciwnika. 
Prawie połowie kawalerii w tym Prestonowi udało się jednak przerwać szyk angielski, zbiegając na pobliskie bagna, co uniemożliwiło Anglikom skuteczny pościg. Pozostałym na miejscu irlandzkim wojskom piechoty z początku udawało się odpierać ataki angielskie, do momentu gdy i one podjęły próbę przedarcia się na bagna. W trakcie odwrotu szeregi Irlandczyków wyraźnie się jednak zachwiały, umożliwiając Anglikom odcięcie poszczególnych grup i otoczenie uciekinierów. 
Nie jest do końca jasne co się wydarzyło później. Źródła angielskie mówią o zniszczeniu wojsk irlandzkich. Irlandczycy utrzymują jednak, że ich żołnierze poddali się Anglikom, którzy dokonali na nich masakry. Jedno ze źródeł katolickich mnicha O'Meallaina podaje, że widziano zwłoki Irlandczyków ze związanymi nogami. Książka Padraiga Lenihana pt. Confederate Catholics at War potwierdza tę wersję: Irlandczycy próbowali się poddać, co jednak nie było regułą wojen XVII w. Parlamentarzyści Jonesa odrzucili ich postulat, po czym Anglicy mieli zmasakrować Irlandczyków. 
Zginęło około 3 000 konfederatów, większość w trakcie masakry po bitwie. Oszczędzono nielicznych, głównie wyższej rangi oficerów, za których zamierzano otrzymać okup lub wymienić ich na angielskich jeńców. 
Krótko po bitwie także armia Ulsteru pod wodzą Owena Roe O'Neilla wycofała się na północ w celu ochrony Ulsteru przed Anglikami. Jednak i te najlepiej wyszkolone siły irlandzkie zostały w końcu pokonane, co ostatecznie zniweczyło plany wygrania wojny przez Irlandczyków.

</doc>
<doc id="1088308" url="https://pl.wikipedia.org/wiki?curid=1088308" title="Parafia Trójcy Przenajświętszej w Lutkówce">
Parafia Trójcy Przenajświętszej w Lutkówce

 
Parafia Trójcy Przenajświętszej w Lutkówce – mariawicka parafia diecezji warszawsko-płockiej, Kościoła Starokatolickiego Mariawitów w RP.
Kościół parafialny pw. Trójcy Przenajświętszej znajduje się w Nosach-Poniatkach (w bezpośrednim sąsiedztwie gruntów wsi Lutkówka), w gminie Mszczonów, w powiecie żyrardowskim, w województwie mazowieckim. Proboszcz nie mieszka na terenie parafii. Obecnie funkcję tę sprawuje kapł. Grzegorz Maria Dominik Miller, który dojeżdża z parafii Matki Boskiej Nieustającej Pomocy w Warszawie.
Około 300 m od kościoła już na terenie wsi Lutkówka przy drodze powiatowej Chudolipie-Osuchów znajduje się cmentarz parafialny.
Historia.
Parafia w Lutkówce powstała w okresie największego rozkwitu mariawityzmu na terenie Mazowsza zachodniego. Po śmierci wieloletniego proboszcza kapł. Antoniego Marii Feliksa Woźniaka w 1987, obsługiwana była przez kapłanów z Płocka, najczęściej przez kapł. Marię Szczęsnego Żaczka i kapł. Marię Wawrzyńca Rostworowskiego. Utrzymanie zabytkowego, a przy tym unikalnego kościoła odbywa się nakładem pracy zarówno miejscowych, jak i warszawskich parafian, w tym młodzieży i ministrantów. W ciągu ostatnich lat wykonano liczne prace remontowe m.in. wymieniono więźbę dachową kościoła oraz samo pokrycie dachu. W latach 1997–2007 opiekę duszpasterską sprawował w parafii kapłan Stanisław Maria Łukasz Kaczorek.
Nabożeństwa.
Eucharystia sprawowana jest w niewielkim, drewnianym kościółku pod wezwaniem Trójcy Przenajświętszej wybudowanym w 1906.

</doc>
<doc id="1088310" url="https://pl.wikipedia.org/wiki?curid=1088310" title="Lampedusa">
Lampedusa

Lampedusa (wł. "Isola Di Lampedusa", syc. "Isula di Lampidusa", łac. "Lopadussa") – włoska wyspa pochodzenia wulkanicznego na Morzu Śródziemnym (leżąca pomiędzy Maltą i Tunezją), największa z Wysp Pelagijskich o powierzchni 20,2 km². Jej długość wynosi 9 km, a szerokość 3 km. Wysokość n.p.m. sięga 133 m. Administracyjnie wyspa należy do sycylijskiej gminy Lampedusa e Linosa w prowincji Agrigento.
Pochodzenie nazwy.
Nazwa "Lampedusa" wywodzi się z greckiej starożytnej nazwy wyspy Λοπαδούσσα lub Λαπαδούσσα (Lopadoússa/Lapadoússa). Uważa się, że nazwa pochodzi od słowa λέπας ("lépas"), które oznacza „skała”, ze względu na skalisty krajobraz wyspy; to samo słowo było używane przez Greków na określenie pewnego rodzaju ostryg, dlatego wyspa mogła otrzymać nazwę z powodu obfitości tego rodzaju ostryg. Inni uczeni uważają, że nazwa wywodzi się od słowa λαμπάς ("lampás"), które oznacza „pochodnię”, ponieważ na wyspie umieszczono światła służące żeglarzom.
Historia.
W starożytności wyspa była miejscem postoju i bazą morską dla Fenicjan, Greków, Rzymian i Berberów. Rzymianie założyli tu wytwórnię cenionego sosu rybnego zwanego "garum". W 813 została zdobyta przez Saracenów. W 1553 piraci berberyjscy z Afryki Północnej najechali wyspę i uprowadzili do niewoli 1000 mieszkańców.
W czerwcu 1943, w czasie II wojny światowej, przed inwazją aliantów na Sycylię, wyspę zabezpieczono bez napotkania oporu w czasie operacji Corkscrew siłami niszczyciela HMS Lookout i 95 żołnierzy z 2 batalionu Coldstream Guards.
15 kwietnia 1986 Libia wystrzeliła dwa pociski Scud w kierunku stacji nawigacyjnej LORAN-C bazy United States Coast Guard znajdującej się na wyspie w odpowiedzi na amerykańskie bombardowania Trypolisu i Bengazi. Pociski minęły wyspę i wylądowały w morzu nie wyrządzając żadnych zniszczeń.
Populacja.
Populacja wyspy to ok. 6,3 tys. mieszkańców. Większość ludności zamieszkuje miasteczko we wschodniej części wyspy. W miasteczku znajduje się mały port i lotnisko. W zachodniej części wyspy znajduje się stacja nadawcza systemu nawigacyjnego LORAN-C o mocy 325 kW, z masztem wysokości 190,5 m.
Gospodarka.
Na wyspie znajduje się 30 zakładów przetwórstwa rybnego. Wokół wyspy poławia się tuńczyki, sardynki i sardele. W południowej części wyspy znajduje się port, wioska i lotnisko.
Imigranci.
Wyspa leży na szlaku morskim, przez który do Europy docierają nielegalni imigranci z Afryki. 8 lipca 2013 papież Franciszek w swojej pierwszej podróży zagranicznej przybył na wyspę i oddał hołd imigrantom, którzy utonęli w okolicach Lampedusy.
Geografia.
Geograficznie, wyspa jest częścią kontynentu afrykańskiego, choć politycznie jest częścią Włoch i Europy. Najwyższym punktem wyspy jest Monte Albero del Sole (133 m n.p.m). Wyspa należy od 2002 do obszaru ochronnego Area Marina Protetta „Isole pelagie”. W jej pobliżu, na wysepce "Isola dei Conigli" (Wyspa Królicza), składają jaja żółwie morskie karetta ("Caretta caretta"). W pęknięciach skał i na wydmach rosną niewielkie stapelie ("Caralluma europaea") oraz kwitnące na żółto-fioletowo astry ("Reichardia tingitana").
Zobacz też.
Fuocoammare. Ogień na morzu – film dokumentalny kręcony na Lampedusie

</doc>
<doc id="1088315" url="https://pl.wikipedia.org/wiki?curid=1088315" title="Memoriał Zdzisława Ambroziaka 2007">
Memoriał Zdzisława Ambroziaka 2007

II Memoriał Zdzisława Ambroziaka – siatkarski turniej, który odbył się w dniach 21-23 września 2007 roku w hali Arena Ursynów w Warszawie. Organizatorami turnieju były: Fundacja im. Zdzisława Ambroziaka, Ursynowskie Centrum Sportu i Rekreacji oraz Uczniowski Klub Sportowy "Gocław 75". Memoriał transmitowała stacja Polsat Sport.
W turnieju wzięło udział pięć zespołów: , , , oraz . Wszystkie biorące udział w turnieju drużyny grały w sezonie 2007/2008 w Polskiej Lidze Siatkówki.
Organizatorzy postanowili zmienić system rozgrywek. W fazie grupowej drużyny rozegrały ze sobą systemem kołowym po jednym spotkaniu. W każdym meczu rozegrano po trzy sety. Zwyciężała ta drużyna, która wygrała co najmniej dwa sety. Po fazie grupowej rozegrano finał i mecz o 3. miejsce, które odbywały się do trzech wygranych partii. Dodatkowo odbyło się trzysetowe spotkanie reprezentacji Polski młodzików z drużyną, która zajęła 5. miejsce w grupie. 
Zwycięzcą memoriału został klub , który w finale pokonał Asseco Resovię Rzeszów.

</doc>
<doc id="1088316" url="https://pl.wikipedia.org/wiki?curid=1088316" title="Bathilda Bagshot">
Bathilda Bagshot



</doc>
<doc id="1088319" url="https://pl.wikipedia.org/wiki?curid=1088319" title="Franklin (Arkansas)">
Franklin (Arkansas)

Franklin – miejscowość w USA, w północno-wschodniej części stanu Arkansas, w hrabstwie Izard. Według danych z 2000 roku miejscowość miała 184 mieszkańców.

</doc>
<doc id="1088320" url="https://pl.wikipedia.org/wiki?curid=1088320" title="Klub Gaja">
Klub Gaja

Klub Gaja (dokładnie Stowarzyszenie Ekologiczno-Kulturalne „Klub Gaja”, z siedzibą w Wilkowicach) – jedna z najstarszych niezależnych organizacji pozarządowych zajmujących się ochroną środowiska naturalnego i prawami zwierząt w Polsce.
Stowarzyszenie zostało założone w 1988 roku. Od 2004 roku posiada status organizacji pożytku publicznego, zarejestrowane jest w Krajowym Rejestrze Sądowym pod numerem 0000120069. Statutową misją stowarzyszenia jest ochrona planety Ziemi oraz zachowanie środowiska naturalnego i różnorodności biologicznej dla nas i dla przyszłych pokoleń.
Stowarzyszenie współpracuje z ponad czterema tysiącami placówek w całym kraju. Programy edukacji ekologicznej Klubu Gaja opierają się na aktywności lokalnej, w szczególności dzieci i młodzieży przy udziale przedstawicieli różnych instytucji, samorządów, administracji publicznej, organizacji pozarządowych i biznesu. Klub Gaja w swojej działalności edukacyjnej, warsztatach i wydarzeniach wykorzystuje niekonwencjonalne metody i różne formy sztuki.
W maju 2002 roku w miejscowości Leeds w Anglii został zarejestrowany Club Gaia UK. Jest to pierwsza filia polskiej organizacji ekologicznej na zachodzie Europy.
Założyciel Klubu Gaja Jacek Bożek był (obok Magdaleny Mosiewicz) pierwszym przewodniczącym partii Zieloni 2004 (do 11 listopada 2004).
Historia.
Klub Gaja został założony przez Jacka Bożka jako grupa nieformalna na początku marca 1988 roku. Pierwsza zewnętrzna akcja Klubu Gaja odbyła się już w roku 1989: w centrum miasta Bielska-Białej dwóch ekologów (Jacek Bożek i Jerzy Oszelda) wspięło się razem w wielkim transparentem na drzewa przeznaczone do wycinki z powodu planu budowy banku. Bank można było jednak przesunąć trochę, tak aby drzewa pozostały nienaruszone. Tak też się stało. Ostatecznie nie udało się uratować wszystkich drzew, ale dwie topole żyją do dziś.
Pierwsza akcja Klubu Gaja w obronie praw zwierząt odbyła się przed radzieckim cyrkiem w styczniu 1991 roku. Zrobiono pikietę, członkowie klubu mieli założone na głowy maski zwierząt, było trochę szumu w mediach, ale niewiele to wszystko dało. Wysłano list do prezydenta miasta z prośbą o zakaz wjazdu cyrków z tresurą zwierząt na teren Bielska-Białej, ten jednak nie zgodził się na to i sprawa utknęła w miejscu. Organizowane były kolejne akcje i pikiety. Dopiero w 1995 roku ekolodzy odnieśli sukces – prezydent wydał lokalny zakaz wjazdu cyrków z tresurą dzikich zwierząt na teren miasta.
Kampania „Teraz Wisła” została zapoczątkowana podczas Dnia Ziemi, 22 kwietnia 1994 roku w Warszawie. Jej celem jest ochrona ostatniej naturalnej rzeki w Europie – Wisły m.in. poprzez poprawę czystości wód w zlewni oraz doprowadzenia do ochrony (także prawnej) ciekawych terenów w Dolinie Wisły. Przez cały czas trwania kampanii zorganizowano wiele akcji, wystaw i konferencji. 19 czerwca 1994 roku Klub Gaja ustanowił Święto Wisły.
Dnia 24 października 1995 roku odbyła się największa kampania środowiskowa, do której włączyło się około 50 miast. Miała ona na celu uchwalenie ustawy „O ochronie praw zwierząt”. Kampanię poparło tysiące ludzi z całej Polski, odbyła się akcja pod sejmem. Pod petycjami podpisało się około 600 000 osób. Dokładnie w 2 lata później (24 października 1997) ustawa weszła w życie. Zostało w niej zapisane, że „Zwierzę nie jest rzeczą”. Chcąc upamiętnić tę chwilę Klub Gaja ustanowił Dzień Praw Zwierząt, który jest obchodzony co roku 22 maja.
Kampanię „Jeszcze żywy KARP” Klub Gaja prowadzi od 1998 roku.
W 2006 roku stowarzyszenie zwróciło się do Ministerstwa Sprawiedliwości w sprawie łamania zapisów ustawy „O ochronie zwierząt” w trakcie sprzedaży ryb. Chodziło o ich nadmierne stłoczenie w pojemnikach, w których były przewożone i sprzedawane, pakowanie żywych stworzeń do worków foliowych, zadawanie im niepotrzebnych ran i cierpień oraz zabijania karpi na oczach ludzi.
W 2009 roku akcja ruszyła pod hasłem Lud lubi karpia, karp lubi lód!
W tym roku (2009) działania Klubu Gaja wspiera publicysta, podróżnik i krytyk kulinarny, Robert Makłowicz. Jego zaangażowanie w znaczący sposób może wpłynąć na zmianę myślenia i nawyków kulinarnych wśród szerszej rzeszy odbiorców.
Kampanię wsparło także Laboratorium Reklamy Clos Brothers. Firma, która na co dzień jest związana z reklamą, aktywnie i chętnie angażuje się w różnego typu akcje społeczne, przeciwstawiając się coraz większemu zobojętnieniu społeczeństwa na problemy otaczającego nas świata. Współtworząc i organizując wraz z Klubem Gaja kampanię Lud lubi karpia, karp lubi lód zabiera swój głos w tej tak marginalizowanej dotąd sferze ochrony praw zwierząt.
W 2010 „Jeszcze żywy KARP” najstarsza kampania Klubu Gaja z roku na rok przyciąga nowe twarze. Tym razem w „hicie na święta przeciwko męczeniu karpi” zgodziły się wystąpić aktorki: Magdalena Różczka i Julia Pietrucha oraz publicysta i kucharz – Robert Makłowicz, który do akcji przyłączył się już po raz drugi.
W 2009 Sejm, na wniosek Klubu Gaja uchwalił poprawkę do Ustawy o ochronie zwierząt. Zmieniony art. 2 wyraźnie wskazuje, iż prawo to chroni także ryby, tak jak inne kręgowce.
Realizacja programu "Zaadoptuj rzekę" rozpoczęła się w 2005 r. Program otrzymał nominację do tytułu The Best Practice – najlepszego programu środowiskowego w Unii Europejskiej (2008).
Program edukacji ekologicznej "Zaadoptuj rzekę" Klubu Gaja zachęca Polaków do opieki nad rzekami i pomaga odkrywać dziedzictwo przyrodnicze, kulturowe i społeczne polskich rzek.
Gdy mówimy o „adoptowaniu rzeki” chodzi nam o zainteresowanie się rzeką lub innym akwenem w najbliższej okolicy i otoczenie go opieką. Zachęcamy do wycieczek i obserwacji rzek, potoków i jezior; poznawania ich fauny i flory, sprzątania ich brzegów, monitorowania jakości i oszczędzania wody. Proponujemy zorganizowanie akcji z okazji Światowego Dnia Wody (22 marca). Starania o czyste rzeki to starania o czyste środowisko naturalne, o rzeki przyjazne ludziom i zwierzętom, podnoszące jakość życia.
W programie mogą uczestniczyć placówki oświatowe, samorządy, instytucje, organizacje społeczne i osoby indywidualne.
"Święto Drzewa" jest programem edukacji ekologicznej Klubu Gaja realizowanym od 2003 roku, którego inauguracją jest ogólnopolska i międzynarodowa akcja sadzenia drzew co roku w październiku. Od 2007 roku program bierze udział w Kampanii Miliarda Drzew dla Planety zainicjowanej przez Program Narodów Zjednoczonych do spraw Ochrony Środowiska (UNEP).
Celem programu jest edukacja dla rozwoju zrównoważonego i podnoszenie świadomości ekologicznej społeczeństwa w zakresie ochrony środowiska i zmian klimatu na Ziemi. Wspólne sadzenie drzew w ramach programu, przyczynia się do zwiększenia zalesienia i zadrzewienia oraz do zmniejszenia skutków globalnego ocieplenia. "Święto Drzewa" od 10 lat integruje społeczności wokół inicjatyw lokalnych jak sadzenie drzew, zakładanie ogrodów, otaczanie opieką starych drzew, organizowanie festynów, wycieczek, konkursów i zbiórek makulatury. Ochrona i sadzenie drzew jest uniwersalnym przesłaniem dla każdego człowieka.
W programie mogą uczestniczyć placówki oświatowe, samorządy, instytucje, organizacje społeczne, firmy i osoby indywidualne.
W ramach Święta Drzewa organizowane są m.in.: Konkurs Drzewo Roku, konkurs Czarodziejskiego Drzewa, akcja Zbieraj makulaturę, ratuj konie, akcja Zbieraj kartridże, ratuj konie.
Sławni współczujący.
Lista nazwisk znanych osobistości publicznych z Polski które zadeklarowały poparcie dla idei obrony zwierząt futerkowych. Lista tworzona jest od listopada 1994 roku przez Front Wyzwolenia Zwierząt oraz Kwartalnik Ekologiczny „Gaja” na wzór brytyjskiej organizacji "Beauty Without Cruelty". Sygnatariusze listy deklarują, że nie założą futer naturalnych, w imię ich starań o ograniczenie cierpienia zwierząt.

</doc>
<doc id="1088322" url="https://pl.wikipedia.org/wiki?curid=1088322" title="Rhinesuchidae">
Rhinesuchidae

Rhinesuchidae – rodzina płazów z grupy temnospondyli. Prawdopodobnie powstała na początku permu na zachodzie Gondwany, a następnie rozprzestrzeniła się na pozostałych obszarach Gondwany, a na początku triasu skolonizowała słodkowodne tereny w Pangei.
Cechami charakterystycznymi członków taksonu były duże rozmiary: od 2 do 4 metrów długości ciała (wyjątkiem była "Broomistega") oraz spłaszczone czaszki ze stosunkowo niewielkimi oczodołami na szczycie, w tylnej części głowy.
Rhinesuchidae stanowią prawdopodobnie pierwsze odgałęzienie w drzewie rodowym stereospondyli. Zajmowały środowiska lądowo-wodne oraz wodne, na co wskazują nieskostniałe kości nadgarstka.
Wyróżnia się następujące rodzaje wchodzące w skład Rhinesuchidae:
Najprawdopodobniej znany z Brazylii "Australerpeton" jest taksonem siostrzanym do pozostałych Rhinesuchidae, które występowały na terenach dzisiejszej Afryki.

</doc>
<doc id="1088323" url="https://pl.wikipedia.org/wiki?curid=1088323" title="Linosa">
Linosa

Linosa (syc. "Linusa") – wyspa pochodzenia wulkanicznego na Morzu Śródziemnym (leżąca pomiędzy Maltą i Tunezją), będąca częścią Wysp Pelagijskich.
Nazwa.
Nazwa wyspy w języku greckim występuje najpierw u Strabona jako Αἰθοῦσσα ("Aethusa"), następnie jako Ἀλγοῦσσα ("Algusa") u Pliniusza Starszego w jego "Historii naturalnej". Nazwa "Lenusa" pojawia się po raz pierwszy w XVI wieku w pracach Tommaso Fazello.
Geografia.
Wyspa zajmuje 5,45 km² i ma pochodzenie wulkaniczne. Tworzy ją szereg kraterów, z których najważniejszy i najwyższy jest "Monte Vulcano" o wysokości 195 m. Pozostałe kratery to "Monte Rosso" (186 m), "Monte Nero" (107 m) i najmniejszy zwany "Craterino" (50 m). Najbliżej Linosy leży wyspa Lampedusa oddalona na południe o 43 km. Linosa znajduje się 119 km na zachód od maltańskiej wyspy Gozo, 121 km na południowy wschód od Pantellerii, 163 km na południe od Sycylii i 165 km na wschód od Cape Mahida w Tunezji.
Na plaży "Pozzolana di Ponente" znajduje się miejsce lęgowe żółwi morskich karetta ("Caretta caretta"). Między innymi dla ochrony ich lęgowisk w 2002 utworzono rezerwat przyrody pod nazwą Area Marina Protetta "Isole pelagie".
Historia.
W czasie wojen punickich wyspa służyła Rzymianom jako baza; 150 zachowanych cystern na wodę pochodzi z tego okresu. Po zakończeniu panowania Rzymian wyspa przeszła pod kontrolę Saracenów, Normanów, Andegawenów i Aragonii. Wyspa pozostawała opustoszałą do 1843, gdy Ferdynand II Burbon polecił Bernardo Maria Sanvinsente, kapitanowi fregaty, by zasiedlił wyspę. Pierwszych 30 osadników wylądowało na wyspie 25 kwietnia 1845.
W czasie II wojny światowej mały włoski garnizon wyspy poddał się rankiem 13 czerwca 1943 Brytyjczykom z HMS Nubian.
Gospodarka.
Ludność Linosy utrzymuje się z rybołówstwa, rolnictwa i turystyki.
Administracja.
Wyspa administracyjnie należy do gminy Lampedusa e Linosa w sycylijskiej prowincji Agrigento.

</doc>
<doc id="1088324" url="https://pl.wikipedia.org/wiki?curid=1088324" title="Dara (Syria)">
Dara (Syria)

Dara (arab. درعا) – miasto w Syrii, stolica prowincji Dara. Około 73 523 mieszkańców. Ośrodek przemysłowy. Miasto utożsamiane jest z biblijnym Edrei.
Historia.
Starożytność.
Dara to starożytne miasto założone przez Kananejczyków. Było ono wspominane pod nazwą Athaara na tablicach hieroglifów za czasów faraona Totmesa III, który je podbił w XV w. p.n.e. Według Biblii w XIII wieku p.n.e. miasto (pod nazwą Edrei) zostało zdobyte przez plemiona Izraelskie pod wodzą Mojżesza, a w X wieku p.n.e. miasto wraz z całym regionem Baszran weszły w skład królestwa Izraela. 
W czasach wpływów helleńskich, a później pod panowaniem Imperium Rzymskiego miasto było znane pod nazwą Adraa. Za czasów rzymskich było to jedno z najważniejszych miast Arabii, a w IV wieku stało się siedzibą biskupstwa katolickiego. 
Wojna domowa.
W czasie syryjskich protestów w marcu 2011 w mieście doszło do demonstracji po tym, gdy siły bezpieczeństwa aresztowały grupę dzieci, które napisały na ścianie budynku hasło antyrządowe. Podczas rozpędzania manifestacji zginęło kilkanaście osób. 25 kwietnia 2011 miasto zostało otoczone przez wojsko i było oblężone do 5 maja, gdy protesty w Darze całkowicie spacyfikowano. Według organizacji zajmującej się ochroną praw człowieka w Darze zginęło 244 uczestników protestów i 81 żołnierzy.
W 2012 roku Wolna Armia Syrii (WAS) przejęła kontrolę nad południowymi dzielnicami, co było przyczyną szturmu sił rządowych na miasto i jego ostrzelanie. Najcięższe walki trwały w 2017 w wyniku których duża część miasta została zniszczona. 
W lipcu 2018 po kilku dniach intensywnych walk siły rebeliantów skapitulowały, a armia syryjska w pełni przywróciła kontrolę rządu w Damaszku nad miastem kończąc wojnę domową na południu Syrii.

</doc>
<doc id="1088326" url="https://pl.wikipedia.org/wiki?curid=1088326" title="Wilfred Bungei">
Wilfred Bungei

Wilfred Kipkemboi Bungei (ur. 24 lipca 1980 w Kabirisang w prowincji Rift Valley) – kenijski biegacz średniodystansowy, mistrz olimpijski z Pekinu i wicemistrz świata z Edmonton.
Halowy mistrz świata z 2006 w biegu na 800 metrów. Pokonał tam m.in. Mbulaeniego Mulaudziego i Jurija Borzakowskiego.
W 2001 wywalczył srebrny medal na Mistrzostwach Świata w Lekkoatletyce w Edmonton także w biegu na 800 m. Przegrał tylko z André Bucherem. Zaledwie o 8 setnych sekundy wyprzedził trzeciego na mecie Pawła Czapiewskiego.
Bungei pochodzi z Kabirisangu koło Kapsabet. Z wioski tej pochodzą również: Wilson Kipketer i Janeth Jepkosgei.

</doc>
<doc id="1088329" url="https://pl.wikipedia.org/wiki?curid=1088329" title="Button Islands">
Button Islands

Button Islands – grupka małych wysp w północnej części Archipelagu Ritchie w Andamanie Środkowym. Swoją nazwę zawdzięczają niewielkim rozmiarom.
W skład grupy wchodzą:

</doc>
<doc id="1088330" url="https://pl.wikipedia.org/wiki?curid=1088330" title="Darajja">
Darajja

Darajja (arab. داريا) – miasto w Syrii w muhafazie Damaszek. Według spisu powszechnego z 2004 roku około 78 763 mieszkańców. Ośrodek przemysłowy.
Historia.
Miasto było jednym z pierwszych miast, w których odbyły się masowe protesty przeciwko rządzącemu reżimowi, które następnie przerodziły się w wojnę domową w Syrii. Podczas wojny nad miastem przejęła kontrolę Wolna Armia Syrii. 24 sierpnia 2012 doszło doszło do zdarzenia znanego jako Masakra w Darajji - rzezi ludności cywilnej dokonanej przez siły rządowe podczas potyczek obejmujących przedmieścia Damaszku. Miejscowość po tych wydarzeniach została uznana za symbol oporu wobec władzy Baszszara al-Asada.
Darajja została w pełni przejęta na stałe przez rząd syryjski we wrześniu 2016 roku po czteroletnim oblężeniu, podczas którego, zdaniem opozycyjnych aktywistów, dochodziło również do ataków napalmem. Siły rządowe regularnie zrzucały także bomby beczkowe. Przejście miasta w ręce armii syryjskiej nastąpiło po porozumieniu, w wyniku którego żołnierze rebelianccy wraz z cywilami zostali ewakuowani z miasta oraz dopuszczono pomoc medyczną ze strony Syryjskiego Czerwonego Krzyża. Po ewakuacji Darajja całkowicie opustoszała - 4000 cywilów zostało przymusowo przesiedlonych do innych miejscowości w obrębie muhafaz Damaszek i Miasto Damaszek. Od 700 miejscowych bojowników przetransportowano do muhafazy Idlib, gdzie mieli kontynuować walkę. Przymusowe przesiedlenia mieszkańców miasta zostały skrytykowane przez ONZ.

</doc>
<doc id="1088331" url="https://pl.wikipedia.org/wiki?curid=1088331" title="Giovanni Francesco Commendone">
Giovanni Francesco Commendone

Giovanni Francesco Commendone (ur. 17 marca 1523 w Wenecji, zm. 26 grudnia 1584 w Padwie) – włoski kardynał, biskup Zanty od 1555 r., legat papieski i nuncjusz apostolski w I Rzeczypospolitej w latach 1563–1565 i 1571–1573, działacz kontrreformacji.
Życiorys.
Studiował prawo i nauki humanistyczne na Uniwersytecie w Padwie. W 1550 r. przybył do Rzymu. Dzięki protekcji ambasadora Republiki Weneckiej został sekretarzem papieża Juliusza III. W sierpniu 1553 r. brał udział w legacji do Anglii, mającej na celu doprowadzenie do powrotu tego kraju, rządzonego przez Marię Tudor, na łono kościoła katolickiego. W 1555 r. papież Paweł IV mianował go biskupem Zanty. W 1556 r. brał udział w legacji do Niderlandów Hiszpańskich, na dwór cesarza Karola V Habsburga i Filipa II. W tym samym roku mianowany nuncjuszem nadzwyczajnym w Urbino, Ferrarze, Parmie i Wenecji. Usiłował uzyskać pomoc wojskową tych republik dla Państwa Kościelnego, zagrożonego postępami wojsk hiszpańskich.
W 1560 r. wysłany jako legat papieski do Świętego Cesarstwa Rzymskiego, w celu zaproszenia przedstawicieli państw katolickich i protestanckich na otwieraną właśnie sesję soboru trydenckiego. Przybył na konwencję religijną przedstawicieli władców protestanckich w Naumburg (Saale), gdzie bezskutecznie próbował przekonać ich do wznowienia unii z kościołem rzymskim. W styczniu 1563 r. wyjechał z misją do Innsbrucku, gdzie konferował nad kwestiami soboru z cesarzem Ferdynandem I Habsburgiem.
W październiku tego roku jako legat i nuncjusz apostolski przybył do Rzeczypospolitej. Tu odwiódł króla Polski Zygmunta II Augusta od idei utworzenia (nieuznającego prymatu papieża) polskiego kościoła narodowego. Król Zygmunt II August wraz z Senatem przyjął z rąk nuncjusza Commendonego księgę ustaw soboru trydenckiego na sejmie w Parczewie 7 sierpnia 1564 roku. Działał też ze szkodą dla Polski na korzyść Habsburgów. W czasie wizytacji kościołów polskich zwiedzał i twierdze a później w zaszyfrowanych listach przekazywał wrogom informacje o liczebności i stanie wojsk. Przygotowywał też zbrojne powstanie mające na celu osadzenia Habsburga na tronie polskim.
Wraz z kardynałem Stanisławem Hozjuszem przeprowadził uznanie dekretów soboru trydenckiego przez polski episkopat, sprowadził też zakon jezuitów. W 1566 r. mianowany legatem papieskim na sejm Rzeszy w Augsburgu. W 1568 odbył legację do cesarza Maksymiliana II Habsburga. W 1571 r. jako legat do cesarza i Zygmunta II Augusta zabiegał o stworzenie ligi przeciwko imperium osmańskiemu. W 1573 r. poparł kandydaturę Henryka Walezego.
Jest autorem wspomnień z czasów swojego pobytu w Rzeczypospolitej pod tytułem "Pamiętniki o dawnej Polsce".

</doc>
<doc id="1088334" url="https://pl.wikipedia.org/wiki?curid=1088334" title="Manbidż">
Manbidż

Manbidż (, ) – miasto w północnej Syrii, w muhafazie Aleppo, zamieszkane przez około 79 tysięcy mieszkańców; ośrodek handlowo-usługowy.
Historia.
W starożytności miasto Manbidż występowało pod grecką nazwą "Hierapolis Bambyke" lub aramejską "Manbog". Było przystankiem karawan przy drodze z Seleucji do Babilonu. Mieściło się w nim sanktuarium regionalnej bogini Atargatis, które zostało splądrowane przez Krassusa w czasie rzymskiej wyprawy przeciwko Partom (53 p.n.e.). Następnie kwaterowały tu rzymskie i bizantyjskie oddziały strzegące wschodniej granicy cesarstwa.
W Manbidżu urodził się i zmarł Al-Buhturi, arabski poeta z IX wieku. Także dwudziestowieczny syryjski poeta Omar Abu Risza pochodził z Manbidżu.
Wojna w Syrii.
Manbidż został zajęty przez rebeliantów w lipcu 2012 roku, w 2014 przejęty przez samozwańcze Państwo Islamskie (ISIS). W czerwcu 2016 roku miasto zostało otoczone przez oddziały SDF i zdobyte przez nie do 12 sierpnia tegoż roku. Miasto było wielokrotnie bombardowane przez międzynarodową koalicję pod wodzą USA.
14 października 2019 do Manbidżu powróciły syryjskie siły rządowe.

</doc>
<doc id="1088337" url="https://pl.wikipedia.org/wiki?curid=1088337" title="Jan Franciszek Commendone">
Jan Franciszek Commendone



</doc>
<doc id="1088338" url="https://pl.wikipedia.org/wiki?curid=1088338" title="Francesco Antonioli">
Francesco Antonioli

Francesco Antonioli (ur. 14 września 1969 w Monzy) – włoski piłkarz grający na pozycji bramkarza.
Kariera.
Jest wychowankiem AC Monza i w latach 1986–1988 występował w jej barwach w Serie B. Następnie przeszedł do A.C. Milan, ale był rezerwowym dla Giovanniego Gallego i Sebastiano Rossiego, wypożyczono go więc do AC Cesena, a następnie do Modena FC. W 1992 roku wrócił do Milanu i 18 kwietnia zadebiutował w Serie A w meczu z Interem Mediolan. W 1993 roku wywalczył swój pierwszy tytuł mistrza Włoch. W 1994 roku wypożyczono go do Pisy Calcio, a następnie sprzedano do Reggiany. W latach 1995–1999 bronił w FC Bologna, a w 1999 roku trafił do AS Roma. Tam był pierwszym bramkarzem i w 2001 roku po raz drugi w karierze został mistrzem Włoch. W 2003 roku odszedł z rzymskiego klubu do Sampdorii. Od 2006 roku ponownie był piłkarzem Bolonii, a w 2009 przeszedł do AC Cesena. Po spadku Ceseny do Serie B zakończył karierę.
Antonioli występował w młodzieżowych reprezentacjach Włoch, ale nigdy nie zadebiutował w dorosłej kadrze. Był za to jej członkiem na Euro 2000, skąd jako trzeci golkiper przywiózł srebrny medal za wicemistrzostwo Europy.

</doc>
<doc id="1088339" url="https://pl.wikipedia.org/wiki?curid=1088339" title="Dżabla">
Dżabla

Dżabla (, ) – miasto w Syrii w muhafazie Latakii, nad Morzem Śródziemnym. 63 tysiące mieszkańców; ośrodek turystyczny i wypoczynkowy, port rybacki.
Historia.
Miasto istniało już w starożytności. Między IV a VI wiekiem było siedzibą chrześcijańskiego biskupstwa podlegającego patriarsze Antiochii. W 639 roku zajęte przez muzułmanów, w 969 włączone do Cesarstwa Bizantyjskiego, w 1081 roku ponownie pod rządami muzułmanów.
W Dżabli urodzili się między innymi:

</doc>
<doc id="1088342" url="https://pl.wikipedia.org/wiki?curid=1088342" title="Zbigniew Nikoniuk">
Zbigniew Nikoniuk

Zbigniew Nikoniuk (ur. 1964 w Woroblinie) – ksiądz katolicki, birytualista, proboszcz parafii św. Nikity Męczennika w Kostomłotach w latach 2007-2019. Od 2019 proboszcz parafii Niwiski.
Życiorys.
Zbigniew Nikoniuk pochodzi z rodziny wyrosłej na tradycji unickiej. Ukończył Wyższe Seminarium Duchowne w Siedlcach. Tematem jego pracy magisterskiej była monografia parafii Kostomłoty. Święcenia kapłańskie przyjął w 1997 roku. Był wikariuszem w parafiach diecezji siedleckiej w: Leopoldowie, Huszlewie, Łosicach oraz Łomazach. Od 1 września 2007 roku (do 30 czerwca 2019 roku) dekretem ordynariusza siedleckiego Zbigniewa Kiernikowskiego pełnił funkcję proboszcza jedynej na świecie neounickiej parafii obrządku bizantyjsko-słowiańskiego. Od 1 lipca 2019 jest proboszczem parafii Niwiski.
Działalność.
Ks. Zbigniew Nikoniuk był opiekunem Sanktuarium Unitów Podlaskich w Kostomłotach, z prawem odprawiania mszy świętej w dwóch obrządkach: łacińskim i bizantyjsko-słowiańskim. W sanktuarium znajdują się relikwie Błogosławionych Unitów Podlaskich.
Ksiądz Nikoniuk prowadził aktywną działalność duszpastersko-religijną mającą na celu rozwój Kościoła neounickiego. Zredukowany w okresie PRL-u do jednej parafii Kościół neounicki za jego przyczyną rozpoczął sprawowanie liturgii się poza jej granicami. Poza cerkwią w Kostomłotach kult religijny w obrządku bizantyjsko-słowiańskim sprawowany jest m.in. w Siedlcach, Białej Podlaskiej, Chełmie, w parafii w janowskiej oraz w innych miejscowościach Podlasia i Chełmszczyzny. 
W latach 2009-2019 ks. Zbigniew Nikoniuk organizował coroczną Pielgrzymkę Jedności Katolików z unickiego sanktuarium w Kostomłotach do rzymskokatolickiego Sanktuarium Unitów w Pratulinie z udziałem duchownych oraz pielgrzymów z Polski i zagranicy reprezentujących różne obrządki w Kościele.

</doc>
<doc id="1088343" url="https://pl.wikipedia.org/wiki?curid=1088343" title="At-Tall (miasto w Syrii)">
At-Tall (miasto w Syrii)

At-Tall (arab. التل) – miasto w Syrii w prowincji Damaszek. Ma 44 597 mieszkańców i jest ośrodkiem przemysłowym.

</doc>
<doc id="1088346" url="https://pl.wikipedia.org/wiki?curid=1088346" title="Port lotniczy Exeter">
Port lotniczy Exeter

Exeter International Airport (IATA: EXT, ICAO: EGTE) – międzynarodowe lotnisko w Exeter w hrabstwie Devon, Anglia.
Głównym pasem startowym jest pas o kierunku 08/26, ale na lotnisku znajdują się jeszcze dwa mniejsze nieczynne pasy startowe. Teraz są one przeznaczone na parkowanie samolotów cywilnych i wojskowych

</doc>
<doc id="1088349" url="https://pl.wikipedia.org/wiki?curid=1088349" title="Wyspy Diomedesa">
Wyspy Diomedesa

Wyspy Diomedesa (; ) – dwie małe wyspy, położone w Cieśninie Beringa.
Są oddzielone od siebie granicą amerykańsko-rosyjską oraz międzynarodową linią zmiany daty; cieśnina między wyspami ma tylko 2 mile (3,7 km) szerokości, ale różnica czasu pomiędzy nimi to 21 godzin. Na większej z wysp – Wyspie Ratmanowa (pow. 29 km², najwyższe wzniesienie 477 m n.p.m.) będącej częścią rosyjskiego Czukockiego Okręgu Autonomicznego mieści się stacja pogodowa. Na wschód od niej znajduje się Little Diomede Island (pow. 7,3 km²; 135 mieszkańców; najwyższe wzniesienie 494 m n.p.m.), która jest częścią amerykańskiego stanu Alaska.
Pierwszym Europejczykiem, który tu przybył, był duński podróżnik w służbie rosyjskiej Vitus Bering w 1728 r. Odkrył on wyspy 16 sierpnia, w dniu, w którym cerkiew prawosławna czci pamięć . Nazwę Wysp Diomedesa (podobnie jak i niedalekiej wysepki Fairway Rock) wprowadził w 1826 r. brytyjski żeglarz i eksplorator północnego Pacyfiku Frederick William Beechey.
Ze względu na przebiegającą tędy linię zmiany daty można zobaczyć z terytorium Stanów Zjednoczonych (Little Diomede Island) „jutrzejszy dzień” w Rosji (Duża Diomeda). Wyspy pełnią też ważną rolę w planach budowy tunelu pod Cieśniną Beringa.

</doc>
<doc id="1088353" url="https://pl.wikipedia.org/wiki?curid=1088353" title="Maurycy Holenderski">
Maurycy Holenderski

Maurycy, książę Niderlandów, właśc.: Wilhelm Fryderyk Maurycy Aleksander Henryk Karol (ur. 15 września 1843 w Hadze, zm. 4 czerwca 1850 w Hadze) – książę Niderlandów i Orange-Nassau.
Drugi syn Wilhelma III, króla Holandii, i jego pierwszej żony, królowej Zofii, z domu księżniczki Wirtembergii. Miał dwóch braci i obaj oni byli książętami Oranii, czyli następcami tronu Holandii – Wilhelma i Aleksandra.
Jego przyrodnią siostrą, która urodziła się już po jego śmierci była przyszła królowa Wilhelmina.

</doc>
<doc id="1088354" url="https://pl.wikipedia.org/wiki?curid=1088354" title="Adam Voges">
Adam Voges

Adam Voges (ur. 4 października 1979 w Perth) - australijski krykiecista, praworęczny odbijający, czasami także leworęczny bowler rzucający w stylu "wrist spin". W sezonie 2007/08 po raz pierwszy został powołany do reprezentacji Australii. Jak do tej pory (luty 2008) wziął udział w dwóch meczach reprezentacji.

</doc>
<doc id="1088356" url="https://pl.wikipedia.org/wiki?curid=1088356" title="Wilson Island">
Wilson Island

Wilson Island nazwa kilku różnych wysp.

</doc>
<doc id="1088357" url="https://pl.wikipedia.org/wiki?curid=1088357" title="Jacob de Bie">
Jacob de Bie

Jacob de Bie (młodszy) (ur. 1681, zm. 1719) – holenderski dyplomata.
Jego ojcem był Jacob de Bie Starszy (1644-1702) holenderski konsul w Nantes.
Jacob de Bie junior był sekretarzem ambasady holenderskiej w Dreźnie i Warszawie, przy ambasadorze Johanie van Haersolte w latach 1700-11; następnie niderlandzkim rezydentem w Moskwie w latach 1711-1718.
W roku 1719 został wysłany z misją dyplomatyczną do Szwecji. Wracając jeszcze w tym roku utonął.

</doc>
<doc id="1088361" url="https://pl.wikipedia.org/wiki?curid=1088361" title="Jakob de Bie">
Jakob de Bie



</doc>
<doc id="1088362" url="https://pl.wikipedia.org/wiki?curid=1088362" title="Warszawianka (dramat)">
Warszawianka (dramat)

Warszawianka – dramat Stanisława Wyspiańskiego
"Warszawianka" zawiera komentarz powstania listopadowego. Wyspiański nawiązał do pieśni Kazimierza Delavigne "Warszawianka". Motywy tej pieśni, a zwłaszcza powtarzające się słowa: "Oto dziś dzień krwi i chwały [...] dziś twój triumf albo zgon" odgrywają ważną rolę w dramacie, pogłębiają nastrój niewiary będącej udziałem zgromadzonych generałów i arystokratycznych przywódców powstania, rozprawiających o tajemniczym „losie” o niepoznawalnych siłach, które rządzą człowiekiem i historią.
Rzecz dzieje się w dniu bitwy o Olszynkę Grochowską 25 lutego 1831 w sztabie gen. Józefa Chłopickiego, stacjonującego w Dworku Grochowskim.
Osobami dramatu są generałowie Powstania Listopadowego: Józef Chłopicki, Jan Skrzynecki, oficerowie sztabowi oraz dwie dziewczyny: Anna i Maria, których narzeczeni biorą udział w boju o Olszynkę Grochowską.
Nagle wchodzi Wiarus (najbardziej charakterystyczna postać dramatu), zabłocony, schlapany śniegiem. Nie wypowiada ani słowa, ale jest symbolem. Przynosi wieść o klęsce, ale i o śmierci w bitwie narzeczonego Marii. W konstrukcji utworu został on wyraźnie przeciwstawiony całemu towarzystwu zebranemu w salonie. Jest prostym żołnierzem, swoim wyglądem i zachowaniem świadczy o rzeczywistej walce narodowowyzwoleńczej i kompromituje zarazem patos rozmów na temat „losu” jakie toczą przedstawiciele obozu szlacheckiego. Pieśń staje się ważnym elementem spotęgowania nastroju tragizmu.
W "Warszawiance" Wyspiański rozbudował tekst poboczny. Obecne są uwagi na temat dekoracji, wyglądu postaci i rekwizytów. Ważnym symbolem jest znajdujące się na scenie popiersie Napoleona z opaską liści laurowych stojące na wysokim postumencie. Obok popiersia stoi Chłopicki zamyślony, zastygły w pozie napoleońskiej. Nie wierzy on w powstanie, żyje wspomnieniami bohaterskiej przeszłości pod sztandarami Napoleona i przeciwstawia ją słabości i błędom powstańców. Sam nie decyduje się na aktywny udział w walce. Ważne w dramacie są nie tylko słowa poety, ale także muzyka i refren powtarzającej się pieśni, sceny pantomimiczne i rekwizyty znajdujące się na scenie. Te wszystkie elementy zaczęły pełnić funkcję dramatyczną.

</doc>
<doc id="1088365" url="https://pl.wikipedia.org/wiki?curid=1088365" title="Cameron White">
Cameron White

Cameron Leon White (ur. 18 sierpnia 1983 w Bairnsdale) – australijski krykiecista. Praworęczny odbijający, czasami także praworęczny rzucający w stylu "leg spin". Członek reprezentacji Australii.

</doc>
<doc id="1088366" url="https://pl.wikipedia.org/wiki?curid=1088366" title="Diecezja zachodnia Polskiego Narodowego Kościoła Katolickiego">
Diecezja zachodnia Polskiego Narodowego Kościoła Katolickiego

Diecezja zachodnia – jedna z 5. diecezji Polskiego Narodowego Kościoła Katolickiego w Stanach Zjednoczonych i Kanadzie, ze stolicą w Park Ridge. Od 2012 r. administratorem diecezji jest bp Antoni Mikovsky. Diecezja dzieli się na 5. dekanatów/senioratów:
Parafie.
Kancelaria diecezjalna: 920 North Northwest Highway, Park Ridge, IL 0068-2358
We wszystkich parafiach diecezji zachodniej odbywają się nabożeństwa w języku angielskim. Msze św. w języku polskim sprawowane są dodatkowo tylko w parafii św. Cyryla i Metodego w Chicago, parafii św. Cyryla i św. Metodego w Sant Louis (pierwsza w miesiącu), parafii św. Józefa w Davie, parafii św. Marii w Parmie, parafii Zmartwychwstania w Sylvania oraz parafii Świętego imienia Jezus w Milwaukee. Msza św. w języku hiszpańskim dodatkowo sprawowana jest w parafii św. Jana Chrzciciela w Chicago, parafii św. Cyryla i Metodego w Chicago, parafii Słowa Bożego w Chicago, parafii św. Józefa w Davie i parafii Świętego imienia Jezus w Milwaukee.

</doc>
<doc id="1088368" url="https://pl.wikipedia.org/wiki?curid=1088368" title="Andrew Cunningham, 1. wicehrabia Cunningham of Hyundhope">
Andrew Cunningham, 1. wicehrabia Cunningham of Hyundhope



</doc>
<doc id="1088370" url="https://pl.wikipedia.org/wiki?curid=1088370" title="Louis Mountbatten, 1. hrabia Mountbatten">
Louis Mountbatten, 1. hrabia Mountbatten



</doc>
<doc id="1088376" url="https://pl.wikipedia.org/wiki?curid=1088376" title="Johan van Haersolte">
Johan van Haersolte

Johan van Haersolte (1647-1716) – szlachcic, oficer i dyplomata holenderski z prowincji Overijssel.
Van Haersolte przewodził stanowi rycerskiemu ("Ridderschap") w swej prowincji. Od roku 1700 uczestniczył lub prowadził wiele misji dyplomatycznych. W latach 1701-06 był posłem nadzwyczajnym w Polsce ("extraordinaris envoyé") i Saksonii, a także przy królu Szwecji atakującym Polskę. Jako sekretarz ambasady towarzyszył mu wówczas Jacob de Bie.
W latach 1709-1716 ponownie "extraordinaris envoyé" w Warszawie i Dreźnie.

</doc>
<doc id="1088378" url="https://pl.wikipedia.org/wiki?curid=1088378" title="Nicholson Island">
Nicholson Island

Nicholson Island nazwa kilku różnych wysp.

</doc>
<doc id="1088380" url="https://pl.wikipedia.org/wiki?curid=1088380" title="Port lotniczy Doncaster/Sheffield">
Port lotniczy Doncaster/Sheffield

Port lotniczy Robin Hood Doncaster Sheffield (ang.: "Robin Hood Airport Doncaster Sheffield", kod IATA: DSA, kod ICAO: EGCN) – zamknięte międzynarodowe lotnisko zlokalizowane na dawnej bazie lotniczej RAF-u Finningley w hrabstwie South Yorkshire, w Anglii. Port lotniczy Robin Hood jest oddalony 10 km od Doncaster oraz 29 km od Sheffield. Jest głównie używany przez mieszkańców dwóch hrabstw, South Yorkshire oraz West Yorkshire.
Lotnisko początkowo prowadzone było przez Peel Airports, oddziału The Peel Group. W tym czasie Peel Airports stało się również właścicielem Liverpool John Lennon Airport i City Airport Manchester. Peel Airports uzyskało 75% udziałów w Durham Tees Valley Airport, pozostałe 25% jest własnością samorządów lokalnych w obszarze DTVA. Port lotniczy Robin Hood Doncaster Sheffield posiada licencję Civil Aviation Authority (Nr P876), która umożliwia obsługiwane lotów publicznych transportu pasażerów lub do lotów instrukcyjnych.
Historia.
Port lotniczy został otwarty w 2005. Inauguracyjny lot cywilny odleciał do Palma de Mallorca dokładnie o 09.15 28 kwietnia 2005. Kapitanem tego lotu był Paul Rafferty pilotujący samolot linii lotniczej Thomsonfly. W 2006 port Robin Hood obsłużył 899 tys. pasażerów.
Udogodnienia.
Lotnisko posiada jeden pas startowy wyznaczony na kierunku 20/02, o długości 2895 m, dzięki czemu jest dłuższy i szerszy niż na wielu innych lotniskach w północnej Anglii. Wynika to z historii portu lotniczego jako dawniej bazy dla bombowców jądrowych (RAF Finningley), i sprawia, że lotnisko jest przystosowane do obsługi samolotów szerokokadłubowych i dalekiego zasięgu. Pas startowy jest na tyle długi, że lotnisko zostało wyznaczone do awaryjnego lądowania promów kosmicznych. Obecny terminal może obsłużyć około 2,5 mln pasażerów rocznie.
Terminal pasażerski posiada 24 stanowiska odprawy ("check-in"), sześć bramek odlotu i 3 karuzele bagażowe. W terminalu znajdują się sklepy Alpha Airport Shopping, WH Smith i Wetherspoons oraz strefa gier.
Prawie wszystkie obiekty lądowe na lotnisku zostały zamknięte, w tym bar na lotnisku, sklep Costa Coffee i placówki wynajmu samochodów. Pozostaje kiosk WH Smith, jeden bankomat, kilka maszyn do gier, zaś dwa punkty wynajmu samochodów i kantor wymiany walut działają nieregularnie.
Sieć hoteli Ramada Encore w dniu 10 listopada 2008 roku otworzyła swój obiekt o pojemności 102 łóżek. Hotel znajduje się w odległości ok. 10 minut pieszo od budynku terminalu.
Postępują również prace nad nowym parkiem biznesu naprzeciwko terminalu, do której dojazd zapewni droga dojazdowa do lotniska. W marcu 2014 10 ha (25 a) parku stało się częścią Sheffield City Region Enterprise Zone.
Transport.
Droga.
Lotnisko znajduje się w pobliżu autostrady M18, ale obecnie nie ma bezpośredniego połączenia drogowego. W kwietniu 2011 roku zaplanowano z funduszy Finningley and Rossington Regeneration Route Scheme (FARRRS) bezpośrednie połączenie drogowe z węzłem 3 M18 do Parrot Corner (skrzyżowania z A638 i B6463). Budowa miała rozpocząć się pod koniec lata 2012 roku, ale początkowe roboty ziemne rozpoczęto dopiero w 2013. Droga ma zostać ukończona w styczniu 2016. Ponadto M18 jest poszerzona do 3 pasów ruchu (z 2) między węzłami 2 i 3. W pobliżu znajdują się również drogi A1 (M) i M180. Lotnisko posiada ponad 2500 miejsc parkingowych.
Kolej.
Stacja kolejowa Doncaster znajduje się 11 km od lotniska. Podróż pociągiem z Doncaster do London Kings Cross trwa 1,5 h, zaś 30 minut do miasta Leeds. Podróż do stacji Sheffield trwa około 20 do 25 minut. Jeden lokalny autobus łączy stację Doncaster z lotniskiem.

</doc>
<doc id="1088381" url="https://pl.wikipedia.org/wiki?curid=1088381" title="Eddie Jordan">
Eddie Jordan

Eddie Jordan (ur. 30 marca 1948 w Dublinie) – irlandzki specjalista ds. Formuły 1. Założyciel zespołu Jordan Grand Prix. W jego zespole zadebiutował w Formule 1 Michael Schumacher. Zajmuje się komentowaniem wyścigów Formuły 1 dla kanału BBC1. Pisze również comiesięczne artykuły do F1 Magazine. Patronuje również organizacji charytatywnej zajmującej się dziećmi chorymi na raka.
Wczesne życie.
Urodził się 30 marca 1948 roku w Dublinie. Jest synem Eileen i Paddy Jordan. Posiada jedną siostrę, Helen. Gdy miał 10 miesięcy, Jordan zachorował na akrodynię. Wtedy to, jego rodzice za namową lekarzy przeprowadzili się z Dublina do Bray. Tam jego kondycja uległa poprawie. Eddie większość swojego dzieciństwa spędził w Bray, gdzie mocno zaprzyjaźnił się ze swoim wujkiem Lilianem. Odwiedzał go regularnie pod koniec tygodnia. W tych czasach, Eddie miał przezwisko "Flash". 
Swoją edukację rozpoczął w przedszkolu Świętej Anny w Milltown. Następnie spędził jedenaście lat w katolickiej szkole Synge Street Christian Brothers School, gdzie panowały rygorystyczne kary za brak odpowiedniego przygotowania do lekcji. Pomimo tego, Jordan uznał poziom edukacji w tej placówce za wysoki. W wieku 15 lat, poważnie rozważał bycie kapłanem. W późniejszym okresie zrezygnował z tego pomysłu i odbył sześciotygodniowy kurs księgowości w Dublińskim College of Commerce. Po ukończeniu, rozpoczął pracę w Bank of Ireland. Podczas strajku bankowego w Dublinie w 1970, spędził wakacje w Jersey, pracując jako księgowy dla spółki elektrycznej w ciągu dnia oraz barman wieczorami. W tym okresie pierwszy raz miał styczność z kartingiem, wtedy też miał swój pierwszy (nieoficjalny) wyścig.

</doc>
<doc id="1088383" url="https://pl.wikipedia.org/wiki?curid=1088383" title="Don’t Stand So Close to Me">
Don’t Stand So Close to Me

Don’t Stand So Close to Me – piosenka z 1980 autorstwa Stinga, nagrana przez brytyjski zespół The Police. Pierwotnie utwór wydany został na singlu we wrześniu 1980. Pod koniec września piosenka znalazła się na pozycji pierwszej brytyjskiego zestawienia UK Singles Chart. Sześć lat później (1986) popularni Policjanci ponownie spotkali się w studiu by nagrać na nowo ich największe przeboje. Jedynymi utworami jakie udało im się ukończyć były: "De Do Do Do, De Da Da Da", oraz kompozycja Stinga z 1980. Piosenka, w nowej aranżacji trafiła na SP jako „Don’t Stand So Close to Me ’86”.

</doc>
<doc id="1088387" url="https://pl.wikipedia.org/wiki?curid=1088387" title="Thure Gabriel Bielke">
Thure Gabriel Bielke

Thure Gabriel Bielke (ur. 3 grudnia 1684 w Sztokholmie, zm. 11 maja 1763) – szwedzki oficer i dyplomata.
Jego ojcem był Nils Bielke (1644-1716) oficer i gubernator Pomorza Szwedzkiego.
Thure Gabriel Bielke szybko awansował w armii na generała kawalerii. W latach 1720-1721 był szwedzkim wysłannikiem na wiedeński dwór. W 1727 został członkiem rady królewskiej ("riksråd").

</doc>
<doc id="1088389" url="https://pl.wikipedia.org/wiki?curid=1088389" title="Tadeusz Mierzejewski">
Tadeusz Mierzejewski

Tadeusz Mierzejewski (ur. 17 marca 1925 w Płocku, zm. 1 maja 2009 w Łodzi) – działacz kulturalny, współtwórca Teatru Nowego w Łodzi.
Młodość.
Podjął naukę w Płocku. Tam właśnie uczęszczał do technikum elektronicznego, gdzie zdobył tytuł technika. W październiku 1943 r. wywieziony na teren Litwy i Łotwy do obozu pracy w miejscowościach: Wiksznie i Możejki, pracował przy karczowaniu lasów. Sprzyjające warunki terenowe pozwoliły mu zbiec do organizującej się na tych terenach armii partyzanckiej, która miała za zadanie minowanie transportów kolejowych wroga oraz poddanych Służb Litewskich "Litauen Deutsche". Przejęty terenowo przez Armię Czerwoną wstąpił ochotniczo do jednostki specjalnej pod dowództwem pułkownika Władysława Krasnowskiego. Po zajęciu Lublina, 10 kwietnia 1943 r. wstąpił do Oficerskiej Szkoły Piechoty nr. 2 Lublin dowódca komp. Mieczysław Florkowski, III Komp. Moździerzy. 25 września 1945 r. przeniesiony do Łódzkiego Okręgowego Domu Żołnierza na stanowisko administratora jednostki pod Dowództwem Płk. Aleksandra Zabłudowskiego. Dnia 27 lutego 1947 przeniesiony do 36 Pułku Łużyckiego w Łowiczu, skąd wysłany jako dowódca plutonu na teren dzisiejszej Ukrainy, w celu zwalczania oddziałów UPA i utrwalania Władzy Ludowej. Dnia 16 sierpnia 1947 zdemobilizowany.
Przebieg pracy.
Po ukończeniu służby wojskowej wrócił do Łodzi, gdzie od 1952 roku objął stanowisko kierownicze w Teatrze Nowym w Łodzi pod dyrekcją Kazimierza Dejmka. W 1956 roku został powołany na stanowisko kierownicze Centralnych Warsztatów Teatralnych – połączonych Teatrów Dramatycznych i Opery Łódzkiej. W okresie od 1956 r. do 1977 r. zajmował stanowisko Kierownika Technicznego Teatru Ziemi Łódzkiej. W 1978 roku został przeniesiony na stanowisko Kierownika Technicznego Państwowego Teatru Lalek "Pinokio", gdzie pracował do emerytury w 1985 roku.

</doc>
<doc id="1088390" url="https://pl.wikipedia.org/wiki?curid=1088390" title="Don't Stand So Close to Me '86">
Don't Stand So Close to Me '86



</doc>
<doc id="1088397" url="https://pl.wikipedia.org/wiki?curid=1088397" title="Charles Metcalfe, 1. baron Metcalfe">
Charles Metcalfe, 1. baron Metcalfe



</doc>
<doc id="1088398" url="https://pl.wikipedia.org/wiki?curid=1088398" title="Wilson Island (Archipelag Ritchie)">
Wilson Island (Archipelag Ritchie)

Wilson Island – jedna z mniejszych wysp środkowej części Archipelagu Ritchie w Andamanach, zajmuje obszar 14 km².

</doc>
<doc id="1088399" url="https://pl.wikipedia.org/wiki?curid=1088399" title="Charles Cornwallis, 1. markiz Cornwallis">
Charles Cornwallis, 1. markiz Cornwallis



</doc>
<doc id="1088401" url="https://pl.wikipedia.org/wiki?curid=1088401" title="Aleksander Holenderski (1851–1884)">
Aleksander Holenderski (1851–1884)

Aleksander, książę Oranii, właśc.: Wilhelm Aleksander Karol Henryk Fryderyk, hol.: Willem Alexander Karel Hendrik Frederik (ur. 25 sierpnia 1851 w Hadze, zm. 21 czerwca 1884 tamże) – książę Holandii z dynastii Oranje-Nassau.
Rodzina.
Aleksander był najmłodszym synem króla Wilhelma III Holenderskiego (1817–1890) i jego kuzynki w pierwszej linii, Zofii Wirtemberskiej (1818–1877). Miał dwóch starszych braci Wilhelma (1840–1879) zwanego "Wiwill" lub "Książę Cytryna" i Maurycego (1843–1850). Maurycy zmarł w wieku 7 lat, zachorował na zapalenie opon mózgowych. Wilhelm pędził smutne życie na „wygnaniu” w Paryżu. W momencie narodzin Aleksandra para królewska nie była już w najlepszych relacjach. W 1855 roku królowa Zofia zamieszkała oddzielnie. Od tamtej pory wraz z najmłodszym synem zazwyczaj przebywała w pałacu zwanym "Huis ten Bosch".
Lata wczesne.
Królowa Zofia przyjęła na siebie obowiązek kształcenia Aleksandra. Aleksander był nieśmiałym, płochliwym i nadwrażliwym chłopcem o słabej budowie ciała. Stał się oczkiem w głowie matki. W kłótniach rodzinnych młody książę często stawał po stronie królowej. W sierpniu 1861 roku król Wilhelm mianował 10-letniego Aleksandra porucznikiem regimentu grenadierów. W tym samym czasie matka próbowała wpajać mu postępowe myślenie i zainteresowanie kulturą. W kwietniu 1866 roku rodzina królewska uczestniczyła w występie muzyka Ferenca Liszta. W tym samym roku Aleksander pojechał wraz z matką do Szwajcarii, aby podreperować swoje zdrowie. W następnym roku jego stan fizyczny uległ jeszcze większemu pogorszeniu. Kręgosłup mu się wykrzywił, a lewe ramię było wyżej niż prawe. Z powodu osłabionego kręgosłupa od 1867 roku zmuszony był do noszenia żelaznego gorsetu. To doprowadziło do uszkodzenia wątroby.
W maju 1868 roku Aleksander i jego matka wybrali się w podróż do spa St. Seine l’Abbaye niedaleko Dijon we Francji. Po powrocie do Hagi królowa Zofia zaprosiła synów z rodzin szlacheckich do grupy dyskusyjnej, aby umożliwić 17-letniemu Aleksandrowi kontakt z rówieśnikami. Po 18 urodzinach w sierpniu 1869 roku Aleksander uzyskał pozwolenie na podróż po Morzu Śródziemnym. Później przez 4 lata studiował historię i prawo konstytucyjne na Uniwersytecie w Lejdzie. Raz w tygodniu matka odwiedzała go w Lejdzie. W 1874 roku Aleksander osiadł w pałacu Kneuterdijk w Hadze. Na swojego sekretarza zatrudnił Wilhelma Jana Dominika van Dijcka (1850–1909), którego ojciec był pochodzącym z nieprawego łoża bratem przyrodnim króla Wilhelma III. W 1874 roku Aleksander podróżował po Norwegii, Rosji i Niemczech. Kolejnej zimy cierpiał na problemy zdrowotne i wyjechał do Algierii, aby zmienić klimat. Do jego innych zainteresowań, poza podróżami, należały kolekcje starych listów, manuskryptów, motyli, powozów, wina, miniatur i obrazów.
Plany małżeńskie.
Przez lata królowa Zofia próbowała znaleźć odpowiednie żony dla obu swoich synów, ale jej wysiłki nie przyniosły żadnych rezultatów. Na początku 1878 roku Aleksander podejmował zapytania o możliwe małżeństwo z księżniczką Fryderyką Hanowerską (1848–1926), ale ona wolała poślubić niemieckiego barona. We wrześniu tego samego roku król Wilhelm III ogłosił swoje zaślubiny z młodszą od niego o 41 lat księżniczką Emmą Waldeck-Pyrmont (1858–1934).
Ostatnie lata.
Latem 1880 roku Aleksander podróżował po Francji i Szwajcarii, gdy dotarła do niego informacja, że urodziła się jego przyrodnia siostra Wilhelmina. W 1881 roku chciał zostać następcą swojego wielkiego wuja na stanowisku Wielkiego Mistrza holenderskiego związku Wolnomularzy. Po wielu konfliktach został w kolejnym roku wybrany Wielkim Mistrzem. Jednakże w dniu urodzin swojej matki odmówił przewodniczenia zgromadzeniu Wolnomularzy. Wkrótce pojawiły się plotki o abdykacji, ponieważ Aleksander był bardzo rozdrażniony wszelką krytyką. W 1883 roku Aleksander, jak zwykle w rocznicę śmierci matki i brata, odwiedził królewską kryptę w Delfcie. Jego stan zdrowia pogarszał się. Wiosną 1884 roku, przyjął generała Weitzel’a w szlafroku z prześcieradłem owiniętym wokół ramion. Jego skóra była blada, prawie nie miał włosów i znacznie przybrał na wadze. Pod koniec maja Aleksander zachorował na dur brzuszny i biegunkę. Zmarł 21 czerwca 1884 roku.
17 lipca następca tronu, książę Aleksander został ostatecznie pochowany wraz ze swoją ukochaną matką w krypcie królewskiej w Delfcie.

</doc>
<doc id="1088402" url="https://pl.wikipedia.org/wiki?curid=1088402" title="George Curzon, 1. markiz Curzon">
George Curzon, 1. markiz Curzon



</doc>
<doc id="1088403" url="https://pl.wikipedia.org/wiki?curid=1088403" title="Archibald Percival Wavell, 1. hrabia Wavell">
Archibald Percival Wavell, 1. hrabia Wavell



</doc>
<doc id="1088404" url="https://pl.wikipedia.org/wiki?curid=1088404" title="Michel-Joseph de Bournonville">
Michel-Joseph de Bournonville

Michel-Joseph de Bournonville, baron de Capres (ur. 1672, zm. 1732), oficer w służbie króla Hiszpanii (Filip V Burbon), z pochodzenia Francuz.
W armii Filipa V był generałem lejtnantem. W roku 1708 został gubernatorem Gandawy w dzisiejszej Belgii (wówczas Niderlandy Austriackie).
Filip używał go w misji dyplomatycznej do Katalonii, która to prowincja popierała wrogów Filipa w wojnie o hiszpańska sukcesję. W latach 1713-1714 v był hiszpańskim posłem do Hagi i Utrechtu. Jego ówczesne zadanie miało polegać na pokrzyżowaniu planów księżnej Orsini (Madame des Ursins), szarogęszącej się na dworze madryckim, aż do momentu gdy wyganiała ja zeń nowa małżonka króla Elżbieta Farnese.

</doc>
<doc id="1088409" url="https://pl.wikipedia.org/wiki?curid=1088409" title="James Butler (2. książę Ormonde)">
James Butler (2. książę Ormonde)

James Butler (ur. 29 kwietnia 1665 w Dublinie, zm. 16 listopada 1745 w Awinionie) – brytyjski arystokrata, polityk i wojskowy pochodzenia irlandzkiego, drugi syn, ale najstarszy, który przeżył dzieciństwo, Thomasa Butlera, 6. hrabiego Ossory, i Emilii von Nassau, córki Ludwika, pana Beverweerd. Wnuk Jamesa Butlera, 1. księcia Ormonde.
Wczesne lata życia.
W 1675 r. James został wysłany na naukę do Francji. Jakość zdobywanej tam wiedzy nie satysfakcjonowała jego dziadka, który zabrał stamtąd wnuka i umieścił go w Christ Church na uniwersytecie w Oksfordzie. Przebywał tam do 1680 r., kiedy zmarł jego ojciec. James, teraz już hrabia Ossory, przebywał od tamtej pory z dziadkiem w Irlandii. W 1682 r. przeniósł się z nim do Anglii. Tam 15 lipca 1682 r. poślubił lady Anne Hyde, córkę Laurence’a Hyde’a, 1. hrabiego Rochester, i Henrietty Boyle, córki 1. hrabiego Burlington. James i Anne mieli razem jedną córkę:
Po szybkiej śmierci żony (Anne zmarła 25 stycznia 1684) James zaciągnął się do armii. W czerwcu brał udział w oblężeniu Luksemburga, ale zdążył zobaczyć tylko kapitulację twierdzy. W lipcu znalazł się ponownie u dziadka, któremu towarzyszył w wyprawie do Irlandii. Tam został pułkownikiem regimentu konnego. Po kilku miesiącach książę Ormonde został odwołany do Anglii, ale James pozostał w Irlandii, gdyż zachorował na ospę. Po przybyciu do Anglii otrzymał od nowego króla Jakuba II urząd Lorda Bedchambera. Został również wysłany do walki z rebelią księcia Monmouth, który chciał zdobyć angielską koronę.
W tym samym roku, 3 sierpnia, James poślubił swoją drugą żonę. Została nią lady Mary Somerset (zm. 19 listopada 1733), córka Henry’ego Somerseta, 1. księcia Beaufort, i Mary Capel, córki 1. barona Capel. James i Mary mieli razem syna, który zmarł w dzieciństwie, i dwie córki: Elizabeth (zm. 20 kwietnia 1750) i Mary (zm. 2 stycznia 1712), żonę Johna Ashburnhama, 1. hrabiego Ashburnham.
U boku Wilhelma III.
Po śmierci dziadka w 1688 r. James został 2. księciem Ormonde. Został również wybrany kanclerzem uniwersytetu oksfordzkiego. We wrześniu Jakub II nadał Jamesowi Order Podwiązki. Ormonde nie poparł jednak króla w nadchodzących wydarzeniach. Kilka tygodni przez śmiercią dziadka Jamesa „nieśmiertelna siódemka” wysłała list do protestanckiego stadhoudera Republiki Zjednoczonych Prowincji Wilhelma Orańskiego, aby przybył do Anglii i obalił katolickiego Jakuba II. Książę Ormonde nie darzył sympatią Jakuba II, a przez matkę związany był z Niderlandami. Po wylądowaniu księcia Orańskiego podpisał 17 listopada petycję do króla, żądającą zwołania wolnego parlamentu. 25 listopada, razem z zięciem króla, księciem Jerzym, i lordem Drumlanrigiem, uciekł do obozu Wilhelma.
Kiedy Jakub uciekł do Francji i zwołano parlament, Ormonde głosował w Izbie Lordów za ustanowieniem regencji. Większość poparła jednak przekazanie tronu księciu Oranii (jako Wilhelmowi III) i jego żonie, a córce Jakuba, Marii II. Ormonde pogodził się z tymi wynikami i podczas koronacji pary królewskiej w 1689 r. występował jako lord wielki konstabl. Wilhelm mianował go wówczas pułkownikiem regimentu konnego gwardii ("Horse Guards"). Popierał również politykę Wilhelma wobec Irlandii. Jego podpis widnieje na Act of Attainder, ogłaszającym konfiskatę wielu ziem irlandzkich.
Rok później towarzyszył królowi w jego wyprawie do Irlandii. Stał na czele regimentu Life Guards i brał udział w bitwie nad Boyne. 19 lipca przyjmował króla w swoim zamku w Kilkenny. W styczniu 1691 r. towarzyszył Wilhelmowi w jego podróży do Hagi. W tymże roku otrzymał urząd lorda namiestnika Somerset. W 1692 r. był obecny na polu bitwy pod Steenkerke, aczkolwiek nie wziął w niej bezpośredniego udziału. 29 lipca 1693 r., podczas bitwy pod Neerwinden, o mało nie stracił życia. Został wzięty do niewoli przez Francuzów i uwięziony w Namur, wkrótce został jednak wymieniony na księcia Berwick. Imię Ormonde’a pojawia się na wydanej w kwietniu 1692 r. przez Jakuba II liście osób, które nie mogą liczyć na łaskę po jego powrocie na tron.
Po takiej deklaracji Ormonde’owi nie pozostało nic innego, jak związać swój los z Wilhelmem. Z przekonań torys, książę zyskał sympatię społeczeństwa, sprzeciwiając się wyróżnianiu przez króla Holendrów. Kiedy w 1699 r. Wilhelm mianował swojego faworyta, lorda Albemarle’a, na stanowisko dowódcy 1 regimentu Life Guards, Ormonde zrezygnował ze stanowiska dowódcy 2 regimentu. Spowodowało to, że 50 członków parlamentu publicznie wyraziło dlań swe poparcie, ale także rozpoczęła się dyskusja nad ustawą zakazującą cudzoziemcom sprawowania jakichkolwiek urzędów i godności. Afera jednak szybko dobiegła końca. Ormonde pogodził się z królem i powrócił do 2 regimentu. W marciu 1702 r. był jednym z Anglików, którzy przebywali przy łożu śmierci króla, który zmarł 8 marca 1702 r.
Wojna o sukcesję hiszpańską.
Ormonde był bardzo popularny w wojsku, więc kiedy nowe ministerium królowej Anny zadecydowało o włączeniu się Anglii w wojnę o sukcesję hiszpańską, Ormonde został 20 kwietnia 1702 r. mianowany naczelnym wodzem wojsk lądowych Anglii i Holandii. Razem z flotą sir George’a Rooke’a brał udział w oblężeniu Kadyksu i bitwie morskiej w zatoce Vigo. Kadyksu nie udało się jednak zdobyć z powodu ustawicznych sporów między Ormonde’em a Rooke’em. Kiedy Rooke zdecydował, że nie pozostanie na wodach hiszpańskich na zimę, Ormonde wrócił wraz z nim do Anglii.
Obaj dowódcy zostali entuzjastycznie przyjęci w Anglii, a podczas ceremonii dziękczynnej w katedrze św. Pawła Ormonde został wyróżniony oklaskami. Królowa powołała go do Tajnej Rady, a w 1703 r. mianowała lordem namiestnikiem Irlandii. Początkowo nowy wicekról został entuzjastycznie przyjęty przez proangielski parlament. Jego rodzina miała irlandzkie korzenie i zawsze popierała sprawę protestancką. Rosnące wydatki wojenne powodowały jednak wzrost podatków, a podwładni Ormonde’a dopuszczali się licznych nadużyć. Doprowadziło to do tego, że irlandzki parlament znalazł się w konflikcie z lordem namiestnikiem. W czerwcu 1705 r. Ormonde opuścił Irlandię. Urząd lorda namiestnika został mu odebrany w kwietniu 1707 r.
Po utracie władzy przez wigów w 1710 r. Ormonde ponownie został lordem namiestnikiem i był nim do 22 września 1713 r. Jednak już w 1711 r. opuścił Irlandię. W grudniu tego roku książę Marlborough został zdymisjonowany ze wszystkich urzędów. Wkrótce potem Ormonde otrzymał rangę pułkownika 1 regimentu Gwardii Pieszej ("Foot Guards") i stanowisko naczelnego wodza armii brytyjskiej. W kwietniu 1712 r. wyjechał do Flandrii. Torysowskie ministerium, które chciało wyprowadzić Wielką Brytanię z wojny, nakazało Ormonde’owi, aby nie podejmował aktywnej współpracy z wodzem wojsk austriackich, księciem Eugeniuszem Sabaudzkim.
Zgodnie z rozkazami ministerium Ormonde nie wziął udziału w walkach z Francuzami. Otrzymał za to urząd lorda namiestnika Pięciu Portów. Związany z lordem Bolingbroke’em, był jedną z najważniejszych postaci na brytyjskiej scenie politycznej pod koniec panowania królowej Anny. Równocześnie nawiązał kontakty z przebywającymi we Francji jakobitami. Korespondował z księciem Berwick i swoim kuzynem, lordem Galmoye. Mimo to podpisał dokument proklamujący elektora hanowerskiego Jerzego Ludwika królem Wielkiej Brytanii.
Na wygnaniu.
Królowa Anna zmarła 1 sierpnia 1714 r. Elektor hanowerski, teraz już król Jerzy I, przybył do Anglii niedługo później. Początkowo wydawało się, że Ormonde pozostanie w jego łaskach, jednak 18 września został pozbawiony stanowiska naczelnego wodza armii. Wprawdzie 9 października został powołany do Tajnej Rady Irlandii, ale kilka dni później nominację wycofano. Ormonde, jako bliski współpracownik Bolingbroke’a, który był oskarżany o współpracę z jakobitami, popadł w niełaskę u króla. 21 czerwca 1715 r. wszczęto przeciw niemu procedurę impeachmentu. Mimo że za Ormonde’em przemawiało wielu zwolenników sukcesji hanowerskiej, większością 59 głosów przegłosowano usunięcie księcia z urzędów. 8 sierpnia Ormonde uciekł do Francji, gdzie spotkał się z Bolingbroke’em. 20 sierpnia jego ziemie i tytuły zostały skonfiskowane, a 26 czerwca 1716 r. przejęte przez Koronę.
Ormonde wziął aktywny udział w przygotowaniu jakobickiej rebelii w 1715 r. Książę wylądował w pobliżu Portsmouth, ale szybko przekonał się, że jego misja nie cieszy się praktycznie żadnym poparciem miejscowej ludności. Natychmiast więc powrócił do Francji. Nigdy więcej nie wrócił już do Anglii. W 1719 r. objął dowodzenie nad hiszpańską flotą, która miała przywrócić jakobickiemu pretendentowi Jakubowi III tron Anglii i Szkocji. Flota została jednak rozproszona przez sztorm u brzegów Galicji.
W 1721 r. został rezydentem przy dworze hiszpańskim. Od rządu madryckiego otrzymał pensję w wysokości 2000 pistoi. Przez krótki czas działał jeszcze na rzecz sprawy jakobickiej, ale bez powodzenia. Ostatnie lata spędził głównie w Awinionie, gdzie w 1733 r. odwiedziła go lady Mary Wortley Montagu. Książę Ormonde zmarł 16 listopada 1745 r. Jego ciało zostało przewiezione do Anglii i pochowane w rodzinnym grobowcu w kaplicy króla Henryka VII w Opactwie Westminsterskim.
Mimo że nie posiadał zdolności swojego dziadka, Ormonde stał się jedną z najważniejszych postaci swoich czasów. Przystojny, dystyngowany, szczodry i uczciwy, cieszył się wielką popularnością. Mimo tego, jak i sprawowania wysokich godności państwowych, Ormonde nigdy nie odgrywał znaczącej roli politycznej.

</doc>
<doc id="1088416" url="https://pl.wikipedia.org/wiki?curid=1088416" title="Sir Hugh Rose Island">
Sir Hugh Rose Island

Sir Hugh Rose Island często nazywana również Hugh Rose Island lub Koichowa-Bar to najbardziej na południe wysunięta wyspa Archipelagu Ritchie w Andamanach.

</doc>
<doc id="1088417" url="https://pl.wikipedia.org/wiki?curid=1088417" title="Max Klezmer Band">
Max Klezmer Band

Max Klezmer Band – krakowska grupa muzyczna założona w 1998 roku przez Maxa Kowalskiego. W twórczości formacji występują elementy muzyki etnicznej: klezmerskiej, bałkańskiej, hinduskiej oraz jazzu.

</doc>
<doc id="1088419" url="https://pl.wikipedia.org/wiki?curid=1088419" title="Demofoon">
Demofoon



</doc>
<doc id="1088420" url="https://pl.wikipedia.org/wiki?curid=1088420" title="Charles Boyle (4. hrabia Orrery)">
Charles Boyle (4. hrabia Orrery)

Charles Boyle (ur. 1674, zm. 1731) – angielski dyplomata i generał, 4. hrabia Orrery.
W służbie wojskowej osiągnął stopień generała majora piechoty. W roku 1711 był brytyjskim pełnomocnikiem na rokowaniach konferencji w Brukseli. W roku 1711 był brytyjskim posłem w Holandii (Haga), funkcję oficjalnego ambasadora pełnił jednak wówczas Thomas Wentworth, 1. hrabia Strafford.
Parał się także twórczością literacką, w 1703 roku opublikował komedię "As you find it".

</doc>
<doc id="1088422" url="https://pl.wikipedia.org/wiki?curid=1088422" title="Charles Hardinge, 1. baron Hardinge of Penshurst">
Charles Hardinge, 1. baron Hardinge of Penshurst



</doc>
<doc id="1088423" url="https://pl.wikipedia.org/wiki?curid=1088423" title="Henry Hardinge, 1. wicehrabia Hardinge">
Henry Hardinge, 1. wicehrabia Hardinge



</doc>
<doc id="1088424" url="https://pl.wikipedia.org/wiki?curid=1088424" title="Most im. Pionierów Miasta Szczecina">
Most im. Pionierów Miasta Szczecina

Most im. Pionierów Miasta Szczecina – most nad Regalicą w Szczecinie, wybudowany w latach 1999–2003. Przeprawa znacząco ułatwiła komunikację pomiędzy Prawobrzeżem a lewobrzeżną częścią miasta, odbywającą się wcześniej przez wąski Most Cłowy. Początkowo Most im. Pionierów nazwany był Mostem Nowocłowym.

</doc>
<doc id="1088426" url="https://pl.wikipedia.org/wiki?curid=1088426" title="Miejsce erogenne">
Miejsce erogenne



</doc>
<doc id="1088432" url="https://pl.wikipedia.org/wiki?curid=1088432" title="Myszka Miki i przyjaciele">
Myszka Miki i przyjaciele

Myszka Miki i przyjaciele (ang. "Mickey Mouse and Friends", 1994-1995) – amerykański serial animowany, emitowany jako składanka krótkometrażowych filmów z wytwórni Walt Disney Productions zrealizowanych w latach 30. i 40. XX w. (tzw. klasyki Disneya). Składa się z 65 odcinków, z których każdy zawiera trzy krótkie, ok. 10-minutowe części.
Wersja polska.
W Polsce serial był pokazany na antenie TVP1 w bloku "Walt Disney przedstawia" od 7 stycznia 1996 do 30 marca 1997 oraz od 6 stycznia 2002 do 6 kwietnia 2003 w czasie niedzielnej Wieczorynki. Od 19 kwietnia 2008 roku serial został ponownie wprowadzony do programu w czasie sobotniej Wieczorynki. Jest kontynuacją serii "Przygody Myszki Miki i Kaczora Donalda". Od 22 października 2014 roku serial jest emitowany w TV Puls 2 ze zmienioną kolejnością odcinków. 29 grudnia 2015 roku został wyemitowany odcinek 30 ze zmienionym dubbingiem; na końcu odcinka została wyemitowana plansza z obsadą polskiej wersji językowej. Kilka kolejnych odcinków (33, 42, 53 i 55) również zostało wyemitowanych z drugą wersją dubbingu i z tą samą planszą.
Pierwsza wersja.
Opracowanie wersji polskiej: Start International Polska
Reżyseria: Dobrosława Bałazy
Dialogi polskie:
Teksty piosenek: Marek Robaczewski 
Kierownictwo muzyczne:
Dźwięk i montaż:
Kierownictwo produkcji: Elżbieta Araszkiewicz
Udział wzięli:
i inni
Śpiewali:
Lektor: Tadeusz Borowski
Druga wersja (odc. 30, 33, 42, 53, 55, 58b).
Wersja polska: SDI Media Polska
Reżyseria: Marek Robaczewski
Tekst polski: Barbara Robaczewska
Teksty piosenek: Marek Robaczewski
Wystąpili:
Lektor: Artur Kaczmarski

</doc>
<doc id="1088433" url="https://pl.wikipedia.org/wiki?curid=1088433" title="Piórnik">
Piórnik

Piórnik – etui przeznaczone do przechowywania materiałów piśmienniczych oraz innych przyborów szkolnych. Piórniki zwykle zrobione są z materiału, plastiku, skóry lub metalu. Dawniej piórniki wykonywano z drewna. Większość posiada zamek błyskawiczny.

</doc>
<doc id="1088434" url="https://pl.wikipedia.org/wiki?curid=1088434" title="Droga wojewódzka nr 146">
Droga wojewódzka nr 146

Droga wojewódzka nr 146 (DW146) – dawna droga wojewódzka w woj. zachodniopomorskim o długości 31,4 km łącząca drogę nr 106 z drogę nr 147, wiodącą do miasta Łobez. Droga przebiegała przez powiat goleniowski i powiat łobeski, łącząc miasto Dobra i pośrednio Maszewo z Łobzem. Trasa podlegała Rejonowi Dróg Wojewódzkich w Stargardzie.
Zachodniopomorski Zarząd Dróg Wojewódzkich w Koszalinie określił ją jako drogę klasy Z.
Choć droga na całej długości pozbawiona została kategorii drogi wojewódzkiej na mocy uchwały 1932/19 Zarządu Województwa Zachodniopomorskiego z 12 listopada 2019 roku, nadal wymieniana jest w zarządzeniu Generalnego Dyrektora Dróg Krajowych i Autostrad regulującym wykaz dróg wojewódzkich oraz na stronie Zachodniopomorskiego Zarządu Dróg Wojewódzkich.

</doc>
<doc id="1088435" url="https://pl.wikipedia.org/wiki?curid=1088435" title="DW146">
DW146



</doc>
<doc id="1088438" url="https://pl.wikipedia.org/wiki?curid=1088438" title="Sir William Peel Island">
Sir William Peel Island

Sir William Peel Island, także: Peel Island – czwarta pod względem wielkości wyspa leżąca w środkowej części Archipelagu Ritchie w Andamanach.

</doc>
<doc id="1088444" url="https://pl.wikipedia.org/wiki?curid=1088444" title="Szarlejka (struga)">
Szarlejka (struga)

Szarlejka – struga w województwie śląskim, prawy dopływ Brynicy o długości 11,9 km. Przepływa przez Bytom, Radzionków i Piekary Śląskie, gdzie na odcinku około 600 metrów płynie w tunelu.

</doc>
<doc id="1088449" url="https://pl.wikipedia.org/wiki?curid=1088449" title="Zespół Börjesona-Forssmana-Lehmana">
Zespół Börjesona-Forssmana-Lehmana

Zespół Börjesona-Forssmana-Lehmana (zespół Börjesona, ang. Börjeson-Forssman-Lehman syndrome, BFLS) – rzadki zespół wad wrodzonych uwarunkowany genetycznie. Na fenotyp zespołu składają się ciężkie upośledzenie umysłowe, padaczka, hipogonadyzm, hipometabolizm, zaznaczona otyłość, obrzęk tkanki podskórnej twarzy, wąskie szpary powiekowe i duże, mięsiste (ale nie zdeformowane) małżowiny uszne. Chorują mężczyźni; u kobiet można stwierdzić łagodne objawy takie jak lekkie upośledzenie umysłowe. Udowodniono dziedziczenie choroby sprzężone z chromosomem X, i określono przyczynę schorzenia, jaką jest mutacja w genie "PHF6" kodującym białko z rodziny białek zawierających motyw palca cynkowego. Jak dotąd nieznana jest funkcja tego białka i patomechanizmy prowadzące do obrazu klinicznego zespołu. Leczenie zespołu jest objawowe, wskazana jest konsultacja genetyczna w rodzinach, w których rozpoznano przypadki choroby. Diagnostyka różnicowa zespołu Börjesona, Forssmana i Lehmana obejmuje zespoły Pradera-Williego (OMIM#176270), Coffina-Lowry’ego (OMIM#303600) oraz Bardeta-Biedla (OMIM#209900). Zespół jako pierwsi opisali Mats Börjeson, Hans Forssman i O. Lehmann w 1962 roku, stąd jego nazwa.

</doc>
<doc id="1088451" url="https://pl.wikipedia.org/wiki?curid=1088451" title="Szepenupet I">
Szepenupet I

Szepenupet I – boska małżonka Amona, córka Osorkona III i Karoaczet. Przyrodnia siostra Takelota III i Rudżamona. Urząd sprawowała w latach 754-714 p.n.e. W początkowych latach panowania Takelota III, dzieliła z nim władzę królewską oraz jednocześnie sprawowała funkcję wielkiego kapłana Amona w Tebach. W czasach wzrostu znaczenia władców kuszyckich została prawdopodobnie zmuszona do adopcji Amenardis, córki władcy kuszyckiego Kaszty, który był także ojcem faraona Pianchiego. Stopniowy wzrost znaczenia boskich małżonek, będących królewskimi córkami, ich wpływ polityczny na władców, wielkie majątki do nich należące oraz opanowanie kontroli nad najważniejszymi świątyniami Egiptu, spowodował, iż odgrywały one jedną z głównych ról, obok władcy, w polityce dynastycznej i sprawowaniu faktycznej władzy, ograniczając przy tym oraz w praktyce likwidując znaczenie arcykapłanów Amona w Tebach.
Imię własne - "Szepenupet Ukochana przez Mut"
Imię tronowe - "Ta, która obejmuje serce Amona"

</doc>
<doc id="1088452" url="https://pl.wikipedia.org/wiki?curid=1088452" title="Małżowiny uszne">
Małżowiny uszne



</doc>
<doc id="1088456" url="https://pl.wikipedia.org/wiki?curid=1088456" title="Federico Borromeo">
Federico Borromeo



</doc>
<doc id="1088457" url="https://pl.wikipedia.org/wiki?curid=1088457" title="Wydział Biotechnologii Uniwersytetu Wrocławskiego">
Wydział Biotechnologii Uniwersytetu Wrocławskiego

Wydział Biotechnologii Uniwersytetu Wrocławskiego (WB UWr) – jeden z 10 wydziałów Uniwersytetu Wrocławskiego powstały w 2006 roku w wyniku podziału Wydziału Nauk Przyrodniczych na trzy mniejsze jednostki organizacyjne i poprzez przekształcenie Instytutu Biochemii i Biologii Molekularnej. Kształci studentów na dwóch podstawowych kierunkach zaliczanych do nauk biologicznych na studiach stacjonarnych.
W ramach Wydziału Biotechnologii funkcjonuje 12 zakładów i 1 pracownia naukowa. Aktualnie zatrudnionych jest 44 pracowników naukowo-dydaktycznych (z czego 10 z tytułem profesora, 11 na stanowisku profesora zwyczajnego i nadzwyczajnego, 7 ze stopniem naukowym doktora habilitowanego, 26 adiunktów ze stopniem doktora oraz 2 asystentów z tytułem magistra).
Wydział współpracuje również z emerytowanymi profesorami, których autorytet wspiera zarówno proces dydaktyczny, jak i przede wszystkim wymianę międzynarodową.
W 2011 roku na wydziale studiowało łącznie 434 studentów, wyłącznie na studiach dziennych oraz 40 doktorantów, odbywających studia doktoranckie w ramach Wydziałowego Studium Doktoranckiego.
Historia.
Początki obecnego Wydziału Biotechnologii związane są z podjęciem w 1959 roku wspólnej decyzji władz Akademii Medycznej i Uniwersytetu Wrocławskiego dotyczącej utworzenia dwóch Katedr Biochemii na Wydziale Farmacji AM i Wydziale Nauk Przyrodniczych UWr z siedzibą w budynku Akademii Medycznej przy ul. Szewskiej 39. Organizację obu katedr powierzono prof. Wandzie Mejbaum-Katzenellenbogen. Pierwszymi pracownikami tworzącej się Katedry Biochemii UWr zostali: dr Bronisława Morawiecka i mgr Ewa Lachowicz. W następnych latach grono nauczycieli akademickich powiększyło się o magistrów: Aleksandrę Kubicz, Irenę Lorenc i Tadeusza Wilusza. W 1961 roku powołany został nowy kierunek studiów – biochemia na Wydziale Nauk Przyrodniczych UWr. W 1969 Katedra Biochemii UWr została włączona w strukturę Instytutu Botaniki UWr.
W tym samym roku władze uniwersytetu podjęły decyzję o rozpoczęciu remontu kapitalnego budynku na Tamce 2. Jednocześnie zarządzeniem ministra oświaty i szkolnictwa wyższego Katedra Botaniki oraz Katedra Biochemii zostały przekształcone w Instytut Botaniki i Biochemii. W skład tego instytutu wchodzą: Zakład Biochemii kierowany przez prof. Wandę Mejbaum-Katzenellenbogen oraz Zakład Biochemii Molekularnej kierowany przez doc. dr hab. Bronisławę Morawiecką. W roku akademickim 1972/1973 miała miejsce przeprowadzka z pomieszczeń Katedry Biochemii na Wydziale Farmacji AM do własnych pomieszczeń na Tamce 2. 
W 1973 roku zarządzenia ministra oświaty i szkolnictwa wyższego powstaje samodzielna jednostka na Wydziale Nauk Przyrodniczych UWr – Instytut Biochemii. W jego strukturze znalazły się trzy Zakłady: Biochemii, Biochemii Molekularnej i Biofizyki. W roku akademickim 1986/87 utworzono pierwszy w Polsce nowy kierunek studiów – biotechnologię. W 1991 roku zakończono nadbudowę III piętra budynku na Tamce, a także pozyskano nowe pomieszczenia w budynku przy ul. Przybyszewskiego 63/77. W latach 1999–2001 dzięki uzyskanym z Komitetu Badań Naukowych funduszom wyremontowano i zmodernizowano laboratoria w budynku przy ul. Przybyszewskiego 63/77.
Wydział Biotechnologii, jako samodzielny wydział, powstał po podziale Wydziału Nauk Przyrodniczychna trzy mniejsze wydziały: Biotechnologii, Nauk Biologicznych oraz Nauk o Ziemi i Kształtowania Środowiska, co miało miejsce 1 września 2006 roku.
Kierunki kształcenia.
Wydział Biotechnologii UWr kształci studentów na kierunku biotechnologia na studiach I stopnia (licencjackich – 3 letnich) oraz II stopnia (magisterskich uzupełniających – 2 letnich) w zakresie pięciu specjalności:
Ponadto Wydział oferuje następujące studia podyplomowe:
Możliwe jest również podjęcie studiów III stopnia na kierunku:
Wydział ma uprawnienia do nadawania następujących stopni naukowych:
Prowadzone badania.
Wydział Biotechnologii UWr prowadzi badania naukowe związane z następującymi zagadnieniami:
Współpraca ze szkołami.
W celu promowania biotechnologii jako kierunek studiów, pracownicy naukowo-dydaktyczni wydziału od 30 lat aktywnie uczestniczą w akcjach propagowania wiedzy z zakresu biotechnologii wśród młodzieży licealnej i gimnazjalnej Wrocławia i Dolnego Śląska. Wydział nawiązał formalną współpracę z 12 liceami i 3 gimnazjami. W ramach tej współpracy odbywają się:
na wydziale),
Ponadto wydział obejmuje opieką młodzież szczególnie uzdolnioną przez pomoc i zapewnienie warunków do wykonania prac eksperymentalnych w ramach Olimpiady Biologicznej.
Baza lokalowa.
Wydział Biotechnologii UWr od 2013 roku ulokowany jest na ul. Joloit-Curie 14 A nieopodal Placu Grunwaldzkiego.
Nowy, pięciokondygnacyjny obiekt posiada 11 529 m² powierzchni. Na dachu umieszczona jest nowoczesna szklarnia, oprócz niej wydział dysponuje fitotronami, co pozwala na uprawę doświadczalną roślin. Laboratoria mieszczą się w pomieszczeniach z kontrolą temperatury i wilgotności powietrza. 
Na budowaną w latach 2010–2013 nową siedzibę składa się:

</doc>
<doc id="1088460" url="https://pl.wikipedia.org/wiki?curid=1088460" title="Lord Gort">
Lord Gort



</doc>
<doc id="1088462" url="https://pl.wikipedia.org/wiki?curid=1088462" title="George Bubb-Dodington">
George Bubb-Dodington

George Bubb znany jako Bubb-Dodington (ur. 1691, zm. 28 lipca 1762) – brytyjski dyplomata.
Od roku 1717 znany jako Bubb-Dodington. W latach 1715-1717 był posłem nadzwyczajnym Wielkiej Brytanii w Madrycie. Później robił karierę w polityce. W roku 1761 uczyniony baronem Melcombe-Regis.
Jego dziennik, który stanowi dziś jedno z najwartościowszych źródeł wiedzy o epoce opublikował w roku 1784 Henry Penruddocke Wyndham.

</doc>
<doc id="1088467" url="https://pl.wikipedia.org/wiki?curid=1088467" title="4 Pułk Kirasjerów im. von Driesena (Westfalski)">
4 Pułk Kirasjerów im. von Driesena (Westfalski)

4 Pułk Kirasjerów im. von Driesena (Westfalski) - (niem. "Kürassier-Regiment von Driesen (Westfälisches) Nr. 4") pułk kawalerii niemieckiej, sformowany 19 kwietnia 1717 w Münster.
Wchodził w skład 13 Brygady Kawalerii VII Korpusu Armii Niemieckiej. Wielokrotnie podlegał reorganizacji. Został rozwiązany w 1919.

</doc>
<doc id="1088470" url="https://pl.wikipedia.org/wiki?curid=1088470" title="Naczelni dowódcy British Army">
Naczelni dowódcy British Army

Naczelny dowódca British Army w latach 1672–1904 nosił tytuł Naczelnego dowódcy Sił Zbrojnych (ang. "Commander-in-Chief of the Forces" lub po prostu "Commander-in-Chief", C-in-C). Naczelny dowódca nie zasiadał w gabinecie, a od 1870 r. podlegał ministerstwu wojny. Urząd został zniesiony w 1904 r. i zastąpiony przez szefa Sztabu Generalnego (ang. "Chief of the General Staff"), który w 1908 r. został zastąpiony przez szefa Imperialnego Sztabu Generalnego (ang. "Chief of the Imperial General Staff"). Od 1964 r. naczelnym dowódcą British Army jest szef Sztabu Generalnego.

</doc>
<doc id="1088471" url="https://pl.wikipedia.org/wiki?curid=1088471" title="Lord Dingwall">
Lord Dingwall

Lordowie Dingwall 1. kreacji (parostwo Szkocji)

</doc>
<doc id="1088472" url="https://pl.wikipedia.org/wiki?curid=1088472" title="Carancas (meteoryt)">
Carancas (meteoryt)

Carancas – chondrytowy meteoryt, który 15 września 2007 ok. 11:45 czasu lokalnego (16:45 UTC) spadł niedaleko wioski Carancas w dystrykcie Desaguadero prowincji Chucuito regionu Puno w Peru, niedaleko boliwijskiej granicy i jeziora Titicaca. W tym samym czasie, blisko 600 mieszkańców pobliskiej wsi z nieznanych przyczyn zachorowało, z objawami zmian skórnych, nudności, bólów głowy, biegunki i wymiotów. Impakt spowodował powstanie krateru o głębokości ponad 4,5 metra i średnicy 13 metrów, z wypaloną ziemią wokół. Lokalny przedstawiciel władz, Marco Limache, powiedział, że „para zaczęła wydobywać się z krateru, a cząstki skały i popiół znajdowały się w pobliżu”, gdy „cuchnące i niezdrowe” gazy wydobywały się z krateru.
20 września peruwiańscy naukowcy potwierdzili, że krater powstał w wyniku upadku meteorytu, lecz nie pojawiły się informacje na temat przyczyny zachorowań. Specjaliści od kraterów spowodowanych przez meteoryty określili zdarzenie niezwykłym i stwierdzili, że meteoryt miał przynajmniej 3 metry średnicy zanim się rozpadł. Zdaniem ekspertów szczegóły wydarzenia takie jak wrzenie wody w błotnistym kraterze przez dziesięć minut od wytworzonego ciepła nie pasowały do postawionej hipotezy. Większość meteorytów lądujących na Ziemi jest zimna, gdyż zewnętrzne warstwy wypalają się i rozpadają, zanim obiekt uderzy w ziemię.
Później potwierdzono, że meteoryt miał wysoką zawartość żelaza i posiadał właściwości magnetyczne podobne do obiektów metalicznych, co spowodowało zatrzymanie ciepła po wejściu do atmosfery. To prawdopodobnie spowodowało reakcję ze złożami arsenu w wodach gruntowych i doprowadziło do zachorowań, które w rzeczywistości były zatruciami arsenem wywołanymi wdychaniem oparów z wrzącej wody skażonej arsenem.
Upadek meteorytu i zachorowania.
Po usłyszeniu odgłosu eksplozji Peruwiańczycy zaczęli przypuszczać, że to sąsiednie Chile przypuściło atak. Miejscowi mieszkańcy dotykali błyszczące odłamki meteorytu wierząc, że mają wartość pieniężną i niedługo po tym zachorowali. Pierwsi policjanci, którzy pojawili się na miejscu, żeby zbadać miejsce zdarzenia również zachorowali.
Po zdarzeniu z 15 września 2007 roku wzrosła liczba ludzi, którzy zachorowali, co wymagało postawienia pomocniczych namiotów medycznych przy ośrodku zdrowia w Carancas. Pacjenci byli leczeni na zmiany skórne, nudności, bóle głowy, biegunki i wymioty. Doniesiono również o zdychaniu pobliskiego żywego inwentarza. Miejscowe władze podjęły decyzję o wprowadzeniu zakazu picia wody z pobliskich źródeł w obawie przed ich skażeniem i rozważyły ogłoszenie stanu wyjątkowego.
Odpowiedź rządu.
W przeciwieństwie do doniesień międzynarodowych mediów, peruwiańscy przedstawiciele rządowi od spraw zdrowia umniejszali znaczenie wydarzenia. Jorge López Tejada, Regionalny Dyrektor Zdrowia dla regionu Puno zaprzeczył istnieniu jakiejkolwiek poważnej sytuacji medycznej. Jednakże ekipa medyczna przybyła z wyposażeniem na miejsce 18 września i doniosła, że opary unoszące się z krateru spowodowały problemy zdrowotne. Wcześniej Tejada oświadczył, że policjanci mieli zawroty głowy, nudności i wymiotowali.
19 września Andina – oficjalna peruwiańska rządowa agencja informacyjna doniosła o pewnej poprawie u chorych mieszkańców. „Ludzie powracają do zdrowia, nie ma krytycznych przypadków. Łącznie około 200 ludzi miało różne objawy” oświadczył López Tejada. Przedstawiciele rządu poprosili również, aby ludzie unikali kontaktu ze „świecącym obiektem, który spadł z nieba”.
Przypuszczalne przyczyny zachorowań.
Naukowcy od początku wykluczyli promieniowanie jako przyczynę zachorowań. Renan Ramírez z peruwiańskiego Instytutu Energii Atomowej oświadczył, że problemy ze zdrowiem mogły być spowodowane przez siarkę, arsen lub inne toksyny, które mogły się uwolnić pod wpływem dużej ilości ciepła jaka powstała przy uderzeniu meteorytu. Pewne anonimowe źródła peruwiańskie zaraz po wydarzeniu potwierdziły, że był to upadek meteorytu. Następnie 18 września peruwiańscy wulkanolodzy podali, że impakt był spowodowany meteorytem chondrytowym.
Niektóre źródła początkowo wskazywały na podejrzenie przyczyny psychosomatycznej zachorowań, a niektórzy naukowcy spekulowali, że zdarzenie mogło w ogóle nie być natury pozaziemskiej. Don Yeomans, dyrektor programu NEO (Near Earth Object) w NASA Jet Propulsion Laboratory w Pasadenie w Kalifornii powiedział: „Statystycznie znacznie bardziej prawdopodobne jest, że zjawisko jest pochodzenia ziemskiego, a nie pozaziemskiego. Szkodliwe gazy, które prawdopodobnie spowodowały zachorowania wśród zaciekawionej miejscowej ludności, która przybyła, aby zobaczyć krater, wskazywałyby na aktywność hydrotermalną, taką jak na przykład miejscowa eksplozja gazu, ponieważ meteoryty nie uwalniają zapachów.”
Według geofizyka Larry’ego Grossmana z Uniwersytetu Chicagowskiego doniesienia o bardzo jasnym obiekcie na niebie oraz eksplozji odpowiadają upadkowi materiału pozaziemskiego. Raport trzech geologów z Instytutu Geofizyki w Peru został przedstawiony w czwartek, 20 września. Astrofizyk Jose Ishitsuka potwierdził impakt meteorytu.
20 września Laboratorium Rentgenowskie wydziału nauk geologicznych uniwersytetu Mayor de San Andreas w La Paz w Boliwii opublikowało raport na temat analizy małych próbek materiału zdobytego w miejscu upadku. Stwierdzono, że skład pierwiastkowy próbek odpowiada meteorytowi o typie pośrednim pomiędzy żelaznym (syderyt), a skalistym (chondryt). Wykryli żelazo, nikiel, kobalt i ślady irydu – pierwiastki charakterystyczne dla składu syderytów. Skład ilościowy krzemu, glinu potasu, wapnia, magnezu, fosforu nie odpowiada składowi ziemskich skał.
21 września uważano już, że zachorowania zostały spowodowane zatruciem arszenikiem. Luisa Macedo z peruwiańskiego Instytutu Górnictwa, Metalurgii i Geologii powiedziała, że gazy powstały w wyniku reakcji gorącej powierzchni meteorytu z podziemnymi zbiornikami wody gruntowej zatrutej arszenikiem. Naturalne złoża arsenu w wodach gruntowych są powszechne w Peru. José Ishitsuka z peruwiańskiego Instytutu Geofizyki powiedział: „Upadek rozgrzanego do wysokiej temperatury meteorytu do wody może spowodować powstanie kolumny pary”. Jednakże meteoryty o względnie niskiej temperaturze upadające na Ziemię są częstym zjawiskiem, co sprawia, że to wydarzenie jest niezwykłe.

</doc>
<doc id="1088473" url="https://pl.wikipedia.org/wiki?curid=1088473" title="Mosty i wiadukty w Toruniu">
Mosty i wiadukty w Toruniu

Mosty i wiadukty w Toruniu – obiekty inżynierskie na terenie Torunia.
Główne mosty w Toruniu to przeprawy przez Wisłę. Ponadto istnieją mosty przez Drwęcę i inne rzeki, wiadukty drogowe i kolejowe oraz przejścia dla pieszych.
Mosty przez Wisłę.
Dawny drewniany most przez Wisłę.
Toruń jako ważny cel szlaków kupieckich, leżący na bursztynowym szlaku, od początku istnienia pełnił ważny cel w przeprawach przez Wisłę. W średniowieczu wykorzystywano fakt jej szerokiego rozlania się w okolicy i wykorzystywano bród do przepraw. Jednak coraz częściej padały propozycje wybudowania stałego mostu na Wiśle.
W 1500 otwarto pierwszy znany z historii most drewniany, wychodzący na ulicę Mostową. Mimo niszczenia go przez krę co kilkanaście-kilkadziesiąt lat stale go odbudowywano. Był najdłuższym mostem drewnianym w Polsce i jednym z najdłuższych w Europie. Z racji zbudowania w 1873 roku mostu stalowego przez Wisłę w Toruniu, po zniszczeniach w 1877 roku, kiedy to spłonął, nie został odbudowany, a jego resztki rozebrano po kolejnych szkodach spowodowanych przez krę w 1879 roku.
Obecne mosty przez Wisłę.
Przez Toruń przepływa Wisła na długości 21 kilometrów, od 725 do 746 kilometra jej długości. Aktualnie w Toruniu znajdują się cztery mosty przez Wisłę: dwa w centrum (drogowy i kolejowy), most drogowy we wschodniej części miasta oraz drogowy (autostradowy) zlokalizowany na peryferiach.
Most kolejowy.
W 1873 roku otwarto pierwszy, kolejowo-drogowy most przez Wisłę – Most kolejowy im. Ernesta Malinowskiego o charakterze łukowym. Wiązało się to z budową linii kolejowej z Poznania do Olsztyna i Wystrucia. Początkowo posiadał po jednym pasie drogowym i kolejowym, konieczne więc były „mijanki” przed wjazdem. W 1934 roku zamknięto most kolejowy dla ruchu kołowego (z racji wybudowania mostu drogowego w centrum) i położono drugi tor kolejowy. Most został wysadzony w powietrze w 1939 roku przez wycofujące się wojska polskie, następnie ponownie w 1945 roku przez wycofujące się wojska niemieckie, a w 1948 roku odbudowany. W latach 80. XX wieku zamieniono pierwsze i ostatnie przęsło mostu na konstrukcje nowoczesne, płaskie. Most jest użytkowany do dziś.
Most drogowy w centrum.
W 1934 roku otwarto drugi most przez Wisłę, pierwszy drogowy – Most drogowy im. Józefa Piłsudskiego o charakterze łukowym. Pochodził on z rozebranego w 1928 roku mostu kolejowego w Opaleniu koło Kwidzyna, niepotrzebnego z powodu zmiany granic po 1918 roku i prowadzącego na skraj przyczółka, odciętego granicą od reszty kraju. Po moście 11 listopada 1934 roku uruchomiono pierwszą linię tramwajową na Podgórz, zamkniętą z racji ogromnego przeciążenia ruchu w 1984 roku. Most został wysadzony w 1939 roku przez wycofujące się wojska polskie, następnie ponownie w 1945 roku przez wycofujące się wojska niemieckie, a w 1950 roku odbudowany. W filmie "Zamach" odgrywa on rolę warszawskiego mostu Kierbedzia – już nieistniejącego. Most jest użytkowany do dziś i skupia na sobie ruch dróg krajowych: nr 15 z kierunku Inowrocławia, Poznania, Krotoszyna, Wrocławia i Olsztyna.
Zastępczo dla mostu (awaria, kataklizm) wyznaczona trasa objazdu to droga wojewódzka nr 257 (ulica Przybyszewskiego – Zagrodowa) dla potrzeb ewentualnego mostu pontonowego.
Most autostradowy.
W lipcu 1998 roku otwarto trzeci, autostradowy most przez Wisłę – Most autostradowy im. Armii Krajowej, a raczej, jedną z dwu zaprojektowanych nitek tego mostu. Dla drugiej nitki wybudowano wówczas jedynie podpory oraz rozjazdy, i zaniechano dalszej budowy. W latach 2008–2011 wybudowano drugą nitkę. Most łączy toruńską dzielnicę Czerniewice ze Złotorią i Grabowcem, a dalej z Rubinkowem, mimo że nie leży na obszarze miasta.
Zastępczo dla mostu (awaria, kataklizm) wyznaczona trasa objazdu to droga wojewódzka nr 258 (Złotoria-Silno-Karczemka) dla potrzeb ewentualnego mostu pontonowego.
Most Wschodni.
W 2004 roku władze miejskie zdecydowały o budowie nowego mostu drogowego w Toruniu. 5 października 2007 roku wojewoda kujawsko-pomorski podpisał decyzję lokalizacyjną dla mostu w ciągu ul. Wschodniej. W roku 2010 rozstrzygnięto przetarg na jego budowę, a prace budowlane rozpoczęto 5 listopada tego samego roku. Most został oddany do użytku 9 grudnia 2013 roku.
Most powstał jako konstrukcja dwuprzęsłowa o długości całkowitej 540 m (jedno przęsło ma długość 270 m). Jezdnia została podwieszona na czterech łukach o wysokości maksymalnej 50 m, opartych na przyczółkach brzegowych oraz sztucznej wyspie centralnej.
Most stał się częścią drogi krajowej nr 91 w kierunku Gdańska i Łodzi, a także fragmentem 15 kilometrowej trasy Wschodniej.
Planowane mosty przez Wisłę.
Most Zachodni – w lipcu 2019 roku władze miasta ogłosiły przetarg na opracowanie koncepcji budowy mostu zachodniego.
Mosty przez Drwęcę.
W okolicach Torunia znajduje się pięć mostów przez Drwęcę: dwa na granicy ze Złotorią oraz trzy w Lubiczu.
Pierwszy most pomiędzy Kaszczorkiem a Złotorią wybudowano w 1893 roku. Był to most drewniany, który z czasem przebudowano poprzez dodanie stalowych elementów. Posiada jeden pas drogowy (szerokości ok. 4 m) i jeden pas pieszy (szerokości ok. 1,5 m). Most jest użytkowany do dziś, ale już nie jako drogowy – jest mostem pieszym oraz fragmentem rowerowej trasy turystycznej. Stanowi zabytek jako jedyny zachowany XIX-wieczny most tego rodzaju w regionie.
Drugi most w Złotorii wybudowano w latach 70. jako most drogowy. Niestety, na skutek złych technologii okresu PRL-u w latach 90. groził zawaleniem. W 1998 roku został rozebrany i zbudowany od nowa. Czynny do dzisiaj, jest fragmentem dróg:
Pierwszy most w Lubiczu istniał od połowy XIX wieku, jako przejście graniczne między zaborcami – carską Rosją i Prusami. Łączył ulicę Pocztową w pruskim Lubiczu Dolnym z ulicą Lipnowską w carskim Lubiczu Górnym. Rozebrany w XX wieku.
Drugi most w Lubiczu istnieje wzdłuż ulicy Mostowej/Warszawskiej. Jest mostem drogowym, betonowym, dwupasmowym z dwoma pasami ruchu pieszego. Leży w ciągu drogi drogi krajowej nr 10 w kier. Bydgoszczy, Szczecina i Warszawy.
Trzeci most w Lubiczu to most kolejowy. Jest mostem stalowym, jednotorowym. Istnieje od czasu wybudowania linii kolejowej do Sierpca około 1920 roku.
W roku 2001 pomiędzy Złotorią a Lubiczem wybudowano most drogowy w ciągu drogi ekspresowej S10. Była to konstrukcja stalowa dwupasmowa. W ramach budowy autostrady A1 w latach 2010–2011 most został rozbudowany o kolejne dwa pasy i stanowi jeden z obiektów inżynieryjnych w ciągu autostrady A1 z Czerniewic do Rusocina.
Mosty przez inne rzeki.
Poza mostami przez Wisłę i Drwęcę w Toruniu znajduje się kilkadziesiąt mniejszych mostów i mostków wybudowanych przez Strugę Toruńską, Strugę Lubicką, Małą Wisłę, Martwą Wisłę, Kabel, Strugę Nieszawską, Czerwoną Wodę i inne mniejsze cieki wodne.
Wiadukty drogowe, kolejowe i estakady.
Poza wyżej opisanymi mostami przez Wisłę i Drwęcę oraz mniejszymi obiektami przez inne rzeki w Toruniu. Znajduje się tu 42 innych dużych wiaduktów drogowych i kolejowych, w tym cztery na dużych węzłach drogowych:
Przejścia dla pieszych.
W Toruniu w 2016 roku znajdowało się dwanaście podziemnych i nadziemnych przejść dla pieszych:

</doc>
<doc id="1088478" url="https://pl.wikipedia.org/wiki?curid=1088478" title="Baron Lucas">
Baron Lucas

Baronowie Lucas 1. kreacji (parostwo Anglii)
Baronowie Lucas 2. kreacji (parostwo Anglii)
Następca 12. barona Lucas: Lewis Edward Palmer

</doc>
<doc id="1088480" url="https://pl.wikipedia.org/wiki?curid=1088480" title="Bangassou">
Bangassou

Bangassou – miasto w Republice Środkowoafrykańskiej; ośrodek administracyjny prefektury Mbomou. Około 31 tys. mieszkańców (2003). Ośrodek przemysłowy. Miasto położone jest nad rzeką Bomu (Mbomou). Działa tu prom, łączący Bangassou z Demokratyczną Republiką Konga po drugiej stronie rzeki.
Miasto jest ośrodkiem administracyjnym rzymskokatolickiej diecezji Bangassou.

</doc>
<doc id="1088482" url="https://pl.wikipedia.org/wiki?curid=1088482" title="Baron Butler">
Baron Butler

Baronowie Butler 1. kreacji (parostwo Anglii)

</doc>
<doc id="1088483" url="https://pl.wikipedia.org/wiki?curid=1088483" title="Zespół dziecka-opony Michelin">
Zespół dziecka-opony Michelin

Zespół dziecka-opony Michelin (ang. Michelin tire baby syndrome, multiple benign ring-shaped skin creases) – rzadki zespół wad wrodzonych, zawdzięczający swoją niezwykłą nazwę okrężnym głębokim zmarszczkom lub bruzdom na kończynach i często także szyi dziecka, co nadaje im wygląd przywodzący na myśl maskotkę Bibendum z reklam opon samochodowych Michelin. Bruzdy te wydają się mieć związek z nadmiernie wykształconymi fałdami skórnymi w okresie płodowym; wyraźne w dzieciństwie, z czasem zanikają. Inne cechy spotykane u pacjentów z tym zespołem to:
Etiologia schorzenia jest nieznana; stwierdzano aberracje chromosomalne (perycentryczna inwersja 7q, delecja chromosomu 11) u pacjentów z fenotypem odpowiadającym temu zespołowi. Hans-Rudolf Wiedemann w 1987 roku zwrócił uwagę na podobieństwo dziecka Ewy wyobrażonego na detalu Drzwi Bernwarda w Katedrze św. Marii w Hildesheim do dzieci z zespołem dziecka-opony Michelin.

</doc>
<doc id="1088485" url="https://pl.wikipedia.org/wiki?curid=1088485" title="Mecz piłkarski Brazylia – Polska (1938)">
Mecz piłkarski Brazylia – Polska (1938)

Mecz Brazylia – Polska na MŚ 1938 był debiutem reprezentacji Polski na Mistrzostwach Świata. 
Przeciwnikiem Polaków była reprezentacja Brazylii. Selekcjoner Józef Kałuża i trener Marian Spoida zdecydowali, że na mistrzostwa pojadą ci sami zawodnicy, którzy pokonali w eliminacjach reprezentację Jugosławii. Jedyną zmianą był wyjazd na mundial Fryderyka Scherfke z Warty Poznań, który zastąpił kontuzjowanego Jerzego Wostala z AKS-u Chorzów.
Reprezentacja Polski.
Piętnastu zawodników, którzy pojechali do Francji, reprezentowało 9 różnych klubów: 
Dodatkowo Edward Madejski w trakcie mistrzostw nie był przynależny do żadnego klubu.
Walter Brom i Stanisław Baran byli powołani na mistrzostwa, pomimo tego, że nigdy wcześniej nie przywdziewali „biało-czerwonej” koszulki. Stanisław Baran zagrał swój pierwszy mecz tuż przed wybuchem wojny, natomiast Walter Brom dopiero po zakończeniu wojny, w 1947 roku.
Wśród zawodników, którzy ze względów finansowych pozostali w kraju, dwóch było zawodnikami Warty (Kazimierz Lis i Edmund Twórz), dwóch Wisły Kraków (Antoni Łyko i Bolesław Habowski), po jednym Cracovii (Józef Korbas), Pogoni Lwów (Jan Wasiewicz) i Śląska Świętochłowice (Ewald Cebula).
Przebieg spotkania.
Pierwsza połowa.
5 czerwca o godzinie 17:30 szwedzki sędzia Ivan Eklind gwizdnął po raz pierwszy. Na Stade de la Meinau zasiadało około 13,5 tys. widzów, w tym około 1000 Polaków, głównie emigrantów. Pierwszą bramkę w 18. minucie zdobył Leônidas silnym strzałem z pola karnego w samo okienko. Po pięciu minutach Ernest Wilimowski przedryblował obrońców brazylijskich, wpadł w pole karne, a tam został nieprzepisowo powstrzymany przez Algisto Lorenzato, znanego pod pseudonimem "Batatais". Do jedenastki podszedł Fryderyk Scherfke i pokonał bramkarza z Brazylii. Była to historyczna pierwsza bramka Polaków na mistrzostwach świata. Do przerwy padły jeszcze 2 bramki (strzelone przez Romeu i Perácio).
Druga połowa.
Po pierwszej połowie Polacy byli cofnięci do defensywy, jednak niedługo po rozpoczęciu drugiej połowy zaczął padać deszcz. W 53. i 59. minucie Ernest Wilimowski pokonał "Batataisa", doprowadzając do wyniku remisowego 3:3. W 71. minucie Edwarda Madejskiego pokonał Perácio. Kiedy już się wydawało, że drużyna z Ameryki Południowej zakończy ten mecz zwycięstwem, bramkę na minutę przed końcem spotkania strzelił Wilimowski, co doprowadziło do dogrywki.
Dogrywka.
Od samego początku dogrywki Brazylijczycy ruszyli na bramkę Edwarda Madejskiego. Dwie bramki w pierwszej części dogrywki zdobył Leônidas. Polskiego bramkarza pokonał kolejno w 93. i 104. minucie. W 118. minucie bramkę kontaktową strzelił ponownie Ernest Wilimowski. Biało-Czerwoni mieli jeszcze dwie szanse na bramkę. Najpierw niecelnie z rzutu wolnego uderzył Gerard Wodarz, a chwilę później Erwin Nyc trafił w poprzeczkę. Ostatecznie Polacy przegrali mecz 5:6.
Szczegóły meczu.
Nigdy w historii polskiego futbolu nie zdarzyła się sytuacja, by po czterech bramkach jednego zawodnika w meczu (Ernest Wilimowski) reprezentacja nie wygrała spotkania. Walter Brom był natomiast najmłodszym bramkarzem w historii powołanym na mundial (17 lat i 4 miesiące).

</doc>
<doc id="1088488" url="https://pl.wikipedia.org/wiki?curid=1088488" title="IMI B-300">
IMI B-300

IMI B-300 – izraelski granatnik przeciwpancerny znajdujący się w uzbrojeniu Cahalu od przełomu lat 70. i 80. XX wieku.
Konstrukcja.
Granatnik B-300 jest granatnikiem dwuczęściowym, o konstrukcji zbliżonej do francuskiego LRAC F1. Składa się z dwóch głównych elementów. Pierwszym jest krótka, gładkoprzewodowa wyrzutnia z włókna szklanego i żywicy epoksydowej, do której przymocowany jest mechanizm odpalający, przyrządy celownicze, dwa chwyty pistoletowe, dwójnóg oraz pas nośny. Drugim elementem jest pocisk rakietowy w hermetycznym pojemniku przyłączany do wyrzutni przed strzałem.
B-300 jest wyposażony w mechaniczne przyrządy celownicze składające się z muszki i szczerbiny, dodatkowo może być wyposażony w celownik optyczny. Pocisk jest odpalany elektrycznie, impuls elektryczny jest wytwarzany przy pomocy induktora.
Z granatnika B-300 można odpalić cztery rodzaje pocisków:
W 1982 roku licencję na produkcję B-300 zakupiła amerykańska firma McDonell Douglas Astronautics Company i uruchomiła produkcję jego zmodyfikowanej wersji Mk 153 SMAW.

</doc>
<doc id="1088489" url="https://pl.wikipedia.org/wiki?curid=1088489" title="Aberracje chromosomalne">
Aberracje chromosomalne



</doc>
<doc id="1088490" url="https://pl.wikipedia.org/wiki?curid=1088490" title="Kool Moe Dee">
Kool Moe Dee

Mohandas Dewese (ur. 8 sierpnia 1962 w Nowym Jorku) – amerykański raper lepiej znany pod pseudonimem Kool Moe Dee, jeden z pionierów gatunku hip-hop. Był jednym z pierwszych raperów, który zdobyli Nagrodę Grammy oraz pierwszym, który wystąpił podczas ceremonii rozdania.
Życiorys.
Początek kariery.
Kiedy Dewese uczęszczał do liceum razem ze swoimi kolegami Special K, DJ Easy Lee oraz L.A. Sunshine założył grupę Treacherous Three, która występowała na miejscowych imprezach. Grupa zadebiutowała wydanym w 1980 roku nakładem wytwórni Enjoy Records singlem "The New Rap Language". Zespół był jednym z pierwszych, który przykładał dużą wagę do technicznego pisania tekstów.
W grudniu 1981 roku doszło do jednego z największych rapowych pojedynków między Kool Moe Dee a Busy Bee Starskim. Podczas jednej z imprez organizowanych w tamtym czasie na Harlemie odbywał się konkurs pojedynków freestyleowych, w których udział brał Busy Bee. Podczas jednej z takich walk, ktoś z tłumu krzyknął "Masz szczęście, że nie startuje z tobą Kool Moe Dee", wtedy raper zdenerwował się i zaczął obrażać Dewesea. Kool Moe Dee nie chcąc zostać dłużny wszedł na scenę i rozpoczął walkę na rymy. W późniejszym wywiadzie raper powiedział:
Cała walka uznawana jest za przełomowy moment w historii całej kultury hip-hopowej oraz kluczowy moment bitew freestyleowych. Inny amerykański raper KRS-One powiedział o tym zdarzeniu:
W 1981 roku Treacherous Three podpisao kontrakt z Sugar Hill Records razem z takim grupą jak Grandmaster Flash and the Furious Five. W 1984 roku wystąpił razem ze swoim zespołem w filmie "Rytm ulicy" w reżyserii Stana Lathana. Był to pierwszy film poświęcony kulturze hip-hopowej. W tym samym roku grupa wydała swój debiutancki długogrający album zatytułowany po prostu "The Treacherous Three".
Kariera solowa.
W 1985 roku po rozpadzie The Treacherous Three, oraz po ukończeniu studiów Kool Moe Dee postanowił rozpocząć karierę solową. W 1986 roku ukazała się pierwsza solowa płyta zatytułowana "Kool Moe Dee", która zadebiutowała na 86. miejscu notowania Billboard 200 oraz 23. miejscu listy Top R&amp;B/Hip-Hop Albums. Płyta została dobrze przyjęta zarówno przez fanów jak i krytyków muzycznych. Drugie wydawnictwo "How Ya Like Me Now", które zostało wydane rok po debiutanckim albumie było najbardziej udaną płytą w całej dyskografii artysty, uplasowawszy się na 35. miejscu Billboard 200 i 4. miejscu Top R&amp;B/Hip-Hop Albums. Płyta według Recording Industry Association of America uzyskała status platynowej. Kolejny album "Knowledge Is King" ukazał się w 1989 roku i pomimo wyższych notowań płyta uzyskała tylko status złotej. W tym samym roku Kool Moe Dee wystąpił gościnnie na albumie Quincy Jonesa, "Back on the Block" obok takich raperów jak Melle Mel, Big Daddy Kane oraz Ice T. Płyta ta w 1991 roku zdobyła Nagrodę Grammy w kategorii Album of the Year, a Kool Moe Dee zdobył nagrodę Grammy w kategorii Nagroda Grammy w kategorii Best Rap Performance by a Duo or Group za utwór "Back on the Block".
Czwarty album "Funke, Funke Wisdom" ukazał się w 1991 roku i zadebiutował na 72. miejscu notowania Billboard 200 oraz 19. Top R&amp;B/Hip-Hop Albums. Na albumie pojawili się Chuck D z grupy Public Enemy oraz KRS-One. Ostatni album rapera "Interlude " ukazał się w 1994 roku lecz został słabo przyjęty przez krytyków.

</doc>
<doc id="1088492" url="https://pl.wikipedia.org/wiki?curid=1088492" title="Prawicowy autorytaryzm">
Prawicowy autorytaryzm

Prawicowy autorytaryzm (, RWA) – narzędzie pomiaru dla badaczy i jednocześnie zespół cech autorytarnych i konserwatywnych, RWA wiązana jest z tendencją jednostki do uprzedzeń.Termin RWA został wprowadzony do debaty naukowej w 1981 r. przez Boba Altemeyera w publikacji "Right-wing authoritarianism".
Historia.
Badacze przyjmowali dwa wyjaśnienia mechanizmu powstawania uprzedzeń u jednostki: pierwsze z nich skupia się na procesach zachodzących w grupach, kolejne na cechach danych osób.
Theodor Adorno i współpracownicy w pracy "Osobowość autorytarna" ("The Authoritarian Personality", 1950) wprowadzili pojęcie osobowości autorytarnej, opisując poparcie dla faszyzmu w latach 30. XX wieku. Autorytaryzm ujęty został w pracach Adorno i współpracowników z psychoanalitycznego punktu widzenia. Wskazywano wtedy na 9 cech konstytuujących osobowość autorytarną, w tym projekcyjność.
W latach 50. uprzedzenia wobec obcych rozpatrywano jako wynikające z osobowości danej osoby, szczególnie w kontekście osobowości autorytarnej. W 1954 Allport zwrócił uwagę na wspólne występowanie postaw rasistowskich i antysemickich. Adorno i współpracownicy podjęli próbę stworzenia narzędzia do pomiaru cechy, zwanego skalą F. Część podejmujących tematykę badaczy zmuszonych było w przeszłości do ucieczki z państw przyjmujących ideologię faszystowską i pragnęło zgłębić psychologiczne powody jej przyjmowania. Zwracano uwagę na uprzedzenia w stosunku do obcych, gloryfikację własnego narodu, konserwatyzm i poglądy antydemokratyczne, jak również normocentryczność (rozumianą jako bardzo silne przywiązanie do norm, w tym norm prawnych). Podejście takie spotkało się z krytyką i pod koniec dekady przestało być dominujące, ustępując sytuacyjnym i poznawczym ujęciom opisywanego problemu.
W latach osiemdziesiątych pojawiły się prace Altemeyera, wprowadzające do dyskusji termin prawicowy autorytaryzm, którego pojęcie stworzył w 1981. Badacz wiązał swoją koncepcję z możliwością wyjaśnienia psychologicznego podłoża faszyzmu. Kolejna dekada przyniosła teorię dominacji społecznej, bazującej na orientacji na dominację społeczną (termin wprowadzony w 1994 przez Pratto). Teoria dominacji społecznej wyjaśnia, czy jednostka preferuje relacje hierarchiczne, czy raczej równościowe oraz czy uważa, że osoby nienależące do jej grupy winny podporządkować się jej członkom. Sam Altemeyer nie uznawał orientacji na dominację społeczną (SDO) za odrębne zjawisko, widział w niej wariant „swojego” autorytaryzmu. W 1998 był skłonny łączyć RWA raczej z autorytarną uległością, a SDO z autorytarną dominacją, co pozwalało mu traktować te dwa pojęcia jako różne strony tego autorytaryzmu. Odrębność obu zjawisk została potwierdzona w kolejnych badaniach.
Współczesne ujęcie.
Badania wskazują, że projekcyjność (skłonność do projekcji, a więc przypisywania własnych przeżyć innym osobom) łączy się z ogólną orientacją spiskową, czyli postawą polityczną doszukującą się spisku, łączącej się ze skłonnością do paranoi dotyczącej polityki. Współcześnie odchodzi się od wymieniania projekcyjności wśród cech osobowości autorytarnej (Grzesiak-Feldman zauważa, że powraca ona w niektórych pracach podejmujących temat myślenia spiskowego, na dowód czego cytuje pracę Brudera i współpracowników z 2013 r.). Także samo pojęcie osobowości autorytarnej straciło na znaczeniu – odkryto, że spośród dziewięciu pierwotnie wyróżnianych cech, trzy wiążą się ze sobą. 
Robert Altemeyer wymienia na samym początku książki "The Authoritarian Specter" z 1996 r. następujące cechy, będące wiązkami postaw:
Altemeyer wybrał właśnie te cechy, ponieważ wiążą się ze sobą wystarczająco, by umożliwić wprowadzenie jednowymiarowego konstruktu. RWA zdefiniował natomiast jako nieunormowaną miarę zależności liniowej pomiędzy dwiema zmiennymi wymienionych wiązek postaw.
Autorytarną uległość określa jako wysoki stopień podporządkowania się autorytetom. Może do nich należeć władza bądź inne autorytety usankcjonowane w danej społeczności. Osoby nacechowane autorytarną uległością podporządkowują się wyznawanym przez siebie wartościom, głoszonym przez autorytety. Przyjmują je posłusznie, bez namysłu nad otrzymywanymi treściami, nawet jeśli chodzi o treści wewnętrznie sprzeczne (Altemeyer jako przykład podaje deklarowanie patriotyzmu i poglądów demokratycznych oraz jednocześnie nieuznawanie niektórych praw z Bill of Rights). Uznając poglądy głoszone przez autorytet za nieomylne, skłonne są zaufać osobom ogólnie niegodnym zaufania, jeśli usłyszą od nich to, co chcą usłyszeć. Ponadto potrzebują struktury, wykazują tendencję do religijności i wysoki poziom etnocentryzmu. W obrębie społeczeństwa należą do osób o podobnych lub identycznych poglądach, wobec czego rodzi się w nich przekonanie, że są to poglądy powszechne. Uznają przez to wyższość moralną i nieomylność osób o tych poglądach, w tym siebie samych. We własnej opinii są bardziej moralni i uczciwi niż inni. W podtrzymaniu tego poglądu pomaga im religijność, oferująca proste sposoby rozgrzeszenia.
Autorytarną agresję Altemeyer definiuje jako zgeneralizowaną agresywność, która kierować się może przeciwko różnym osobom, nakłada jednak ograniczenie: musi być usankcjonowana przez autorytet. Agresja i wrogość kierują się głównie ku członkom grup innych niż ta, do której należy jednostka odczuwająca wrogość, zwłaszcza grup uznawanych jako zagrażające, niespełniające standardów uznawanych przez grupę obejmującą jednostkę, wyznające inny system wartości, stanowiące zagrożenie dla wartości wyznawanych przez daną grupę. Chodzi zwykle o mniejszości, właściwie każdego rodzaju. Poproszeni o ferowanie wyroków badani wykazują surowość, podobnie jak w eksperymencie nawiązującym do badań Milgrama. Optują za twardą, wręcz represyjną kontrolą społeczną. Ich skłonność do włączania się w prześladowania może objąć członków własnej grupy. Osoby z RWA postrzegają świat jako niebezpieczny, chaotyczny, a społeczeństwo widzą na skraju zagłady. Osoby autorytarne obawiają się terroryzmu, uczestnictwa w wypadku samochodowym, AIDS i silniej reagują na zagrażające bodźce, czego dowiedli Lavine i współpracownicy. Zagrożenia sprawiają, że te osoby stają się jeszcze bardziej autorytarne. Strach wzmaga w nich agresję. Nie cenią praw człowieka dlatego, że uznają, że za przysługującymi obywatelom w demokratycznym państwie prawami skrywają się twórcy pornografii, przestępcy, osoby wykonujące aborcję. Pomimo surowego podejścia do przestępczości, winy za gwałty doszukują się w samych ofiarach przestępstwa, w opinii takich osób na przykład nieodpowiednio (wyzywająco) ubranych.
Przez konwencjonalizm Altemeyer rozumie wysoki stopień przywiązania do konwencji społecznych, co oznacza przywiązanie do norm społecznych i tradycyjnych wartości. Osoby takie zazwyczaj mają konserwatywne poglądy na ekonomię, a poglądy polityczne sytuują badanych w kręgu sympatyków prawicy. W większym stopniu chcieliby ograniczenia wolności wypowiedzi, zgromadzeń i prasy. Optują za ograniczeniem prawa do aborcji, popierają karę śmierci i zmniejszenie ograniczeń jednostki do posiadania broni. Badania RWA wykonane w USA i Kanadzie potwierdzają wyższe wyniki u osób o poglądach prawicowych niż lewicowych.
Osoby takie cechuje etnocentryzm. RWA negatywnie koreluje z otwartością, dodatnio zaś z sumiennością i ekstrawersją. Uważa się jednak, że RWA nie mierzy cech osobowości, charakteryzuje się bowiem zbytnią zmiennością i podatnością na wpływy otoczenia, dlatego mierzy raczej postawy społeczne danej jednostki. Opisywano związki prawicowego autorytaryzmu z rasizmem.
Prawicowy autorytaryzm w niektórych krajach (Czechy) częściej występuje u mężczyzn, w innych (USA) nie ma różnic związanych z płcią. Nie zależy natomiast od statusu społecznego.
Pomiar.
Do pomiaru prawicowego autorytaryzmu służy skala prawicowego autorytaryzmu ("RWA scale"), wprowadzona przez Altemeyera na miejsce wcześniejsze skali F. Ponadto samą osobowość autorytarną mierzy "Ray Directiveness scale" z 1976. Narzędziem pomiaru konserwatyzmu jest z kolei "Ray Conservatism scale". W badaniach Raya wynik w skali RWA korelował dodatnio z wynikiem w skali konserwatyzmu i ujemnie z wynikiem w skali autorytaryzmu, dlatego autor uznał go za kolejne narzędzie oceniające konserwatyzm. Skali RWA używało z powodzeniem wielu autorów zajmujących się psychologią społeczną i polityczną oraz niesprawiedliwością społeczną, stosując ją w wielu krajach i społecznościach. Początkowo traktowano RWA jednowymiarowo.
Nowe narzędzie pomiaru utworzył Duckitt. Altemeyerowej autorytarnej agresji odpowiada w ujęciu Duckitta autorytarianizm, autorytarnej uległości – konserwatyzm, konwencjonalizmowi – tradycjonalizm. Powstała w ten sposób skala ACT. W tym ujęciu traktuje się prawicowy autorytaryzm wielowymiarowo.
Autorytarianizm wiązał się głównie z wysokością preferowanych wyroków sądowych, a także z pewnymi poglądami politycznymi, jak pozytywne stanowisko w kwestii broni jądrowej i negatywne w sprawie przyjmowania uchodźców. Tradycjonalizm wiązał się z religijnością, zwłaszcza z fundamentalizmem religijnym, identyfikacją wewnątrzgrupową, sprzeciwem wobec zmian prawnych takich jak legalizacja THC. Konserwatyzm wiązano z wymaganiem od uczniów większego szacunku do nauczycieli i ogólnie ze stosunkiem do autorytetów.
Uprzedzenia a skala RWA.
W badaniach nad uprzedzeniami poszukiwano ich źródeł w dwóch różnych sferach: w samej uprzedzonej jednostce, jej cechach osobowościowych oraz w czynnikach zewnętrznych, jak pozycja społeczna. W obrębie pierwszej, długo zaniedbywanej, literatura skupia się na dwóch pojęciach. Prawicowy autorytaryzm jest obok orientacji na dominację społeczną (SDO) jedną z dwóch zmiennych związanych z rozwojem uprzedzeń. Autorytaryzm wiąże się z występowaniem uprzedzeń dotyczących między innymi Amerykanów o pochodzeniu afrykańskim bądź amerykańskim, mieszkańców dawnego ZSRR, Azjatów i aborygenów w Australii, Żydów, imigrantów m.in. w Szwecji czy Holandii, kobiet, osób orientacji homoseksualnej, chorujących na AIDS bądź osób z widoczną niepełnosprawnością, ale też gwiazd rocka, postrzeganych jako zagrożenie podobnie jak dealerzy narkotykowi. Związek autorytaryzmu z większym dystansem społecznym w stosunku do Żydów potwierdziły liczne badania z wielu krajów. W Polsce przeprowadził je zespół Bilewicza w 2013. Autorzy pokazali trójczynnikową strukturę antysemickich poglądów w Polsce, składających się z przekonania o żydowskim spisku, poglądów związanych z religią oraz związanych z holokaustem. Poglądy takie wiązały się między innymi z autorytaryzmem ocenianym narzędziem bazującym na pracach Altemeyera. Dunbar i Simonova wcześniej porównywali RWA w Czechach i USA. Potwierdzili korelację RWA z uprzedzeniami na umiarkowanym poziomie oraz z nowym rasizmem. RWA okazał się w tym badaniu lepszym predykatorem antysemityzmu niż uprzedzenia w stosunku do Żydów. Badacze wykryli też częstsze występowanie RWA u czeskich mężczyzn, wraz z poglądami antysemickimi i antyromskimi. Uważają oni, że zjawisko to dotyczyć może całego regionu wschodniej Europy. Przypisują je wpływom kulturowym, między innymi organizacjom, w których młodzi mężczyźni starają się o akceptację grupy. Podobnej zależności nie zaobserwowali w USA w stosunku do ludności czarnoskórej. Z kolei w polskich badaniach Grzesiak-Feldman prawicowy autorytaryzm korelował ze stereotypem spiskowym dotyczącym Niemców, Żydów i Rosjan, a także z teoriami spiskowymi związanymi ze zgonem księżnej Diany, z ptasią grypą czy kryzysem ekonomicznym.
Wiąże się go z wrogością w stosunku do członków innych grup oraz skłonnością do dyskryminacji. RWA stanowi silny predykator uprzedzeń i negatywnego nastawiania do przedstawicieli innych grup, zwłaszcza mniejszości. Wyjaśnienia związku między RWA a uprzedzeniami podjął się Altemeyer, zwracając uwagę na dwie cechy osób autorytarnych. Po pierwsze mają one charakterystyczny obraz świata. Często pochodzą z małych, zamkniętych społeczności, częściej wiejskich, w których panuje fundamentalizm religijny. Dzielą ludzi na członków swojej grupy albo członków grup obcych, tych ostatnich postrzegając jako źródło zagrożenia dla wartości, porządku, spójności, kontroli i stabilności społecznej. Obcy nie stanowiliby zagrożenia dla wartości wtedy, gdyby nie byli oni wystarczająco ważni, by zagrozić systemowi wartości. By go ochronić, należy więc zmniejszyć ich wpływ. Odczuwane zagrożenie wyzwala agresję i wrogość, niekoniecznie jednak przemoc. Jako drugą cechę wymienia się przekonanie o własnej wyższości. Osoba autorytarna przekonana jest zwykle o swojej moralności. Z drugiej strony cechuje się autorytarną uległością wobec autorytetu. Jeśli autorytet wskaże grupę ludzi mniej moralnych (co łączy się z rozważanym wyżej zagrożeniem dla wyznawanych wartości), osoby autorytarne chętnie to wartościowanie podejmą, przyjmą negatywne nastawienie. Będą wytykać błędy członków tamtej grupy jako potwierdzenie jej niemoralności. Badanie Whitleya z 1999 potwierdziło związek z RWA z uprzedzeniami w stosunku do Afroamerykanów i homoseksualistów, jednak jako dodatkowy czynnik, ważniejszą rolę przypisując SDO. Ogólnie SDO wpływa na powstawanie wszelkiego rodzaju uprzedzeń, a RWA tylko wobec grup potępionych przez autorytet uznawany w danej grupie. Między sobą korelują one słabo bądź umiarkowanie i na rozwój uprzedzeń wpływają, posiłkując się odrębnymi mechanizmami. Wpływ wielkiej piątki na rozwój uprzedzeń też właściwie ogranicza się do mediowanego przez RWA i SDO. Ma to istotny wpływ na generalizowanie uprzedzeń. RWA będzie odgrywać istotny wpływ jedynie na generalizację uprzedzeń związanym z postrzeganiem obcych grup jako zagrażające. Grup postrzeganych jako podporządkowane, podrzędne dotyczyć będzie inny mechanizm generalizacji stereotypu, związany z orientacją na dominację społeczną. Mogą istnieć grupy widziane stereotypowo zarówno jako zagrażające, jak i podporządkowane, w ich przypadku generalizacja stereotypu przebiegać będzie obiema drogami. Inne muszą być wobec tego skuteczne sposoby walki z uprzedzeniami. W przypadku tych związanych z RWA skuteczne będą rozwiązywanie konfliktów, podczas gdy działania mające na celu zwiększenie równości, skuteczne w przypadku SDO, nie będą tutaj działać.
Dominujący autorytaryzm.
W 1994 zespół Pratto wprowadził orientację na dominację społeczną (SDO). Sam Altemeyer w 1998 przyznał, że skonstruowane przez niego narzędzie mierzy raczej autorytarne podporządkowanie, niż dominację. Skale RWA i SDO korelowały słabo, choć SDO również łączyła się z nacjonalizmem, rasizmem, patriotyzmem, przekonaniem o wiodącej roli elit w kształtowaniu kultury i konserwatyzmem. W badaniach McFarland i Adelsona uwidoczniły się dwa rodzaje osobowości związanej z uprzedzeniami, wykazujące wysokie wyniki w skalach RWA i SDO. Konserwatywne poglądy i skłonność do uprzedzeń łączą osoby o wysokich wynikach w RWA i SDO. Różnią je między innymi przekonanie prawicowych autorytarystów o własnej dobroczynności, jak też stosunek do hedonizmu. Obie grupy wykazują negatywny stosunek do homoseksualizmu, jednak tylko RWA ewidentnie łączy się z fundamentalizmem religijnym. Prawicowi autorytaryści prezentowali podwójne standardy w ocenie przestępstw seksualnych w zależności od orientacji sprawcy, czego nie obserwowano u osób z SDO. Obie grupy mają tendencję do obwiniania ofiar gwałtów, ale mechanizm jest inny. Ponadto osoby z RWA są przeciętnie mniej zamożne i częściej zamieszkują obszary wiejskie, niż osoby zorientowane na społeczną dominację, często też pochodzą ze środowisk bardziej religijnych. Pomimo wspomnianej słabej korelacji nie ulega wątpliwości odmienność RWA i SDO. Jeśli wpływają one łącznie na jakieś zmienne, to wpływ ten jest addytywny, a nie interakcyjny. Dzieje się tak w przypadku wpływu na powstawanie uprzedzeń. Jednak prawicowy autorytaryzm uznaje się za lepszy predykator myślenia spiskowego, gdyż SDO wiąże się tylko z myśleniem spiskowym dotyczących danych obcych grup. Ograniczenie to nie dotyczy RWA.
W badaniach pojawiała się grupa osób wykazujących wysokie wyniki w obydwu skalach. Tacy ludzie wykazują szczególnie silne uprzedzenia, w agresywny sposób dążą do uzyskania władzy, nieobce jest im podejście makiawelistyczne. Tak jak ludzie wykazujący prawicowy autorytaryzm przywiązują dużą wagę do dominacji i podporządkowania, jednak to oni ustawiają się w relacjach z innymi jako strona dominująca, to inni mają się im podporządkować. Ludzie spoza ich grupy są zagrażający (co wynika z RWA) i jednocześnie gorsi, godni poniżenia (co wynika z SDO). Ludzie tacy często stają na czele grup o poglądach prawicowych, sami wyznają skrajne poglądy polityczne. Nie unikają konfliktów, które uznają za coś normalnego. Przykład stanowi popieranie przez nich wojny w Iraku. Odpowiedzialność za konflikt sytuują jednak tylko po jednej jego stronie (we wspomnianym przykładzie wspieranie terroryzmu przez Saddama Husajna, co też wynika z RWA). Ludzi takich określa się mianem dominujących autorytarian bądź "double high". Altemeyer używał także frazy "dominating right-wing authoritarians". Altemeyer wspomina o 8% dominujących autorytarian w swych badaniach.
Zastosowanie.
Grupy o różnym pochodzeniu mogą różnić się w poziomie prawicowego autorytaryzmu, na przykład Nowozelandczycy o pochodzeniu azjatyckim są bardziej tradycjonalistyczni niż ci o pochodzeniu europejskim lub Pākehā.
Prawicowy autorytaryzm i SDO pozwalają w pewnym stopniu przewidywać poglądy czy zachowania badanych. W 2017 Crowson i Brandes użyli RWA w ujęciu Duckitta i SDO do przewidzenia, jak badani głosowali w wyborach prezydenta USA (na Hillary Clinton czy Donalda Trumpa). Okazało się, że trafność przewidywań przekraczała 80%. Na Trumpa głosowały zwłaszcza osoby o wysokim wyniku autorytaryzmu i tradycjonalizmu. Ludzie o wysokim wyniku RWA byli z jednej strony bardziej konserwatywni w poglądach na politykę i ekonomię. Z drugiej strony łatwiej legitymizowali niesprawiedliwość społeczną, a nawet czyny przestępcze. W badaniu chińskim potwierdzono związek RWA i SDO z korupcją. Wyjaśnieniem może być pogląd o roli korupcji w tradycyjnej strukturze społecznej. Wyższy wynik w skali mierzącej RWA korelował także negatywnie ze skłonnością do reagowania oburzeniem moralnym, co wydaje się być mechanizmem opisanego zjawiska.

</doc>
<doc id="1088494" url="https://pl.wikipedia.org/wiki?curid=1088494" title="Jerzy Grzechnik">
Jerzy Grzechnik

Jerzy Feliks Grzechnik (ur. 3 października 1979 w Warszawie) – polski aktor i wokalista teatru muzycznego Studio Buffo w Warszawie, z którym związany jest od 2007 roku.
Życiorys.
Absolwent VI Liceum Ogólnokształcącego im. Tadeusza Reytana w Warszawie (1998). Ukończył studia II stopnia na kierunku International Business Program na Wydziale Zarządzania Uniwersytetu Warszawskiego. Uczył się w Niepublicznej Szkole Wokalnej im. J. Wasowskiego przy Ośrodku Kultury Ochoty w Warszawie, z ramienia której wyjechał na stypendium wokalne do Aero Folkehojskole w Danii.
Debiutował występem w muzycznym show w reżyserii Janusza Józefowicza "Przebojowa noc", emitowanym przez TVP1, w którym zwyciężył w kategorii „Debiutanci”. Śpiewał w chórze gospelowym Sound’n’Grace. Brał udział w licznych konkursach i przeglądach piosenki (m.in.: O.B.O.R.A. 2005, Pamiętajmy o Osieckiej 2006 i 2007, MUFKA 2007).
W 2008 zwyciężył w koncercie Debiutów 45. KFPP w Opolu, zdobywając nagrodę im. Anny Jantar za wykonanie piosenki „Nie ma jak u mamy” Wojciecha Młynarskiego. W latach 2009–2015 był wokalistą teleturnieju TVP1 "Jaka to melodia?". W 2014 uczestniczył w piątej edycji programu TVP2 "The Voice of Poland" i występował w drużynie Edyty Górniak.
Pracuje także nad własnym materiałem, pisząc słowa i melodie. Stworzył utwory, takie jak „Rajd wśród złotych łanów”, „Odcisk Warg” (duet z Natalią Krakowiak), „Ile razy"/"Weiter”, „W oczach Twych"/"Moribundo”, „Water” cy „Listy Masochisty”. W 2013 ukazała się płyta pt. "Hity Buffo Vol.2 – Jerzy Grzechnik", z nagraniami piosenek wykonywanych przez Grzechnika i pochodzących ze spektakli Teatru Studio Buffo.
Wiosną 2016 był uczestnikiem piątej edycji programu rozrywkowego Polsat "Twoja twarz brzmi znajomo". Wygrał pierwszy, ósmy i dziewiąty odcinek, wcielając się w Adele, Andreę Bocellego i Ne-Yo. Po dziewięciu odcinkach dotarł do finału, w którym wykonał piosenkę „Spectrum” z repertuaru Florence Welch (z zespołu Florence and the Machine). Zajął 3. miejsce.
W czerwcu 2017 wydał debiutancki album studyjny pt. "Przeze mnie, o mnie", zawierający 12 oryginalnych utworów i trzy piosenki w innych wersjach językowych. W grudniu zagrał w specjalnym, 2421. odcinku programu TVP2 "Familiada", występując w drużynie „artystów”. Również w 2017 wziął udział w spektaklu Radiowej Trójki pt. „Widma w Mieście Breslau” na podstawie powieści Marka Krajewskiego, w reżyserii Mariusza Malca. Prócz odegrania kilku ról skomponował i wykonał całą ścieżkę dźwiękową do spektaklu, bazując wyłącznie na swoim głosie.
W latach 2017 i 2018 wziął udział w dwóch produkcjach filmowo-teatralno-muzycznych transmitowanych przez telewizję oraz zrealizowanych przez Rochstar oraz NBP. Pierwsza z nich, o roboczym tytule "Niezłomny", opowiadała historię życia i śmierci żołnierza zakatowanego w czasach PRL-u w więzieniu na Rakowieckiej – Henryka Zagórskiego, w którego wcielił się Grzechnik. Druga to "Wolność we Krwi", historia życia członków typowej polskiej rodziny w ciągu 100 lat niepodległości Polski. Zagrał w niej rolę jednego z nestorów rodu, Piotra Poleskiego. Na przełomie 2018 i 2019 zagrał epizodyczną rolę w kilku odcinkach serialu "Na dobre i na złe".
Głos Jerzego Grzechnika można usłyszeć w kreskówkach. Śpiewa w czołówce serialu animowanego pt. "Billy Kot" oraz nagrał kilka piosenek między innymi do seriali "The Garfield Show" oraz "Sąsiedztwo Daniela Tygrysa".
W kwietniu 2020 singiel „KOCIOŁ czyli Schizy Stalkera na Kwarantannie”.
Życie prywatne.
26 maja 2016 urodziła mu się córka Katarzyna.

</doc>
<doc id="1088495" url="https://pl.wikipedia.org/wiki?curid=1088495" title="Damara">
Damara



</doc>
<doc id="1088499" url="https://pl.wikipedia.org/wiki?curid=1088499" title="Wydział Chemii Uniwersytetu Wrocławskiego">
Wydział Chemii Uniwersytetu Wrocławskiego

Wydział Chemii Uniwersytetu Wrocławskiego – jeden z 10 wydziałów Uniwersytetu Wrocławskiego, utworzony w 1995 roku z dawnego Instytutu Chemii Wydziału Matematyki Fizyki i Chemii.
Kierunki i stopnie kształcenia.
Studia licencjackie - I st.
Prowadzone są też studia w języku angielskim.
Studia magisterskie - II st.
Prowadzone są też studia w języku angielskim z dwiema specjalnościami:
Studia doktoranckie
Inne
Na Wydziale Chemii UWr prowadzone są także dwuletnie niestacjonarne studia II stopnia na kierunku chemia oraz studia podyplomowe "Analityka i diagnostyka chemiczna".
Struktura organizacyjna.
W skład Wydziału Chemii wchodzi także Gabinet Historii Chemii, osiem laboratoriów i dziewięć pracowni specjalistycznych, a pracownicy podzieleni są na 20 zespołów badawczych.
Studenci.
Studenci Wydziału Chemii UWr posiadają swój własny serwer studencki oferujący między innymi konta pocztowe, konta www oraz aktualności z wydziału. Na wydziale działa Koło Naukowe Chemików "Jeż".

</doc>
<doc id="1088505" url="https://pl.wikipedia.org/wiki?curid=1088505" title="Mieczysław Giergielewicz">
Mieczysław Giergielewicz

Mieczysław Feliks Giergielewicz herbu Topór (ur. 20 listopada 1901 w Łęczycy, zm. 13 maja 1983 w New Haven, USA) – podporucznik rezerwy piechoty Wojska Polskiego, pisarz, historyk i teoretyk literatury.
Życiorys.
W latach 1919-1923 studiował na Wydziale Filologii Polskiej Uniwersytetu Warszawskiego.
W 1934 był oficerem rezerwy 1 Pułku Piechoty Legionów w Wilnie. Podporucznik ze starszeństwem z 1 stycznia 1932 w korpusie oficerów piechoty. W 1938 przeszedł w stan spoczynku i objął stanowisko dyrektora literackiego wydawnictwa Gebethner i Wolf.
Od II wojny światowej poza krajem. W latach 1959–1970 był profesorem Uniwersytetu Pensylwanii i Polskiego Uniwersytetu na Obczyźnie (PUNO) w Londynie. Podpisał list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59).
Był wydawcą literatury romantycznej, opracowywał dzieła Juliusza Słowackiego i Adama Mickiewicza.
Autor szkicu „Drogi Mickiewicza”, monografii „Kierunki i prądy pozytywistów” oraz „Teorii literatury polskiej” wydanej w Londynie. Członek Polskiego Towarzystwa Naukowego na Obczyźnie.

</doc>
<doc id="1088506" url="https://pl.wikipedia.org/wiki?curid=1088506" title="Markiz Ormonde">
Markiz Ormonde

Hrabiowie Ormonde 1. kreacji (parostwo Irlandii)
Hrabiowie Ormonde 2. kreacji (parostwo Irlandii)
Hrabiowie Ormonde 3. kreacji (parostwo Irlandii)
Markizowie Ormonde 1. kreacji (parostwo Irlandii)
Markizowie Ormonde 2. kreacji (parostwo Zjednoczonego Królestwa)

</doc>
<doc id="1088507" url="https://pl.wikipedia.org/wiki?curid=1088507" title="Ruski kaganat">
Ruski kaganat

Ruski kaganat – nazwa stosowana w historiografii na określenie hipotetycznego tworu państwowego Rusów w IX wieku. 
Teoria o istnieniu w IX wieku państwa słowiańskiego na terenach późniejszej Rusi Kijowskiej powstała na skutek interpretacji źródeł pisanych, dotyczących tego okresu, w których na określenie wodza plemion wschodniosłowiańskich używano tytułu "chacanus", tj. kagan ("vel" chakan). W VII wieku nad ziemiami ruskimi rozciągnęło zwierzchnictwo państwo Chazarów, graniczące z Rusią od południowego wschodu. Niemniej jednak z powodu dużej odległości więzi pomiędzy Chazarami a Rusią były luźne i ograniczały się do ściągania daniny. W VIII wieku pojawiły się dogodne warunki do rozwoju państwowości ruskiej. 
Najstarsza wzmianka o ruskim kaganie pochodzi z 839 roku. Termin odnotowany został przez "Annales Bertiniani": "Wysłał również [cesarz Teofil] z nimi [ze swoimi posłami] pewne osoby, które utrzymywały, że nazywa się je, tzn. ich lud – Rhos, a których wysłał do niego [do Teofila] ich władca, mający tytuł chacanus...". Władcy Rusi Kijowskiej stosowali tytuł kagana do połowy XI wieku. W powstałej w 983 roku (na Rusi Kijowskiej panował Włodzimierz Wielki) "Księdze granic świata" nieznanego autora perskiego, który zapewne korzystał z wcześniejszych, pochodzących z VIII–IX wieku, prac geografów arabskich i środkowoazjatyckich istnieje następująca wzmianka: "Ich [Słowian wschodnich] władcę zwą rus-chakan". 
Tytuł kagan używany był przez wielkich książąt kijowskich do połowy XI wieku, niemniej pojawiał się jeszcze w tekstach XII–wiecznych. Metropolita kijowski Hilarion w swoich traktatach "Słowo o zakonie i łasce" i "Wyznanie wiary", datowanych na połowę XI wieku, nazwał kaganem Włodzimierza Wielkiego i Jarosława Mądrego. Napis na ścianie Soboru Mądrości Bożej w Kijowie "Zbaw, Panie, naszego kagana" prawdopodobnie odnosi się do panującego w Kijowie w latach 1073–1076 Światosława II. Ostatni raz książę kijowski został nazwany w źródłach pisanych kaganem przez autora pochodzącego z końca XII wieku "Słowa o wyprawie Igora". Wzmianka odnosi się do księcia Olega Michała.

</doc>
<doc id="1088511" url="https://pl.wikipedia.org/wiki?curid=1088511" title="Irmgard Möller">
Irmgard Möller

Irmgard Möller (ur. 13 maja 1947 w Bielefeld) – członkini Frakcji Czerwonej Armii (RAF).
Jako jedyna spośród czwórki uwięzionych w Stammheim przywódców RAF przeżyła próbę samobójczą w nocy 17/18 października 1977 roku. O planowaniu samobójstwa skazanych na dożywocie liderów RAF mógł wiedzieć niemiecki wywiad, który podsłuchiwał więźniów.

</doc>
<doc id="1088517" url="https://pl.wikipedia.org/wiki?curid=1088517" title="Jan Mischke">
Jan Mischke

Jan Antoni Mischke vel Mische (ur. 10 maja 1868 w Nowym Sączu, zm. 17 grudnia 1943 w Zabierzowie) – generał brygady Wojska Polskiego.
Życiorys.
Jan Antoni Mischke urodził się 10 maja 1868 roku w Nowym Sączu, w rodzinie Wirgiliusza i Kornelii Skąpskiej. W latach 1878–1882 uczęszczał do I Gimnazjum w Nowym Sączu. W latach 1882–1889 uczył się w szkołach kadetów w Wiedniu i Budapeszcie. Od 1886 roku był podchorążym w c. i k. 29 pułku piechoty w Temeszwarze, a od 1889 roku oficerem zawodowym piechoty cesarskiej i królewskiej armii. Po ukończeniu Oficerskiej Szkoły Korpuśnej w Wiedniu w 1901 roku awansowany został na kapitana I klasy i skierowany do służby w Bośni (Turla). Kapitan 2 klasy z 1905 roku, major z 1913 roku w c. i k. 20 pułku piechoty w Nowym Sączu. W czasie I wojny światowej dowódca batalionu na froncie rosyjskim, potem rumuńskim i włoskim. Od grudnia 1917 roku dowódca c. i k. 110 pułku piechoty na froncie rosyjskim. Pułkownik z 1918 roku. Z powodu choroby zdał dowództwo pułku.
1 listopada 1918 roku został mianowany dowódcą Pułku Piechoty Ziemi Wadowickiej, który w styczniu 1919 roku został przemianowany na 12 pułk piechoty. 29 kwietnia 1919 roku został formalnie przyjęty do Wojska Polskiego z zatwierdzeniem posiadanego stopnia pułkownika ze starszeństwem z dniem 1 lutego 1918 roku. Obowiązki dowódcy pułku objął dopiero 7 marca 1919 roku. Od 8 maja do 18 czerwca tego roku dowodził 12 pułkiem piechoty i Grupą Operacyjną w walkach z Ukraińcami między innymi w obronie Trembowli.
Ze względu na chorobę znalazł się w rezerwie. W 1920 roku krótko był komendantem wojennym Twierdzy Brześć. Od 10 czerwca do 17 sierpnia 1920 roku dowodził VI Brygadą Piechoty Legionów. Walczył z 1 Armią Konną Siemiona Budionnego na Wołyniu i Lubelszczyźnie oraz uczestniczył w kontruderzeniu znad Wieprza.
28 sierpnia 1920 roku objął dowództwo XXXI Brygady Piechoty, walczył na kierunku Włodawa, Drohiczyn do Nieświeża. 1 listopada 1921 roku został przeniesiony w stan spoczynku, w stopniu pułkownika. Osiadł w Krakowie. 26 października 1923 roku Prezydent RP Stanisław Wojciechowski zatwierdził go w stopniu generała brygady. Wypędzony przez Niemców z Krakowa osiadł w Zabierzowie, gdzie zmarł.

</doc>
<doc id="1088522" url="https://pl.wikipedia.org/wiki?curid=1088522" title="Herb Warmii">
Herb Warmii

Herb Warmii – Warmia jako państwo dwuczłonowe (biskupie i kapitulne) posługiwała się w swoich domenach dwoma herbami: biskupstwa warmińskiego i kapituły warmińskiej. Podobnie jak w przypadku herbów Rzeczypospolitej Obojga Narodów oba herby Warmii uważano za równorzędne i tak występują na "Mapie Świętej Warmii" wykonanej w roku 1755.
Herbem Warmii biskupiej jest biały Baranek Boży w polu czerwonym, krwawiący do kielicha, ze złotym nimbem, z chorągiewką, którą podtrzymuje uniesioną przednią nogą.
Herb Warmii kapitulnej zawiera zaś czarny półkrzyż w białym polu oraz czerwoną fromborską bramę miejską z trzema wieżami w polu złotym.
Historia.
Wizerunek baranka został umieszczony już w XIV w. na pieczęci obrazkowej. Z końca XIV w. jest baranek, który umieszczony był w zworniku na sklepieniu kościoła św. Katarzyny w Braniewie (obecnie przechowywany w zamku biskupów warmińskich w Lidzbarku Warmińskim). Baranek Boży znajduje się zarówno na herbie biskupstwa warmińskiego, jak i na sztandarze. Podczas bitwy pod Grunwaldem biskup warmiński występował po stronie Krzyżaków. Chorągiew warmińska wraz z innymi chorągwiami krzyżackimi (w liczbie 51) została zdobyta przez wojsko polsko-litewskie króla Władysława Jagiełły. Zdobyte chorągwie jako wota zawisły w katedrze wawelskiej. Jan Długosz w dziele pt. „Banderia Prutenorum” wiernie odtworzył i opisał chorągwie krzyżackie. W czasach nowszych baranka przedstawiano zwykle bez kielicha, niekiedy w postawie klęczącej, natomiast tarczę wieńczono atrybutami właściwymi tytułowi książąt.
Symbolika.
Najważniejszą symboliką herbu jest Baranek Boży (łac. "Agnus Dei") w Nowym Testamencie oznaczającego Jezusa Chrystusa. Jezus Chrystus jest prawdziwym Barankiem Bożym, który gładzi grzech świata. W liturgii Baranek Boży oznacza Chrystusa. W Eucharystii jest to jedna z części stałych mszy św., modlitwa przy wzniesieniu hostii przed komunią świętą. W sztuce symbolizuje Chrystusa i jego ofiarę odkupienia; jedno z najbardziej znanych przedstawień Baranka Bożego – Ołtarz Baranka mistycznego Huberta i Jana van Eycków.
Herb biskupstwa warmińskiego wszedł na stałe do heraldyki terytorialnej. Spełniał też wszelkie reguły heraldyki kościelnej. W pełnej wersji składał się z następujących elementów składowych: tarczy, krzyża, kapelusza pontyfikalnego, mitry, pastorału oraz dwóch sznurów, z których każdy zakończony był sześcioma chwastami. Od czasu gdy Warmia stała się archidiecezją (1992), sznury mają po dziesięć chwastów. Krzyż archidiecezjalny ma dwa ramiona. Herb ten wyrażał zarazem kościelny charakter księstwa warmińskiego i przez to jego szczególną pozycję w ramach Prus Królewskich oraz wobec trzech województw pruskich. Herb biskupstwa widniał na pieczęciach administratora diecezji i wójta krajowego, pokrywał się też z herbem miejskim stolicy biskupstwa warmińskiego – Lidzbarka Warmińskiego.
Tarcza herbowa jest czerwona. Kolor ten przypomina biskupom warmińskim o wierności Kościołowi aż do przelewu krwi. Baranek i chorągiew są koloru srebrnego, nimb jest złoty. Na chorągwi widnieje równoramienny krzyż koloru czerwonego.

</doc>
<doc id="1088525" url="https://pl.wikipedia.org/wiki?curid=1088525" title="Nautilus Pompilius">
Nautilus Pompilius

Nautilus Pompilius (ros. "Наутилус Помпилиус") – radziecka i rosyjska grupa rockowa. Powstała w Swierdłowsku (od 1991 Jekaterynburg) i działała w latach 1982–1997.
Najsłynniejsze utwory to: „Spacery po wodzie” („Прогулки по Воде”), „Chcę być z tobą” („Я хочу быть с тобой”), „Skrzydła” („Крылья”) oraz „Ostatni list” („Последнее письмо”) znany powszechnie od pierwszych słów refrenu „Goodbye America”.
W 1988 w zespole wystąpiła gościnnie Ałła Pugaczowa (chórki w piosence „Doktor twojego ciała” („"Доктор твоего тела”)" na płycie "Князь Тишины").
w 1997 roku muzyka autorstwa Nautilusa została wykorzystana w filmie reżysera Aleksieja Bałabanowa pt. "Brat".
Historia.
Grupa powstała w 1978 roku z inicjatywy Wiaczesława Butusowa i Dmitrija Umieckiego – studentów architektury. Początkowo zespół miał się nazywać „Ali Baba i czterdziestu rozbójników”, jednak w 1983 Andriej Makarow zaproponował nazwę „Nautilus”, a w 1985 Ilja Kormilcew zmienił ją na „Nautilus Pompilius”.
Na początku swojego istnienia grupa występowała na potańcówkach, wykonując covery zagranicznych rockowych hitów. W 1983 roku został nagrany debiutancki album "Переезд", inspirowany brzmieniem Led Zeppelin. Wraz z nowym albumem - "Невидимка -" muzycy odeszli od dotychczasowej muzycznej estetyki. Tworząc nowe brzmienie wzorowali się na przykładzie leningradzkich grup interesujących się w owym czasie nową falą. Ukształtowany został również ówczesny imidż grupy - czarno-białe ubrania i makijaż sceniczny utrzymany w tej samej kolorystyce. Do grupy dołączył poeta - Ilja Kormilcew, który jest autorem większości tekstów Nautilusa. Skład zespołu tworzyli w tym czasie: Wiaczesław Butusow (wokal i gitara), Dmitrij Umiecki (gitara basowa)Wiktor Komarow (klawiszowe), Aleksiej Mogilewski (saksofon, klawiszowe), Albert Potapkin (perkusja).
Grupa regularnie występowała na scenie Swierdłowskiego Rock Klubu, jednego z najpopularniejszych ośrodków muzyki rockowej w Związku Radzieckim.
Ogólnokrajową sławę w ZSRR zespół zdobył w 1986 roku, po wydaniu albumu "Разлука". Koncertował w całym kraju i za granicą.
W 1989 roku z Nautilusa odszedł współzałożyciel - Dmitrij Umiecki. Jego decyzja była spowodowana częstymi zmianami składu zespołu oraz sporami i kłótniami dzielącymi muzyków Nautilusa, które pojawiły się wraz z nadejściem sukcesu. Zaraz po tym Butusow na rok rozwiązał grupę. W 1989 roku wraz z udziałem byłego współ-lidera nagrano album "Человек без имени" (wydany w 1995)"." Umiecki do zespołu nie powrócił.
W tym samym roku Kormilcew, Butusow i Umiecki zostali uhonorowani Komsomolską Nagrodą Lenina. Kormilcew zrezygnował z wyróżnienia z uwagi na przekonania polityczne. Butusow nie pojawił się na ceremonii przyznania, a otrzymane pieniądze przekazał na cel charytatywny. Umiecki jako jedyny przyjął nagrodę.
Wraz z początkiem lat 90. i ustanowieniem nowego składu zmieniło się również brzmienie Nautilusa, większą rolę w utworach odgrywała wówczas gitara.
W 1993 roku grupa świętowała 10- lecie istnienia i z tej okazji został wydany koncertowy album "Отчёт 1983—1993." Udział w projekcie wzięły m.in. zespół Aleksieja Mogilewskiego Ассоциация, Akwarium, Nastia, Czajf i Agata Kristi, wykonując covery popularnych utworów Nautilusa.
Wiaczesław Butusow rozwiązał zespół w 1997 roku bez podania konkretnej przyczyny. Decyzję o rozpadzie podjęto podczas nagrywania ostatniego albumu grupy.
W 2008 roku Nautilus obchodził 25- lecie istnienia. Z tej okazji Butusow wraz ze swoim nowym zespołem Ju-Piter wydał dwuczęściowy tribute album - "НАУБУМ." Na pierwszą część składają się covery największych hitów Nautilusa, nagrane m.in. przez grupy takie jak Alisa, Maszina Wremieni, Piknik, Nocznyje Snajpery, Mumij Troll, a na drugą część aranżacje innych utworów zespołu wykonanych przez Ju-Pitera.
Kinematografia.
Pod koniec lat 80. muzycy grupy wzięli udział w tworzeniu krótkometrażowych filmów swierdłowskiego reżysera, Aleksieja Bałabanowa. Były to produkcje: "Kiedyś były inne czasy" (1987) - oparty na hicie Nautilusa „Spojrzenie z ekranu” („Взгляд с экрана”), "Nie mam przyjaciela" (1987) i "Nastia i Jegor" (1989).
W 1997 roku Bałabanow zaprosił Nautilusa do udziału w filmie Brat - wykorzystano w nim muzykę autorstwa Butusowa i Kormilcewa, a członków zespołu zaangażowano do ról epizodycznych (występu cameo).

</doc>
<doc id="1088526" url="https://pl.wikipedia.org/wiki?curid=1088526" title="Mamadou Balde">
Mamadou Balde



</doc>
<doc id="1088527" url="https://pl.wikipedia.org/wiki?curid=1088527" title="Dobór celowy">
Dobór celowy

Dobór celowy (dobór arbitralny) – nielosowy dobór próby respondentów do badań społecznych, polegający na ich subiektywnym doborze przez badacza, którego celem jest jednak na ogół utworzenie próby bliskiej reprezentatywnej. Dobór taki może być samodzielny albo można go dokonać poprzez odwołanie się do eksperta.
Stosuje się go m.in. w następujących przypadkach:
przy założeniu, że badacz posiada odpowiednią wiedzę o badanej populacji.
Dużym ryzykiem przy takiej próbie jest nieokreślone prawdopodobieństwo reprezentatywności, mimo że taki sposób doboru próby stosuje się nawet w sondażach przedwyborczych.

</doc>
<doc id="1088531" url="https://pl.wikipedia.org/wiki?curid=1088531" title="Parafia św. Floriana w Szymankowie">
Parafia św. Floriana w Szymankowie

Parafia św. Floriana w Szymankowie – parafia rzymskokatolicka w diecezji elbląskiej. Erygowana w 1 lipca 1986 roku.
Na obszarze parafii leżą miejscowości: Gnojewo, Lichnówki Pierwsze, Lichnówki Drugie, Starynia oraz Szymankowo. Tereny te znajdują się w gminie Miłoradz i gminie Lichnowy, w powiecie malborskim, w województwie pomorskim. 
Parafia w Szymankowie powstała z wydzielenia parafii Lichnowach oraz zniesienia parafii świętych Szymona i Judy Tadeusza w Gnojewie. Dekret erekcyjny wydał biskup gdański Tadeusz Gocłowski 1 lipca 1986 roku. 
W Gnojewie znajduje się kościół pomocniczy pw. świętych Szymona i Judy Tadeusza, wybudowany w stylu neogotyckim w 1863 roku. Parafia w Gnojewie została erygowana około roku 1338. Pierwotna gotycka budowla kościoła pochodzi z roku 1323. W latach pięćdziesiątych XX wieku została zaadaptowana na magazyn nawozów spółdzielni rolniczej. Po przemianach 1989 roku zwrócono ją Kościołowi. Obecnie prowadzi się w niej prace remontowe.

</doc>
<doc id="1088532" url="https://pl.wikipedia.org/wiki?curid=1088532" title="Cícero">
Cícero

Cícero, właśc. Cícero Casimiro Sanchez Semedo (ur. 8 maja 1986 w mieście Seia) –gwinejski piłkarz grający na pozycji napastnika.
Kariera klubowa.
Rodzice Cícero pochodzą z Gwinei Bissau, ale piłkarz urodził się już w Portugalii. Jest wychowankiem klubu UD Seia, wywodzącego się z jego rodzinnej miejscowości Seia. W 2003 roku trafił do Sportingu Braga, a rok później, w sezonie 2004/2005, zadebiutował w jego barwach w Superlidze. W rozgrywkach ligowych wystąpił jednak tylko w 8 meczach rundy jesiennej i zdobył jednego gola, w listopadowym meczu z GD Estoril-Praia (2:0).
Zimą 2005 Cícero zmienił barwy klubowe i za 3,5 miliona euro trafił do Dynama Moskwa, jako jeden z kilku piłkarzy z zaciągu portugalsko-brazylijskiego. W Premier Lidze zadebiutował 12 marca w przegranym 1:4 wyjazdowym sportkaniu z Zenitem Petersburg. W lidze wystąpił tylko w 11 spotkaniach, ale zdołał 3-krotnie pokonać bramkarzy rywali (pierwszy gol w lidze: 14 maja w przegranym 1:2 meczu z Amkarem Perm). Z Dynamem zajął 8. miejsce w lidze. W sezonie 2006, w którym Dynamo broniło się przed spadkiem, Cícero znów był rezerwowym i zdobył tylko jednego gola w Premier Lidze. W 2008 roku grał w rezerwach Dynama.
Latem 2008 roku Cícero wrócił do Portugalii i przeszedł do Vitórii Guimarães, w której zadebiutował 2 marca 2009 w meczu z Bragą (0:1). W Vitórii rozegrał 4 mecze. W 2009 roku odszedł do drugoligowego UD Oliveirense.
W 2010 roku Cícero został piłkarzem Rio Ave FC. Tam po raz pierwszy wystąpił 15 sierpnia 2010 w meczu z CD Nacional (0:1). Następnie trafił do FC Paços de Ferreira, skąd był wypożyczany do Moreirense FC i FK Astana. W 2015 przeszedł do Şanlıurfasporu.
Kariera reprezentacyjna.
W swojej karierze Cícero grał w reprezentacji Portugalii U-21, w której wystąpił 5 razy. W 2010 roku zdecydował się grać w reprezentacji Gwinei Bissau, w której wówczas zadebiutował.

</doc>
<doc id="1088533" url="https://pl.wikipedia.org/wiki?curid=1088533" title="Cicero (piłkarz)">
Cicero (piłkarz)



</doc>
<doc id="1088534" url="https://pl.wikipedia.org/wiki?curid=1088534" title="Hans-Rudolf Wiedemann">
Hans-Rudolf Wiedemann

Hans-Rudolf Wiedemann (ur. 16 lutego 1915 w Bremie, zm. 2006) – niemiecki lekarz pediatra i genetyk kliniczny.
Życiorys.
Ojciec Hansa-Rudolfa Wiedemanna był praktykującym lekarzem, a wielu członków rodzony od strony matki pracowało na uczelni. Naukę zaczął w Starym Gimnazjum w Bremie, po czym studiował medycynę na uczelniach we Fryburgu Bryzgowijskim, Monachium, Hamburgu, Lozannie i Jenie, kończąc je w 1940 roku. Z powodu słabego zdrowia nie został wcielony do wojska i mógł specjalizować się w pediatrii. Pod koniec II wojny światowej był starszym konsultantem w tej dziedzinie. Pracował w Bonn, Münster i w Krefeld, by w 1961 roku objąć katedrę pediatrii na uniwersytecie w Kilonii. Pozostał na tym stanowisku do przejścia na emeryturę w 1980 roku.
Hans-Rudolf Wiedemann obok zainteresowań zawodowych był, wraz z żoną Giselą, kolekcjonerem autografów. W 1984 roku opublikował filozoficzną rozprawę "Altersbriefe bedeutender Menschen" a w 1987 wydał zbiór poezji i listów poświęcony chorym dzieciom.
Dorobek naukowy.
Wiedemann opisał jako pierwszy wiele nieznanych wcześniej zespołów wad wrodzonych. Wprowadził do medycyny terminy zespołu Proteusza i czaszki o kształcie trójlistnej koniczyny ("Kleeblattschädel-Syndrom"). W 1961 roku jako jeden z pierwszych zaalarmował środowisko lekarskie w obliczu katastrofy talidomidowej, postulując egzogenną przyczynę malformacji kończyn dzieci.
Nazwisko Wiedemanna upamiętnia szereg eponimów określających zespoły wad wrodzonych:

</doc>
<doc id="1088536" url="https://pl.wikipedia.org/wiki?curid=1088536" title="John Dalrymple (2. hrabia Stair)">
John Dalrymple (2. hrabia Stair)

John Dalrymple, 2. hrabia Stair (ur. 1673, zm. 1747) – szkocki żołnierz i dyplomata.
Jego ojcem był John Dalrymple, 1. hrabia Stair (1648-1707)
W roku 1706 został generałem brygady, tytuł earla (hrabiego) Stair uzyskał w 1707. Gdy w 1712 Wigowie musieli odejść od władzy, on również musiał porzucić służbę.
Gdy w roku 1714 władzę przejął Jerzy I Hanowerski hrabia Stair został zaangażowany jako dyplomata. W latach 1709–1710 był brytyjskim posłem na dwór Polski-Saksonii, a w latach 1715–1720
brytyjskim ambasadorem we Francji, a w latach 1742–1743 w Holandii.

</doc>
<doc id="1088541" url="https://pl.wikipedia.org/wiki?curid=1088541" title="Paracyklotozaur">
Paracyklotozaur

Paracyklotozaur ("Paracyclotosaurus") - płaz z rzędu temnospondyli, żyjący w środkowym triasie (około 235 milionów lat temu). Pomimo że zwierzę przystosowane było do życia na suchym lądzie, większość swego życia spędzało zapewne w wodzie. Żywił się prawdopodobnie rybami. Przypuszcza się, że zaczajał się na nie na dnie zbiornika, po czym unosił głowę i otwierając paszczę, zasysał łup. Technika ta stosowana jest obecnie na przykład przez krokodyle.
Czas występowania.
Środkowy trias (235 milionów lat temu)
Miejsce występowania.
Znaleziono szczątki na terenie dzisiejszych Sydney, Indii i Południowej Afryki, które wchodziły w skład superkontynentu Gondwana.
Wymiary.
Szacuje się, że było to zwierzę mierzące 2-2,5 metra.

</doc>
<doc id="1088542" url="https://pl.wikipedia.org/wiki?curid=1088542" title="Paracyclotosaurus">
Paracyclotosaurus



</doc>
<doc id="1088543" url="https://pl.wikipedia.org/wiki?curid=1088543" title="Lois Wilson">
Lois Wilson

Lois Wilson z domu Burnham (ur. 4 marca 1891, zm. 6 października 1988) – współzałożycielka grup samopomocowych Al-Anon dla rodzin i bliskich alkoholików. Była żoną współzałożyciela Anonimowych Alkoholików Billa W.
Urodziła się w Brooklinie, przedmieściu Nowego Jorku, gdzie jej ojciec był wziętym chirurgiem i ginekologiem. Jej dziadek pastor był zwolennikiem Swedenborga i w takim typie religijności została wychowana.

</doc>
<doc id="1088544" url="https://pl.wikipedia.org/wiki?curid=1088544" title="Most drogowy im. Józefa Piłsudskiego w Toruniu">
Most drogowy im. Józefa Piłsudskiego w Toruniu

Most drogowy im. Józefa Piłsudskiego w Toruniu – most drogowy na Wiśle, w ciągu drogi krajowej nr 15 w Toruniu.
Lokalizacja.
Most łączy centrum miasta zlokalizowane na prawobrzeżu z lewobrzeżną dzielnicą Piaski.
Położenie.
Most jest położony 1,5 km w dół rzeki od Mostu kolejowego im. Ernesta Malinowskiego w Toruniu i 39.5 km w górę rzeki od Mostu fordońskiego im. Rudolfa Modrzejewskiego w Bydgoszczy.
Historia.
Decyzja o budowie mostu w tej lokalizacji zapadła w 1913 roku, gdy Toruń należał jeszcze do Królestwa Prus. W wyniku światowego kryzysu gospodarczego oraz I wojny światowej budowy tej wówczas nie zrealizowano.
Potrzebę drugiej przeprawy drogowej przez Wisłę w Toruniu dostrzegły również władze polskie, kiedy to na mocy traktatu wersalskiego Toruń został włączony do II Rzeczypospolitej i stał się stolicą województwa pomorskiego. Zapadła wówczas decyzja, że w wyniku zmiany granic, istniejący od 1909 roku most kolejowo – drogowy na Wiśle w Opaleniu pod Kwidzynem zostanie rozebrany i przetransportowany do Torunia.
Budowę mostu w Toruniu rozpoczęto na początku lat 30. XX wieku. Wzmocniono wówczas m.in. konstrukcję przęseł parabolicznych poprzez zamontowanie dodatkowych belek oraz dobudowano chodniki po obu stronach mostu. Został on oddany do użytku 11 listopada 1934 roku, natomiast rok wcześniej uruchomiono na nim linię tramwajową, która połączyła prawobrzeżną część miasta z dworcem kolejowym Toruń Główny. W tym samym czasie przeprawa zyskała imię marszałka Józefa Piłsudskiego. 7 września 1939 roku most został wysadzony przez wojsko polskie. Akcja wysadzania mostów toruńskich zaczęła się około godz. 2 w nocy. Most wysadzano dwukrotnie, gdyż pierwsza detonacja była zbyt słaba i nie zniszczyła obiektu w wystarczającym stopniu. Według niektórych źródeł druga eksplozja nastąpiła dopiero ok. godz. 10 przed południem. W czasie okupacji częściowo odbudowany przez hitlerowców, a następnie w styczniu 1945 roku wysadzony przez wycofujące się oddziały niemieckie. W 1950 roku ponownie odbudowany wraz z linią tramwajową, którą zamknięto w 1984 roku.
W okresie Polski Ludowej, do połowy lat 80. przeprawa znajdowała się w ciągu drogi państwowej nr 36 i drogi międzynarodowej E16.
W 2007 roku most zyskał iluminację.
Most znajduje się w tzw. strefie ochrony konserwatorskiej.
Remonty mostu.
W 1992 roku wyremontowano m.in. nawierzchnię przeprawy i zdemontowano torowisko tramwajowe istniejące z przerwami od 1934 roku, natomiast w latach 2002–2004 odnowiono stalowe kratownice.
W marcu 2020 roku rozpoczęto modernizację i rozbudowę mostu. 
Filmy.
Na moście nakręcono sceny do filmów: „Ludzie Wisły” Aleksandra Forda (1938), „Zamach” Jerzego Passendorfera (1959), „Kolorowe pończochy” Janusza Nasfetera (1960) i serialu „Czterej pancerni i pies” (1966).

</doc>
<doc id="1088545" url="https://pl.wikipedia.org/wiki?curid=1088545" title="Bhagawad-gita">
Bhagawad-gita



</doc>
<doc id="1088548" url="https://pl.wikipedia.org/wiki?curid=1088548" title="Bethanien">
Bethanien

Bethanien – miasto w Namibii, w regionie !Karas. Około 5170 mieszkańców (dane szacunkowe na rok 2013). Ośrodek przemysłowy.

</doc>
<doc id="1088553" url="https://pl.wikipedia.org/wiki?curid=1088553" title="Most autostradowy im. Armii Krajowej">
Most autostradowy im. Armii Krajowej

Most autostradowy im. Armii Krajowej koło Torunia – most drogowy na Wiśle, w ciągu autostrady A1 i drogi ekspresowej S10 w sąsiedztwie Torunia.
Lokalizacja.
Most, znajdujący się w pobliżu dzielnicy Czerniewice, łączy zlokalizowaną na lewobrzeżu gminę Wielka Nieszawka (Brzoza) z prawobrzeżną gminą Lubicz (Złotoria, Grabowiec). Położony jest 45 km w dół rzeki od mostu im. Edwarda Śmigłego-Rydza we Włocławku i 6 km w górę rzeki od mostu gen. Elżbiety Zawackiej w Toruniu.
Historia.
Budowę mostu rozpoczęto w 1992 i kontynuowano do 1998. Pierwszą, wschodnią nitkę (z wybudowanymi blisko niej podporami nitki zachodniej, lecz jeszcze bez przęseł) otwarto 1 lipca 1998. Przetarg na wykonanie mostu wygrały w 1992 dwie firmy, tworząc spółkę jawną. Były to Zakłady Budownictwa Mostowego Przedsiębiorstwo Państwowe z Warszawy (dawne PRK-15) i firma Inkom z Pszczyny. W 1995 firma Inkom została zastąpiona przez Szczecińskie Przedsiębiorstwo Budownictwa Przemysłowego (ESPEBEPE), ze Szczecina. Technologię sprężania zakupiono w szwajcarskiej firmie VSL Ltd, która dostarczyła liny do sprężania i pracownika, pod którego nadzorem wykonywano roboty sprężające. Łożyska zakupiono w szwajcarskiej firmie Mageba. Pozostałe roboty wykonały polskie firmy. Most budowano nowoczesną metodą nasuwania podłużnego przęseł z dwu stron ku sobie nad terenami zalewowymi, a trzy przęsła główne nad korytem Wisły metodą wspornikową (nawisową) (przy rozpiętości przęseł głównych wynoszącej 130 metrów), stosując specjalny sprzęt budowlany sprowadzony ze Szwecji. Jest to pierwszy most w Polsce budowany tą metodą. W lipcu 2008 podpisano umowę (z Gdańsk Transport Company) na budowę odcinka autostrady A1 od Nowych Marz do Czerniewic. Budowa ta obejmowała także wykonanie drugiej nitki mostu w Czerniewicach i zakończyła się w październiku 2011.
Bieżące użytkowanie.
Most jest użytkowany w ruchu tranzytowym i lokalnym i stanowi część płatnej autostrady A1 z Gdańska przez Toruń, Łódź do Piotrkowa Trybunalskiego (budowa na trasie do Częstochowy, dalszy istniejący odcinek prowadzi przez Gliwice i Gorzyczki do granicy państwowej) oraz drogi ekspresowej S10.
Węzły drogowe.
Most posiada wjazdy na czynnych węzłach drogowych:

</doc>
<doc id="1088556" url="https://pl.wikipedia.org/wiki?curid=1088556" title="Nowy Testament w przekładzie Stanisława Murzynowskiego">
Nowy Testament w przekładzie Stanisława Murzynowskiego

Nowy Testament w przekładzie Stanisława Murzynowskiego, także Nowy Testament królewiecki – protestancki przekład Nowego Testamentu na język polski, zainicjowany przez luteranów. Było to pierwsze polskie tłumaczenie Nowego Testamentu, jednocześnie pierwszy NT wydany drukiem i pierwszy polski przekład ksiąg biblijnych dokonany na podstawie języków oryginalnych. Pełny przekład Nowego Testamentu ukazał się w roku 1553.
Pełny tytuł: "TESTAMENT NOVVY ZVPEŁNY. Z Greckiego ięzyka na Polski przelożony / i wykładem krotkiem obiaśniony. Wczym wszystkiem dokładano śię Laćińskiego / i na kilka inszych ięzykow przełożenia / i ktemu Starych i Nowych pisma świętego Doctorow. Przytem przydana iest nauka czytania i pisania ięzyka Polskiego / ku tym kśięgam i inszem pożyteczna / J Regestr naleźienia Ewangeljiei i Epistoły na niedźielę i święta insze przes rok / i na wykład Mattheusza świętego".
Opis.
W roku 1525 Albrecht Hohenzollern (1490–1568) ogłosił luteranizm religią państwową w Prusach. W roku 1544, już jako władca świecki, nakazał on poddanym mu Polakom czytanie Pisma Świętego w ich języku. Ponieważ jednak nie było żadnego przekładu Pisma Świętego w języku polskim, powierzył to zadanie działaczowi reformacyjnemu i drukarzowi Janowi Seklucjanowi (zm. 1578). Do wykonania przekładu Seklucjan zaangażował studenta Uniwersytetu w Wittenberdze Stanisława Murzynowskiego (1528–1553).
Stanisław Murzynowski w pracy nad przekładem wykorzystał tekst grecki Novum Instrumentum omne (1516) opracowany przez Erazma z Rotterdamu oraz wersję łacińską i kilka innych przekładów narodowych. Tłumaczenie najpierw Ewangelii według Mateusza, a następnie czterech ewangelii ukazało się w 1551 r. w Królewcu, nakładem Jana Seklucjana w drukarni Aleksandra Augezdeckiego. Rok później ten sam wydawca opublikował Dzieje i Listy, a w roku 1553 cały Nowy Testament w przekładzie Stanisława Murzynowskiego.
Kodeks oprócz Nowego Testamentu zawierał dedykację dla króla Zygmunta Augusta, przedmowę dla czytelników autorstwa Jana Seklucjana, orthographię polską, opracowanie "De autoritate Verbi Dei" oraz spis znaków.
W latach 2007 i 2008 w ramach serii wydawniczej Biblia Slavica opublikowano reedycję Nowego Testamentu Murzynowskiego. Podstawą tego wydania były cztery Ewangelie z roku 1551 oraz część druga Nowego Testamentu z roku 1552, obejmująca Dzieje Apostolskie, Listy oraz Apokalipsę (ze zbiorów Biblioteki Kórnickiej PAN).
Upamiętnienie.
W styczniu 2018 roku w Rokiciu koło Płocka przy kościele św. Piotra i Pawła odsłonięto pomnik pierwszego polskiego Nowego Testamentu w przekładzie Stanisława Murzynowskiego. Na jednym z boków pomnika znajduje się oryginalne tłumaczenie Ośmiu Błogosławieństw. Pomnik ufundowali mieszkańcy wsi Murzynowo skąd pochodziła rodzina Stanisława Murzynowskiego. Autorem projektu oraz jego wykonawcą był prof. Karol Badyna z Pracowni Rzeźby w Krakowie.

</doc>
<doc id="1088558" url="https://pl.wikipedia.org/wiki?curid=1088558" title="Wydział Filologiczny Uniwersytetu Wrocławskiego">
Wydział Filologiczny Uniwersytetu Wrocławskiego

Wydział Filologiczny Uniwersytetu Wrocławskiego (WF UWr) – jeden z 10 oraz drugi pod względem liczby studentów wydział Uniwersytetu Wrocławskiego. Powstał w 1950 roku w wyniku reorganizacji Wydziału Humanistycznego i podzielenia go na wyżej wymieniony oraz Wydział Filozoficzno-Historyczny. Kształci studentów na czterech podstawowych kierunkach zaliczanych do nauk humanistycznych, na studiach stacjonarnych oraz niestacjonarnych.
Wydział Filologiczny jest jednostką interdyscyplinarną. Dzieli się na 8 instytutów oraz katedrę (filologii niderlandzkiej, judaistyki). Aktualnie zatrudnionych jest 372 pracowników naukowo-dydaktycznych (z czego 33 z tytułem profesora, 57 na stanowisku profesora zwyczajnego i nadzwyczajnego, 9 adiunktów ze stopniem naukowym doktora habilitowanego, 246 adiunktów ze stopniem doktora oraz 17 asystentów z tytułem magistra).
Według stanu na koniec 2011 roku na wydziale studiuje łącznie 7752 studentów studiów I i II stopnia (5109 na studiach dziennych i 2643 na studiach zaocznych) oraz 302 doktorantów, odbywających studia doktoranckie w ramach Wydziałowego Studium Doktoranckiego.
Historia.
Wydział Filologiczny Uniwersytetu Wrocławskiego wywodzi się z Wydziału Humanistycznego, jednego z sześciu uniwersyteckich wydziałów wspólnego zespołu Uniwersytetu i Politechniki Wrocławskiej, założonego w 1945 roku na fundamentach dawnego "Friedrich-Wilhelms Universität zu Breslau". W 1952 roku Wydział Humanistyczny przekształcono i podzielono na dwie odrębne jednostki naukowo-dydaktyczne: Wydział Filologiczny i Wydział Filozoficzno-Historyczny.
Kierunki kształcenia.
Poszczególne kierunki studiów prowadzone są przez wchodzące w skład Wydziału instytuty i katedry.
Również studia podyplomowe prowadzone są, podobnie jak licencjackie i magisterskie, przez poszczególne jednostki naukowo-dydaktyczne.
Możliwe jest również podjęcie studiów III stopnia w Studium Doktoranckim Wydziału Filologicznego.
Wydział Filologiczny prowadzi następujące kierunki studiów oraz specjalizację:
Wydział ma uprawnienia do nadawania następujących stopni naukowych:
Struktura organizacyjna.
Instytut Dziennikarstwa i Komunikacji Społecznej.
Instytut Dziennikarstwa i Komunikacji Społecznej UWr dzieli się na 5 zakładów:
Instytut Filologii Angielskiej.
Instytut Filologii Angielskiej UWr dzieli się na 5 zakładów i 7 pracowni naukowych:
Pracownie
Instytut Filologii Germańskiej.
Instytut Filologii Germańskiej UWr dzieli się na 10 zakładów i 7 pracowni naukowych:
W skład Instytutu wchodzi również sześć pracowni badawczych oraz biblioteka instytutu.
Instytut Studiów Klasycznych, Śródziemnomorskich i Orientalnych.
Instytut Studiów Klasycznych, Śródziemnomorskich i Orientalnych UWr dzieli się na 5 zakładów:
W Instytucie działają też 3 pracownie:
W skład Instytutu wchodzą również Szkoła Języków Antycznych i Orientalnych, Ośrodek Badań nad Historią i Kulturą Żydów z Południowej Wielkopolski w Ostrowie Wielkopolskim oraz instytutowa biblioteka.
Instytut Filologii Polskiej.
Instytut Filologii Polskiej UWr dzieli się na 13 zakładów i 5 pracowni badawczych:
Pracownie:
Instytut Filologii Romańskiej.
Instytut Filologii Romańskiej UWr dzieli się na 3 zakłady i pracownię badawczą:
Pracownia
Instytut Filologii Słowiańskiej.
Instytut Filologii Słowiańskiej UWr dzieli się na 6 zakładów:
Instytut Informacji Naukowej i Bibliotekoznawstwa.
Instytut Informacji Naukowej i Bibliotekoznawstwa UWr dzieli się na 4 zakłady:
Katedra Filologii Niderlandzkiej im. Erazma z Rotterdamu.
Katedra Filologii Niderlandzkiej UWr dzieli się na 3 zakłady i 2 pracownie badawcze:
Pracownie:

</doc>
<doc id="1088561" url="https://pl.wikipedia.org/wiki?curid=1088561" title="Danny (piłkarz)">
Danny (piłkarz)

Danny, właśc. Daniel Miguel Alves Gomes (ur. 7 sierpnia 1983 w Caracas, Wenezuela) – piłkarz portugalski grający na pozycji ofensywnego pomocnika. Posiada także obywatelstwo wenezuelskie.
Kariera klubowa.
Danny urodził się w stolicy Wenezueli, Caracas. W młodym wieku wyjechał z rodzicami na portugalską wyspę Maderę. Tam też rozpoczął piłkarskie treningi w klubie CS Marítimo z miasta Funchal. Do kadry pierwszego zespołu trafił w sezonie 2001/2002 i wtedy też zadebiutował w Superlidze. W swoim debiutanckim sezonie wystąpił w 20 spotkaniach i zdobył 5 goli w lidze, a wyspiarski zespół zajął 6. miejsce w lidze. Sezon 2002/2003 także rozpoczął w Marítimo, ale w jego połowie za 2,1 miliona euro trafił do ówczesnego mistrza kraju, Sportingu. Wobec nadmiaru ofensywnych graczy miał małe szanse na grę w wyjściowej jedenastce i wystąpił zaledwie w 3 ligowych meczach i zajął ze Sportingiem 3. pozycję w lidze. Na sezon 2003/2004 Danny powrócił do Marítimo i przeszedł tam na zasadzie rocznego wypożyczenia. Miał pewne miejsce w składzie i doprowadził ten klub do 6. lokaty w Superlidze. Po sezonie wrócił do Sportingu, w którym zaliczył 9 spotkań w rundzie jesiennej.
Zimą 2005 roku za 3 miliony euro Danny został sprzedany do rosyjskiego Dynama Moskwa, jako jeden z kilku piłkarzy z zaciągu portugalsko-brazylijskiego. W Premier Lidze zadebiutował 12 marca w przegranym 1:4 wyjazdowym meczu z Zenitem Petersburg. W Dynamie wywalczył miejsce w wyjściowej jedenastce i zdobył 4 gole przyczyniając się do 8. miejsca w Premier Lidze. Został też uznany najlepszym piłkarzem klubu w sezonie. W 2006 roku wspomógł zespół Dynama w walce o utrzymanie w lidze – jego dorobek bramkowy to 2 gole.
25 sierpnia 2008 za 30 milionów euro został kupiony przez Zenit Petersburg. Zenit ustanowił zarazem rekord transferowy w lidze rosyjskiej. Poprzedni rekord należał do ekipy Dynama Moskwa, która w maju 2005 kupiła za 16 milionów euro Maniche'a.
Danny w nowym klubie zadebiutował 29 sierpnia roku w wygranym 2:1 meczu o Superpuchar Europy z Manchester United, w którym strzelił jedną z bramek. W czerwcu 2011 roku Portugalczyk podpisał nowy czteroletni kontrakt z klubem. Jednak w lutym 2012 roku, doznał kontuzji kolana, która wykluczyła go z gry na dłuższy czas i pozbawiła niemal pewnego powołania na Euro 2012. Krótko po tym jak do rezerw odesłany został Igor Denisow, Danny został mianowany kapitanem drużyny. W 2015 roku zapowiadał opuszczenie drużyny po wygaśnięciu kontraktu, jednak ostatecznie na początku czerwca 2015 roku podpisał nowy dwuletni kontrakt z rosyjską ekipą. W latach 2015-2017, odgrywał już mniejszą rolę w drużynie w efekcie czego zdecydował się odejść z klubu po wygaśnięciu kontraktu.
27 czerwca 2017 roku Slavia Praga ogłosiła podpisanie kontraktu z byłym reprezentantem Portugalii.
Kariera reprezentacyjna.
Danny ma za sobą występy w młodzieżowej reprezentacji Portugalii U-21. W 2004 roku został powołany do kadry olimpijskiej na Igrzyska Olimpijskie w Atenach, na których Portugalia nie osiągnęła sukcesu. 5 sierpnia 2008 zadebiutował w seniorskiej reprezentacji w wygranym meczu 5:0 z Wyspami Owczymi zagrał 5 minut. W 2010 roku został powołany przez selekcjonera Carlosa Queiroza do kadry na Mistrzostwa Świata w Piłce Nożnej 2010. Podczas turnieju rozgrywanego w Republice Południowej Afryki rozegrał 3 mecze, w tym pełne 90 minut w spotkaniu przeciwko Brazylii. Podczas eliminacji do Mistrzostw Europy 2012 zdobył dwie bramki w meczach przeciwko Cyprowi. Były to jego ostatnie trafienia w narodowych barwach, ostatni mecz w kadrze rozegrał 29 marca 2016 roku przeciwko Belgii.

</doc>
<doc id="1088562" url="https://pl.wikipedia.org/wiki?curid=1088562" title="Daniel Miguel Alves Gomes">
Daniel Miguel Alves Gomes



</doc>
<doc id="1088568" url="https://pl.wikipedia.org/wiki?curid=1088568" title="David Lucas">
David Lucas

David Lucas (ur. 23 listopada 1977 roku w Preston) – angielski piłkarz występujący na pozycji bramkarza w Fleetwood Town.
Kariera klubowa.
David Lucas zawodową karierę rozpoczynał w 1994 roku w zespole Preston North End. Występował tam przez dziesięć lat, w trakcie których rozegrał 123 ligowe pojedynki. W międzyczasie był wypożyczany do innych klubów - dwa razy do Darlington, raz do Scunthorpe United i dwa razy do Sheffield Wednesday. W drużynie popularnych "Sów" Lucas zrobił dobre wrażenie i 1 czerwca 2004 roku zespół ten pozyskał angielskiego golkipera na stałe. Działacze Sheffield Wednesday zapłacili za wychowanka Preston North End 100 tysięcy funtów, a Lucas wygrał z nowym klubem rozgrywki The Championship.
Następnie Anglik za darmo trafił do Barnsley, skąd również za darmo 11 września 2007 roku powędrował do Leeds United. W ekipie "The Whites" zadebiutował w meczu z Darlington w drugiej rundzie Johnstone's Paint Trophy. W drużynie z Elland Road Lucas początkowo pełnił rolę zmiennika dla duńskiego bramkarza Caspera Ankergrena, jednak w trakcie sezonu 2007/2008 przez kilka tygodni był podstawowym zawodnikiem swojej drużyny.
22 maja 2009 roku razem z Jonathanem Douglasem Lucas opuścił Leeds. 2 czerwca został piłkarzem Swindon Town. W 2011 roku przeszedł do Rochdale, a rok później do Birmingham City FC.
Kariera reprezentacyjna.
Lucas ma za sobą występy w młodzieżowych reprezentacjach Anglii. Grał w drużynach U-20 oraz U-21.

</doc>
<doc id="1088569" url="https://pl.wikipedia.org/wiki?curid=1088569" title="Szczecińskie Przedsiębiorstwo Budownictwa Przemysłowego">
Szczecińskie Przedsiębiorstwo Budownictwa Przemysłowego

Szczecińskie Przedsiębiorstwo Budownictwa Przemysłowego (ESPEBEPE) – nieistniejąca szczecińska firma, zajmująca się budownictwem przemysłowym, wpisana do KRS w 2001 roku jako spółka akcyjna. Spółka obecna była na warszawskiej giełdzie do 30 kwietnia 2003 roku.
Budowane obiekty.
W Toruniu:

</doc>
<doc id="1088577" url="https://pl.wikipedia.org/wiki?curid=1088577" title="Nicholson Island (Archipelag Ritchie)">
Nicholson Island (Archipelag Ritchie)

Nicholson Island – najbardziej wysunięta na zachód wyspa środkowej części Archipelagu Ritchie w Andamanach, zajmuje obszar 1,8 km².

</doc>
<doc id="1088585" url="https://pl.wikipedia.org/wiki?curid=1088585" title="Frazer Richardson">
Frazer Richardson

Frazer Richardson (ur. 29 października 1982 w miejscowości Rotherham) – angielski piłkarz występujący na pozycji prawego obrońcy w Rotherham United.
Kariera klubowa.
Frazer Richardson jest wychowankiem Leeds United, barwy którego reprezentował od 2001. W pierwszym zespole zadebiutował w sezonie 2002/2003 w spotkaniu Pucharu UEFA przeciwko izraelskiemu Hapoelowi Tel Awiw, kiedy to wszedł na boisko w drugiej połowie. Po raz pierwszy pełne 90 minut rozegrał w meczu z Arsenalem, natomiast pierwsze trafienie dla ekipy z Elland Road zaliczył w pojedynku przeciwko Derby County na inaugurację sezonu 2004/2005. Richardson początkowo grywał na prawej obronie lub w pomocy, później dostawał szanse gry na lewej stronie defensywy.
W 2005 Anglik podpisał nowy kontrakt z Leeds obowiązujący do sierpnia 2008. W kolejnym okresie angielski zawodnik coraz częściej zaczął występować w pierwszym składzie "Pawi", a w sezonie 2007/2008 wywalczył sobie miejsce w podstawowej jedenastce i zagrał w 42 ligowych pojedynkach. W 2003 Richardson dwa razy wypożyczany był do Stoke City, dla którego łącznie zaliczył trzynaście występów i strzelił jedną bramkę. W sierpniu 2008 Anglik został nowym kapitanem Leeds. W roli tej zastąpił Alana Thompsona, który zakończył piłkarską karierę.
9 lipca 2009 Richardson podpisał dwuletnią umowę ze spadkowiczem z Championship – Charltonem Athletic i stał się jego podstawowym graczem. Został wybrany do drużyny roku w Football League One. Po sezonie został sprzedany do Southamptonu.
2 sierpnia 2013 roku przeszedł na zasadzie wolnego transferu do drużyny Middlesbrough.

</doc>
<doc id="1088587" url="https://pl.wikipedia.org/wiki?curid=1088587" title="Biblia Królewiecka">
Biblia Królewiecka



</doc>
<doc id="1088589" url="https://pl.wikipedia.org/wiki?curid=1088589" title="Usakos">
Usakos

Usakos – miasto w Namibii w regionie Erongo. Około 11 136 mieszkańców (dane szacunkowe na rok 2007). Ośrodek przemysłowy. Położone 140 kilometrów na północny wschód od Swakopmund.

</doc>
<doc id="1088591" url="https://pl.wikipedia.org/wiki?curid=1088591" title="Instytut Filologii Angielskiej Uniwersytetu Wrocławskiego">
Instytut Filologii Angielskiej Uniwersytetu Wrocławskiego

Instytut Filologii Angielskiej Uniwersytetu Wrocławskiego – jednostka dydaktyczno-naukowa należąca do struktur Wydziału Filologicznego Uniwersytetu Wrocławskiego. Dzieli się na 5 zakładów i 7 pracowni naukowych. Ma uprawnienia do nadawania stopni naukowych doktora i doktora habilitowanego oraz wnioskowania o nadanie tytułu naukowego profesora. Prowadzi działalność dydaktyczną i badawczą związaną ze współczesnym językiem angielskim, językoznawstwem teoretycznym, psycholingwistyką, studiami kontrastywnymi studiami polsko-angielskimi, literaturoznawstwem epoki elżbietańskiej (dramatem), literaturą angielską, amerykańską i irlandzką XIX i XX wieku (poezja, powieść i dramat), literackimi studiami porównawczymi (literatura angielska, amerykańska i literatury europejskie), metodyką nauczania języków obcych, teorią i praktyką nauczania języka angielskiego jako języka drugiego, etnolingwistyką, płcią kulturową, badaniami dyskursu, przekładoznawstwem, językoznawstwem kulturowym. 
Instytut oferuje studia na kierunku filologia ze specjalnością filologia angielska oraz studia podyplomowe, a także studia doktoranckie. W instytucie kształci się studentów w trybie dziennym i zaocznym. Instytut wydaje pismo naukowe "Anglica Wratislaviensia", poświęcone badaniom językoznawczym, literaturoznawczym i kulturoznawczym, które ukazuje się od roku 1972 jako rocznik w ramach serii Acta Universitatis Wratislaviensis. Redaktorem naczelnym pisma jest obecnie prof. Ewa Kębłowska-Ławniczak. Instytut dysponuje też samodzielną biblioteką instytutową. Ma również kierowane przez prof. Joannę Błaszczak laboratorium psycholingwistyczne, wyposażone w sprzęt do badań potencjałów wywołanych mózgu, w sprzęt okulograficzny i w software E-prime. W instytucie mieści się też Dolnośląskie Koło Polskiego Towarzystwa Neofilologicznego.
Siedzibą instytutu jest budynek dawnego Domu Pod Złotym Berłem przy ulicy Kuźniczej 22 we Wrocławiu, przebudowany na początku XXI wieku na potrzeby dydaktyczno-naukowe. 
Instytut powstał w 1975 roku w wyniku przekształcenia Katedry Filologii Angielskiej na podstawie ministerialnej. Pracownicy naukowi instytutu zajmowali często najważniejsze stanowiska w hierarchii uniwersyteckiej – dziekanów i prodziekanów. Instytut początkowo afiliowany był przy Wydziale Filozoficzno-Historycznym, a od reorganizacji struktur uniwersyteckich w 1988 roku przy Wydziale Nauk Historycznych i Pedagogicznych.
Historia.
Początki obecnego Instytutu Filologii Angielskiej na Uniwersytecie Wrocławskim związane są z powstaniem w 1945 roku polskiego Uniwersytetu Wrocławskiego i Politechniki Wrocławskiej, w których w ramach Wydziału Humanistycznego powołano do życia Katedrę Filologii Angielskiej z siedzibą w prawym skrzydle drugiego piętra budynku przy ulicy Szewskiej 49 (obecnie siedziba Instytutu Historycznego UWr). W 1950 roku pod pretekstem wdrażania kolejnej reformy szkolnictwa wyższego podzielono Wydział Humanistyczny na Wydział Filologiczny oraz Wydział Filozoficzno-Historyczny, jednocześnie likwidując nabór kandydatów na studia na kierunku filologia angielska. W 1953 roku dokonano oficjalnej likwidacji Katedry Filologii Angielskiej UWr.
W 1965 roku Rada Wydziału Filologicznego podjęła uchwałę o odtworzeniu Katedry Filologii Angielskiej. Pierwszą siedzibą reaktywowanej katedry był pokój na czwartym piętrze budynku przy ulicy Szewskiej 50/51 (obecnie Instytut Kulturoznawstwa UWr). W 1970 roku Ministerstwo Szkolnictwa Wyższego wyraziło zgodę na wznowienie od roku akademickiego 1970/1971 naboru kandydatów na filologię angielską na Uniwersytecie Wrocławskim. Siedzibę Katedry Filologii Angielskiej przeniesiono do dwóch pokoi na pierwszym piętrze gmachu Wydziału Filologicznego przy Placu Nankiera 7 (po lewej stronie przy głównej klatce schodowej). W 1975 roku, w dziesiątą rocznicę reaktywacji katedry, nadano jej nową formę organizacyjną. Katedra Filologii Angielskiej została przekształcona w Instytut Filologii Angielskiej.
W 1992 roku Instytut Filologii Angielskiej przeprowadził się do swej obecnej siedziby wzniesionej na działkach nr 22 i dawnej kamienicy Pod Złotym Berłem oraz działki nr 23.
Kierunki kształcenia.
Instytut kształci studentów na kierunku anglistyka, prowadząc:
Podczas studiów I i II stopnia można wybierać spośród trzech specjalizacji:
Od 2015 r. Instytut prowadzi też międzynarodowe studia magisterskie w języku angielskim o nazwie Empirical and Theoretical Linguistics (ETHEL). Studia trwają cztery semestry i obejmują 800 godzin lekcyjnych o łącznej wartości 120 punktów ECTS. Ich program jest kombinacją teorii i praktyki i opiera się na kształceniu modułowym, a studenci mają znaczną swobodę wyboru kursów. Program kształcenia podzielony jest na moduły podstawowe i specjalistyczne, skupione na wybranych zagadnieniach z zakresu językoznawstwa teoretycznego, językoznawstwa stosowanego oraz psycholingwistyki. Uczestnicy mają do dyspozycji laboratoria psycholingwistyczne (wyposażone w aparaturę EEG oraz aparaturę okulograficzną), jak również specjalistyczne oprogramowania do badań eksperymentalnych (m.in. Presentation, E-Prime oraz SPSS). Oprócz zajęć praktycznych w laboratorium (pomagających w przygotowaniu do „zawodu technika laboratoryjnego”) przewidziane są również ćwiczenia praktyczne w wydawnictwie (nabywanie umiejętności lektorskich, edytorskich i organizacyjnych).
Instytut, w ramach Wydziału Filologicznego, prowadzi też studia doktoranckie - obecnie w IFA kształci się ponad 20 doktorantów.
Instytut prowadzi również Podyplomowe Studium Przekładu.

</doc>
<doc id="1088592" url="https://pl.wikipedia.org/wiki?curid=1088592" title="Calea ternifolia">
Calea ternifolia

Calea ternifolia (syn. "Calea zacatechichi") – gatunek rośliny wieloletniej z rodziny astrowatych. Występuje w niektórych rejonach Meksyku oraz Ameryki Środkowej. 
Nazwa gatunkowa "zacatechichi" to zhiszpanizowana wersja nazwy tej rośliny w języku Nahuatl "zacatl chichic" oznaczającej „gorzką trawę”.
Zastosowanie.
W Meksyku roślina używana jako lekarstwo ziołowe na dyzenterie i gorączkę. Lud Zoque Popoluca nazywa roślinę "tam huñi" („gorzka guma”) i używa do leczenia biegunki i astmy, zaś u ludu Mixe roślina jest znana jako "poop taam ujts" („gorzkie białe ziele”) i używane przy bólach brzucha i gorączce.
Lud Chontal z Oaxaca używa tej rośliny lokalnie jako "thle-pela-kano" podczas wróżenia. Różne raporty opisują palenie rośliny, picie jej jako napar i umieszczanie pod poduszką, by wywołać świadome lub prorocze sny, dzięki jej oneirogenicznym właściwościom. Roślina ma pomagać zapamiętywać sny znane efekty uboczne obejmują mdłości i wymioty powodowane smakiem i stany alergiczne od łagodnych po poważne.
Status prawny w Polsce.
Na mocy nowelizacji z dnia 20 marca 2009 r. ustawy o przeciwdziałaniu narkomanii w Polsce posiadanie roślin żywych, suszu, nasion, wyciągów oraz ekstraktów z tego gatunku jest od 5 maja 2009 r. nielegalne.
Nefrotoksyczność.
Jedno z badań sugeruje, że zioło może mieć właściwości toksyczne wobec nerek.
W kulturze popularnej.
Amerykański kompozytor David Woodard, który uprawiał "Calea ternifolia" w swojej posiadłości w San Francisco, skomponował motet zatytułowany „Calea Zacatechichi”, który nagrał z chórem latynoskim.

</doc>
<doc id="1088599" url="https://pl.wikipedia.org/wiki?curid=1088599" title="Super Mario Bros. 2">
Super Mario Bros. 2

Super Mario Bros. 2 (w Japonii jako Super Mario USA) – gra platformowa stworzona i wydana przez firmę Nintendo na konsolę Nintendo Entertainment System w 1988 roku. Gra powstała na bazie japońskiego tytułu "".
Gra pojawiła się także na NES Classic Edition.
Akcja gry rozgrywa się w magicznej krainie snów Subcon, gdzie rządzi zły i okrutny Wart. Pewnego dnia Mario ma sen, w którym wspina się po bardzo długich schodach i znajduje drzwi. Gdy je otwiera, spada z góry w magiczną krainę, gdzie słyszy wołanie o pomoc. Następnego dnia, Mario, Luigi, Toad i Peach wybierają się na piknik. Zauważają tam jaskinię, a w niej długie schody, takie jak w śnie Mario. Gdy otwierają drzwi, widzą tę samą krainę którą Mario widział w swoim śnie. Czwórka bohaterów postanawia uwolnić krainę Subconu od Warta i jego armii.

</doc>
<doc id="1088600" url="https://pl.wikipedia.org/wiki?curid=1088600" title="Organizacja Ludu Afryki Południowo-Zachodniej">
Organizacja Ludu Afryki Południowo-Zachodniej

SWAPO – "South West Africa People's Organization" (Organizacja Ludu Afryki Południowo-Zachodniej), najważniejsza organizacja wyzwoleńcza w Namibii; powstała w 1960 w wyniku przekształcenia Kongresu Ludu Owambo (założonego w 1957). Następnie partia polityczna, sprawująca rządy w Namibii od chwili uzyskania niepodległości w 1990 roku.
Pierwszym liderem partii został Sam Nujoma. Na początku lat 60. padła ofiarą represji politycznych przez co niektórzy działacze kontynuowali działalność za granicą a w szczególności w sąsiedniej Botswanie. Od 1966 roku zbrojne ramię partii, Ludowa Armia Wyzwoleńcza Namibii prowadziła walkę partyzancką o niepodległość Namibii, początkowo na terenie kraju, a później - po wyparciu przez wojska RPA – z terytorium Angoli; uzyskała poparcie opinii międzynarodowej: w 1973 uznana została przez ONZ i OJA za jedynego reprezentanta ludności Namibii. Wojskom SWAPO militarnego wsparcia udzieliła Kuba i Angola. Wsparcia materialnego udzieliły z kolei Algieria, Kenia, Libia, Bułgaria, Jugosławia, Tanzania, Zambia, Związek Socjalistycznych Republik Radzieckich i Chiny.
W wyborach powszechnych w 1989 (doszło do nich po negocjacjach z RPA z udziałem ONZ) odniosła zwycięstwo, zdobywając większość w parlamencie; w 1990 jej przywódca Sam Nujoma został prezydentem niepodległej Namibii, a inny członek kierownictwa Hage Geingob - premierem. W wyborach w 1995 i 2000 Nujoma ponownie został wybrany prezydentem. Także wybory parlamentarne z 2002 i 2004 roku okazały się zwycięstwem SWAPO. Obserwatorzy nie zanotowali w trakcie ich trwania poważniejszych nadużyć. Od 2005 roku prezydentem był reprezentujący SWAPO Hifikepunye Pohamba. W 2009 roku Pohamba uzyskał reelekcję w wyborach prezydenckich. Od 2015 roku prezydentem jest Hage Geingob również będący członkiem SWAPO.
Partia ma charakter socjaldemokratyczny i centrolewicowy.

</doc>
<doc id="1088607" url="https://pl.wikipedia.org/wiki?curid=1088607" title="Teatr SCENA POLSKA Hamburg">
Teatr SCENA POLSKA Hamburg



</doc>
<doc id="1088610" url="https://pl.wikipedia.org/wiki?curid=1088610" title="Cieśnina Diligent">
Cieśnina Diligent

Cieśnina Diligent () – cieśnina pomiędzy wyspami Andamanów a główną grupą wysp Archipelagu Ritchie. Nazwę swą zawdzięcza statkowi "The Deligent", którym w roku 1771 przypłynął na te wyspy pierwszy morski hydrograf John Ritchie, od nazwiska którego nazwę otrzymał Archipelag Ritchie.

</doc>
<doc id="1088613" url="https://pl.wikipedia.org/wiki?curid=1088613" title="John Ritchie">
John Ritchie



</doc>
<doc id="1088614" url="https://pl.wikipedia.org/wiki?curid=1088614" title="Robert Napier, 1. baron Napier">
Robert Napier, 1. baron Napier



</doc>
<doc id="1088615" url="https://pl.wikipedia.org/wiki?curid=1088615" title="Grzegorz Krejner">
Grzegorz Krejner

Grzegorz Krejner (ur. 25 lutego 1969 r. w Żyrardowie) – polski kolarz torowy, brązowy medalista mistrzostw świata. W 2010 roku został odznaczony Srebrnym Krzyżem Zasługi.

</doc>
<doc id="1088619" url="https://pl.wikipedia.org/wiki?curid=1088619" title="Karol von Hoym">
Karol von Hoym



</doc>
<doc id="1088624" url="https://pl.wikipedia.org/wiki?curid=1088624" title="Order Św. Michała i Św. Jerzego">
Order Św. Michała i Św. Jerzego



</doc>
<doc id="1088626" url="https://pl.wikipedia.org/wiki?curid=1088626" title="Hannibal Rising">
Hannibal Rising



</doc>
<doc id="1088629" url="https://pl.wikipedia.org/wiki?curid=1088629" title="Droga wojewódzka nr 186">
Droga wojewódzka nr 186

Droga wojewódzka nr 186 (DW186) – droga wojewódzka w województwie wielkopolskim o długości 30 km łącząca Kwilcz z Wierzchocinem. Droga przebiega przez powiaty: międzychodzki i szamotulski.

</doc>
<doc id="1088632" url="https://pl.wikipedia.org/wiki?curid=1088632" title="Włoska robota">
Włoska robota



</doc>
<doc id="1088633" url="https://pl.wikipedia.org/wiki?curid=1088633" title="Rumphi">
Rumphi

Rumphi – miasto w Malawi w Regionie Północnym. Liczy 22 358 mieszkańców (2018). Ośrodek przemysłowy.

</doc>
<doc id="1088636" url="https://pl.wikipedia.org/wiki?curid=1088636" title="Synagoga w Białej-Lipniku">
Synagoga w Białej-Lipniku



</doc>
<doc id="1088639" url="https://pl.wikipedia.org/wiki?curid=1088639" title="Mzimba">
Mzimba

 
Mzimba – miasto w Malawi w Regionie Północnym. Ponad 26 tys. mieszkańców (2018). Ośrodek przemysłowy.

</doc>
<doc id="1088640" url="https://pl.wikipedia.org/wiki?curid=1088640" title="Zagraj to jeszcze raz, Sam">
Zagraj to jeszcze raz, Sam

Zagraj to jeszcze raz, Sam (ang. "Play It Again, Sam") – komedia z 1972 w reżyserii Herberta Rossa, z Woody Allenem i Diane Keaton w rolach głównych.
Film jest ekranizacją sztuki teatralnej o tym samym tytule autorstwa Allena.
Fabuła.
Allen gra Allana Felixa, znerwicowanego krytyka filmowego przed trzydziestką. Poznajemy go, gdy w niewielkim kinie ogląda końcowe sceny "Casablanca". Duch Humphreya Bogarta będzie mu towarzyszył i później, udzielając rad jak postępować z kobietami - Felixa właśnie opuściła żona.
Znajdującemu się w depresji bohaterowi usiłuje pomóc zaprzyjaźnione małżeństwo. Linda (Keaton) pracuje jako modelka, Dick (Roberts) jest wiecznie zajętym biznesmenem. Umawiają Felixa ze znajomymi dziewczynami, jednak kolejne randki kończą się fiaskiem. Pewnej nocy, ku konsternacji obojga, Linda i Allan lądują wspólnie w łóżku. Trójkąt miłosny znajdzie rozwiązanie na zasnutym mgłą lotnisku, w scenie będącej parodią zakończenia "Casablanki".

</doc>
<doc id="1088641" url="https://pl.wikipedia.org/wiki?curid=1088641" title="Powiat Feldkirchen">
Powiat Feldkirchen

Powiat Feldkirchen (niem. "Bezirk Feldkirchen") – powiat w Austrii, w kraju związkowym Karyntia. Siedziba powiatu znajduje się w mieście Feldkirchen in Kärnten.
Geografia.
Powiat całkowicie leży w Alpach Centralnych, szczycie Wöllaner Nock, północna część w grupie Alp Gurktalskich. Południową część powiatu obejmuje Kotlina Klagenfurcka, którą przepływa rzeka Glan i kończy się jeziorem Ossiacher.
Powiat Feldkirchen graniczy z następującymi powiatami: na północy Murau (w Styrii), na wschodzie Sankt Veit an der Glan, na południu licząc od wschodu: z miastem statutarnym Klagenfurt am Wörthersee, powiatami Klagenfurt-Land, Villach-Land, Villach, na zachodzie z Spittal an der Drau.
Historia.
Powiat powstał w 1982, do tego czasu od 1903 był ekspozyturą polityczną.
Transport.
Główne drogi zbiegają się w Feldkirchen in Kärnten ze wszystkich kierunków, są to drogi krajowe: B93 ("Gurktal Straße"), B94 ("Ossiacher Straße") i B95 ("Turracher Straße"). W dolinie Glan biegnie również linia kolejowa Rudolfsbahn.
Podział administracyjny.
Powiat podzielony jest na dziesięć gmin, w tym jedną gminą miejską "(Stadt)" oraz dziewięć gmin wiejskich "(Gemeinde)".

</doc>
<doc id="1088643" url="https://pl.wikipedia.org/wiki?curid=1088643" title="Waldemar Gasper">
Waldemar Gasper

Waldemar Gasper (ur. 1962) – polski dziennikarz, publicysta, polityk i menedżer.
Z wykształcenia jest polonistą. Absolwent KUL. Publikował w kwartalniku „Res Publica”, był również redaktorem naczelnym kwartalnika „Debata”. W TVP, w czasach prezesury Wiesława Walendziaka, kierował redakcją kulturalną. Stworzył formułę Programu Pierwszego TVP. Później współtworzył ogólnopolską katolicką rozgłośnię Radio Plus. Przed wyborami parlamentarnymi w 1997 prowadził kampanię wyborczą AWS. Był doradcą premiera Jerzego Buzka ds. polityki kulturalnej i środków masowego przekazu. Współzakładał i kierował Telewizją Puls.
W lutym 2016 r. został powołany przez Zarząd TVP S.A. na stanowisko dyrektora Biura Reklamy.

</doc>
<doc id="1088644" url="https://pl.wikipedia.org/wiki?curid=1088644" title="Droga wojewódzka nr 192">
Droga wojewódzka nr 192

Droga wojewódzka nr 192 (DW192) – droga wojewódzka w województwie lubuskim o długości 6 km łącząca Nowiny z Gorajem. Droga przebiega przez powiat międzyrzecki.

</doc>
<doc id="1088646" url="https://pl.wikipedia.org/wiki?curid=1088646" title="Zastrzyk dożylny">
Zastrzyk dożylny

Zastrzyk dożylny, in. iniekcja dożylna () – rodzaj zastrzyku polegający na wprowadzeniu do żyły igły strzykawki w celu podania roztworu (najczęściej leku) do krwiobiegu lub pobrania krwi. Dożylnie podanie leku wywołuje jego najszybsze działanie. Dożylnie wstrzykuje się wyłącznie izoosmotyczne roztwory wodne. Ze względu na niebezpieczeństwo powstawania zatorów, nie należy podawać tą drogą zawiesin i roztworów olejowych.
Miejsce nakłucia żyły.
Zastrzyki w celu pobrania krwi wykonuje się zazwyczaj w zgięciu łokciowym. Jest to spowodowane stosunkowo niewielkim ryzykiem powikłań (brak nerwów w dole łokciowym) oraz obecność widocznych żył powierzchownych ręki. W przypadku ich braku zakładana jest opaska uciskowa, a pacjent proszony o energiczne zaciskanie dłoni. Najczęściej nakłuwana jest największa żyła pośrodkowa łokcia (druga to żyła odłokciowa). 
Pomimo zalet nakłuwania w dole łokciowym, nie zaleca się zakładania tam wenflonu, ponieważ pacjent nie mógłby zginać ręki. Zakłada się je więc na grzbietowej części dłoni lub nadgarstka co jest trudniejsze (żyły są mniejsze i łatwiej pękają) oraz bardziej bolesne. 
Można też nakłuwać grzbietowe żyły stopy.
Łatwość wykonania.
Nakłucie żyły jest łatwiejsze u mężczyzn, co jest spowodowane mniejszą zawartością tkanki tłuszczowej. Są słabiej widoczne u osób otyłych (na przykład z cukrzycą).
Powikłania.
Możliwe powikłania zastrzyków dożylnych obejmują zakażenie drobnoustrojami oraz wprowadzenie powietrza (zator powietrzny). Przy zachowanych środkach ostrożności i higieny, ryzyko tych powikłań jest minimalne. Najczęściej jest to tylko przebicie żyły wraz z powstaniem krwiaka lub konieczność powtórnej iniekcji. Wielokrotne zastrzyki w tę samą żyłę może powodować zrosty.
Osoby wykonujące wkłucie dożylne.
Zastrzyki w laboratoriach wykonują zazwyczaj analitycy medyczni, natomiast w szpitalach pielęgniarki. W ramach praktyki studenckiej czynność tę wykonują także studenci medycyny, pielęgniarstwa, położnictwa. Jeżeli dostęp do żył jest wyjątkowo trudny, o pomoc proszony jest anestezjolog, który może wykonać wkłucie centralne.
Fobia.
Niektóre osoby czują lęk przed pobieraniem krwi, wraz z objawami układu autonomicznego (przyspieszenie częstości skurczów serca, poty, omdlenie).

</doc>
<doc id="1088651" url="https://pl.wikipedia.org/wiki?curid=1088651" title="Finningley">
Finningley

Finningley − wieś w hrabstwie South Yorkshire, Anglia. Znajduje się tutaj Port lotniczy Robin Hood Doncaster Sheffield. W 2001 miejscowość liczyła 4048 mieszkańców.

</doc>
<doc id="1088654" url="https://pl.wikipedia.org/wiki?curid=1088654" title="Joice Heth">
Joice Heth

Joice Heth (ur. ok. 1756, zm. 19 lutego 1836) – afroamerykańska niewolnica, niewidoma i prawie zupełnie sparaliżowana (mogła mówić i częściowo poruszać prawym ramieniem). Od 1835 roku do swojej śmierci była "wystawiana na pokaz" przez amerykańskiego showmana Phineasa Taylora Barnuma, "reklamowana" jako 161-letnia mamka George'a Washingtona. Zmarła rok później - prawdopodobnie z przyczyn naturalnych - mając nie więcej niż 80 lat.

</doc>
<doc id="1088655" url="https://pl.wikipedia.org/wiki?curid=1088655" title="Escudo portugalskie">
Escudo portugalskie

Escudo portugalskie – była waluta narodowa Portugalii, zastąpiona przez euro. Mimo to w jednym ze sklepów w Lizbonie można nadal płacić w escudo. Poza tym była w 2012 roku możliwość płacenia przez kilka dni w Borbe, w co najmniej kilkudziesięciu placówkach handlowych i turystycznych. Szacuje się, że nadal Portugalczycy posiadają ponad 20 milionów banknotów escudo.
Historia.
Escudo zostało wprowadzone w 1911 r., w celu zastąpienia reala. Kurs wymiany reala na escudo wynosił wtedy 1000 reali za jedno escudo. Określenie "mil réis" (port. tysiąc reali) stało się potocznym określeniem tej waluty aż do lat dziewięćdziesiątych. "Escudo" to po portugalsku "Tarcza".
Początkowo escudo było powiązane z funtem szterlingiem i było warte 4,5 escudo za jednego funta. Po 1914 roku wartość escudo spadała, by osiągnąć w 1931 wartość 110 za jednego funta. W 1940 escudo zostało powiązane z dolarem amerykańskim. Ustalono kurs na 27,5 escudo za jednego dolara. Wartość ta osiągnęła 28,75 w 1949 r.
Inflacja sprawiła, że drobne monety, centavos, zaczęły być coraz mniej warte. W konsekwencji zostały one wycofane z obiegu.
Escudo zostało zastąpione przez euro w 2002 r.

</doc>
<doc id="1088660" url="https://pl.wikipedia.org/wiki?curid=1088660" title="Bopolu">
Bopolu

Bopolu – miasto w zachodniej Liberii, stolica hrabstwa Gbarpolu. Według danych na rok 2008 liczy 2908 mieszkańców.

</doc>
<doc id="1088664" url="https://pl.wikipedia.org/wiki?curid=1088664" title="Nowa Stawiguda">
Nowa Stawiguda



</doc>
<doc id="1088665" url="https://pl.wikipedia.org/wiki?curid=1088665" title="John Ritchie (naukowiec)">
John Ritchie (naukowiec)

John Ritchie - brytyjski żeglarz, hydrograf, inspektor Brytyjskiej Kompanii Wschodnioindyjskiej, pionier hydrologii w Zatoce Bengalskiej i ujściu Gangesu w latach 1770-1785. W roku 1771 na statku "The Deligent" odwiedził rejon Andamanów. Od jego nazwiska wziął nazwę Archipelag Ritchie.

</doc>
<doc id="1088666" url="https://pl.wikipedia.org/wiki?curid=1088666" title="Powiat Sankt Veit an der Glan">
Powiat Sankt Veit an der Glan

Powiat Sankt Veit an der Glan, Powiat St. Veit an der Glan (niem. "Bezirk Sankt Veit an der Glan") – powiat w Austrii, w kraju związkowym Karyntia. Siedziba powiatu znajduje się w mieście Sankt Veit an der Glan.
Geografia.
Powiat leży w całkowicie Alpach Centralnych, część zachodnia znajduje się na szczycie Wöllaner Nock, a wschodnia w Lavanttaler Alpen.
Powiat Sankt Veit an der Glan graniczy z następującymi powiatami: na północy Murau i Judenburg (obydwa w Styrii), na wschodzie Wolfsberg, na południu licząc od wschodu Völkermarkt, Klagenfurt-Land oraz miastem statutarnym Klagenfurt am Wörthersee, na zachodzie z powiatem Feldkirchen.
Transport.
Trzema najważniejszymi drogami w powiecie są droga ekspresowa S37 ("Klagenfurter Schnellstraße"), droga krajowa B317 ("Friesacher Straße") i B92 ("Görtschitztal Straße"). Biegną one w kierunku północ południe. Drogami krajowymi w kierunku wschód zachód są B82 ("Seeberg Straße"), B93 ("Gurktal Straße") i B94 ("Ossiacher Straße").
Główna linia kolejowa łączy Klagenfurt am Wörthersee z Wiedniem.
Podział administracyjny.
Powiat podzielony jest na 20 gmin, w tym cztery gminy miejskie "(Stadt)", dziewięć gmin targowych "(Marktgemeinde)" oraz siedem gmin wiejskich "(Gemeinde)".

</doc>
<doc id="1088668" url="https://pl.wikipedia.org/wiki?curid=1088668" title="Iron Man">
Iron Man

Iron Man ("alter ego" Anthony Edward „Tony” Stark) – fikcyjna postać (superbohater) znana z licznych serii komiksowych wydawanych przez Marvel Comics, oraz różnych adaptacji, bazujących na komiksowych publikacjach. Jego twórcami są scenarzyści Stan Lee, Larry Lieber, oraz rysownicy Don Heck i Jack Kirby, zadebiutował on w magazynie "Tales of Suspense vol.1 #39" (marzec 1963). Oryginalnie przygody z jego udziałem miały silnie antykomunistyczny wydźwięk, a motywem powstania postaci było zagadnienie roli amerykańskiego przemysłu zbrojeniowego w walce z komunizmem w zimnowojennym wyścigu zbrojnym. Później doszły motywy korupcji korporacyjnej i terroryzmu.
Iron Man jest superbohaterem, który walczy ze zbrodnią za pomocą skonstruowanych przez siebie serii cybernetycznych zbroi, wyposażonych w najnowocześniejsze technologie. Jako Tony Stark prowadzi życie bogatego przedsiębiorcy i filantropa, kierującego konglomeratem Stark Industries. Jest członkiem elitarnej grupy superherosów o nazwie Avengers.
Z udziałem tej postaci powstało dziewięć filmów fabularnych, będących częścią franczyzy Filmowego Uniwersum Marvela, gdzie gra go Robert Downey Jr.: "Iron Man" (2008), "Iron Man 2"(2010), "Avengers" (2012), "Iron Man 3" (2013), ' (2015), ' (2016), ' (2017), ' (2018) oraz ' (2019). Postać pojawiła się również w serialach animowanych: ' (1994–1996), ' (2009–2009), ' (2010–2013) i "" (2013–).
W zestawieniu 50 najlepszych postaci komiksowych magazynu filmowego "Empire", Iron Man zajął 17. miejsce. Natomiast w zestawieniu 100 najlepszych komiksowych bohaterów amerykańskiego portalu internetowego IGN, bohater uplasował się na 12 miejscu.
Opis postaci.
Tony Stark urodził się w bogatej rodzinie przemysłowców i już jako młodzieniec zapowiadał się jako przyszły filar amerykańskiego kapitalizmu. Już w wieku 15 lat zaczął studiować elektrotechnikę na MIT. Po śmierci swoich rodziców w wypadku samochodowym, w wieku 21 lat przejął rodzinny majątek i firmę specjalizującą się w przemyśle zbrojeniowym o nazwie Stark Industries, kierowaną niegdyś przez jego ojca - Howarda Starka. Wspierając amerykański wysiłek w walce z komunizmem, Tony odpowiedzialny był za dostarczanie i testowanie nowych technologii na potrzeby sił zbrojnych. W oryginalnej genezie z "Tales of Suspense vol.1 #39", w czasie wojny wietnamskiej padł ofiarą ataku komunistycznych watażków. Ciężko ranny przez odłamek szrapnela, który trafił go w klatkę piersiową, Tony dostał się do niewoli komunistów wietnamskich. Został zmuszony przez porywaczy do skonstruowania dla nich broni. Zamiast tego, wraz z współwięźniem, profesorem fizyki – Ho Yinsenem, skonstruował zbroję, która pomogła mu w ucieczce. Później odkrył, że zginąłby, gdyby kiedykolwiek usunął płytkę magnetyczną, która trzyma odłamki szrapneli z dala od jego serca.
Na bazie prototypu zbroi zaczął tworzyć kolejne, bardziej udoskonalone modele. Wśród jego wczesnych wrogów byli głównie sowieccy złoczyńcy m.in.: Czarna Wdowa, Crimson Dynamo i Titanium Man. Oprócz nich w gronie antagonistów Iron Mana znaleźli się tacy przeciwnicy tacy, jak: Mandaryn, Whiplash, organizacja A.I.M., Fin Fang Foom, Madame Masque i M.O.D.O.K.. Motyw walki Iron Mana z Azjatyckim Mandarynem miał wydźwięk polityczny, albowiem odzwierciedlał zmagania cywilizacji zachodu ze światem orientalnym, w czasie wojny w Wietnamie. W komiksie "The Avengers vol.1 #1" z września 1963 roku wraz z Hulkiem, Ant-Manem, Wasp i Thorem, sformował drużynę znaną jako Avengers, by razem stawić czoło nikczemnemu Lokiemu. 
W otoczeniu Tony’ego znalazły się takie postacie jak sekretarka i kochanka Pepper Potts oraz szofer i asystent Happy Hogan. Wczesne historie przedstawiały romans Potts ze Starkiem, a jednocześnie miłość Happy'ego Hogana do Potts, tworząc trójkąt miłosny między głównymi bohaterami. Ostatecznie Potts i Hogan pobrali się w "Tales of Suspense vol. 1 #91" i przez jakiś czas zniknęli z kart komiksów, choć obie postacie odegrały rolę m.in. w crossoverze "Civil War" i późniejszych historiach komiksowych. Kolejna ważną postacią był dobry przyjaciel Tony’ego i pilot - James Rhodes. Stworzony przez Davida Michelinie'ego i Boba Laytona, James Rhodes zadebiutował w komiksie "Iron Man vol. 1 #118" z 1979 roku. Rhodes przywdział zbroję Iron Mana w czasie, kiedy Tony odniósł poważne obrażenia ("Iron Man vol. 1 #170"), a w "Iron Man vol. 1 #284" zyskał własną (cięższą) zbroję i stał się pomocnikiem superbohatera, znanym jako War Machine.
Ważniejszymi historiami z udziałem tej postaci są m.in. "Demon in a Bottle" ("Iron Man vol. 1 #128" z listopada 1979 roku), opowiadająca o zmaganiach bohatera z alkoholizmem, czy też historia "Doomquest" ("Iron Man vol. 1 #149-150" z 1981 roku), w której Iron Man i Doctor Doom cofnęli się w czasie do czasów króla Artura. Historia zatytułowana "Stark Wars" (została ona później przemianowana na popularny tytuł "Armor Wars I") z "Iron Man vol. 1 #225-#231" (wydawana oryginalnie od grudnia 1987 do czerwca 1988) opowiada o tym jak Stark obsesyjnie tropił i niszczył wszelką stworzoną przez siebie technologię jaka dostała się obce ręce, w tym tę, która była na użytku armii amerykańskiej. Natomiast w sześcioczęściowej historii "Extremis" ("Iron Man vol. 4 #1-6" wydawanej od stycznia 2005 do kwietnia 2006) autorstwa Warrena Ellisa, Tony zaaplikował sobie nanotechnologicznego wirusa, który wykształcił w jego organizmie interfejs łączący jego układ nerwowy ze zbroją.
Moce i umiejętności.
Tony’ego Starka cechuje ogromna pomysłowość i przedsiębiorczość. Dzięki ogromnej wiedzy jaką posiadł udało mu się skonstruować cybernetyczną zbroję (pierwszy model miał mu jedynie posłużyć w ucieczce z niewoli u komunistów wietnamskich). Później skonstruował całą serię bardziej zaawansowanych zbroi dających mu nadludzka siłę i odporność na różnego rodzaju ataki zewnętrzne, zdolność latania (dzięki zainstalowanemu w zbroi napędowi odrzutowemu). Jego główną bronią są promienie repulsora, które wystrzeliwuje z rękawic, projektor unibeam zamontowany na napierśniku, oraz innego rodzaju uzbrojenia.
Zbroje Iron Mana.
Kolejne wersje kostiumu Iron Mana (wersja filmowe):
Adaptacje.
Filmy kinowe.
Filmy te należą do franczyzy Filmowego Uniwersum Marvela, we wszystkich tych produkcjach w rolę Tony'ego Starka / Iron Mana wcielił się aktor Robert Downey Jr..

</doc>
<doc id="1088671" url="https://pl.wikipedia.org/wiki?curid=1088671" title="Sprzątacz">
Sprzątacz

Sprzątacz (r. ż. sprzątaczka) – osoba zajmująca się zawodowo sprzątaniem, czyli utrzymaniem czystości i porządku w wybranych miejscach (przykładowo w biurach, hotelach, placówkach handlowych, obiektach przemysłowych, domach prywatnych itp.).
Klasyfikacja zawodu.
W "rozporządzeniu Ministra Pracy i Polityki Społecznej z dnia 7 sierpnia 2014 r. w sprawie klasyfikacji zawodów i specjalności na potrzeby rynku pracy oraz zakresu jej stosowania" () zawód ten jest klasyfikowany kilkukrotnie w dziale 9. "Pracownicy wykonujący prace proste":
Ponadto:
Zawód sprzątacza w kulturze.
W polskiej kinematografii zapisało się kilka słynnych kreacji sprzątaczek:
Tytuł "Une femme de ménage" czyli "Sprzątaczka" nosi francuski film w reż. Claude'a Berri z 2002 r. Główne postacie sprzątaczek lub sprzątaczy można znaleźć również w innych filmach:
Wokół postaci sprzątaczki osnute bywają również fabuły utworów literackich:
Znani sprzątacze.
W 2007 r. Piotr Turbak, 33-letni Polak-sprzątacz pracujący w Swansea w Wielkiej Brytanii uzyskał tytuł "World Champion Cleaner", czyli "Mistrza Świata w Sprzątaniu". Tytuł ten został mu przyznany na ISS World Cup w Stambule przez ISS Facility Services i menadżerów tej firmy w Wielkiej Brytanii za jego ciężką pracę.
W czerwcu 2007 r. polska i brytyjska prasa ekscytowała się przypadkiem "odkrycia młodego talentu" – polskiego sprzątacza na Uniwersytecie w Glasgow, który okazał się być wirtuozem fortepianu. Był nim 28-letni Aleksander Kudajczyk z Katowic, który podobnie jak setki tysięcy rodaków, przyjechał do Wielkiej Brytanii w poszukiwaniu szansy życiowej i dobrze płatnej pracy. W Szkocji od sześciu miesięcy zarabiał sprzątając uniwersytecki wydział prawa. Jego talent odkryto przypadkiem, gdy po pracy ćwiczył grę na instrumencie w kaplicy.
W marcu 2007 r. modelka Naomi Campbell została skazana przez sąd na karę 5 dni prac publicznych. Wykonywała ją pracując jako sprzątaczka – myjąc podłogi w jednym z budynków publicznych w Nowym Jorku. Była to kara za zachowanie modelki sprzed roku, gdy rzuciła telefonem komórkowym w sprzątaczkę (kobieta trafiła do szpitala, gdzie założono jej cztery szwy).
Pracę przy sprzątaniu wykonywali przez pewien czas znani ludzie:
Syndrom sprzątaczki.
Pojęcie "syndrom sprzątaczki" (ang. "cleaner syndrome") funkcjonuje wśród informatyków i oznacza poważną awarię sieci komputerowej lub serwera firmowego, która powstała w banalny sposób, np. przez odłączenie jakiegoś kabla przez osobę postronną lub przez sprzątaczkę podczas sprzątania. W szerszym zakresie pojęcie to oznacza ogromne koszty poniesione z błahego powodu. Możliwość zaistnienia takiego problemu powinno się brać pod uwagę przy projektowaniu urządzeń i systemów zabezpieczeń.

</doc>
<doc id="1088673" url="https://pl.wikipedia.org/wiki?curid=1088673" title="Port lotniczy Changi">
Port lotniczy Changi



</doc>
<doc id="1088678" url="https://pl.wikipedia.org/wiki?curid=1088678" title="1 Czechosłowacka Samodzielna Brygada">
1 Czechosłowacka Samodzielna Brygada

1 Czechosłowacka Samodzielna Brygada (, ) – czechosłowacka jednostka wojskowa u boku Armii Czerwonej podczas II wojny światowej.
Historia.
Brygada powstała 10 maja 1943 w Nowochopiorsku na bazie 1 Czechosłowackiego samodzielnego batalionu piechoty. Od 12 czerwca jej dowódcą był płk (od 16 grudnia generał) Ludvík Svoboda.
We wrześniu liczyła 3500 żołnierzy, w tym około 2200 Rusinów (w tym byłych więźniów łagrów), ok. 560 Czechów, ok. 340 Słowaków, ok. 200 Żydów i ponad 160 Rosjan. Wśród tych ostatnich było 21 oficerów i 148 specjalistów z zakresu techniki. Oprócz standardowego uzbrojenia Brygada miała na stanie 12 dział 76 mm, 6 haubic 122 mm, 10 lekkich samochodów pancernych BA-64B, 10 lekkich czołgów T-70 i 10 średnich czołgów T-34/76.
Brygada operacyjnie wchodziła w skład 1 Frontu Ukraińskiego. Na front przybyła w październiku. Jej szlak bojowy prowadził przezKursk, Lgow, Worożba, Bachmacz, Pryłuki, Pietrowka, Nowy Byków, Kijów, Wasilków, Fastów, Krasnolesy, Biała Cerkiew, Buzówka, Sabarowka, Tetiew, Kazatin, Berdyszów, Połonne, Sławuta, Równe, Łuck, Starokonstantynów, Kamieniec Podolski i Czerniowce. Do największych walk Brygady należała bitwa o Kijów (3–6 listopada 1943), w rejonie Wasilkowa (9–11 listopada 1943), bitwa o Białą Cerkiew (31 grudnia 1943 – 2 stycznia 1944). Łączne straty wyniosły co najmniej 384 żołnierzy.
Po zakończeniu II wojny światowej przekształcona w 1 Dywizję Piechoty.

</doc>
<doc id="1088685" url="https://pl.wikipedia.org/wiki?curid=1088685" title="Jezioro Świerklanieckie">
Jezioro Świerklanieckie



</doc>
<doc id="1088690" url="https://pl.wikipedia.org/wiki?curid=1088690" title="Tabora (region)">
Tabora (region)

Tabora – region ("mkoa") w Tanzanii.
W 2002 roku region zamieszkiwało 1 710 465 osób. W 2012 ludność wynosiła 2 291 623 osoby, w tym 1 129 730 mężczyzn i 1 161 893 kobiety, zamieszkałe w 383 432 gospodarstwach domowych.
Region podzielony jest na 7 jednostek administracyjnych drugiego rzędu (dystryktów):

</doc>
<doc id="1088702" url="https://pl.wikipedia.org/wiki?curid=1088702" title="Port lotniczy Belfast-City George Best">
Port lotniczy Belfast-City George Best

Port lotniczy Belfast-City George Best lub port lotniczy City im. George'a Besta w Belfascie, ang.: "George Best Belfast City Airport", irl.: "Aerfort Chathair Bhéal Feirste", kod IATA: BHD, kod ICAO: EGAC) – międzynarodowe miejskie lotnisko (ang.: "city airport") obsługujące Belfast w Irlandii Północnej w Wielkiej Brytanii. Port lotniczy City jest oddalony 3,2 km od centrum miasta. Posiada jedną utwardzoną drogę startową o długości 1829 metrów.
Dawniej, lotnisko było znane jako "Belfast Harbour Airport", a później – "Belfast City Airport".
W 2006 nadano mu imię "George Best Belfast City", upamiętniając słynnego piłkarza George'a Besta.
Port im. Besta jest drugim lotniskiem Belfastu. Głównym portem lotniczym miasta, a zarazem Irlandii Północnej, jest port lotniczy Belfast-International, posiadający długie drogi startowe, obsługujący loty transatlantyckie.
Historia i właściciel portu City.
Lotnisko wybudowano w 1937 i nazwano "Sydenham Airport". W 2003 lotnisko zostało sprzedane hiszpańskiej firmie Ferrovial za £35 milionów.
Ferrovial jest bardzo dużym inwestorem światowym z naciskiem na ruch lotniczy. Po niedawnej częściowej sprzedaży swoich udziałów w najruchliwszym lotnisku Australii – porcie Sydney-Kingsford Smith, nadal posiada 79% tego portu, a jako właściciel nowonabytego zarządcy brytyjskich lotnisk, BAA, włada dużymi portami lotniczymi w Wielkiej Brytanii, w tym Londyn-Gatwick i Londyn-Stansted, jak i również dziewięcioma portami lotniczymi w Meksyku oraz jednym w Chile.
Zmiana nazwy.
Władze lotniska w marcu 2006 postanowiły zmienić nazwę portu lotniczego ku pamięci piłkarza George'a Besta. Wywołało to kontrowersje w Irlandii Północnej i gdzie indziej, jako że sam George Best był osobą kontrowersyjną, a poza tym, część społeczności wyraziła w sondażu życzenie nadania patronatu piłkarza raczej nowemu stadionowi piłkarskiemu. Przychylnych było 52% respondentów wypowiadających się na temat nadania patronatu Besta portowi lotniczemu Belfast City. W tym samym czasie, lokalna linia lotnicza Flybe umieściła podobiznę George'a Besta na kadłubie samolotu Bombardier-Dash 8 o numerze rejestracyjnym G-JECL.

</doc>
<doc id="1088706" url="https://pl.wikipedia.org/wiki?curid=1088706" title="Svadhisthana">
Svadhisthana



</doc>
<doc id="1088716" url="https://pl.wikipedia.org/wiki?curid=1088716" title="Diecezja wschodnia Kościoła Adwentystów Dnia Siódmego w RP">
Diecezja wschodnia Kościoła Adwentystów Dnia Siódmego w RP

Diecezja wschodnia, dawniej: Zjednoczenie wschodnie – diecezja Kościoła Adwentystów Dnia Siódmego w RP obejmująca województwa: lubelskie, łódzkie, mazowieckie, podlaskie i warmińsko-mazurskie. Diecezja liczy 34 zbory i 13 grup w ramach 5 okręgów, obsługiwanych przez 17 duchownych.
Historia.
Pod koniec lat 80. XIX wieku w zaborze rosyjskim na Wołyniu powstał pierwszy ośrodek polskiego adwentyzmu na terenie późniejszej Diecezji Wschodniej. W tym czasie pierwszą grupę wierzących utworzył powracający z Krymu do rodzinnej wsi Żarnówek Herman Szkubowiec (Szkubowitz). W roku 1891 miał miejsce pierwszy chrzest, którego udzielił przybyły z Krymu, pastor Jakub Laubhann. W 1893 roku, z Wołynia idee adwentystyczne do Łodzi dotarły za pośrednictwem dwóch Polaków: Karola Fendela i Józefa Szlodzińskiego. W roku 1895 w domu Adama Lacha utworzono w tym mieście pierwszy zbór adwentystyczny w obecnych granicach Polski. Pierwszych chrztów dokonał pastor Johann H. Löbsack z Hamburga. Później działalność duszpasterską w Łodzi kontynuował pastor Dawid P. Gede, który przybył z Odessy.
Ziemie Królestwa Polskiego znajdujące się pod zaborem rosyjskim należały do utworzonego w roku 1900 Zachodniego Zjednoczenia Rosji z siedzibą w Kijowie. W 1907 roku kierował nim Ludwik R. Conradi. Ponieważ w krajach nadbałtyckich z przewagą ludności luterańskiej adwentyzm rozwijał się szybciej w roku 1907 siedzibę przeniesiono do Rygi. W roku 1912 kazn. Teodor Will został oddelegowany do pracy na Wołyniu. W tym czasie działał tam kazn. K. Bartel w miejscowości Horodle nad Bugiem, kazn. R. Kunic oraz kazn. Roenfeld na wschód od Równego. W roku 1912 utworzono w Warszawie Warszawskie Pole Misyjne, którym kierował pastor Herman Schmitz. Na przełomie roku 1912 i 1913 kierownictwo przejął Teodor Will. W trakcie I wojny światowej adwentyści się rozproszyli. Jedni poszli na wojnę, innych internowano lub zostali wysiedleni, a jeszcze inni zostali uwięzieni w Rosji. Na terenie byłego zaboru rosyjskiego pozostało 65 osób (dwa zbory: w Warszawie i w Łodzi oraz kilka małych grup).
Zjednoczenie wschodnie zaczęto organizować w roku 1920, choć w pełni ukształtowało i stało się jednostką w pełni samodzielną dopiero w roku 1927.
Aktualnie siedzibą władz diecezjalnych jest miasto stołeczne Warszawa.

</doc>
<doc id="1088722" url="https://pl.wikipedia.org/wiki?curid=1088722" title="Laurahütte">
Laurahütte



</doc>
<doc id="1088725" url="https://pl.wikipedia.org/wiki?curid=1088725" title="Don't Stop The Music">
Don't Stop The Music



</doc>
<doc id="1088730" url="https://pl.wikipedia.org/wiki?curid=1088730" title="Instytut Filologii Germańskiej Uniwersytetu Wrocławskiego">
Instytut Filologii Germańskiej Uniwersytetu Wrocławskiego

Instytut Filologii Germańskiej Uniwersytetu Wrocławskiego – jednostka dydaktyczno-naukowa należąca do struktur Wydziału Filologicznego Uniwersytetu Wrocławskiego.
Kierunki kształcenia.
Instytut kształci studentów na kierunku filologia ze specjalnością filologia germańska.
Instytut prowadzi również studia podyplomowe i kształci tłumaczy języka niemieckiego oraz menadżerów kultury.
Struktura organizacyjna.
Instytut Filologii Germańskiej UWr dzieli się na 10 zakładów i 7 pracowni naukowych (obok nazwiska kierowników):
W skład Instytutu wchodzi również biblioteka.

</doc>
<doc id="1088733" url="https://pl.wikipedia.org/wiki?curid=1088733" title="Sylwester Antoni Sznarbach">
Sylwester Antoni Sznarbach

Sylwester Antoni Sznarbach (ur. 1854 w Sząbruku, zm. 10 sierpnia 1924 w Rzecku) – polski malarz, publicysta, poeta i działacz warmiński, uczeń Jana Matejki.
Życiorys.
Studiował w Akademii Sztuk Pięknych w Krakowie, potem od 25 kwietnia 1881 w Akademii Sztuk Pięknych w Monachium, przenosząc się później do Drezna i Berlina. Z Berlina przesyłał korespondencje do „Gazety Olsztyńskiej”, które podpisywał jako "Stary Warmiak". W roku 1914 zamieszkał u swojej siostry w Rzecku. W latach 1886–1893 wystawiał swoje prace w Monachium oraz w Krakowie i Warszawie. Malował sceny rodzajowe (np. „Trudne ćwiczenie”, „Zbiór kartofli”), jak również portrety („Turczynka”, „Dziewczyna z koszem”). Dziś jego obrazy są rzadkością. Swoje prace podpisywał „Schnarbach z Warmii”, ostentacyjnie podkreślając pochodzenie i związek z rodzinną ziemią. Pisał wiersze, m.in. "Do Warmiaków", "Skowronek", "Powiew wolności". Od 1923 należał do Związku Polaków w Niemczech.
Pochowany na cmentarzu biskupieckim.

</doc>
<doc id="1088737" url="https://pl.wikipedia.org/wiki?curid=1088737" title="Zack Braff">
Zack Braff



</doc>
<doc id="1088746" url="https://pl.wikipedia.org/wiki?curid=1088746" title="Andragoras">
Andragoras

 
Andragoras – satrapa Partii i Hyrkanii z ramienia Seleucydów w połowie III w. p.n.e.
Nie jest znana ani data urodzin, ani data objęcia satrapii przez Andragorasa. Grecka inskrypcja sprzed 266 p.n.e. wymienia Andragorasa jako człowieka niższej rangi, nie ma jednak pewności czy chodzi tutaj o tę samą osobę, chociaż imię to było w owym czasie rzadkie. Andragoras jest znany przede wszystkim ze swoich monet. Prawdopodobnie ok. r. 245 p.n.e. zbuntował się on przeciwko Antiochowi II, na co wskazuje bicie monet pod własnym imieniem, z drugiej jednak strony nie ma na nich żadnego tytułu, co sugerowałoby nominalne uznawanie zwierzchności Seleucydów, a nie pełne zerwanie. Ok. r. 238 p.n.e. jego państwo najechali Parnowie – jego dalsze losy nie są znane, prawdopodobnie jednak niedługo potem zginął.

</doc>
<doc id="1088747" url="https://pl.wikipedia.org/wiki?curid=1088747" title="Homoioi">
Homoioi

Homoioi, Homojoj – w starożytnej Grecji (zwłaszcza w Sparcie) pełnoprawni obywatele, mogący sprawować urzędy. Słowo "homoioi" (klas. gr. ὅμοιοι, "hómoioi", liczba pojedyncza to ὅμοιος, "hómoios") oznacza "podobni", "jednakowi", "równi". Homoioi byli więc wszyscy wolni dorośli mężczyźni w danej polis, bez względu na status majątkowy czy pochodzenie. Równość rozumiana jako podobieństwo była jedną z podstaw istnienia greckich miast-państw oraz gwarantem ich wspólnotowego charakteru.
W Sparcie.
W Sparcie określeniem "homoioi" nazywano spartiatów. Każdy z nich posiadał na własność jedną niezbywalną działkę ziemi – zwaną "kleros" lub "klaros" (κλῆρος, κλᾶρος) – którą najczęściej uprawiali heloci, ponieważ obywatele Sparty w większości spędzali czas na szkoleniu wojskowym. Kleros dziedziczył najstarszy syn. Aby należeć do grona homoioi, trzeba było spełnić następujące warunki:

</doc>
<doc id="1088755" url="https://pl.wikipedia.org/wiki?curid=1088755" title="Port lotniczy Newquay">
Port lotniczy Newquay

Newquay Cornwall International Airport (IATA: NQY, ICAO: EGDG) – lotnisko położone niedaleko Newquay w hrabstwie Kornwalia, Wielka Brytania.

</doc>
<doc id="1088758" url="https://pl.wikipedia.org/wiki?curid=1088758" title="Czarownica z Portobello">
Czarownica z Portobello

Czarownica z Portobello (port. "A bruxa de Portobello") – powieść Paulo Coelho wydana w 2006 roku. W wydaniu oryginalnym książka zawiera 268 stron. Książka została przełożona na język polski przez Michała Lipszyca.
Opis fabuły.
Książka ukazuje historię Ateny – czy też Shirin Khalil, poszukującej sensu życia, młodej kobiety z dzieckiem, która zarówno w nowo poznawanych zwyczajach jak i ludziach próbuje odnaleźć wewnętrzną siłę, sens życia.
Początkowo pomaga w tym jej odnalezienie biologicznej matki, a także poznanie swojej nauczycielki Eddy, lecz dopiero gdy sama zaczyna uczyć – kolegów z pracy, żonę przyjaciela, ludzi z teatru, tłumy – naprawdę odnajduje sens. Od tańca, nauki kaligrafii, przechodzi do widzenia aur i przewidywania ludzkich problemów oraz ich rozwiązywania, wszystko dzięki "Wielkiej Matce".

</doc>
<doc id="1088761" url="https://pl.wikipedia.org/wiki?curid=1088761" title="Reprezentacja Malezji w piłce nożnej mężczyzn">
Reprezentacja Malezji w piłce nożnej mężczyzn

Reprezentacja Malezji w piłce nożnej przystąpiła do FIFA w 1956, a dwa lata wcześniej do AFC. Swe największe sukcesy święciła w latach siedemdziesiątych. Nigdy nie awansowała na mistrzostwa świata w piłce nożnej. Do Puchar Azji awansowała trzy razy lecz nigdy nie wyszła z grupy. Dwa razy drużyna narodowa awansowała do Igrzysk Olimpijskich. W 1972 Malezja przegrała 2 mecze (0-3 z RFN i 0-6 z Marokiem) i wygrała jeden z USA 3-0. Co prawda reprezentacja Malezji awansowała do Igrzysk Olimpijskich w Moskwie, lecz ostatecznie kraj przyłączył się do bojkotu igrzysk i nie wysłał swoich sportowców.
Na Pucharze Azji w 2007, Malezja, była obok Tajlandii, Indonezji i Wietnamu jednym ze współgospodarzy. Na turnieju drużyna spisała się katastrofalnie, przegrywając wszystkie trzy spotkania (1:5 z Chinami, 0:5 z Uzbekistanem i 0:2 z Iranem). Po takim występie do dymisji podał się szef Malezyjskiej Federacji piłkarskiej.
Obecnym selekcjonerem kadry Malezji jest Tan Cheng Hoe.

</doc>
<doc id="1088762" url="https://pl.wikipedia.org/wiki?curid=1088762" title="Czambon">
Czambon

Czambon – wodza pomocnicza, bardzo przydatna przy pracy z koniem na lonży oraz pod siodłem. Do pracy pod siodłem stosuje się tylko czambon gumowy lub gogue, z kolei czambon stały (tj. skórzany) służy jedynie do lonżowania. Czambon stały pozwala na pracę na tzw. niskiej ramie, zachęca do wejścia na wędzidło jednocześnie aktywizując mięśnie grzbietu. Czambon gumowy, nazywany najczęściej "gumami" służy do łatwego i szybkiego wprowadzenia konia na wędzidło i ustawienia głowy w zganaszowaniu, jednak niesie ryzyko przeniesienia kontaktu z wodzy na wypięcie i nieprawidłowej komunikacji w późniejszym okresie pracy. 
Głównym miejscem oddziaływania czambonu jest pysk i policzki konia.
Gogue.
Gogue działa bardzo podobnie do czambonu stałego, jednak ze względu na różnicę w sposobie zapinania nadaje się również do pracy z siodła. Zwykle jest skórzano-parciany. Jego wodza przypięta jest do popręgu, przechodząc między przednimi nogami konia. Jest przypięty przez kółka od wędzidła oraz przez kółeczka na pasku przymocowanym przy potylicy konia. Jest łagodniejszy w oddziaływaniu na kąciki pyska konia.
Zastosowanie.
Czambon pomaga koniom w kształtowaniu mięśni grzbietu. Ma doprowadzić do obniżenia szyi, wydłużenia mięśni i uwypuklenia krzyża 

</doc>
<doc id="1088765" url="https://pl.wikipedia.org/wiki?curid=1088765" title="Milan Lukeš">
Milan Lukeš

Milan Lukeš (ur. 14 grudnia 1933 w Pradze, zm. 21 września 2007 tamże) – czeski polityk, dyrektor Czeskiego Teatru Narodowego i minister kultury. Wykładowca Uniwersytetu im. Karola w Pradze. Tłumaczył dzieła wielkich klasyków Williama Szekspira, Eugene’a O’Neilla i Harolda Pintera. W latach 1989–1990 był ministrem kultury, a w latach 1990–1992 pełnił funkcje wicepremiera czeskiego rządu i posła Czeskiej Rady Narodowej.

</doc>
<doc id="1088769" url="https://pl.wikipedia.org/wiki?curid=1088769" title="Płyn ejakulacyjny">
Płyn ejakulacyjny



</doc>
<doc id="1088773" url="https://pl.wikipedia.org/wiki?curid=1088773" title="Kajneus">
Kajneus

Kajneus (znany również jako Kajnis; gr. Kaineús, łac. Caenis, Caeneus) – w mitologii greckiej dziecko Elatosa, przemienione przez Posejdona z kobiety w mężczyznę, był jednym z Argonautów i wodzem Lapitów.
Mit.
Kajnis była córką Elatosa i Laodike, córki króla Cypru Kinyrasa, a siostrą Ajpytosa, Kyllena, Ischysa, Stymfalosa i Pereusa. Elatos jak wielu herosów arkadyjskich miał jednak swojego tesalskiego sobowtóra, który niewiele się od niego różnił. Z tym właśnie tesalskim Elatosem z Larisy bywa czasem łączona postać Kajnis/Kajneusa. Wedle tej wersji matką Kajnis była Hippe, a braćmi Polifem i również Ischys.
Zostawszy kochanką Posejdona poprosiła go o przemienienie w mężczyznę, którego nie można zranić. Ten spełnił jej prośbę. Kajneus wojny z takim powodzeniem, że niedługo potem Lapici wybrali go na swego króla. Już jako król Lapitów urodził syna Koronosa, którego wiele lat później zabił Herakles podczas walki z Ajgimosem. Imię Kajneusa występuje też w niektórych katalogach Argonautów.
Kajneus wziął udział w centauromachii. Centaury nie mogąc go zabić, zwaliły na niego pnie sosnowe i żywcem pogrzebały. Wedle innej wersji mitu Kajneus zachwycony swą mocą, ustawił pośrodku placu, gdzie zbierali się ludzie, włócznię i kazał jej oddawać cześć boską, jednocześnie zakazując składania ofiary innym bogom. Gdy dowiedział się o tym Zeus, podburzył przeciw niemu centaury. Podczas wesela Pejritoosa napadły one niespodziewanie na Kajneusa, który bez trudu zabił pięciu czy sześciu spośród nich, ponieważ broń odbijała się od jego zaczarowanej skóry nie czyniąc mu krzywdy. Rozwścieczone centaury schwyciły wówczas drewniane drągi i tłukły tak długo Kajneusa po głowie, aż go wbiły w ziemię, po czym przywaliły ją stosem drzewa. Kajneus zmarł uduszony. Po chwili ze stosu wyleciał ptak o rudo upierzonych skrzydłach. Obecny przy tym wieszczek Mopsos, rozpoznał w nim duszę Kajneusa. Kiedy ludzie, którzy przyszli go pochować, odwalili drzewo, ujrzeli znowi ciało kobiety. Według innych Kajneus został przemieniony we flaminga, ptaka o lśniących skrzydłach.
Jego znaczenie.
Z faktu, że żyjący w Arkadii bożek Pan próbował kiedyś zgwałcić dziewiczą Pitys, która umknęła mu zamieniając się w jodłę ("elate") R. Graves wysuwa przypuszczenie, że Pitys-Elate (zwana również Kajnis) mogła być pierwotnie boginią jodły, a przekształcenie się Kajnis w Kajneusa pociągnęło za sobą przekształcenie Elate w Elatosa.
Epizod z nakazaniem oddawania czci włóczni oraz zakazem składania ofiar innym bogom może wskazywać na narzucenie Lapitom zwierzchnictwa przez zwycięskich Hellenów. Włócznia mogła być symbolem czci składanej bogini Kajnis lub Elate („jodły”), której świętym drzewem była jodła. Echem kolejnego najazdu, Eolów z Jolkos sprzymierzonych z centaurami, jest centauromachia. Zwycięscy Eolowie poddali Lapitów swemu bogu Posejdonowi. Pozwolili im jednak zachować prawa plemienne. Kobieta-wódz klanu mogła nadal sprawować swą władzę, musiała tylko, podobnie jak w Argos, przybierać męskie atrybuty, by potwierdzić swoje prawa do występowania w charakterze przywódcy plemienia. W ten sposób Kajnis została Kajneusem.
Wątek centaurów tłukących Kajneusa po głowie odnosi się do obrzędu, utrwalonego również w malarstwie czarnofigurowym, w którym mężczyźni tłukli po głowie Matkę-Ziemię, aby wypuściła Korę, personifikację Nowego Roku. „Kajnis” znaczy „nowa”. Odkrycie ciała kobiety pozostałego po poległym wodzu przypomina albański zwyczaj wyruszania dziewcząt na wojnę w męskim stroju. Dopiero po śmierci odkrywano, że poległy wojownik był kobietą.
Rodowód.
Kajneus pochodził od Arkasa, syna Zeusa i Kallisto.
Rodowód Kajneusa

</doc>
<doc id="1088776" url="https://pl.wikipedia.org/wiki?curid=1088776" title="Kochanek Wielkiej Niedźwiedzicy">
Kochanek Wielkiej Niedźwiedzicy

Kochanek Wielkiej Niedźwiedzicy – powieść Sergiusza Piaseckiego, napisana w roku 1935 i wydana w 1937. Opisuje realia pogranicza polsko-radzieckiego pierwszej połowy lat 20. XX wieku. Jest to opowieść oparta na wątkach biograficznych autora, który też zajmował się handlem na pograniczu.
Treść.
Centrum akcji jest miasteczko Raków, leżące przy samej granicy polsko-radzieckiej, „33 wiorsty od Mińska” (Litewskiego). Narratorem powieści jest Władek Łabrowicz, który z wojewódzkiego Wilna, gdzie nie mógł znaleźć pracy, przyjeżdża do Rakowa za namową dawnego kolegi z wojska, obecnie „maszynisty” (przewodnika przemytników) Józefa Trofidy, i dostaje u niego miejsce do zamieszkania oraz możliwość zarobku przy przemycie, czym głównie tam się trudniono.
Bohater przeżywa przy tym zajęciu szereg przygód: złapanie i uwięzienie przez Sowietów, ucieczkę z pociągu wiozącego go na zesłanie, fałszywe oskarżenie, aresztowanie przez polską policję, ucieczkę z jej konwoju, ukrywanie się, stopniową utratę przyjaciół aż do kompletnej alienacji. Wciąż jednak trwa blisko granicy, której zakamarki zna na pamięć.
Chronologia.
Akcja powieści obejmuje okres od późnego lata (przypuszczalnie od początku września) roku 1922, kiedy Władek przyjeżdża do Rakowa, do początku zimy roku 1924, kiedy, całkowicie już osamotniony, decyduje się ostatecznie porzucić pogranicze.
Podstawą chronologii są głównie znajdujące się w treści książki wzmianki na temat dających się datować wydarzeń historycznych:
Narracja jest ciągła (o charakterze zbliżonym do pamiętnika), a narrator raz po raz podaje dość dokładne informacje na temat kolejno przemijających pór roku (z dokładnością do miesięcy, czasem nawet tygodni). Z tego wszystkiego wynika, że:
Stan zachowania.
Powieść została zaplanowana przez autora w trzech częściach (I "Pod kołami Wielkiego Wozu", II "Wilczym tropem", III "Widma graniczne"), po 15 rozdziałów każda. Całość mogła zmieścić się w dwóch tomach. Niestety, przedwojenny wydawca polecił niewymienionemu z nazwiska, „znanemu polskiemu literatowi” dokonać znacznych skrótów w celu „przykrojenia” objętości do 1 tomu; czego ten – za zgodą, ale bez nadzoru przebywającego wtedy jeszcze w więzieniu Piaseckiego – dokonał, naruszając miejscami konstrukcję powieści, według słów Piaseckiego, „w taki sposób, że akcja zatracała sens”.
Oryginalny rękopis zaginął w czasie wojny. Emigracyjne wydanie z roku 1946 zrobiono na podstawie drukowanego egzemplarza z roku 1937, w którym brakowało początkowych 20 stron. Ten brak uzupełniono tłumacząc początek powieści wstecznie na język polski z przekładu włoskiego (wydanego w roku 1942). Ponadto wydawca dokonał rewizji tekstu poprawiając przy tym wiele błędów wydania I.
Podstawą tekstu jest obecnie drugie wydanie emigracyjne z roku 1969. Jest to poprawiona wersja wydania z roku 1946, którego tekst Piasecki jeszcze za życia ponownie zredagował, wprowadzając około 7 tysięcy poprawek.
Toponimy.
W powieści wymienionych jest wiele nazw miejscowości istniejących w rzeczywistości. Prócz miast takich jak Wilno, Mińsk, Raków czy Radoszkowicze, pojawiają się wsie i chutory leżące na ówczesnym pograniczu. Są to: Pomorszczyzna, Kuczkuny, Borsuki, Lachy, Krasne Sioło, Stare Sioło, Gorani, Duszkowo, Wyhonicze, Słobódka, Wołma, Rubieżewicze, Nowy Dwór, Piotrowszczyzna, Dulicze, Dubrowa i Wołkowszczyzna.

</doc>
<doc id="1088778" url="https://pl.wikipedia.org/wiki?curid=1088778" title="Czarna polewka (Sparta)">
Czarna polewka (Sparta)

Czarna polewka – w starożytnej Sparcie tradycyjna potrawa spożywana podczas wspólnych wieczerzy – syssitii. Złożona z gotowanego we krwi mięsa wieprzowego, zaprawionego octem i solą.

</doc>
<doc id="1088781" url="https://pl.wikipedia.org/wiki?curid=1088781" title="Fejditia">
Fejditia



</doc>
<doc id="1088782" url="https://pl.wikipedia.org/wiki?curid=1088782" title="Orbitarium">
Orbitarium

Orbitarium – dział Planetarium im. Władysława Dziewulskiego w Toruniu. 
Lokalizacja.
Orbitarium znajduje się w zachodniej części Zespołu Staromiejskiego, przy ul. Franciszkańskiej 15 - 21, w sąsiedztwie Muzeum Podróżników im. Tony’ego Halika, Collegium Maius, Kościoła Mariackiego oraz Aresztu Śledczego.
Historia.
Orbitarium otwarto 26 czerwca 2005 roku. Pierwsza wystawa, którą można było tu obejrzeć nawiązywała do misji sondy Cassini-Huygens. Składało się na nią kilkanaście interaktywnych urządzeń-zabawek, przybliżających w sposób poglądowy działanie sił grawitacji na ciężkich ciałach niebieskich, powstawanie tornad oraz problemy związane z dalekimi lotami kosmicznymi (opóźnienie sygnałów, anteny paraboliczne, wielkie ciśnienia). Wystawę te urozmaicały także pokazy filmów i animacji dotyczące misji Cassini oraz interaktywny model sondy kosmicznej. Ponadto od połowy 2012 roku w orbitarium można było zobaczyć wystawę o nazwie Geodium, zaś od 12 lutego 2018 roku w miejscu istniejących wystaw - interaktywną i multimedialną przestrzeń – Baza MARS#17.
Statystyka.
Liczba odwiedzających orbitarium (2005-2016):

</doc>
<doc id="1088783" url="https://pl.wikipedia.org/wiki?curid=1088783" title="Stepan Wenhrynowycz">
Stepan Wenhrynowycz

Stepan Omelan Wenhrynowycz, ukr. Степан Омелян Βенгринович, pol. Stefan Emilian Wenhrynowicz (ur. 7 kwietnia 1897 w Chyrzynce, zm. 19 czerwca 1954 w Dżonce, ZSRR) – duchowny greckokatolicki, ukraiński działacz społeczny w Sanoku.
Życiorys.
Syn greckokatolickiego duchownego ks. Włodzimierza Wenhrynowycza i Sofii z domu Szafrańskiej. Uczył się w gimnazjum w Przemyślu oraz w Wiedniu. W 1915 wstąpił do Greckokatolickiego Seminarium Duchownego we Lwowie, lecz przerwał naukę w 1918. Służył w UHA, po zakończeniu działań wojennych krótko internowany przez władze polskie. Po zwolnieniu powrócił do nauki w seminarium (w Przemyślu). W latach 1920-1921 nauczyciel w gimnazjum w Drohobyczu. Wyświęcony na diakona 9 października 1921, zaś na kapłana 16 października 1921 przez bp. Jozafata Kocyłowskiego. Żonaty z Zofią Marią z d. Pańkowska, z którą miał dwóch synów: Oriona-Stanymira i Tyrsusa-Wsewołoda.
Po święceniach katecheta i nauczyciel w gimnazjum w Drohobyczu (1921-1927), a następnie katecheta w Sanoku (1927-1946); w tamtejszych szkołach: Prywatnym Koedukacyjnym Gimnazjum Kupieckim Związku Nauczycielstwa Polskiego w Miejskim Prywatnym Seminarium Nauczycielskim Żeńskim, od 16 stycznia 1933 do 1 kwietnia 1933 w Państwowym Gimnazjum Męskim, także w roku szkolnym 1934/1935.
Aktywny działacz społeczny oraz jeden z animatorów ukraińskiego życia narodowego. M.in. jeden ze współzałożycieli Muzeum Łemkiwszczyna w Sanoku (w latach 1928-1939 zastępca dyrektora); współpracował razem z etnograf i Iryną Dobrianską, artystą i dyrektorem muzeum Leonem Getzem. Członek kierownictwa towarzystwa „Narodnyj dim” w Sanoku (później jego przewodniczący), członek towarzystwa „Ridna Szkoła”. W latach 30. kierował czytelnią organizacji „Proswita” w Sanoku. Przed 1939 pracował w Szkole Handlowej w Sanoku. 
Od czerwca 1942 członek konsystorza Apostolskiej Administracji Łemkowszczyny, od 1943 r. sędzia prosynodalny, od 20 marca 1945 członek kapituły AAŁ. W czasie II wojny światowej włączył się w prace Ukraińskiej Rady Narodowej w Sanoku. Organizator inspektor ds. szkół ukraińskich w powiecie sanockim. Aresztowany przez gestapo 14 września 1941, do połowy października 1941 przetrzymywany był w areszcie śledczym w Sanoku. Jako jeden z wielu zgłosił swój akces jako kapelan do 14 Dywizji Grenadierów SS.
W styczniu 1946 wysiedlony do Sambora w Ukraińskiej SRR. Odmówił przejścia do Rosyjskiego Kościoła Prawosławnego. W latach 1946-1950 pracował jako stróż w muzeum w Samborze, równocześnie pełnił posługę jako kapłan podziemnego Kościoła greckokatolickiego. Aresztowany 27 marca 1950 i wkrótce potem skazany na zesłanie. Deportowany do miejscowości Dżonka w Kraju Chabarowskim. Pracował jako cieśla i był podziemnym duszpasterzem zesłańców grekokatolików. Zmarł na atak serca, pochowany został w Dżonce. W 1955 decyzja o zesłaniu rodziny Wenhrynowyczów została uchylona, gdyż „podjęto ją bez jakichkolwiek dowodów”.
W 1989 opublikowano pamiętniki ks. Wenhrynowycza "Добровільно" ("Dobrowolnie").

</doc>
<doc id="1088785" url="https://pl.wikipedia.org/wiki?curid=1088785" title="Los utracony">
Los utracony

Los utracony ("Sorstalanság") – powieść Imre Kertésza z 1975 roku, węgierskiego laureata Literackiej Nagrody Nobla w 2002.
Fabuła.
Dzieło przedstawia autobiograficzną opowieść o obozowych doświadczeniach autora (1944–1945), który z rodzinnego Budapesztu w wieku 15 lat trafia najpierw do niemieckiego obozu koncentracyjnego Auschwitz-Birkenau, a później do obozów w Buchenwaldzie i Zeitz. Powieść pisana jest właśnie z perspektywy naiwnego, zupełnie nieświadomego piętnastolatka. Trafia on do obozu Auschwitz i do ostatniej chwili – podania mu pasiastego ubrania – wydaje mu się, że będzie pracował w fabryce, jak robił to wcześniej, dziwiąc się, że widzi wkoło tak dużo ludzi ubranych w więzienne pasiaki. Jednak i on staje się więźniem, co nie od razu do niego dociera, musi jednak zmierzyć się z rzeczywistością. Przez zaledwie cztery dni w Auschwitz dowiaduje się o krematoriach, stosach zwłok, selekcji – od której uratowało go kłamstwo na temat swojego wieku (odpowiedział, że ma "sechzehn" (16), choć miał o rok mniej). 
Z Auschwitz zostaje przeniesiony do Buchenwaldu, a ostatecznie do Zeitz. Autor nie zagłębia się w opisywaniu swoich cierpień. Pisze raczej o rzeczywistości bez perspektyw i o obozowej nudzie, w której zatrzymał się czas. 
Nękany ciężkimi ranami, wycieńczony pracą, gdy przygotowuje się do śmierci, zupełnie niespodziewanie zostaje przeniesiony do Buchenwaldu, gdzie dostaje łóżko, kołdrę i poddany zostaje leczeniu. Początkowo nie potrafi w to uwierzyć, żyjąc w zupełnej nieświadomości tego, co dzieje się wokół. 
Udaje mu się przeżyć obóz (m.in. dzięki pomocy polskiego pielęgniarza), przetrwać i wrócić do Budapesztu. Nie chce jednak zapominać o tym, co się wydarzyło, jak – wydaje się – chcą zrobić inni: byli więźniowie, a także ci pozostający na wolności.

</doc>
<doc id="1088788" url="https://pl.wikipedia.org/wiki?curid=1088788" title="Takanohana">
Takanohana



</doc>
<doc id="1088791" url="https://pl.wikipedia.org/wiki?curid=1088791" title="Dorieus">
Dorieus



</doc>
<doc id="1088795" url="https://pl.wikipedia.org/wiki?curid=1088795" title="Chlorek cynku">
Chlorek cynku

Chlorek cynku (łac. "Zinci chloridum"; ZnCl2) – nieorganiczny związek chemiczny, sól cynku i kwasu solnego. Silnie higroskopijny, rozpuszczalny w wodzie, alkoholu etylowym, eterze, glicerynie.
Otrzymywanie.
Bezwodny chlorek cynku można otrzymać m.in. w wyniku reakcji chloru (w temp. 700 °C) lub chlorowodoru (na gorąco) z cynkiem. Przemysłowo otrzymywany w reakcji siarczku cynku z chlorem. Po rozpuszczeniu cynku, jego tlenku lub węglanu w gorącym kwasie solnym i odparowaniu roztworu uzyskuje się monohydrat, ZnCl2·H2O. Znane są też hydraty zawierające 1,5, 2,5, 3 lub 4 cząsteczki wody krystalizacyjnej.

</doc>
<doc id="1088799" url="https://pl.wikipedia.org/wiki?curid=1088799" title="Kina w Głogowie">
Kina w Głogowie

Kina w Głogowie – pierwsze kina, powstałe w latach 20., nie przetrwały II wojny światowej. Od końca lat 80. obserwuje się spadek liczby widzów kin w Głogowie. Aktualnie (czerwiec 2020) działa 1 kino Cinema 3D w głogowskiej Galerii Glogovia. W czerwcu 2018 roku po 43 latach działalności zostało zamknięte kino Jubilat.
Kina po 1945 roku.
W latach 1945-1949 w Głogowie funkcjonowały tylko kina objazdowe z Poznania i Wrocławia. Seanse odbywały się w budynku obecnego I Liceum Ogólnokształcącego po zwolnieniu go przez radziecką komendanturę miasta (lipiec 1946).

</doc>
<doc id="1088801" url="https://pl.wikipedia.org/wiki?curid=1088801" title="Port lotniczy Belfast-George Best City">
Port lotniczy Belfast-George Best City



</doc>
<doc id="1088806" url="https://pl.wikipedia.org/wiki?curid=1088806" title="Różdżkarstwo">
Różdżkarstwo



</doc>
<doc id="1088807" url="https://pl.wikipedia.org/wiki?curid=1088807" title="Wahadlarstwo">
Wahadlarstwo



</doc>
<doc id="1088811" url="https://pl.wikipedia.org/wiki?curid=1088811" title="Mikronawóz">
Mikronawóz

Mikronawóz - produkt wykorzystywany do nawożenia, który może zawierać jeden lub kilka potrzebnych roślinom mikroskładników. Mikronawozy są stosowane do nawożenia roślin rolniczych, ogrodniczych. 
Uwstecznianie.
Z uwagi na to że mikronawozy zwłaszcza zawierające: Fe, Cu, Zn bardzo łatwo stają się nie przyswajalne dla roślin na skutek zjawiska uwsteczniania, stosuje się chelaty np: antichlorozol LS-Fe, mikrochelacyt LS-3, polichelat LS-7

</doc>
<doc id="1088813" url="https://pl.wikipedia.org/wiki?curid=1088813" title="Pogwizd">
Pogwizd

Pogwizd, Pochwist, Pochwiściel – rzekome bóstwo słowiańskie, wzmiankowane po raz pierwszy przez Macieja Miechowitę. Pogwizd miałby być bogiem wiatru. 
Bóstwo takie wzmiankuje również Marcin Bielski:
Chłopi w Hrabstwie Tarnowskim:
Oskar Kolberg przypisywał ten zwyczaj dawnemu składaniu ludzi w ofierze dla boga wiatru. Według Anieli Piszowej Pogwizda czczono w świątyni przygrodowej na terenie obecnej wsi Zawada na Górze św.Marcina. Na wzgórzu płonęły niewygasające światła ofiarne. Jedna ze wsi włączonych w granice Tarnowa nosiła nazwę Pogwizdów.

</doc>
<doc id="1088816" url="https://pl.wikipedia.org/wiki?curid=1088816" title="Chandra Wilson">
Chandra Wilson

Chandra Wilson (ur. 27 sierpnia 1969 w Houston, USA) – amerykańska aktorka. Czterokrotnie nominowana do Nagrody Emmy oraz dwukrotna zdobywczyni Nagrody Stowarzyszenia Aktorów Filmowych. Występowała w roli dr Mirandy Bailey w serialu "Chirurdzy".
Życiorys.
Początki.
Chandra Wilson urodziła się w Houston w Teksasie. Zaczęła karierę w wieku 5 lat w Houstońskim Theatre Under the Stars (Teatr pod gwiazdami), kończyła szkołę średnią – High School for the Performing and Visual Arts. Kontynuowała naukę w Tisch School of the Arts na Uniwersytecie Nowojorskim, uzyskała licencjat. Pojawiła się także w innych serialach ("Law &amp; Order", "Seks w wielkim mieście", "Rodzina Soprano."
Kariera.
Pierwszą godną odnotowania rolą był udział w serialu komediowym "Bob Patterson" w 2001 roku.
O wiele więcej osiągnęła w teatrze. Zyskała uznanie za rolę w sztuce "The Good Times are Killing Me", została nominowana do nagrody "Tony" za rolę w sztuce "Caroline, or Change". Chandra jest znakomitą śpiewaczką.
Zgłosiła się na przesłuchanie do roli Mirandy Bailey w serialu "Chirurdzy", choć ta rola początkowo przeznaczona była dla białej kobiety. Chandra wywarła jednak tak duże wrażenie, że dostała rolę Mirandy Bailey. Serial odniósł spory sukces, a Miranda Bailey, znana jako "Kapo", stała się ulubienicą publiczności. W 2006, 2007 oraz 2008 roku była nominowana do nagrody Emmy za najlepszą kobiecą rolę drugoplanową w serialu dramatycznym. W 2007 i 2008 roku została laureatką Nagrody Stowarzyszenia Aktorów Filmowych dla wybitnej aktorki w serialu dramatycznym.
Życie osobiste.
Chandra była ze swoim partnerem przez 31 lat (1988–2019). Mają troje dzieci; córka Sarina urodziła się w 1992, druga córka, Joylin w 1998, a syn Michael 31 października 2005 roku. Uwielbia telenowele. Mierzy jedynie 152cm, nie jest rozpoznawana na ulicy, gdyż ludzie myślą, że jest w rzeczywistości wyższa.
Nagrody i nominacje.
Chirurdzy 2005

</doc>
<doc id="1088817" url="https://pl.wikipedia.org/wiki?curid=1088817" title="Park w Świerklańcu">
Park w Świerklańcu

Park w Świerklańcu – zabytkowy park znajdujący się w Świerklańcu.
Powierzchnia całkowita parku wynosi 180 hektarów. Park został założony w XVIII wieku. Pierwotny park założono już w latach 1670-80 przez ówczesnych właścicieli z rodu Henckel von Donnersmarck obok istniejącego już wtedy zamku.
Park pozostawał w rękach rodu Henckel von Donnersmarck do roku 1945. Na jego terenie znajdował się pałac "Mały Wersal", który został zburzony w wyniku działań wojennych w 1945 roku.

</doc>
<doc id="1088818" url="https://pl.wikipedia.org/wiki?curid=1088818" title="Balance (album Van Halen)">
Balance (album Van Halen)

Balance – dziesiąty album studyjny zespołu Van Halen wydany 1995 roku. Piosenka „Humans Being” była soundtrackiem do filmu Twister.

</doc>
<doc id="1088821" url="https://pl.wikipedia.org/wiki?curid=1088821" title="Oblężenie Krakowa (1655)">
Oblężenie Krakowa (1655)

Oblężenie Krakowa przez Szwedów było częścią działań wojennych w czasie drugiej wojny północnej i trwało od 25 września do 13 października 1655. Kapitulacja została formalnie podpisana 17 października.
Przygotowania do obrony.
Na wieść o sukcesach Szwedów, 2 sierpnia 1655, burmistrz Krakowa Andrzej Cieniowicz wezwał mieszkańców do obrony oraz zażądał pieniędzy na opłaceniu zaciągu 100 żołnierzy piechoty. Krakowski garnizon i straże otrzymały rozkazy pilnowania murów oraz ściślejszej kontroli cudzoziemców, zwłaszcza zamieszkujących Kraków Niemców. Rozpoczęto również naprawę umocnień miejskich, pracami kierowali inżynier miejski Izydor Affaita oraz wybrany przez szlachtę Krzysztof Mieroszewski. Wkrótce w mieście pojawiła się królowa Ludwika Maria, która oddała część własnych klejnotów na pokrycie prac wzmacniających obronę.
27 sierpnia biskup Piotr Gembicki wezwał do wierności królowi i obrony miasta. Dodatkowo ze swoich dóbr przekazał 300 zbrojnych mających wesprzeć wojska broniące Krakowa. Rada miejska postanowiła także uzbroić wszystkich obywateli.
Jan Kazimierz opuszcza miasto.
19 września do miasta przybył pobity pod Żarnowem Jan Kazimierz w towarzystwie kilku tysięcy żołnierzy oraz pospolitego ruszenia. Całość była dość przypadkową zbieraniną. Szlachta była mocno zdemoralizowana, szukała możliwości wyjścia cało z opresji i opuszczała masowo króla. Wojsko skonfederowane w Prądniku zażądało wypłaty zaległego żołdu wypowiadając posłuszeństwo hetmanowi polnemu koronnemu Stanisławowi Lanckorońskiemu. Kraków musiał utrzymać całą tę bezładną ciżbę nie mogąc jednocześnie liczyć na jakiekolwiek wsparcie obrony miasta z jej strony.
20 września odbyła się rada senatu, na której król i senatorowie zapewnili się o wytrwałości wobec niebezpieczeństw. Początkowo Jan Kazimierz myślał nawet o pozostaniu w mieście i obronie Krakowa jednak pomysł ten wyperswadowali mu senatorowie.
Natychmiast po radzie wysłano na Śląsk królową pod opieką prymasa Andrzeja Leszczyńskiego. Nocą 24 września miasto opuścił król, który uległ panice w jaką wpadło wojsko i szlachta na wieść o zbliżającej się armii szwedzkiej. Król udał się na wschód w kierunku Wojnicza, a następnie przez Nowy Wiśnicz do Nowego Sącza i dalej ku granicy cesarstwa. Towarzyszył mu biskup Piotr Gembicki, który wiózł ze sobą skarbiec katedry wawelskiej.
Oblężenie.
W Krakowie wraz z oddziałami pułkownika Fromholda Wolffa pozostało 2200 żołnierzy wojsk regularnych pod dowództwem kasztelana kijowskiego Stefana Czarnieckiego. Żołnierzy wspomagało 2300 mieszczan krakowskich i studentów. Obrońcy mieli do dyspozycji 160 dział.
Czarniecki postanowił przygotować miasto do obrony (król zalecił mu optymistycznie utrzymanie miasta przez 2-3 tygodnie) i rozkazał spalić przedmieścia – Kleparz, Biskupie i Garbary – aby odebrać osłonę szwedzkim natarciom. Wojsko i piechotę miejską rozmieścił wzdłuż murów. Przed miastem obrońcy usypali wały ziemne i inne obiekty fortyfikacyjne.
25 września Szwedzi zaatakowali Kazimierz i po zdobyciu go, splądrowali. Szwedzi wdarli się nawet do Bramy Grodzkiej, jednak silny kontratak przeprowadzony przez Czarnieckiego zmusił ich do odwrotu i uniemożliwił zajęcie miasta z marszu. Jednocześnie z atakiem na Kazimierz prowadzone było bombardowanie miasta.
Ponieważ natarcie na miasto się nie powiodło, Karol X Gustaw, który miał przy sobie 13-14 tys. żołnierzy i kilkadziesiąt dział, zmuszony był przystąpić do regularnego oblężenia i rozpoczął ostrzał artyleryjski. Oblężenie Krakowa król powierzył Arvidowi Wittenbergowi, zostawiając mu 8000 żołnierzy, a sam z resztą sił wyprawił się przeciw wojskom koronnym i pokonał je 3 października pod Wojniczem. Informacja o klęsce, która niweczyła jakiekolwiek marzenia o odsieczy, dotarła do obrońców Krakowa wraz z kolejnymi żądaniami kapitulacji. Pozostałe nieliczne oddziały koronne, które znajdowały się w okolicach Krakowa, nie przejawiały ochoty do walki ze Szwedami. Obrońcy miasta jednak kontynuowali walkę, wytrzymując bombardowanie artyleryjskie i odpierając kolejne ataki. Karol Gustaw wrócił pod Kraków 6 października i gdy lustrował mury miejskie oraz doglądał prac oblężniczych, o mało nie przypłacił swej brawury życiem, gdy zbliżył się do Bramy Floriańskiej, skąd został ostrzelany. Skończyło się jedynie na tym, że ubito konia królewskiego, a sam król wyszedł z przygody cało. Także dowódca obrońców Stefan Czarniecki często narażał się osobiście, chcąc swym przykładem zagrzewać żołnierzy do walki i został nawet raniony pociskiem muszkietowym w policzek. Nawet po tym wypadku nie zrezygnował z regularnego objeżdżania wałów.
Czarniecki starał się grać na zwłokę jednak zdając sobie sprawę ze słabych nastrojów wśród wojska i mieszkańców świadomych braku szans na odsiecz, podjął 12 października rozmowy kapitulacyjne. Najbardziej przeciwni kapitulacji byli profesorowie Uniwersytetu Krakowskiego. Czarniecki jednak zdawał sobie sprawę, że w danej sytuacji dalszy opór może doprowadzić do zniszczenia i wygłodzenia miasta – postanowił więc oszczędzić i miasto, i te oddziały wojsk regularnych, które miał ze sobą. Z tego powodu zdecydował się 13 października na poddanie miasta. 17 października podpisano ze Szwedami umowę złożoną z 11 punktów gwarantującą wolność religii katolickiej, bezpieczeństwo osobiste i majątkowe dla Kościoła, urzędników, szlachty i mieszczan, zachowanie dotychczasowych przywilejów miasta i Akademii Krakowskiej, wzajemną wymianę jeńców. Załodze wojskowej oraz urzędnikom i dworzanom Jana Kazimierza umożliwiono wymarsz z miasta. Na podstawie zawartej umowy oddziały polskie biorące udział w obronie Krakowa otrzymały leże zimowe w okolicach Oświęcimia, Zatora, Sławkowa, Będzina, Siewierza i Koziegłów. Siły te miały zachować neutralność do 18 listopada i po tym terminie miały zdecydować, czy wrócić pod komendę Jana Kazimierza, czy też poddać się Karolowi Gustawowi.
Kapitulacja.
Czarniecki, 19 października, po przeprowadzeniu na Rynku przeglądu wojska wymaszerował z miasta na czele 1800 żołnierzy i 12 dział. Został przyjęty przez szwedzkiego króla w obozie na wydanej na swoją cześć uczcie. Karol Gustaw jako urodzony żołnierz szanował męstwo przeciwnika.
Kraków został obsadzony 2,5 tysiącami piechoty i 500 rajtarami. Król wjechał do miasta po południu i po przywitaniu przez radę miejską udał się na Wawel gdzie postanowił zobaczyć kościół katedralny. Oprowadzał go po nim Szymon Starowolski.
Niemal natychmiast miasto i kościoły obłożono ogromną kontrybucją, m.in. z katedry zabrano wszystkie naczynia liturgiczne. Zdarty z Krakowa łup wart był podobno 5 milionów złotych.

</doc>
<doc id="1088824" url="https://pl.wikipedia.org/wiki?curid=1088824" title="Regia Marina">
Regia Marina

Regia Marina (pol. „Królewska Marynarka Wojenna”) – marynarka wojenna Królestwa Włoch, istniejąca w latach 1861–1946.
Historia.
Początki.
Regia Marina narodziła się 17 marca 1861, razem z proklamacją Królestwa Włoch. Wywodziła się bezpośrednio z Narodowej Marynarki Włoskiej, powstałej 17 listopada 1860 z połączenia flot wojennych poszczególnych regionów składających się na zjednoczone państwo włoskie, przede wszystkim floty Sardynii (Piemontu) i Królestwa Obojga Sycylii (Neapolu), a w mniejszej części Księstwa Toskanii i Państwa Kościelnego. Marynarka Sardynii, a następnie Narodowa Marynarka Włoska, brała udział w walkach zjednoczeniowych. Jako że królestwo przed swym powstaniem składało się z wielu księstw i kilku królestw, marynarka w pierwszej kolejności musiała zintegrować wszystkie floty wojenne, połączyć dowództwa, ustalić flotylle i dywizjony, itp. Marynarka w 1861 roku, po redukcji starych jednostek, miała 97 okrętów o tonażu 112.726 ton.
Stopnie wojskowe, umundurowanie i regulaminy wzorowano na marynarce piemonckiej, natomiast zasady operacyjne przejęto z marynarki neapolitańskiej, jako lepsze. 6 listopada 1881 powołano narodową akademię marynarki w Livorno, z połączenia istniejących wcześniej szkół morskich w Genui (piemonckiej) i Neapolu. Powstanie marynarki włoskiej zbiegło się w czasie z rewolucją techniczną w budowie okrętów, spowodowaną pojawieniem się pancerza i udoskonalaniem napędu mechanicznego. Pomimo częstych zmian ministrów marynarki (m.in. admirał Carlo di Persano w okresie 3 marca – 8 grudnia 1862), marynarka zamówiła szereg będących wówczas nowością okrętów pancernych, głównie w stoczniach zagranicznych (włoskie stocznie nie miały jeszcze wówczas odpowiedniego potencjału i doświadczenia).
Podczas wojny z Austrią w 1866 roku marynarka włoska dysponowała już 12 okrętami pancernymi i 11 dalszymi w różnych stadiach budowy, chociaż były one różnej jakości. Wśród nich znajdował się awangardowy wieżowy taranowiec pancerny „Affondatore”. Mimo to, flota włoska pod dowództwem admirała Carlo di Persano poniosła porażkę w walce ze słabszą pod względem liczebnym i technicznym, lecz lepiej dowodzoną marynarką austriacką 20 lipca 1866 w bitwie pod Lissą (chociaż z punktu widzenia materialnego, Włosi utracili tylko dwa okręty pancerne).
Po bitwie pod Lissą marynarka włoska przeżyła kilkuletni okres regresu, wiążący się z rozczarowaniem społecznym porażką i znacznym zmniejszeniem jej budżetu. We wrześniu 1870 z trudem zdołano wyekwipować eskadrę 10 okrętów pancernych do ataku na Civitavecchia, należące do Państwa Kościelnego. Dopiero w latach 70. XIX wieku sytuacja zaczęła się stopniowo poprawiać, za czasów ministrów marynarki kontradmirała Augusto Riboty (1871–1873) i kontradmirała Simone de Saint Bon (1873–1876). Ponieważ Włochy nie mogły pozwolić sobie finansowo na budowę licznej floty, postawiono na jakość okrętów, projektowanych i budowanych głównie w kraju. Nowe projekty utalentowanych konstruktorów Benedetto Brina, a później Vittorio Cunibertiego, wywoływały duże zainteresowanie w kręgach morskich na świecie, w tym w dominującej w dziedzinie konstrukcji okrętów Wielkiej Brytanii. Polityka ta doprowadziła do przejściowego zajęcia przez marynarkę włoską pod koniec XIX wieku trzeciego miejsca pod względem siły na świecie, po Wielkiej Brytanii i Francji.
W latach 1880–1882 weszły do służby dwa silne pancerniki wieżowe projektu Brina: „Caio Duilio” i „Enrico Dandolo”, uzbrojone w działa największego kalibru na świecie (450 mm), a w połowie lat 80. – dwa wówczas najszybsze, chociaż słabo opancerzone pancerniki „Italia” i „Lepanto”, uważane za jedne z przodków krążowników liniowych. W kolejnych latach budowane dalsze pancerniki i krążowniki, w tym najliczniejszą na świecie serię krążowników pancernych typu "Garibaldi", które odniosły pewien sukces komercyjny na świecie. Cuniberti był jednym z twórców idei dużego pancernika uzbrojonego w liczne działa jednego kalibru, która doprowadziła na świecie do powstania brytyjskiego przełomowego HMS „Dreadnought” i klasy drednotów. Rozwijano też, zgodnie z tendencjami światowymi, okręty torpedowe, w tym niszczyciele, aczkolwiek początkowo we współpracy z firmami zagranicznymi. W 1897 zaczęto stosować łączność radiową, której wprowadzanie nadzorował sam Guglielmo Marconi. W 1907 powołano Centralny Sztab Morski. W tym okresie okręty dla marynarki włoskiej zaczęto budować już tylko w stoczniach krajowych. Bardzo wcześnie, bo już w 1909 r., powołano lotnictwo marynarki ("Regia Aeronautica di Navale"). Podobnie, jak w przypadku innych mocarstw europejskich, praktycznie od początku okręty włoskie stacjonowały także w Chinach i Ameryce Południowej w celu zabezpieczania włoskich interesów. Marynarze włoscy brali udział m.in. w interwencji europejskiej podczas powstania bokserów.
Marynarka włoska została użyta na dużą skalę podczas wojny z Turcją, od 29 września 1911 do października 1912 roku. Wówczas przede wszystkim osłaniała transport i desant wojska w Libii, ostrzeliwując tam w październiku cele lądowe, ponadto brała udział w akcjach bojowych na Morzu Jońskim, Morzu Czerwonym, u wybrzeży Syrii i w Dardanelach oraz w zajęciu Dodekanezu. W nocy na 19 lipca 1912 r. pięć torpedowców włoskich pod dowództwem komandora Enrico Millo weszło do cieśniny Dardanele zamierzając dokonać ataku torpedowego na kotwiczące tam główne siły tureckie; śmiały rajd nie osiągnął celu, lecz mimo to wywarł duże wrażenie propagandowe we Włoszech.
I wojna światowa.
Flota włoska początkowo była przewidywana do walki z Francją, w składzie Trójprzymierza, lecz po wybuchu I wojny światowej Włochy pozostały neutralne, żeby ostatecznie zmienić sojusze i wystąpić 23 maja 1915 przeciw Austro-Węgrom, które zajmowały włoskie terytoria. Dowódcą floty włoskiej podczas wojny był Luigi di Savoia książę Abruzji. W dziedzinie pancerników, Włochy wybudowały przed wojną 6 drednotów („Dante Alighieri”; „Giulio Cesare”, „Conte di Cavour” i „Leonardo da Vinci” typu "Cavour"; „Andrea Doria” i „Caio Duilio” typu "Doria") oraz posiadały 4 względnie nowe przeddrednoty typu "Regina Elena", 2 starsze typu "Regina Margherita" i kilka dalszych przestarzałych okrętów tej klasy. Włochy posiadały niewielką przewagę ilościową nad flotą austro-węgierską w większości klas okrętów, z wyjątkiem nowoczesnych lekkich krążowników (których miały jedynie 3), co okazało się słabością w świetle charakteru działań przyszłej wojny na Adriatyku, skupionych na siłach lekkich. Częściowo kompensowano ten ostatni brak budową dużych niszczycieli, silnie uzbrojonych w działa kalibru 152 mm, które to uzbrojenie jednak okazało się niepraktyczne. Z większych okrętów, marynarka włoska posiadała też 10 krążowników pancernych, w większości przestarzałych oraz kilkanaście starych krążowników pancernopokładowych. Pancerniki włoskie nie brały jednak udziału w poważniejszych akcjach podczas wojny, co było głównie spowodowane brakiem aktywnych działań dużych okrętów Austro-Węgier. Od używania dużych okrętów odstraszały ponadto Włochów austro-węgierskie i niemieckie okręty podwodne, które wkrótce po przystąpieniu Włoch do wojny zatopiły w lipcu 1915 dwa krążowniki pancerne.
Bezpośrednio po wypowiedzeniu wojny, włoska marynarka okazała się niezdolna, aby zapobiec bombardowaniu wybrzeży Włoch przez okręty austro-węgierskie 24 maja 1915, lecz akcje tego typu nie zostały już powtórzone. Największą aktywność podczas wojny wykazywały włoskie okręty podwodne oraz siły lekkie w postaci niszczycieli, torpedowców i kutrów torpedowych i patrolowych. Przede wszystkim też okręty tych klas budowano w toku wojny, mimo braków materiałowych. Do większych starć dochodziło zwłaszcza wokół utrzymywanej głównie przez sprzymierzonych Brytyjczyków blokady cieśniny Otranto, utrudniającej wyjście z Adriatyku okrętów austro-węgierskich. Największe sukcesy marynarka włoska osiągnęła na polu rozwoju i wykorzystania nowej klasy kutrów torpedowych, oznaczanych MAS. Podczas wojny zbudowano ich 299, dalsze 50 uzyskano ze Stanów Zjednoczonych. Kutry MAS odniosły największy sukces marynarki włoskiej, topiąc austro-węgierski pancernik SMS „Szent István” 10 czerwca 1918, a wcześniej zatopiły pancernik przybrzeżny „Wien”. Włosi rozpoczęli też pionierskie prace nad rozwojem morskich sił specjalnych – włoscy płetwonurkowie bojowi zatopili pod koniec wojny pancernik SMS „Viribus Unitis” w bazie w Poli. Innym rodzajem sił intensywnie wykorzystywanych i rozbudowywanych podczas wojny były monitory i pływające baterie, wspomagające wojska walczące na froncie lądowym. W 1916 zawieszono natomiast budowę rozpoczętych w latach 1914-15 czterech nowych pancerników – superdrednotów typu "Caracciolo", z których dokończenia zrezygnowano już po wojnie.
Regia Marina poniosła podczas wojny stosunkowo znaczne straty, tracąc trzy pancerniki; z tego dwa w swoich bazach, na skutek wybuchów amunicji, będących prawdopodobnie efektem austriackiego sabotażu (przeddrednot „Benedetto Brin” w Brindisi 27 września 1915 i drednot „Leonardo da Vinci” w Tarencie 2 sierpnia 1916) oraz jeden na niemieckich minach (przeddrednot „Regina Margherita” 11 grudnia 1916). Z większych okrętów, utracono ponadto dwa wspomniane krążowniki pancerne „Amalfi” (7 lipca 1915) i „Giuseppe Garibaldi" (18 lipca 1915), 2 małe krążowniki, 8 niszczycieli, 6 torpedowców, 12 okrętów podwodnych i 12 mniejszych okrętów artyleryjskich oraz 267 samolotów lotnictwa morskiego i 7 sterowców.
Symbolicznym sukcesem Marynarki Królewskiej było czasowe przejęcie okrętów austro-węgierskich pod sam koniec wojny, na skutek zajęcia 5 listopada 1918 bazy w Poli, aczkolwiek później polegały one podziałowi między zwycięskie państwa, dokonanemu w styczniu 1920. W ramach reparacji wojennych do włoskiej marynarki wcielono 2 austriackie i 3 niemieckie krążowniki lekkie, 7 austriackich i 3 niemieckie niszczyciele oraz okręty pomocnicze. Część innych okrętów floty austro-węgierskiej, w tym pancerniki i okręty podwodne, przyznana Włochom, została tam złomowana. Po wojnie, marynarka włoska miała łączny tonaż ok. 450.000 t.
Po I wojnie światowej.
Po wojnie znowu potencjalnym przeciwnikiem Włoch stała się Francja, której interesy ścierały się z Włochami w Afryce północnej, zwłaszcza w świetle mocarstwowej i kolonialnej polityki Benita Mussoliniego. Regia Marina zaczęła dążyć do osiągnięcia stanu równowagi z większą od niej flotą francuską (Marine nationale), mimo że Francuzi oprócz sił na Morzu Śródziemnym musieli utrzymywać także siły na Atlantyku. Dążenia te zostały usankcjonowane przyznaniem obu flotom takiego samego docelowego limitu wyporności pancerników (175.000 ton standardowych) i lotniskowców przez traktat waszyngtoński, na międzynarodowej konferencji rozbrojeniowej w Waszyngtonie w 1922 r. Pomimo wprowadzenia ogólnego zakazu budowy nowych pancerników, Francji i Włochom zezwolono zbudować po dwie jednostki na wymianę starych okrętów, z czego jednak nie skorzystały przez najbliższe 10 lat z powodu powojennych trudności finansowych. W praktyce limit 60.000 ts dotyczący lotniskowców okazał się bez znaczenia, gdyż Włochy nie zdecydowały się w okresie międzywojennym na budowę okrętów tej klasy, posiadając dogodne rozmieszczenie baz lotniczych na lądzie, a Francuzi zbudowali tylko jeden.
Wobec zakazu budowy pancerników, ciężar wyścigu zbrojeń na świecie przeniósł się na krążowniki, których Włosi zbudowali stosunkowo dużą liczbę. Pomiędzy 1925 a 1933 rokiem rozpoczęto budowę 12 krążowników lekkich i 7 okrętów nowej klasy krążowników ciężkich (Francja odpowiednio 11 i 7). W dziedzinie niszczycieli i okrętów podwodnych natomiast przodowała Francja. Oba państwa nie ratyfikowały części III traktatu londyńskiego z 1930 roku, nakładającej ograniczenia na liczbę krążowników i niszczycieli, mimo to, 1 marca 1931 zdecydowały się zawrzeć między sobą układ rzymski, zgodnie z którym zaprzestały budowy dalszych krążowników ciężkich. Włoskie krążowniki lekkie ogólnie były znane jako typy "Condottieri" (kondotierzy), od swoich nazw. Pierwsze dwie serie typów "Condottieri" ("di Giussano" i "Cadorna"), nie były jednak udane. W założeniu miały zwalczać francuskie wielkie niszczyciele, lecz wielkie prędkości rozwijane przez nie na próbach, nie były osiągane w normalnej eksploatacji, natomiast były one słabo opancerzone i zbyt lekko zbudowane. Kolejne serie oferowały stopniowo lepsze i bardziej zrównoważone charakterystyki, aż do piątej serii ("Duca degli Abruzzi"), stanowiącej udane, dobrze uzbrojone i opancerzone okręty. Tuż przed II wojną światową powrócono do koncepcji małych, szybkich i praktycznie nieopancerzonych krążowników mających zwalczać niszczyciele, rozpoczynając budowę licznego typu "Capitani Romani", lecz tylko trzy okręty weszły do służby podczas wojny. W dziedzinie krążowników ciężkich, oprócz trzech słabo opancerzonych, lecz szybkich jednostek typów "Trento" i "Bolzano", zbudowano cztery silnie opancerzone okręty typu "Zara", będące jednymi z najbardziej udanych krążowników ciężkich na świecie, w udany sposób łączących siłę ofensywną i opancerzenie.
W latach 30. Włosi powrócili do rozwijania klasy pancerników, wraz z powrotem do ich budowy na świecie. Po przystąpieniu przez Francję do budowy nowych pancerników typu "Dunkerque", w latach 1933-1940 poddano bezprecedensowej całkowitej rekonstrukcji cztery przestarzałe drednoty typów "Conte di Cavour" i "Caio Duilio". W efekcie powstały praktycznie nowe okręty, szybsze, lepiej uzbrojone (działa 320 mm w miejsce 305 mm) i nieco lepiej chronione przed pociskami i torpedami. Zwiększyło to ich możliwości bojowe, chociaż siłą ognia i opancerzeniem nadal znacznie ustępowały brytyjskim superdrednotom z I wojny światowej, stanowiącym trzon Floty Śródziemnomorskiej (uzbrojonym w działa 381 mm), przewyższając je tylko szybkością. Oprócz tego, Włosi podjęli budowę czterech nowoczesnych pancerników typu "Littorio" (nazywane też typem "Vittorio Veneto"), z których dwa weszły do służby na początku 1940 roku, a trzeci w 1942. Pomimo pewnych wad, były to szybkie, silnie uzbrojone i nieźle opancerzone okręty, porównywalne z najlepszymi pancernikami tego okresu na świecie.
W zakresie niszczycieli, Włosi budowali w okresie międzywojennym jednostki średniej wielkości, z wyjątkiem serii 12 dużych niszczycieli typu "Navigatori" i 3 typu "Leone". Pogoń za osiąganiem dużych prędkości przynosiła w kolejnych typach, budowanych zwykle po 4 jednostki, jedynie ograniczone rezultaty. Kulminację poszukiwań właściwego niszczyciela stanowił budowany tuż przed wojną i podczas niej najliczniejszy typ niszczycieli marynarki włoskiej "Soldati". Specyfiką floty włoskiej wśród marynarek światowych była budowa od drugiej połowy lat 30. dużej liczby nowoczesnych torpedowców (typu "Spica" i pochodnych), która to klasa okrętów była już rzadko budowana na świecie. Flota włoska przewidywała użycie torpedowców jako tańszych od niszczycieli okrętów eskortowych, wystarczających na Morze Śródziemne. Okręty te wyewoluowały w toku swojego rozwoju w odpowiedniki niszczycieli eskortowych (typy "Orsa" i "Ciclone"). W chwili przystąpienia do wojny w czerwcu 1940 w służbie znajdowało się 57 niszczycieli i 67 torpedowców.
Włochy w okresie międzywojennym zbudowały bardzo liczną flotę okrętów podwodnych (drugą wówczas co do wielkości po ZSRR) – w czerwcu 1940 w służbie było ich 115, należących do wielu typów. Wiele z nich jednak ustępowało walorami taktycznymi jednostkom zagranicznym. Budowano też miniaturowe okręty podwodne.
W hiszpańskiej wojnie domowej brała udział 58 flota, która jako członek Corpo Truppe Volontarie (włoskich sił ekspedycyjnych wspomagających narodowców gen. Franco) została sformowana w Legion Sottomani, który wziął udział w operacji Ursula.
II wojna światowa.
Regia Marina brała udział w akcjach przeciw konwojom Royal Navy, gdzie odniosła pewne sukcesy (zatopienie 100 statków i okrętów na tej drodze — częściowo we współdziałaniu z Niemcami).
Na początku wojny wiele z okrętów zostało zniszczonych lub uszkodzonych podczas ataku na Tarent, który posłużył za przykład Japończykom podczas ataku na Pearl Harbor. Po tym niepowodzeniu wielki admirał ks. Paolo Thaon di Revel i Angelo Iachino uzgodnili nową strategię walk. Radary miały wyszukiwać okręty wroga, a flotylle szybko podpływać i niszczyć, co się da.
Mimo to doszło do kilku dużych bitew, które były bądź przegrane (Matapan) lub wygrane (Syrta). Bitwy te wykazały, że Regia Marina jest w stanie odnosić sukcesy wyłącznie przy dużej przewadze własnej (Syrta) lub wsparciu Niemców (bitwy konwojowe w okolicach Malty). W innej sytuacji zwyciężali alianci.
Włosi operowali także na Morzu Czerwonym (z baz w Erytrei), na którym przeszkadzały w transporcie przez Kanał Sueski i atakowały samotne statki wroga. Prowadziły również blokadę Malty.
Revel postanowił wysłać kilka okrętów na Atlantyk, gdzie tonaż zatopionych przez nie okrętów wyniósł 593 864 t, a straty w ludziach wynosiły 106 zabitych marynarzy. Okręty królewskie walczyły również na Pacyfiku (z baz w Kobe i Misawa), gdzie okręty Conte Verde, Cagni, Lepanto, Carlotto i Cappelini wzięły udział w walkach o Filipiny i Nową Gwineę. W czerwcu 1942 Włosi wysłali drogą lądową cztery kutry torpedowe MAS na jezioro Ładoga, gdzie działały od lipca do października, atakując radzieckie transporty dostarczające zaopatrzenie do oblężonego Leningradu (topiąc jedną kanonierkę i transportowiec).
Włoskie okręty wojenne w czasie II wojny światowej:
Likwidacja.
Rozformowanie jednostki nastąpiło razem z referendum konstytucyjnym z 2 czerwca 1946, kiedy to większością 54,3% społeczeństwo włoskie zadecydowało o zmianie ustroju. Jej okręty, dowódcy i sztab przeszli do Marina Militare.

</doc>
<doc id="1088825" url="https://pl.wikipedia.org/wiki?curid=1088825" title="Fear Is the Mindkiller">
Fear Is the Mindkiller

Fear Is the Mindkiller – pierwszy album EP-Remix amerykańskiego zespołu metalowego Fear Factory. Album wydany w 1993 przez wytwórnie Roadrunner Records. Za remiksowane byli odpowiedzialni Rhys Fulber i Bill Leeb z Front Line Assembly.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1088827" url="https://pl.wikipedia.org/wiki?curid=1088827" title="Soul of a New Machine">
Soul of a New Machine

Soul of a New Machine – debiutancki album koncepcyjny grupy Fear Factory. Wydawnictwo ukazało się 25 sierpnia 1992 roku nakładem wytwórni muzycznej Roadrunner Records. Nagrania zostały zarejestrowane w Grand Master, Ltd. w Hollywood w Kalifornii w maju 1992 roku. Miksowanie odbyło się w Fon Studios w Sheffield w Anglii w czerwcu 1992. Z kolei mastering zostały zrealizowany w Future Disc w Hollywood w Kalifornii.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1088828" url="https://pl.wikipedia.org/wiki?curid=1088828" title="Double Travel">
Double Travel

Double Travel (1986-1990, 1999-2004) – międzynarodowa grupa twórcza, powołana do życia w Lublinie 13 grudnia 1986 r. przez trójkę twórców, związanych z Centrum Sztuki Galeria EL w Elblągu: Waldemara "Disneya" Bochniarza (saksofonistę jazzowego i muzycznego performera), Waldemara "Dziaka" Dziaczkowskiego (psychoterapeutę z PTHP i happenera) i Lecha L. Przychodzkiego ([ex-Ogród/Ogród-2, ex-Dirty Dust], poetę, happenera i teoretyka sztuki). 
Historia grupy.
Pomiędzy rokiem 1987 a 1990 do grupy należeli także m.in. Jerzy Jaśkiewicz (fotografik i happener), Tadeusz Mazurek (dyrygent, kompozytor, w D.T. happener), Maciej "Matros" Sałański (rzeźbiarz, fotografik i happener), Edward "Lu" Soroka (happener i teoretyk sztuki) czy Ralf Schulze (grafik, mim i happener).
Drugą edycję (po 1999 r.) Double Travel tworzyli m.in. Wołodymyr "Locomotive Breath" Katoliczenko (saksofonista jazzowy i happener), Oleg Klejmionow (filmowiec, happener), Marek "Duże Człowieki" Kłuciński (twórca "Mail Artu", poeta, happener, zm. w 2004 r.), Aleksandr Konowałow (operator filmowy, fotografik, happener), Mariusz Maliszewski (ex-Ogród/Ogród-2, grafik i happener, zm. w 2006 r.) i Beata "Savana" Spasik (mim, happener). Z wcześniejszego składu zachowali się Przychodzki i Soroka.
Pierwsza edycja D.T. przeprowadziła ponad 20 akcji plenerowych (główne tereny jej pracy to Pojezierze Łęczyńsko-Włodawskie i okolice Dębna Lubuskiego), drugi skład formacji miał na koncie około 10 podobnych realizacji. Poza pożegnalną imprezą pierwszego składu (noc z 22 na 23 września 1989 r., okolice Namyślina n. Odrą) wszystkie akcje dokumentowano fotograficznie. W ramach ruchu "Mail Art" dokumentacja trafiała do zaprzyjaźnionych artystów wielu krajów, od Niemiec po Japonię.
Twórcze założenia.
Podstawowym założeniem twórców było wyprowadzenie sztuki poza obręb przestrzeni galeryjnych. Realizacje przeprowadzano na przemyślany wcześniej "temat". Dotyczyło to albo wyimaginowanej historii jakiegoś miejsca, jak "Sanktuarium śpiącego dźwięku" (Las Reczyce k. Dębna Lub., 1 kwietnia 1989 r.), najdłuższej akcji grupy (od 5.21 rano do 20.49 wieczorem), odtwarzającej życie codzienne wśród ruin zbombardowanej przez Sowietów niemieckiej leśniczówki, albo miało konotacje ekologiczne (27 maja 1989 r.), niczym "Requiem dla zwierząt z SKR Kaniwola". Realizacji nigdy nie powtarzano, stąd improwizowane zdarzenie wymagało doskonałego zgrania poszczególnych członków ekipy.
Początkowo wykorzystywano wprowadzane między elementy naturalne danego miejsca sztuczne rekwizyty, z czasem coraz większą rolę D.T. przywiązywać zaczęło do wykorzystywania walorów wybranego na zdarzenie miejsca. Formacja pracowała bez publiczności; niekiedy zapraszano znajomych artystów, czasem zdarzali się widzowie przypadkowi.
Pierwsza ekipa współpracowała z Galerią Działań Maniakalnych Krzysztofa Skiby i Totartem. Uczestniczyła też w lipcu roku 1988 w Peace Festival w Białogórze, a 30 października 1988 w rozbitym przez gdańskich antyterrorystów I zjeździe Międzymiastówki Anarchistycznej.
W grudniu 1989 r. D. T. wydała pierwszy numer "Ulicy Wszystkich Świętych". Gdy po równo dziesięciu latach (23 września 1999 r.) wznowiła działalność, powróciła też do edycji miesięcznika. Pomimo rozwiązania grupy po śmierci Marka Kłucińskiego, "Ulica..." wydawana jest do dziś przez niemiecką RegioPolis.
Największa wystawa dokumentacji akcji Double Travel odbyła się w maju 1990 r. w galerii Oliviera Jasona w Stoke-on-Trent.

</doc>
<doc id="1088829" url="https://pl.wikipedia.org/wiki?curid=1088829" title="Muzeum Narodowe Polskie">
Muzeum Narodowe Polskie



</doc>
<doc id="1088830" url="https://pl.wikipedia.org/wiki?curid=1088830" title="Bazylika Najświętszej Marii Panny na Zatybrzu">
Bazylika Najświętszej Marii Panny na Zatybrzu

Bazylika Najświętszej Marii Panny na Zatybrzu (wł. "Basilica di Santa Maria in Trastevere") – rzymskokatolicki kościół tytularny, jeden z najstarszych kościołów w Rzymie na Zatybrzu, założony przez św. Kaliksta.
Świątynia ta jest kościołem parafialnym oraz kościołem tytularnym, mającym również rangę bazyliki mniejszej. Jest też kościołem stacyjnym z trzeciego czwartku Wielkiego Postu.
Lokalizacja.
Kościół znajduje się w XIII. Rione Rzymu – Zatybrze ("Trastevere") przy "Piazza Santa Maria in Trastevere".
Historia.
Według legendy kościół ufundował Kalikst I w latach 217–222. Jednak bardziej prawdopodobne jest, że – tak jak praktykowano w tamtych czasach – w jego domu odbywały się spotkania modlitewne grupy chrześcijan. Natomiast budowlę o charakterze sakralnym w tym miejscu postawił Juliusz I pomiędzy 340 a 352 rokiem. W aktach synodu z 499 roku kościół określony został jako "Titulus Iulii", natomiast dopiero podczas kolejnego synodu w 595 roku jako "Titulus Iulii et Callisti".
W VIII i IX wieku kościół podlegał przebudowom, podczas których m.in. dodano nawy boczne. W tym czasie w kościele umieszczono relikwie św. Kaliksta przeniesione z katakumb. W latach 1138–1148 miała miejsce kolejna przebudowa na polecenie papieża Innocentego II, podczas której wykorzystano materiał pochodzący z term Karakalli. W 1291 Pietro Cavallini ozdobił fasadę kościoła mozaikami na zlecenie Bertolda Stefaneschiego. W latach 1580–1585 prawdopodobnie Martino Longhi Starszy odnowił kościół i zbudował kaplicę Altemps. Z kolei w 1617 Domenichino ozdobił kasetonowy strop. W 1702 papież Klemens XI zlecił przebudowę portyku Carlowi Fontanie, a w 1866–1877 Virginio Vespignani odrestaurował kościół.
Centralne drzwi wejścia głównego bazyliki pełniły funkcję Drzwi Świętych w latach jubileuszowych 1625, 1700, 1825 i 1900.
Architektura i sztuka.
Dzwonnica bazyliki pochodzi z XII wieku, ma cztery kondygnacje powyżej linii dachu, które oddzielone są ozdobnymi gzymsami. Na drugiej kondygnacji jest ok. 250-letni zegar. W niszy na szczycie dzwonnicy umieszczono XVII-wieczną mozaikę "Matka Boża z Dzieciątkiem".
W górnej części fasady znajduje się mozaika z XIII wieku przedstawiająca tronującą Matkę Bożą, dwóch donatorów i 10 postaci kobiecych, symbolizujących ewangeliczne Panny Mądre i Głupie.
Portyk jest dziełem Carla Fontany z 1702 roku, zbudowanym z pięciu arkad w stylu jońskim, z balustradą u góry ozdobioną figurami papieży (dzieła od lewej: Jeana-Baptisty Théodona, Michela Maille, Lorenza Ottoniego i Vincenza Felici).
Bazylika jest trójnawowa, podzielona przez 21 granitowych kolumn pochodzących z term Karakalli. Drewniany sufit został zaprojektowany w 1617 r. przez Domenichino, w jego centrum znajduje się malowidło "Wniebowzięcie Najświętszej Marii Panny". Z kolei na ścianach bocznych nawy głównej znajduje się 16 fresków z lat 1865–1866 różnego autorstwa przedstawiających świętych męczenników.
W prezbiterium umieszczono cyborium na czterech kolumnach, dzieło Vespignaniego. Pod ołtarzem głównym znajduje się konfesja z relikwiami świętych: Kaliksta, Korneliusza, Juliusza i Kalepodiusza, które zostały przeniesione w to miejsce z katakumb w 790 roku.
Apsyda dekorowana jest mozaikami. W jej górnej części znajduje się Chrystus z Maryją po prawicy i ze świętymi po obu stronach (po prawej: św. Piotr, Korneliusz, Juliusz i Kalepodiusz, po lewej: papież Innocenty z modelem kościoła w rękach, Wawrzyniec i Kalikst). W pasie poniżej znajduje się Baranek Boży i 12 owiec symbolizujących Apostołów. Poniżej z kolei na wysokości okien umieszczono cykl mozaik ze scenami z życia Maryi prawdopodobnie z lat 1290–1291 autorstwa Pietra Cavalliniego. Nad stallami znajdują się freski Agostino Ciampelli z 1600 roku przedstawiające anioły i symbole maryjne.
W trzech oknach nad wejściem znajdują się witraże z XIX wieku, przedstawiające (od lewej do prawej) trzech świętych papieży: Juliusza, Kaliksta i Korneliusza.
Podłoga jest w stylu Cosmatich, ale została odrestaurowana i przebudowana w XIX wieku, chociaż w sposób ogólnie wierny oryginalnemu projektowi.
W prawej nawie za wejściem bocznym zlokalizowana jest zakratowana nisza, w której umieszczono łańcuch i kamień, wg tradycji przywiązany do szyi św. Kaliksta podczas wrzucania go do studni.
Kaplica po lewej stronie prezbiterium nosi nazwę Kaplicy Altemps (od nazwiska kard. Marco Sittico Altemps). W ołtarzu tej kaplicy znajduje się obraz "Madonna della Clemenza" z VI-IX wieku. Projektantem kaplicy Altemps był Martino Longhi Starszy, natomiast została ona udekorowana stiukiem i freskami autorstwa Pasquale Cati (przedstawiającymi m.in. "Sobór Trydencki").
W westybulu znajdują się dwa fragmenty mozaiki z I wieku przedstawiające ptactwo wodne i sceny morskie, pochodzące z Palestriny.
Pod posadzką kaplicy chrzcielnej (projektu Filippo Raguzzini z 1741 roku) w 1920 roku odkryto antyczne ruiny zabudowań mieszkalnych – być może są to pozostałości domu papieża Kaliksta I.
Kardynałowie prezbiterzy.
Bazylika "Santa Maria in Trastevere" jest jednym z kościołów tytularnych nadawanych kardynałom-prezbiterom ("Titulus S. Mariae trans Tiberim"). Jego kardynałem był także Kardynał Józef Glemp, a poprzednim był Stefan Wyszyński.
W XVI wieku kardynałem tego kościoła był Stanisław Hozjusz, który został w nim pochowany (jego płyta nagrobna została wmurowana w pobliżu ołtarza po prawej stronie nawy).

</doc>
<doc id="1088831" url="https://pl.wikipedia.org/wiki?curid=1088831" title="Radosław Brzózka">
Radosław Brzózka

Radosław Brzózka (ur. 16 czerwca 1980 w Płocku) – polski dziennikarz, reporter i prezenter telewizyjny. Marszałek V sesji Sejmu Dzieci i Młodzieży.
Życiorys.
Ukończył III Liceum Ogólnokształcące im. Marii Dąbrowskiej w Płocku. Następnie rozpoczął studia na Wydziale Elektroniki i Technik Informacyjnych Politechniki Warszawskiej.
Kariera radiowa.
Z pracą w mediach zetknął się jako uczeń liceum, prowadząc cotygodniową audycję w lokalnej rozgłośni radiowej Radio Plus Płock w latach 1997–1999. W 2000 podjął pracę w Radiu Bis. Najpierw był reporterem, następnie prowadził audycje dla dzieci i młodzieży. Kiedy Radio BIS zmieniło swój profil z edukacyjnego na radio młodzieżowe, został prowadzącym poranne pasmo "Wszystko gra", a później "BIS ranek". Z Polskim Radiem był związany do września 2007 jako prowadzący i wydawca audycji.
Pracę w radiu łączył z pracą w firmie informatycznej jako programista-konsultant (2002–2004). Do jego zadań należało tworzenie aplikacji komputerowych oraz wdrażanie systemów kontroli pracy konsultantów call center.
Kariera telewizyjna.
We wrześniu 2002 przyjął propozycję współpracy z TV Polonia jako prowadzący nowo powstałego programu "Śniadanie na podwieczorek". Od tego momentu skupił się na pracy w mediach. Ze stacją współpracował przez pięć lat, w tym czasie współprowadził "Śniadanie na podwieczorek", a także był reporterem oraz prezenterem oprawy TV Polonia.
W 2005 otrzymał ofertę pracy w porannym programie TVP1 "Kawa czy herbata?". Początkowo przygotowywał przeglądy prasy, a następnie współprowadził program. Współpracę z redakcją zakończył w listopadzie 2011. W międzyczasie, od lipca do września 2007 był prowadzącym program "Teleexpress nocą", a następnie z Januszem Józefowiczem prowadził program "Przebojowa noc". Krótko po otrzymaniu tej propozycji dołączył do redakcji oprawy TVP1, z której odszedł pod koniec 2012. Po zakończeniu emisji "Przebojowej nocy" został prowadzącym program muzyczny "Złota sobota". W 2008 i 2009 współprowadził koncerty "Piosenka dla Europy 2008" i Piosenka dla Europy 2009, będące programami wyłaniającymi reprezentanta Polski w Konkursie Piosenki Eurowizji. W latach 2011–2018 prowadził autorski program popularnonaukowy "Jak to działa?" w TVP1. W październiku 2016 poprowadził finał krajowych eliminacji do 14. Konkursu Piosenki Eurowizji dla Dzieci. Od września 2019 prowadzi teleturniej "Gra słów. Krzyżówka" na antenie TVP1.
Oprócz programu na głównej antenie TVP, w latach 2014–2016 współprowadził program "Kulturalni.PL" w TVP Polonia, a od lutego 2015 do czerwca 2016 prowadził program "Bydgoszcz Eko News" dla TVP Bydgoszcz. 
Pełnił funkcję rzecznika prasowego 45. i 46. Festiwalu Polskiej Piosenki w Opolu, ponadto prowadził wywiady z gwiazdami i przygotowywał relacje zza kulis wydarzenia w studiu festiwalowym. 13 czerwca 2009 prowadził koncert "SuperJedynek" podczas 46. KFPP w Opolu. 
Wiosną 2010 brał udział w programie muzycznym "Just the Two of Us. Tylko nas dwoje" w parze z Kasią Cerekwicką. Decyzją widzów odpadli z programu w przedostatnim odcinku, zajmując czwarte miejsce.

</doc>
<doc id="1088832" url="https://pl.wikipedia.org/wiki?curid=1088832" title="Park Świerklaniecki">
Park Świerklaniecki



</doc>
<doc id="1088833" url="https://pl.wikipedia.org/wiki?curid=1088833" title="Otton (biskup chełmiński)">
Otton (biskup chełmiński)

Otto (zm. 23 czerwca 1349) – biskup chełmiński. 
Życiorys.
Kanonik rewalski, konsekrowany przez biskupa z Praeneste w Awinion.
Nominowany przez papieża na biskupa 23 grudnia 1323. Wybrany został w Rewalu nie został uznany przez króla duńskiego Krzysztofa II. W 1324 zwrócił się do biskupa pomezańskiego Rudolfa o zwrot 14 parafii należących wcześniej do diecezji chełmińskiej. Uczestniczył w zawarciu układów pomiędzy zakonem krzyżackim,a królem polskim Kazimierzem Wielkim w 1337 w Inowrocławiu oraz Kaliszu w 1343

</doc>
<doc id="1088834" url="https://pl.wikipedia.org/wiki?curid=1088834" title="OCFS">
OCFS



</doc>
<doc id="1088835" url="https://pl.wikipedia.org/wiki?curid=1088835" title="OCFS2">
OCFS2

OCFS2 (ang. "Oracle Cluster File System", wersja 2) – system plików stworzony przez Oracle Corporation i wydany na licencji GNU General Public License.
Jest to klastrowy system plików – każdy węzeł ma bezpośredni dostęp do wszystkich urządzeń blokowych (takich jak dyski twarde), najczęściej poprzez szybką sieć lokalną SAN, co zapewnia bardzo wysoką wydajność, bez potrzeby używania pośrednich serwerów. Wersja OCFS2 wspiera semantykę POSIX, listy dostępu ACL, rozszerzone atrybuty oraz quota.
OCFS w wersji 2 (OCFS2) został włączony do jądra linuksa w wersji 2.6.16. Początkowo został oznaczony jako "eksperymentalny". Ostrzeżenie to usunięto od wersji 2.6.19.
OCFS2 używa rozproszonego zarządzania blokadami (ang. "distributed lock manager"), przypominający mechanizm zaimplementowany w OpenVMS, jednak znacznie od niego prostszy.
Zobacz też.
Global File System – GFS2, podobny klastrowy system plików wydane przez Red Hat, na licencji GPL, dostępny od jądra linuksa w wersji 2.6.19.

</doc>
<doc id="1088838" url="https://pl.wikipedia.org/wiki?curid=1088838" title="Lapici">
Lapici

Lapici (także Lapitowie; gr. Lapíthai, łac. "Lapithae") – w mitologii greckiej lud tesalski zamieszkujący pierwotnie masywy górskie Pindosu, Pelionu i Osy. Osiedlili się również w Elidzie i w Olenos, a także na Rodos i w Knidos.
Według mitologii greckiej plemię Lapitów, choć spokrewnione było z centaurami (pół ludźmi, pół końmi), tworzyły istoty ludzkie. Za przodków Lapitów uchodzili bóg i uosobienie rzeki tesalskiej, Penejos, i najada Kreuza albo okeanida Filyra. Penejos (z Kreuzą lub Filyrą) miał troje dzieci: Andreusa, Hypseusa i Stilbe. Jego córka Stilbe (w związku z bogiem Apollinem) urodziła syna Lapitesa (eponima Lapitów), który następnie spłodził Forbasa, Triopasa, Perifasa i Lesbosa. Do Lapitów należeli również niektórzy Argonauci (między innymi Kajneus, Koronos, Polifem, Asterios, Mopsos, Pejritoos, Faleros) oraz uczestnicy łowów kalidońskich.
Występują w mitach o centauromachii oraz o Heraklesie i jego sojuszniku Ajgimiosie. Pierwszy, wspomniany już w "Iliadzie" i "Odysei", mówi o konflikcie, jaki spowodowało nieopatrzne zaproszenie centaurów na ucztę weselną tesalskiego króla Pejritoosa. Upojone winem stwory próbowały gwałcić kobiety Lapitów, co doprowadziło do zaciekłej walki zakończonej ich pogromem i zwycięstwem tesalskich górali. Jako symbol przeciwstawienia cywilizacji barbarzyństwu, centauromachia stała się (zwłaszcza od wojen perskich) jednym z popularnych tematów w sztuce greckiej, częstym w malarstwie wazowym i w rzeźbie (na przykład fryzy Partenonu, świątyni Zeusa w Olimpii, świątyni Posejdona na przylądku Sunion, płaskorzeźby sarkofagów). 
Jako zrozumiałą alegorię wykorzystywano go również w malarstwie epok późniejszych, szczególnie od czasów renesansu (między innymi Piero di Cosimo, Luca Giordano, Francesco Solimena, Sebastiano Ricci). Związane z wydarzeniem przysłowiowe wyrażenie „uczta Lapitów” oznacza w przenośni biesiadę zakończoną awanturą i bijatyką. 

</doc>
<doc id="1088841" url="https://pl.wikipedia.org/wiki?curid=1088841" title="Upadek meteorytu w Peru">
Upadek meteorytu w Peru



</doc>
<doc id="1088843" url="https://pl.wikipedia.org/wiki?curid=1088843" title="Meteoryt peruwiański">
Meteoryt peruwiański



</doc>
<doc id="1088844" url="https://pl.wikipedia.org/wiki?curid=1088844" title="Lechosław Gapik">
Lechosław Gapik

Lechosław Gapik (ur. 1942, zm. 18 kwietnia 2022) – polski seksuolog, psycholog, terapeuta, doktor habilitowany.
Zarzuty.
18 listopada 2010 prokurator postawił Lechosławowi Gapikowi zarzut molestowania seksualnego. 11 kwietnia 2013 sąd uznał go winnym molestowania seksualnego. Został skazany na cztery lata pozbawienia wolności i sześć lat zakazu pracy w zawodzie. Po odbyciu wyroku Lechosław Gapik w rozmowie z prof. Stanisławem Sierpowskim przedstawił swoje stanowisko wobec zarzutów o molestowanie pacjentek, a także na temat procesu oraz pobytu w więzieniu.

</doc>
<doc id="1088846" url="https://pl.wikipedia.org/wiki?curid=1088846" title="Brzegówka mała">
Brzegówka mała

Brzegówka mała ("Riparia paludicola") – gatunek małego ptaka z rodziny jaskółkowatych (Hirundinidae), występujący w środkowej, południowej i północno-zachodniej Afryce.
Systematyka.
Systematyka tego gatunku jest nadal kwestią sporną. Międzynarodowy Komitet Ornitologiczny (IOC) wyróżnia 7 podgatunków "R. paludicola":
Autorzy "Kompletnej listy ptaków świata" wliczają jeszcze do tego gatunku brzegówkę szarogardłą ("R. p. chinensis"), zamieszkującą południową i południowo-wschodnią Azję, jednak Międzynarodowy Komitet Ornitologiczny i autorzy "Handbook of the Birds of the World" uznają ją za osobny gatunek "Riparia chinensis", obejmujący także podgatunek "R. c. tantilla" z Filipin.
Morfologia.
Najmniejsza jaskółka w miejscu swojego występowania. Ubarwienie brązowobrunatne z ciemną głową i gardłem. Spód ciała szarobiały. Od brzegówki różni się brakiem wyraźnej ciemnej przepaski na piersi, jest też nieco jaśniejsza z wierzchu i ma słabiej wcięty ogon. Młode z jaśniejszymi brzegami piór na wierzchu. 
Długość ciała: 11–12 cm
Rozpiętość skrzydeł: 26–27 cm
Masa ciała: 8–17 g
Ekologia i zachowanie.
Piaszczyste, gliniaste, wysokie brzegi rzek.
Niewielkie owady, które łowi w locie.
Rozmnaża się w dużych koloniach. Samica składa 2–4 jaja w norze wykopanej w stromym brzegu, a następnie wspólnie z samcem wysiaduje je ok. 17 dni.
Status.
Międzynarodowa Unia Ochrony Przyrody (IUCN) stosuje ujęcie systematyczne według listy ptaków świata opracowywanej we współpracy BirdLife International z autorami "Handbook of the Birds of the World" i od 2016 roku dzieli ten takson na trzy osobne gatunki, które klasyfikuje następująco:

</doc>
<doc id="1088849" url="https://pl.wikipedia.org/wiki?curid=1088849" title="Zalew Świerklaniec">
Zalew Świerklaniec



</doc>
<doc id="1088865" url="https://pl.wikipedia.org/wiki?curid=1088865" title="Bitwa pod Evesham">
Bitwa pod Evesham

Bitwa pod Evesham – starcie zbrojne, które miało miejsce 4 sierpnia 1265 roku u podnóża pasma wzniesień "Green Hill" w hrabstwie Worcestershire w zachodniej Anglii pomiędzy armią królewską dowodzoną przez księcia Edwarda a wojskami zbuntowanych baronów dowodzonymi przez Szymona z Montfort.
Tło konfliktu.
Polityka króla Henryka faworyzowania przybyszów z kontynentu i nakładania wysokich podatków wywoływała opór baronów, domagających się większego wpływu na rządy. W 1258 r. zebrał się tzw. „wściekły parlament”, na którym baronowie zmusili króla do podpisania prowizji oksfordzkich, m.in. ustanawiających u boku króla 15-osobową Tajną Radę, której skład ustalali baronowie. Kontroli feudałów został poddany także książę Edward, któremu narzucono czworo doradców: Johna de Balliol, Rogera de Mohaut, Johna de Greya i Stephena Longespée.
Doradcy nie wywierali jednak zbyt wielkiego wpływu na działania Edwarda, który w 1259 r. sprzymierzył się z czołowymi przedstawicielami baronów, Richardem de Clare, 6. hrabią Hertford i de Montfortem. Książę obiecał wspierać dążenia baronów do reform wewnętrznych. W 1259 r., kiedy król Henryk opuścił Anglię i udał się na negocjacje z królem Francji Ludwikiem IX, Edward przejął faktyczne rządy w kraju i rządził, opierając się na baronach. Król Henryk uznał to za spisek przeciwko Koronie i powrócił w 1260 r. wraz ze zbrojnymi oddziałami swojego brata, hrabiego Kornwalii. Samodzielność Edwarda została ograniczona, jego zamki wydane ludziom króla, a dzięki wykorzystaniu podziałów wśród baronów, Henryk obalił prowizje oksfordzkie.
Druga wojna baronów.
Baronowie, nie mogąc zmusić króla Henryka do przestrzegania prowizji, rozpoczęli, pod wodzą Szymona de Montfort, otwartą rebelię. Początkowo wszystko układało się po ich myśli, ale de Montfort przyjął wysuniętą przez Henryka III propozycję arbitralnego rozstrzygnięcia sprawy przez króla Francji Ludwika IX. Henryk i Edward udali się na rozmowy z królem, który orzekł nieważność prowizji oksfordzkich. Rozczarowani baronowie wznowili działania wojenne.
Edward walczył u boku swojego stryja, Ryszarda, 1. hrabiego Kornwalii. Początkowo odnosili sukcesy, m.in. zdobywając Northampton. Nie udało im się jednak zdobyć Londynu. Tymczasem de Montfort zebrał armię i ruszył przeciwko wojskom królewskim. Do decydującej bitwy doszło w środę, 14 maja 1264 r., pod Lewes. Edward dowodził prawym skrzydłem wojsk królewskich, za przeciwników mając oddziały z Londynu pod wodzą Henry’ego de Hastings, 1. barona Hastings. Edward odniósł spory sukces, zmuszając przeciwnika do ucieczki i ścigając go przez 4 mile. Hastings dostał się do niewoli. Niestety reszta armii nie stanęła na wysokości zadania i kiedy Edward wrócił na pole bitwy, zorientował się, że armia królewska jest w rozsypce, a hrabia Kornwalii w niewoli. Większość ludzi Edwarda uciekła, a on sam, z resztką oddziału i kuzynem Henrykiem Alemańskim (synem hrabiego Kornwalii), schronili się w pobliskim kościele franciszkańskim i później się poddali.
Edward i Henryk Alemański zostali umieszczeni w Dover i powierzeni pieczy Henry’ego de Montfort, najstarszego syna hrabiego Leicester. Później, dla bezpieczeństwa, Edward został przewieziony do zamku Wallingford. W maju 1265 r. umieszczono go w Hertford. Tam książę nawiązał kontakt ze swoim szambelanem, Thomasem de Clare, który zorganizował ucieczkę. Odbyła się ona 28 maja. Edward udał się do swoich stronników i zebrał nową armię. Wystosował odezwę, w której obiecywał sprawiedliwe rządy, dobre prawo i to, że Anglia rządzona będzie przez Anglików. Do szeregów Edwarda przyłączyło się wielu baronów, rozczarowanych rządami de Montforta.
29 czerwca Edward zdobył Gloucester i zniszczył mosty na rzece Severn, odcinając tym samym armię de Montforta od maszerującej z Londynu armii jego syna, również Szymona. Młodszy z Montfortów zdobył jednak w Bristolu łodzie i przeprawił się na drugi brzeg. Edward zdecydował się go zaatakować. Poinformowany przez szpiegów o położeniu obozu Szymona wysłał mu wiadomość, że „wybiera się do niego z wizytą”. Nad ranem 31 lipca, kiedy większość wojsk Montforta spała, Edward zaatakował obóz, biorąc wielu rycerzy w niewolę. Szymonowi udało się uciec z pola bitwy. Edward ruszył przeciwko jego ojcu. Do spotkania doszło 4 sierpnia.
Bitwa.
Wojska baronów, będące w zdecydowanie mniejszej liczbie, zostały zepchnięte w zakole rzeki Avon i zmuszone do przyjęcia bitwy na niedogodnych warunkach. W dodatku tuż przed rozpoczęciem starcia na stronę przeciwnika przeszła piechota walijska licząca blisko 1 tys. żołnierzy. W ten sposób armia królewska miała trzykrotną przewagę, a po załamaniu się oporu na prawym skrzydle i otoczeniu wojsk baronów z trzech stron, bitwa przekształciła się w masakrę. W starciu zginął Szymon de Montfort i jego dwóch synów, a także hrabia Leicester i około trzech tysięcy ich zwolenników i żołnierzy.
Otoczonego przywódcę rebelii raniono, strącono z konia, dobito, a następnie jego ciało zostało zbezczeszczone i okaleczone. Obcięto mu wszystkie kończyny, wykastrowano, a głowę tryumfalnie zawieziono do Londynu, gdzie zawisła na murach Tower of London. Król Henryk, będący jeńcem Montforta i znajdujący się – pod strażą, ale przebrany w barwy Montforta – w szeregach rebeliantów, został niemal cudem uratowany przed śmiercią – z rąk własnych ludzi – przez jednego z baronów (Roberta de Leyburn), który w ostatniej chwili przeszedł na stronę zwycięzców.
Skutkiem bitwy było osłabienie na pewien czas potęgi magnaterii i przywrócenie w Anglii silnej władzy królewskiej.

</doc>
<doc id="1088866" url="https://pl.wikipedia.org/wiki?curid=1088866" title="Lee Cook">
Lee Cook

Lee Cook (ur. 3 sierpnia 1982 roku w Londynie) to angielski piłkarz, grający na pozycji lewego pomocnika.

</doc>
<doc id="1088876" url="https://pl.wikipedia.org/wiki?curid=1088876" title="Karcinoid">
Karcinoid



</doc>
<doc id="1088880" url="https://pl.wikipedia.org/wiki?curid=1088880" title="Desant pod Fishguard">
Desant pod Fishguard

Desant pod Fishguard – jedyna znana operacja wojsk francuskich w ramach wojny z I koalicją na terenie Wielkiej Brytanii, przeprowadzona w dniu 23 lutego 1797 roku w pobliżu miejscowości Fishguard w hrabstwie Pembrokeshire w południowej Walii.
Akcja, przeprowadzona niewielkimi siłami dowodzonymi przez generała Williama Tate, Amerykanina irlandzkiego pochodzenia w służbie francuskiej, była kontynuacją zaniechanej ekspedycji generała Lazare Hoche'a do zatoki Bantry w Irlandii w grudniu 1796. Desant na ziemi brytyjskiej miał - w zamyśle rewolucyjnych władz francuskich - wywołać antybrytyjskie powstanie w Walii i doprowadzić do uderzeń dywersyjnych na Bristol, Liverpool i Chester.
Biorąc pod uwagę czynnik czasowy i odległości, jakie należało pokonać, akcja milicji walijskiej i marynarzy sir Johna Cawdora była przeprowadzona znakomicie. Wobec widocznych na brzegu sił (dowódcy brytyjscy zaangażowali kobiety z okolicznych wiosek, które tradycyjnie nosiły obszerne, czerwone szale i wysokie, czarne kapelusze, do wmieszania się w szeregi obrońców, by wywrzeć na napastnikach większe wrażenie) Tate poddał się w chwili postawienia stopy na lądzie, a bohaterką dnia była 47-letnia Jemima Nicholas, która wzięła do niewoli kilkunastu Francuzów grożąc im widłami.
Znaczna część kontyngentu francuskiego składała się z wypuszczonych z więzień kryminalistów i dezerterów, w związku z powyższym morale było bardzo niskie. Zaraz po wylądowaniu napastnicy odkryli, że wyrzucony w pobliżu na brzeg wrak portugalskiego statku jest wyładowany beczkami z winem i zajęli się "degustacją", tym łatwiej wpadając w ręce obrońcom wybrzeża.
Akt kapitulacji został podpisany przez generała Tate'a w istniejącej po dziś dzień tawernie "Royal Oak" w Fishguard, a jeńcy zostali później wymienieni na jeńców angielskich wziętych do niewoli podczas walk w Hiszpanii i Portugalii.

</doc>
<doc id="1088883" url="https://pl.wikipedia.org/wiki?curid=1088883" title="Rosita Melo">
Rosita Melo

Rosita Melo, właśc. Rosa Clotilde Mele de Piuma, (ur. 9 lipca 1897 w Montevideo, zm. 12 sierpnia 1981 w Buenos Aires) – urugwajska kompozytorka i poetka.
W wieku 14 lat napisała muzykę do najsłynniejszego valsa (rodzaj muzyki tanga argentyńskiego) zatytułowanego „Desde el alma”.

</doc>
<doc id="1088886" url="https://pl.wikipedia.org/wiki?curid=1088886" title="Historia Mińska Mazowieckiego">
Historia Mińska Mazowieckiego

Mińsk Mazowiecki ("Mińsk" do 1866, "Nowomińsk" do 1916) – prawa miejskie otrzymał w 1421 roku. Rozkwitł podczas Renesansu. Po okresie załamania odrodził się w XIX wieku. Spośród współczesnych miast województwa mazowieckiego jest 26. (razem z Makowem) najdłużej posiadającym prawa miejskie, przy czym w aglomeracji warszawskiej jedynie 3 miasta posiadają te prawa dłużej (Warszawa, Błonie i Nowy Dwór Mazowiecki), zaś w subregionie siedleckim jedynie Łaskarzew (dłużej posiada prawa miejskie również sąsiedni Łuków leżący w województwie lubelskim).
I Rzeczpospolita.
XIV i XV wiek.
Mińsk rozwinął się na fali osadnictwa w dorzeczu Mieni (której zawdzięcza swoją nazwę), w Ziemi Czerskiej, w Księstwie Mazowieckim. Już wtedy pełnił rolę osady targowej.
29 maja 1421 roku książę mazowiecki Janusz I Starszy nadał właścicielowi Mińska, stolnikowi czerskiemu Janowi z Gościeńczyc (ojciec rodu Mińskich), herbu Prus III, przywilej lokacyjny miasta na prawie chełmińskim. Już w 1422 erygowano parafię z drewnianym kościołem. Od 1468 miasto może organizować cotygodniowy targ i 3 jarmarki w roku. Działa też jedna z najlepszych szkół na Mazowszu (prowadzona przez Stanisława z Nart).
Spośród synów Jana, Ścibor był biskupem płockim, a Jakub kasztelanem czerskim.
XVI wiek.
. W 1525 miasto otrzymuje prawo organizacji czwartego jarmarku. Pod koniec I połowy stulecia Anna Mińska zakłada szpital miejski, rozwojem którego w najbliższych latach interesuje się wiele osób (nadania ziem).
W 1549 Mikołaj Wolski, kasztelan Sandomierski, zakłada Sendomierz. W tym czasie Mińsk liczył już kilka tysięcy mieszkańców.
Pod koniec stulecia Stanisław Miński, wojewoda łęczycki i podkanclerzy wielki koronny, sprzedał Sendomierz Janowi Hlebowiczowi herbu Leliwa, a następnie Mińsk Leśnowolskim herbu Pierzchała.
XVII i XVIII wiek.
Koniec XVI i początek XVII wieku to liczne pożary miasta. W 1607 umiera Stanisław Miński, a do Mińska przybył król Zygmunt III Waza. W 1629 zakończyła się (rozpoczęta po pożarach w poprzednim wieku) budowa obecnego kościoła. Jędrzej Święcicki pisze: „Nieco dalej jeszcze leży w tych stronach ludne miasto Mińsk, godne upamiętnienia z powodu dwóch magnackich pałaców”.
W 1646 Łukasz Opaliński herbu Łodzia, marszałek wielki koronny, został właścicielem Mińska. W 1657 przebywają tu kolejno Karol X Gustaw i Stefan Czarniecki. Następnie rozpoczyna się stopniowy upadek miasta.
W 1695 roku Sendomierz zostaje włączony do Mińska. W 1781 właścicielem miasta zostaje Piotr Borzęcki, którego złe rządy kończą się interwencją króla Stanisława Augusta.
1795 – koniec I Rzeczypospolitej, Mińsk z zaborze austriackim.
Zabory.
Wydarzenia do 1870.
W 1807 roku właścicielem miasta zostaje kasztelan łukowski, Karol hrabia Jezierski, herbu Nowina. W 1812 przez Mińsk przechodzi część armii Napoleona. W latach 1818–1823 powstaje trakt warszawsko-terespolski. Stopniowo przybywa mieszkańców.
26 kwietnia i 14 lipca 1831, podczas powstania listopadowego, mają miejsce walki o miasto.
W latach 1848–1849, Franciszek Morawski pisze w Mińsku poemat „Dworzec mojego dziadka”.
W 1861 miasto liczy 1338 mieszkańców, z czego połowę stanowią Żydzi.
15-16 kwietnia i 17–18 maja 1863, podczas powstania styczniowego, kolejne walki z Rosjanami.
W 1866 do Mińska przyjechał pierwszy pociąg, a rok później otwarto całą Kolei Warszawsko-Terespolską. .
Mińsk Dernałowiczów.
21 marca 1870 roku właścicielem miasta został Seweryn Doria Dernałowicz, herbu Lubicz. W 1875 Henryk Sienkiewicz napisał 3 felietony o Nowomińsku. W tym czasie mieszka tu m.in. Michał Elwiro Andriolli. Liczba mieszkańców rośnie (2840 osób w 1885 r.)
W 1881 powstaje Ochotnicza Straż Pożarna, a w 1886 pierwsza na wschodnim Mazowszu księgarnia. Trwa romans Stefana Żeromskiego z Heleną Radziszewską (Helena z „Popiołów”). W 1890 powstają rosyjskie koszary.
Pod koniec stulecia powstaje fabryka maszyn, a na początku XX w., cerkiew prawosławna. W 1907 roku w Mińsku zawiązała się społeczność mariawicka. W latach 1908–1911 wybudowali kościół parafialny pw. Narodzenia NMP. Liczba mieszkańców wzrasta do 4771, a w 1910 już 5794.
W 1910 lub 1912 powstaje pensja Marii Grochowskiej (Gimnazjum i Liceum Ogólnokształcące im. Polskiej Macierzy Szkolnej), a w 1915 Szpital Miejski (obecny). W 1914 biskup Aleksander Kakowski, konsekruje przebudowaną świątynię.
Od 1915 do 11 listopada 1918 trwa niemiecka okupacja Nowomińska. W 1916 r. miasto otrzymuje nazwę Mińsk Mazowiecki.
II Rzeczpospolita.
Siedziba powiatu mińskomazowieckiego (mińskiego) w województwie warszawskim. Do 1944 własność Dernałowiczów.
Dwudziestolecie międzywojenne.
W czasie wojny polsko- bolszewickiej sierpniu 1920 roku Armia Czerwona na krótko zajęła miasto. Mińsk wraz z okolicznymi miejscowościami został wyzwolony 17 sierpnia 1920 r. przez oddziały grupy bojowej pułkownika Stanisława Wrzalińskiego, w tym między innymi przez jednostki XXIX Brygady Piechoty.
W tym czasie Mińsk gościł Józefa Piłsudskiego i Józefa Hallera, a także wtedy jeszcze mało znanego Charles’a de Gaulle’a. Liczba mieszkańców wynosiła ponad 10 tysięcy, w tym 4 tys. stanowili Żydzi.
W drugiej połowie lat dwudziestych miasto zostało częściowo zelektryfikowane, a część ulic utwardzona. Wiele nowych budynków powstało w latach trzydziestych. Mińszczanie pracowali w fabryce Rudzkiego, albo dojeżdżali pociągiem do Warszawy (od 1937 elektrycznym). W lipcu 1930 miał miejsce strajk szewców, w 1931 marsz bezrobotnych, a w 1932 strajk chłopski. W pierwszej połowie 1936 roku dochodzi do ekscesów o podłożu antysemickim.
W przededniu II wojny światowej liczba mieszkańców wzrasta do 15 tys.
II wojna światowa.
Niemcy wkroczyli do Mińska Mazowieckiego 12 września (1939). Następnego dnia doszło do bitwy pod Mińskiem pod dowództwem gen. Władysław Andersa.
Już w 1939 r. zorganizowano w mieście struktury Polskiego Państwa Podziemnego, oraz tajne nauczanie (od września). W 1940 udało się nawet odtworzyć 7 Pułk Ułanów Lubelskich (zakonspirowany na terenie powiatu mińskomazowieckiego i Warszawy).
W 1940 roku Niemcy stworzyli getto w Mińsku Mazowieckim. 21 sierpnia 1942 roku Niemcy likwidują 7 tysięczne getto (wywiezienie Żydów do Obozu Zagłady „Treblinka II”).
Okolice mińska Mazowieckiego były terenem wzmożonych działań partyzantki Gwardii Ludowej/Armii Ludowej (ku czci partyzantów na ul. Kościuszki wmurowano płytę pamiątkową z nazwiskami poległych 22 partyzantów). 1 lutego 1943 roku hitlerowcy wymordowali grupę mińskich działaczy PPR (w 1975 roku w holu budynku Zespołu Szkół Zawodowych nr 3 wmurowano tablicę pamiątkową a szkole nadano imię Rodziny Nalazków). 17 marca 1943 roku w samotnej walce z żołnierzami hitlerowskimi na ul. Pięknej zginął żołnierz Gwardii Ludowej Stanisław Zawisza ps. „Stalowy” (ku jego czci w 1960 roku wmurowano w tablicę pamiątkową w budynek przy ul. Pięknej 3).
30 lipca 1944 roku Mińsk został wyzwolony przez Armię Krajową. 31 lipca 1944 roku do miasta wkraczają oddziały 2 armii pancernej gwardii I Frontu Białoruskiego Armii Czerwonej (podczas walk w okolicach miasta zginęło 1420 żołnierzy radzieckich, którzy są pochowani na cmentarzu założonym w 1951 roku).
W nocy z 2 na 3 marca 1945, Sowieci potwierdzili swoją władzę mordując burmistrza i innych przedstawicieli elit.
2. połowa XX wieku.
Mińsk po wojnie liczył 10 tys. mieszkańców. Poza zagładą Żydów i zniszczeniem zabytkowego dworca nie odniósł na tyle poważnych strat, aby nie móc szybko rozwinąć się w ośrodek przemysłowo-wojskowy. W 1952 powstają Zakłady Naprawcze Taboru Kolejowego, zaś od 1957 działają tu 1. Pułk Lotnictwa Myśliwskiego „Warszawa” i Centrum Szkolenia Wojskowej Służby Wewnętrznej (obecnie Żandarmeria Wojskowa).
Do 1971 Mińsk, więcej niż, podwoił swoją liczbę mieszkańców. W 1975 utworzono Województwo siedleckie, co spowolniło rozwój miasta (wszelkie inwestycje przemysłowe lokowano w Siedlcach).
W 1979 oddano do użytku dworzec PKP i PKS (obecny). W 1984 r. erygowano parafię św. Antoniego (nie częste wydarzenie w czasach PRL), a w 1987 rozpoczęła się działalność kulturalna w wyremontowanym Pałacu Dernałowiczów.
W latach 80. działała w Mińsku „Solidarność”. Członkiem Zarządu i Prezydium oraz rzecznikiem prasowym MKZ w Mińsku Mazowieckim był Zbigniew Szubiński, który później do 1987 roku działał w podziemnym MKZ.
Jednym z działaczy był też Czesław Mroczek.

</doc>
<doc id="1088887" url="https://pl.wikipedia.org/wiki?curid=1088887" title="Dzisna (jezioro)">
Dzisna (jezioro)

Dzisna (lit. "Dysnai") – drugie pod względem powierzchni jezioro na Litwie, położone w regionie Auksztoty, w gminie Ignalino, 3 km na południe od miasta Dukszty. Z jeziora wypływa rzeka Dzisna.

</doc>
<doc id="1088888" url="https://pl.wikipedia.org/wiki?curid=1088888" title="Piotr Jakimów">
Piotr Jakimów

Piotr „Yoyo” Jakimów (ur. 14 listopada 1979) – lider i gitarzysta (wcześniej perkusista) polskiej grupy muzycznej Omkara oraz współzałożyciel i pierwszy perkusista zespołu Akurat. Od roku 2006 członek bielskiej grupy Psio Crew, gdzie początkowo zajmował się realizacją dźwięku, z czasem przejmując samplery i sekwencer.
Od 1996 związany z Gaudija wisznuizmem.

</doc>
<doc id="1088890" url="https://pl.wikipedia.org/wiki?curid=1088890" title="Duś (jezioro na Litwie)">
Duś (jezioro na Litwie)

Duś (lit. "Dusia") – trzecie pod względem powierzchni jezioro na Litwie, największe w południowej Litwie. Położone jest w rejonie łoździejskim.

</doc>
<doc id="1088893" url="https://pl.wikipedia.org/wiki?curid=1088893" title="Ave, virgo regia">
Ave, virgo regia

Ave, virgo regia – XV-wieczna sekwencja na cześć Maryi Panny autorstwa Adama Świnki z Zielonej.
Zachowała się tylko w jednym, pochodzącym z XV wieku rękopisie mszału nutowanego, odnalezionym w katedrze krakowskiej. Składa się z pięciu strof parzystych i jednej strofy końcowej. Tekst utworu przynależy do poezji kunsztownej - jest akrostychem, w którym pierwsze litery każdej strofy tworzą zdanie "Adam fecit me", świadczące o autorstwie Adama Świnki. 
Treścią utworu jest wychwalanie Maryi, która opisana jest w nim jako przynoszaca chwałę niebu, ludziom przebaczenie i pokój, aniołom radość a całemu światu zbawienie. Maryja jest w utworze tytułowana rosą, krzakiem płonącym, światłem świata, gwiazdą morza, kwiatem, wybawicielką oraz charakterystycznym tytułem "Deipara hagia". 
Tekst utworu wydano w "Analecta hymnica medii aevi" XLII 129 oraz w "Cantica medii aevii polono-latina" I pod red. Henryka Kowalewicza.

</doc>
<doc id="1088895" url="https://pl.wikipedia.org/wiki?curid=1088895" title="Santa Maria w Trastevere">
Santa Maria w Trastevere



</doc>
<doc id="1088896" url="https://pl.wikipedia.org/wiki?curid=1088896" title="Ave virgo regia">
Ave virgo regia



</doc>
<doc id="1088897" url="https://pl.wikipedia.org/wiki?curid=1088897" title="1 Czechosłowacki Samodzielny Batalion Piechoty">
1 Czechosłowacki Samodzielny Batalion Piechoty

1 Czechosłowacki Samodzielny Batalion Piechoty (, ) – czechosłowacka jednostka wojskowa u boku Armii Czerwonej podczas II wojny światowej.
Historia.
18 lipca 1941 została podpisana umowa między emigracyjnym rządem czechosłowackim a władzami ZSRR w sprawie sformowania czechosłowackich oddziałów wojskowych na terytorium tego państwa. 8 grudnia dowództwo Armii Czerwonej wyznaczyło miasto Buzułuk na miejsce ich utworzenia.
12 lutego 1942 został sformowany 1. Czechosłowacki Samodzielny Batalion Piechoty. Jego dowódcą był płk Ludvik Svoboda. Liczył 974 żołnierzy, w tym dużą część Rusinów i Żydów. Byli oni umundurowani w brytyjskie battledressy, które pozostały w obozie po polskich oddziałach gen. Władysława Andersa.
W lutym 1943 Batalion trafił na front. Wchodził w skład Frontu Woroneskiego. Jego szlak bojowy wiódł przez miejscowości Ostrogock, Wałujki, Olchowatka, Wołochowka, Wołchańsk, Murom, Brodok, Biełgorod, Charków, Sokołowo, Wielikij Burłuk, Zacharowka, Wiesołoje, Wałujki. Do dużej bitwy z niemieckimi oddziałami z 2 Dywizji Pancernej SS „Das Reich” doszło pod Sokołowem toczonej od 8 do 13 marca 1943, gdzie Batalion poniósł duże straty. Ogółem jego straty wyniosły co najmniej 112 żołnierzy, jednak były niższe od niemieckich wynoszących 440 zabitych i rannych oraz 22 zniszczone czołgi. 10 maja 1943 jednostka została rozwiązana, a na jej bazie utworzono 1 Czechosłowacką Samodzielną Brygadę.

</doc>
<doc id="1088899" url="https://pl.wikipedia.org/wiki?curid=1088899" title="Wlewnica">
Wlewnica

Wlewnica – niedzielona forma z żeliwa do odlewania wlewków, najczęściej stalowych.
Ze względu na niejednorodny skład odlanego materiału, wlewki przerabia się plastycznie.

</doc>
<doc id="1088900" url="https://pl.wikipedia.org/wiki?curid=1088900" title="Powódź św. Feliksa">
Powódź św. Feliksa

Powódź św. Feliksa (nl. Sint-Felixvloed) – powódź, która nawiedziła większą część Flandrii i Zelandii 5 listopada 1530, w liturgiczne wspomnienie św. Feliksa. Dzień ten był później nazywany "Diabelską Sobotą" (nl. "Quade Saterdach"). Zginęło ponad 100 tys. osób.

</doc>
<doc id="1088902" url="https://pl.wikipedia.org/wiki?curid=1088902" title="George-Gabriel Grigore">
George-Gabriel Grigore

George-Gabriel Grigore (ur. 13 listopada 1970) – rumuński szachista, arcymistrz od 2002 roku.
Kariera szachowa.
W roku 1990 zwyciężył w mistrzostwach Rumunii juniorów do lat 20, reprezentował również swój kraj w mistrzostwach świata w tej kategorii wiekowej. Czterokrotnie zdobył złote (1988, 1990, 1997, 1999) i czterokrotnie srebrne medale (1991, 1992, 2001, 2002) drużynowych mistrzostw kraju. W latach 2000 i 2004 wystąpił na szachowych olimpiadach, jest również trzykrotnym medalistą indywidualnych mistrzostw Rumunii: srebrnym (2007) oraz dwukrotnie brązowym (1993, 1997).
Odniósł wiele sukcesów w turniejach międzynarodowych, m.in. w:
"Uwaga: Lista sukcesów niekompletna (do uzupełnienia od 2010 roku)."
Najwyższy ranking w dotychczasowej karierze osiągnął 1 lipca 2009 r., z wynikiem 2558 punktów zajmował wówczas 6. miejsce wśród rumuńskich szachistów.

</doc>
<doc id="1088907" url="https://pl.wikipedia.org/wiki?curid=1088907" title="Polski Komitet Pomocy Społecznej">
Polski Komitet Pomocy Społecznej

Polski Komitet Pomocy Społecznej – polskie stowarzyszenie charytatywne, powstałe 15 października 1958.
Statutowym celem działania PKPS jest udzielanie wsparcia materialnego oraz pomocy organizacyjnej osobom będącym w trudnej sytuacji życiowej. Stowarzyszenie jest także organizatorem koncertów charytatywnych, największy z nich, "Jesień radość niesie" odbywa się corocznie w Warszawie, począwszy od 1974 r. Opiekuje się osobami samotnymi i starszymi, organizując dla nich okolicznościowe spotkania z poczęstunkiem z okazji świąt – Wigilii czy Wielkanocy. Jest organizatorem akcji "O uśmiech dziecka", w której pozyskuje zabawki, odzież, obuwie i przybory szkolne, by przekazać je dzieciom z uboższych rodzin. Uczestniczy w akcji „Zielone Szkoły”, dofinansowując pobyt dzieci z ubogich rodzin. Aktualnym (marzec 2009 r.) prezesem PKPS jest Anna Ekiert.

</doc>
<doc id="1088909" url="https://pl.wikipedia.org/wiki?curid=1088909" title="Oscylometria">
Oscylometria

Oscylometria – jedna z niespecyficznych elektrochemicznych metod analitycznych, polega na pośrednim pomiarze admitancji lub impedancji naczynia pomiarowego w zależności od stężenia roztworu. Brak jest reakcji elektrodowych, a elektrody stanowią okładki kondensatora

</doc>
<doc id="1088910" url="https://pl.wikipedia.org/wiki?curid=1088910" title="WSB">
WSB



</doc>
<doc id="1088911" url="https://pl.wikipedia.org/wiki?curid=1088911" title="36 Dywizja Cesarstwa Niemieckiego">
36 Dywizja Cesarstwa Niemieckiego

36 Dywizja Cesarstwa Niemieckiego (niem. "36. Division" ("Deutsches Kaiserreich")) – niemiecki związek taktyczny okresu Cesarstwa Niemieckiego, stacjonujący w Gdańsku ("Danzig").
Dywizja istniała w latach 1890−1919, od 2 sierpnia 1914 pod nazwą: 36 Dywizja Piechoty ("36. Infanterie-Division (Deutsches Kaiserrreich)"). Wchodziła w skład XVII Korpusu Armii Niemieckiej.

</doc>
<doc id="1088913" url="https://pl.wikipedia.org/wiki?curid=1088913" title="Uniwersytet w Sussex">
Uniwersytet w Sussex



</doc>
<doc id="1088917" url="https://pl.wikipedia.org/wiki?curid=1088917" title="Actiones aediliciae">
Actiones aediliciae

Actiones aediliciae – w prawie rzymskim grupa powództw przyznawanych przez edylów kurulnych ("aediles curules") w sporach wynikających z transakcji targowych.
Powództwa te cechowały się krótkim okresem przedawnienia (nawet 6 miesięcy).
Spośród "actiones aediliciae" najbardziej znanymi są "actio redhibitoria" oraz "actio quanti minoris".

</doc>
<doc id="1088918" url="https://pl.wikipedia.org/wiki?curid=1088918" title="Actiones annales">
Actiones annales

Actiones annales (powództwa roczne) – w prawie rzymskim grupa powództw czasowych ("actiones temporales"), które przedawniały się po upływie roku. Do powództw tych należały przeważnie skargi oparte na prawie pretorskim.

</doc>
<doc id="1088919" url="https://pl.wikipedia.org/wiki?curid=1088919" title="Seven Miles Bridge">
Seven Miles Bridge



</doc>
<doc id="1088921" url="https://pl.wikipedia.org/wiki?curid=1088921" title="Actiones arbitrariae">
Actiones arbitrariae

Actiones arbitrariae (skargi arbitralne) – w prawie rzymskim grupa powództw charakteryzujących się dodatkowym upoważnieniem dla sędziego. Stanowiły one, w procesie formułkowym, wyjątek od zasady kondemnacji pieniężnej, powodującej możliwość uzyskania jedynie odszkodowania w pieniądzu a nie w naturze.
Charakterystyka powództw.
Upoważnienie dla sędziego polegało na umieszczeniu przez pretora w formułce przyznawanego powództwa, między "intentio" a "condemnatio", klauzuli arbitralnej o treści:
Takie zastrzeżenie uzależniało wydanie wyroku od tego, czy pozwany mimo wezwania ("arbitrium", "arbitratus") sędziego dobrowolnie spornej rzeczy powodowi nie wydał lub nie okazał. Celem tego była ochrona interesów powoda dążącego w do odzyskania (względnie okazania) rzeczy.
Spełniając wezwanie sędziego (np. zwracając sporną rzecz), pozwany unikał kondemnacji pieniężnej. Niezastosowanie się pozwanego do wezwania narażało go na zasądzenie pieniężne w wysokości oszacowanej przez samego powoda, a więc mogące znacznie przekraczać wartość przedmiotu sporu. Wartość ta była potwierdzana przysięgą ("iusiurandum") składaną przez powoda
Katalog actiones arbitrariae.
Powództwami tymi były wszystkie powództwa rzeczowe, zawierające w intentio formułki sformułowanie „... o ile rzecz należy do powoda...” oraz niektóre powództwa in personam, np.:

</doc>
<doc id="1088924" url="https://pl.wikipedia.org/wiki?curid=1088924" title="Walter Crane">
Walter Crane

Walter Crane (ur. 1845 w Liverpoolu, zm. w 1915 w Londynie) – angielski grafik i ilustrator należący do ruchu artystycznego prerafaelitów.
Uczestnik ruchu artystycznego Arts and Crafts, członek założyciel Art Workers Guild oraz Arts and Crafts Exhibition Society. Znany jako artysta zajmujący się zdobnictwem książek – zwłaszcza książek dla dzieci, przyczynił się do popularyzacji secesji. W 1898 został dyrektorem Royal College of Art.
Napisał dzieło "Of the Decorative Illustration of Books Old and New", które zostało przetłumaczone na język polski:
W. Crane, 2018: "O zdobnictwie książek dawnych i nowych", Universitas, Kraków.

</doc>
<doc id="1088927" url="https://pl.wikipedia.org/wiki?curid=1088927" title="Pizamar">
Pizamar

Pizamar (staroislandzkie "Pizamarr") – bóstwo słowiańskie czczone na Rugii. Jego posąg został obalony przez Duńczyków 1168 razem z posągami innych bogów na Rugii. Wymieniony on jest tylko w "Knýtlinga saga", która nie podaje jednak funkcji boga ani jego wyobrażenia. Współcześnie jego imię odczytywane jest jako Paczymir, Paczemir.
W "Gesta Danorum" oraz "Knýtlinga saga" opisywany jest podbój Rugii przez Duńczyków. Oba źródła opisują zniszczenie świątyni Świętowita w Arkonie, następnie świątyń Rujewita, Porewita i Porenuta w Korzenicy. "Knýtlinga saga" jednak wymienia dalsze podboje, których nie opisuje już "Gesta Danorum", i wymienia boga "Pizamara", który był czczony w pobliskim grodzie Asund, identyfikowanym z Zagardem nad :
Panuje powszechna zgoda, że islandzkie "-marr" odpowiada słowiańskiemu przyrostkowi "-mir" (prasłowiańskie ) znajdującemu się w wielu imionach, które zostało dostosowane do staroislandzkiego systemu fonetycznego, kontrowersje sprawiał jednak odczyt pierwszego fragmentu teonimu. Pierwszą literę na ogół odczytywano jako ⟨b⟩ lub ⟨w⟩: Aleksander Brückner odczytywał imię jako "Wszemir" lub "Wyszemir", inni odczytywali je jako "Bezmir" lub "Bezmiar", "Běsomar", "Bisomir", "Bisomar", "Bjessamar", "Pečimir", a także jako kontynuant prasł. ‘nieograniczona siła’.
Takie etymologie mają jednak wady. Słowiańskie słowa zaczynające się [w] w staroislandzkim zapisywano przez początkowe ⟨w⟩ lub ⟨v⟩ (por. sisl. "warta" ← słow. , sisl. "Waldimarr" ← słow. itd.), a słowa zaczynające się na [b] także zapisywano z początkowym ⟨b⟩ (por. sisl. "Burisleif" ← słow. ). Ponadto słowiańskie słowa zaczynające się na [p] zawsze zapisywano z początkowym ⟨p⟩ (por. sisl. "polydi" ← słow. , sisl. "Palteskija" ← słow. ). Odczyty, które zawierają początkowe ⟨b⟩ lub ⟨w⟩/⟨v⟩ należy uznać za nieuzasadnione.
Według Michała Łuczyńskiego możliwe jest poprawne odczytanie teonimu poprzez analizę zapożyczeń. W staroislandzkich pożyczkach ze słowiańskiego ⟨z⟩ może oddawać słowiańskie [c] (por. sisl. "dyfliza" ← słow. , ⟨š⟩ por. sisl. "kaza" ← słow. ), lub ewentualnie [s]. To pozwalałoby rekonstruować człon jako "*Pica-", "*Piša-", lub "*Pisa"-. W pożyczkach do staroislandzkiego słowiańskie [o] czasami po spółgłosce było oddawane jako ⟨a⟩ (por. sisl. "sabaló" ← słow. , sisl. "taparöks" ← słow. itd.), a to pozwalałoby na rekonstrukcję członu jako "*Pico-", "*Pišo-", lub "*Piso-". Z analizy pożyczek imion słowiańskich wynika, że litera ⟨i⟩ w staroislandzkim oprócz tego, że odpowiada słowiańskiemu [i] oraz [y], odpowiada także [ě] (por. sisl. "Zytzebor" (z wymianą "i" ↔ "y") ← staropołabski "*Sieciebor"). To pozwalałoby na rekonstrukcję teonimu jako "*Pěcomirъ", "*Pěšomirъ", lub "*Pěsomirъ". Formy z [s] lub [š] należy odrzucić, gdyż nie ma poświadczeń tego typu imion w językach słowiańskich. W materiałach znajdują się za to imiona podobne do formy "*Pěcomirъ", np. wielkomorawskie imię "Pačemirъ" (IX w.), czy starosłoweńskie imię żeńskie "Pačemira" (IX-X w.). Połabski teonim brzmiałby więc "*Pěčomirъ" i byłby wariantem fonetycznym imienia "*Pačemirъ" (spolszczone jako "Paczymir") z przegłosem "a" → "e" i wymianą "-e-" na "-o-", natomiast [č] ubezdźwięczniło się do [c] w języku staroislandzkim. Imię składa się z prasł. i przyrostka , a całe imię oznaczałoby ‘bardziej spokojny’, ‘niech będzie (bardziej) spokojny’, ‘niech ma więcej spokoju (miru)’, i byłoby imieniem życzeniowym.
Według Łuczyńskiego nazwa ta mogła dotyczyć się Świętowita (-Rujewita), która miała załagodzić żywiołowy charakter boga. Henryk Łowmiański uznał natomiast, że było to imię „znakomitego zmarłego”, który przypadkowo został uznany przez kronikarza za bóstwo.

</doc>
<doc id="1088929" url="https://pl.wikipedia.org/wiki?curid=1088929" title="Oddycharka">
Oddycharka



</doc>
<doc id="1088933" url="https://pl.wikipedia.org/wiki?curid=1088933" title="Administracyjna reforma Danii">
Administracyjna reforma Danii



</doc>
<doc id="1088934" url="https://pl.wikipedia.org/wiki?curid=1088934" title="Halowe Mistrzostwa Polski Seniorów w Lekkoatletyce 1984">
Halowe Mistrzostwa Polski Seniorów w Lekkoatletyce 1984

25. Halowe Mistrzostwa Polski Seniorów w Lekkoatletyce – zawody sportowe, które rozegrano 18 i 19 lutego 1984 w Zabrzu w hali Górnika.
Mistrzostwa w wielobojach zostały rozegrane 25 i 26 lutego 1984 w Warszawie, w hali AWF. Wyniki w tych konkurencjach podane są łącznie z innymi w tabeli poniżej.
Podczas mistrzostw Dariusz Ludwig ustanowił halowy rekord Polski w siedmioboju wynikiem 5913 punktów.

</doc>
<doc id="1088939" url="https://pl.wikipedia.org/wiki?curid=1088939" title="Powiat Völkermarkt">
Powiat Völkermarkt

Powiat Völkermarkt (niem. "Bezirk Völkermarkt") – powiat w Austrii, w kraju związkowym Karyntia. Siedziba powiatu znajduje się w mieście Völkermarkt.
Geografia.
Północna część powiatu leży w Alpach Centralnych, w Lavanttaler Alpen, część południowa znajduje się w Południowych Alpach Wapiennych, w Karawankach.
Powiat przecina Drawa, która tworzy dwa jeziora Stausee i Völkermarkter Stausee.
Powiat Völkermarkt graniczy z następującymi powiatami: na północnym zachodzie Sankt Veit an der Glan, na północnym wschodzie Voitsberg, na zachodzie Klagenfurt-Land. Południowa granica powiatu jest także granicą Austrii ze Słowenią.
Transport.
Przez powiat przebiega autostrada A2 oraz drogi krajowe: B70 ("Packer Straße"), B80 ("Lavamünder Straße"), B81 ("Bleiburger Straße"), B82 ("Seeberg Straße") i B85 ("Rosental Straße"). Dwiema liniami kolejowymi przechodzącymi przez powiat są linie Klagenfurt am Wörthersee-Maribor i Bleiburg-St. Paul im Lavanttal-Zeltweg.
Na granicy ze Słowenią znajdują się dwa drogowe przejścia graniczne: "Seebergsattel-Jezersko" i "Bleiburg-Prevalje" oraz kolejowe "Bleiburg-Prevalje".
Podział administracyjny.
Powiat podzielony jest na 13 gmin, w tym dwie gminy miejskie ("Stadt"), cztery gminy targowe ("Marktgemeinde") oraz siedem gmin wiejskich ("Gemeinde").

</doc>
<doc id="1088945" url="https://pl.wikipedia.org/wiki?curid=1088945" title="Princes Town">
Princes Town



</doc>
<doc id="1088948" url="https://pl.wikipedia.org/wiki?curid=1088948" title="San Luis Obispo">
San Luis Obispo

San Luis Obispo (/sæn ˈluːɪs ɵˈbɪspoʊ/; po hiszpańsku Święty Ludwik, biskup Tuluzy) – miasto w stanie Kalifornia w Stanach Zjednoczonych, położonym w połowie drogi między Los Angeles i San Francisco na środkowym wybrzeżu tego stanu. 
W mieście rozwinął się przemysł lekki oraz winiarski.
Opis.
Założone w 1772 roku przez hiszpańskiego Franciszkana Junipero Serra, jest jednym z najstarszych miast w Kalifornii. Lokalnie zwane San Luis, SLO, lub SLO Town (ponieważ hrabstwo jest również określane jako SLO) jest siedzibą hrabstwa San Luis Obispo. W okolicach miasta znajduje się California Polytechnic State University. 
Według danych z 2010 roku miasto miało 45 119 mieszkańców.
Z San Luis Obispo pochodzi Stephanie Brown Trafton, amerykańska dyskobolka, mistrzyni olimpijska.

</doc>
<doc id="1088949" url="https://pl.wikipedia.org/wiki?curid=1088949" title="Ilustrowany Kurier Polski">
Ilustrowany Kurier Polski

Ilustrowany Kurier Polski – niewydawany już dziennik ogólnopolski, organ Stronnictwa Pracy (1945-1950), później Stronnictwa Demokratycznego (1950-1991), w latach 90. ukazujący się tylko w regionie kujawsko-pomorskim.
Historia.
„Ilustrowany Kurier Polski” ukazywał się od 22 października 1945 roku jako organ Stronnictwa Pracy. Założycielami pisma była grupa lewicowych działaczy Stronnictwa Pracy, głównie Zygmunta Felczaka – prezesa Stronnictwa, wicewojewody pomorskiego. IKP wpisał się w program przedwojennego „Dziennika Bydgoskiego”, który od 1937 r. stanowił organ Stronnictwa Pracy i reprezentował przeważające w regionie wielkopolsko-pomorskim środowisko drobnomieszczańskie. Zarówno tytuł, jak i szata graficzna pisma świadomie nawiązywały do cieszącego się dużą popularnością, wydawanego w Krakowie, ogólnopolskiego „Ilustrowanego Kuriera Codziennego”.
IKP był gazetą codzienną warstw drobnomieszczańskich, a zwłaszcza rzemieślników i inteligencji pracującej, pozostającej dotąd na uboczu zainteresowań prasy partyjnej. Pismo powołano z ambicjami ogólnopolskimi, z oddziałami utworzonymi m.in. w Warszawie, Poznaniu, Szczecinie, Łodzi, Gdyni, Krakowie i Katowicach. Z racji pierwotnej przynależności do Stronnictwa Pracy, na łamach „Kuriera” często pojawiały się artykuły popularyzujące światopogląd katolicki. Z tych też pozycji gazeta wyrażała swe stanowisko wobec przemian zachodzących w Polsce.
Pismo oparto o doświadczoną kadrę dziennikarstwa bydgoskiego z okresu międzywojennego. Pierwsza siedziba redakcji mieściła się w budynku przy ul. Jagiellońskiej 17, a później przy ul. Focha 20 w Bydgoszczy. W początkowym okresie pismo współtworzyli m.in.: Adam Grzymała-Siedlecki, Stefan Haupe, Edmund Hejdak, Janina Kłodzińska, Józef Kołodziejczyk, Edmund Męclewski, Damazy Tilgner, Marian Turwid, Bernard Woźniewski, Krzysztof Boruń, a później dołączyli do nich m.in. Waleria Drygała, Lucjan Sawicki. Edward Łabentowicz, Tadeusz Stein, Felicja Zielińska, Stefan Pastuszewski i inni.
W latach 1945–1950 pismo miało duże osiągnięcia w publicystyce programującej proces zagospodarowywania ziem odzyskanych. Poświęcało także wiele uwagi rozwojowi rzemiosła i drobnej wytwórczości prywatnej oraz aktywności małych miasteczek. Począwszy od 1948 roku prezentowano na łamach IKP coraz więcej publikacji politycznych o akcentach ideologicznych i propagandowych.
Po rozwiązaniu Stronnictwa Pracy i utworzeniu Stronnictwa Demokratycznego w 1950 roku „Ilustrowany Kurier Polski” stał się jego najstarszym pismem, koncentrując odtąd swą uwagę na tematyce wchodzącej w zakres programowych zainteresowań SD, tj. usług, rzemiosła, ochrony zdrowia, oświaty i kultury. Od 1957 r. wydawcą IKP było Wydawnictwo „Epoka” w Warszawie podlegające Prezydium Centralnego Komitetu SD.
W 1956 roku rozpoczęto wydawanie mutacji „Ilustrowanego Kuriera Uniwersyteckiego”, przemianowanego później na „Akademicki”, a jego redagowaniem zajęło się kolegium, składające się z przedstawicieli wyższych uczelni Bydgoszczy, Gdańska, Olsztyna, Poznania i Torunia. Począwszy od 1958 r. pod patronatem IKP powstało kilkanaście klubów partyjnych SD w miastach województw: bydgoskiego, poznańskiego, gdańskiego i koszalińskiego, w których popularyzowano tematykę Stronnictwa Demokratycznego.
W latach 60. IKP ograniczył kolportaż do regionu Kujaw, Pomorza i Wielkopolski. Posiadał wówczas oddziały w Poznaniu, Gdańsku i Koszalinie oraz lokalne mutacje w: Toruniu, Grudziądzu i Inowrocławiu. Redakcja gazety prowadziła szereg akcji społecznych, m.in. odbudowy pomnika Henryka Sienkiewicza, założenia w Bydgoszczy ZOO, budowy sztucznego lodowiska, budowy ośrodka telewizyjnego, zbiórek na pomnik Jana Kasprowicza w Inowrocławiu itp. Ze składek czytelników wybudowano w 1960 r. tzw. Szkołę Tysiąclecia w Kruszwicy, którą uroczyście otworzył przewodniczący Rady Państwa Aleksander Zawadzki. Dziennikarze IKP organizowali również masowe imprezy sportowe. W „Kurierze” redagowano specjalistyczne działy i rubryki, m.in.: „Higiena i zdrowie”, „Film i scena”, „Kultura i sztuka”, „Życie wsi polskiej”, „Rzemieślnik polski”, „Świat jest ciekawy” i inne. Od 1959 roku zagadnienia kulturalne zamieszczano w kolumnie „Literatura-plastyka-teatr-muzyka”, redagowanej przez Jana Piechockiego.
W 1984 r. „Ilustrowany Kurier Polski” ukazywał się w nakładzie 100 tysięcy egzemplarzy, a zespół redakcyjny liczył 27 dziennikarzy. Pismo posiadało oddziały w Grudziądzu, Inowrocławiu, Pile, Poznaniu i Włocławku, stałych współpracowników w Warszawie, Koszalinie i Gdańsku oraz 100 korespondentów terenowych. IKP kolportowany był w centralnej i północnej części kraju. Ukazywało się 6 mutacji terenowych: Wielkopolska, Pilskie, Grudziądz, Inowrocław, Toruńskie i Włocławskie. Na początku lat 90. Ilustrowany Kurier Polski ukazywał się już tylko w województwie bydgoskim i większych ośrodkach włocławskiego i toruńskiego.
W 1991 r. celem wzmocnienia słabnącej kondycji gazety, wydawanie pisma oparto na kapitale zagranicznym. Większościowym (51%) udziałowcem stała spółka „Pol-Tech” z Hanoweru. Od lutego 1994 roku wydawcą pisma było Stowarzyszenie Dziennikarzy i Wydawców „Kurier Press”, a krótko potem „Kurier Press” S.A. W połowie lat 90. siedziba redakcji przeniosła się do budynku Prasowych Zakładów Graficznych przy ul. Kujawskiej. Po upadku spółki „Poltech”, w kolejnych latach właścicielami wydawnictwa były m.in. „spółka „Infor” oraz prywatni biznesmeni, m.in. związani z o. Tadeuszem Rydzykiem. Ponieważ w tym czasie nie były płacone składki do ZUS-u wielu dziennikarzy dochodziło swych praw na drodze sądowej W 2002 r. pismo kupiła spółka Polska Prasa Lokalna, będąca własnością giełdowej spółki 4Media S.A. Nowy właściciel okazał się niesolidnym partnerem, nie płacącym dziennikarzom, ani drukarniom. Siedzibę redakcji przeniesiono do wynajętego mieszkania przy ul. Cieszkowskiego. Ostatni numer „Ilustrowanego Kuriera Polskiego”, już jako tygodnika ukazał się 3 stycznia 2003 r.
IKP po 2003 roku.
Ilustrowany Kurier Polski ukazywał się ponownie od 5 kwietnia 2012 roku jako tygodnik w nakładzie 10 000 egzemplarzy. Redakcja mieści się przy ul. Dworcowej 39/7 w Bydgoszczy. Ostatni numer datowany był 15-21 czerwca 2012 r.

</doc>
<doc id="1088953" url="https://pl.wikipedia.org/wiki?curid=1088953" title="Pławikonik australijski">
Pławikonik australijski

Pławikonik australijski ("Phycodurus eques") – gatunek morskiej ryby z rodziny igliczniowatych (Syngnathidae), jedyny przedstawiciel rodzaju "Phycodurus".
Występowanie.
Gatunek endemiczny południowego i zachodniego wybrzeża Australii. Jego zasięg występowania rozciąga się od Perth do Parku Narodowego Przylądku Wilsona. Żyje na głębokościach 20 m. Rzadko obserwuje się je głębiej niż 30 m. Występuje w wodach morskich i słonawych.
Charakterystyka.
Dorosłe osobniki mogą osiągać nawet do 50 cm długości, choć ich przeciętna długość to 30 cm. Żyją około 8–10 lat.
Wyglądem przypominają wodorosty. Zazwyczaj są brązowe lub żółte z charakterystycznymi ciemniejszymi prążkami. Podobieństwo do otoczenia jest ich podstawowym mechanizmem przetrwania. W odróżnieniu od koników morskich, mają niechwytny ogon.
Pławikoniki australijskie prowadzą samotny tryb życia, łączą się w pary tylko na czas rozrodu.
Samica składa do torby lęgowej samca do 250 ziarenek ikry. Samiec inkubuje je przez około 6 tygodni, następnie młode uwalniają się i od razu zaczynają prowadzić samodzielne życie. Osiągają dojrzałość płciową po około 2-2,5 roku.
Żywi się skorupiakami z rzędu "Mysida". Bytuje na podmorskich łąkach glonów "Posidonia", gdzie również żerują. Nie posiadają zębów – wysysają swoje ofiary
Zagrożenia.
Badania pokazują, że pławikoniki zapadają na scuticociliatosis, chorobę roznoszoną przez orzęski z grupy Scuticociliatida oraz na infekcje przenoszone przez melanizujące grzyby z rodzaju Exophiala. Są również używane w medycynie alternatywnej, a także zbierane przez kolekcjonerów ze względu na ich unikalny wygląd, co skutkuje znacznym zmniejszeniem populacji
Stowarzyszenia zajmujące się ochroną naturalnej fauny wybrzeży Australii (m.in. Monterey Bay Aquarium) wprowadzają regulacje dotyczące połowu tych niezwykłych stworzeń i wykorzystują je w programach edukacyjnych. Australijskie władze stworzyły program „Dragon Search”, w którym może wziąć udział każdy, nawet będący w Australii przejazdem. Polega on na monitorowaniu ilości pławikoników na określonych obszarach.

</doc>
<doc id="1088954" url="https://pl.wikipedia.org/wiki?curid=1088954" title="Powiat Wolfsberg">
Powiat Wolfsberg

Powiat Wolfsberg (niem. "Bezirk Wolfsberg") – powiat w Austrii, w kraju związkowym Karyntia. Siedziba powiatu znajduje się w mieście Wolfsbergu.
Geografia.
Powiat leży w całkowicie Alpach Centralnych, w Lavanttaler Alpen. Największą rzeką przepływającą przez powiat jest Drawa i Lavant tworząca dolinę Lavanttal. Do doliny spływają mniejsze rzeki biorące swoje źródło na zachodzie w grupie Saualpen.
Powiat Wolfsberg graniczy z następującymi powiatami: na północy Judenburg i Voitsberg, na wschodzie Deutschlandsberg (wszystkie w kraju związkowym Styrii), na południowym wschodzie Völkermarkt, na wschodzie Sankt Veit an der Glan. Na południu powiat posiada krótką granicę ze Słowenią
Transport.
Przez teren powiatu przebiega Süd Autobahn oraz drogi krajowe: B69 ("Südsteirische Grenz Straße"), B70 ("Packer Straße", z B70a i B70b), B78 ("Obdacher Straße"), B80 ("Lavamünder Straße") i B81 ("Bleiburger Straße").
Na granicy ze Słowenią znajduje się jedno drogowe przejście graniczne "Lavamünd-Vič".
Przez powiat przechodzą również linie kolejowe Klagenfurt am Wörthersee-St. Paul im Lavanttal, która łączy się z linią kolejową Lavamünd-Zeltweg. Najbliższe porty lotnicze znajdują się w Klagenfurt am Wörthersee i Grazu.
Podział administracyjny.
Powiat podzielony jest na dziewięć gmin, w tym trzy gminy miejskie ("Stadt"), cztery gminy targowe ("Marktgemeinde") oraz dwie gminy wiejskie ("Gemeinde").

</doc>
<doc id="1088956" url="https://pl.wikipedia.org/wiki?curid=1088956" title="Granatnik Mk 153 SMAW">
Granatnik Mk 153 SMAW

Mk 153 SMAW – amerykański granatnik przeciwpancerny.
Historia konstrukcji.
W 1982 roku amerykańska firma McDonell Douglas Astronautics Company zakupiła w Izraelu licencje na granatnik IMI B-300. W tym samym czasie w brytyjskiej firmie Royal Small Arms Factory Enfield zakupiono licencję na karabinek kalibru 9 mm przeznaczony do wstrzeliwania się w cel (stosowany w granatniku LAW 80). Po zintegrowaniu B-300 i karabinka, oraz opracowaniu nowych rodzajów pocisków nowy granatnik przyjęty do uzbrojenia US Marine Corps jako "Mk 153 Mod 0". Granatnik jest produkowany przez Talley Defense Systems
Konstrukcja.
Granatnik Mk 153 jest granatnikiem dwuczęściowym, o konstrukcji zbliżonej do francuskiego LRAC F1. Składa się z dwóch głównych elementów. Pierwszym jest krótka, gładkoprzewodowa wyrzutnia z włókna szklanego i żywicy epoksydowej do której przymocowane jest mechanizm odpalający, karabinek, przyrządy celownicze, dwa chwyty pistoletowe, dwójnóg oraz pas nośny. Drugim elementem jest pocisk rakietowy w hermetycznym pojemniku przyłączany do wyrzutni przed strzałem.
Mk 153 jest wyposażony w karabinek służący do wstrzeliwania się w cel, mechaniczne przyrządy celownicze składające się z muszki i szczerbiny, dodatkowo może być wyposażony w celownik optyczny Mk 42 Mod 0 i nocny AN/PVS-4. Po wycelowaniu broni strzelec oddaje strzał z karabinka. Wystrzeliwane z niego pociski (nabój ma oznaczenie Mk 217 Mod 0) mają trajektorię zbliżoną do pocisku rakietowego. Po uzyskaniu trafienia z karabinka odpala się pocisk rakietowy. Pocisk jest odpalany elektrycznie, impuls elektryczny jest wytwarzany przy pomocy induktora.
Z granatnika Mk 153 można odpalić dwa rodzaje pocisków:

</doc>
<doc id="1088957" url="https://pl.wikipedia.org/wiki?curid=1088957" title="LAW 80">
LAW 80



</doc>
<doc id="1088958" url="https://pl.wikipedia.org/wiki?curid=1088958" title="Halowe Mistrzostwa Polski Seniorów w Lekkoatletyce 1987">
Halowe Mistrzostwa Polski Seniorów w Lekkoatletyce 1987

28. Halowe Mistrzostwa Polski Seniorów w Lekkoatletyce – zawody sportowe, które rozegrano 7 i 8 lutego 1987 w Zabrzu w hali Górnika.
Mistrzostwa w wielobojach zostały rozegrane 31 stycznia i 1 lutego 1987 w Warszawie, w hali AWF. Wyniki w tych konkurencjach podane są łącznie z innymi w tabeli poniżej.
Podczas mistrzostw Marian Woronin ustanowił halowy rekord Europy w biegu na 60 metrów czasem 6,53 s. halowe rekordy Polski ustanowili również: Krzysztof Płatek w biegu na 60 metrów przez płotki – 7,78 s, Marzena Wojdecka w biegu na 400 metrów – 52,99, Zofia Wolan w chodzie na 3000 metrów – 13:57,71, a także Zdzisław Szlapkin, który podczas chodu na 5000 metrów ustanowił rekord w chodzie na 3000 metrów – 11:45,9.

</doc>
<doc id="1088965" url="https://pl.wikipedia.org/wiki?curid=1088965" title="Sibel Kekilli">
Sibel Kekilli

Sibel Kekilli (ur. 16 czerwca 1980 w Heilbronn) – niemiecka aktorka pochodzenia tureckiego.
Życiorys.
Urodziła się i wychowywała w Heilbronn, w południowo-zachodnich Niemczech, w kraju związkowym Badenia-Wirtembergia, w rejencji Stuttgart. Jej rodzice wyemigrowali z Turcji do Niemiec w 1977 roku.
Po ukończeniu szkoły z oceną celującą, w wieku 16 lat uczestniczyła w 30-miesięcznym szkoleniu, aby zostać certyfikowanym specjalistą administracji publicznej w lokalnej administracji miejskiej. Potem przez dwa lata była asystentką w administracji w urzędzie miejskim w Heilbronn. Następnie przeniosła się do Essen, gdzie pracowała jako porządkowa (pot. "wykidajło"), sprzątaczka, kelnerka, menedżerka klubów nocnych i ekspedientka. W latach 2001–2002 pod pseudonimem Dilara występowała w filmach pornograficznych.
Popularna dzięki głównej roli w niemieckim filmie "Głową w mur" nagrodzonym w 2004 nagrodą Złotego Niedźwiedzia na festiwalu filmowym w Berlinie oraz występom w serialu HBO "Gra o tron".

</doc>
<doc id="1088970" url="https://pl.wikipedia.org/wiki?curid=1088970" title="Polbank">
Polbank



</doc>
<doc id="1088971" url="https://pl.wikipedia.org/wiki?curid=1088971" title="Wszystkie psy idą do nieba (film)">
Wszystkie psy idą do nieba (film)

Wszystkie psy idą do nieba / Wszystkie pieski idą do nieba (, 1989) – irlandzko-amerykańsko-brytyjski film animowany.
W 1996 roku powstała kontynuacja filmu pt. "Wszystkie psy idą do nieba 2" oraz 40-odcinkowy serial animowany "Wszystkie psy idą do nieba" (1996-1999).
Film emitowany był w Polsce na kanałach Canal +, TVP 1, TVP 2 i TV Puls.
Opis fabuły.
Akcja odbywa się w Luizjanie, latem 1939 roku. Skundlony wilczur Charlie B. Barkin, właściciel psiego kasyna, niedługo po brawurowej ucieczce z więzienia, ginie z ręki swojego wspólnika, buldoga Grymasa Buldożera. Dowiaduje się o tym przez suczkę Annabellę, sprawującą pieczę nad wszystkimi psami w niebie. Chcąc zemścić się na Grymasie wykrada swój zegar życia, co powoduje, że powraca do świata żywych. Obolały Charlie idzie do domu swego przyjaciela, jamnika A'psika i nakłania go, by opowiadał innym, że wciąż jest martwy. A'psik podczas rozmowy z Charliem wyjawia, że usłyszał, iż Grymas trzyma w piwnicy kasyna potwora. Psy, chcąc to sprawdzić, odkrywają, że rzekomym potworem jest ludzka sierota, dziewczynka Anne-Marie, rozumiejąca mowę zwierząt, co bewzwględnie wykorzystuje Grymas, każąc dziewczynce, aby pomagała mu ustawiać wyścigi zwierząt. Charlie widząc w tym korzyści finansowe, zabiera Anne-Marie ze sobą. Dziewczynka ma porozmawiać ze zwierzętami o ułożeniu wyścigów. Ta początkowo nie zgadza się, gdyż nie zamierza robić dla swoich wybawców tego samego, do czego zmuszał ją Grymas, jednak Charlie przekonuje ją do zmiany zdania, kłamiąc, że rozdają zyskane pieniądze biednym. Wkrótce dzięki talentowi Anne-Marie, psy zyskują fortunę i za część zarobionych na wyścigach pieniędzy zakładają własne kasyno. 
Anne-Marie oskarża Charliego o kłamstwa, więc aby ją przekonać, ten zaprowadza dziewczynkę do zaprzyjaźnionej collie Flo i jej szczeniaków w opuszczonym kościele. Tam Anne-Marie dowiaduje się, że Charlie, aby zdobyć pieniądze na obstawienie z jej pomocą wyścigów, ukradł kiedyś portfel i oburzona zamierza oddać go prawowitym właścicielom, tj. ludziom Kate i Haroldowi. Para chce jakoś się jej odwdzięczyć, rozważając nawet adopcję. Charlie boi się, że straci źródło dochodów, dlatego udaje przed dziewczynką, że jest poważnie chory i Anne-Marie odchodzi z nim. W międzyczasie Grymas dowiaduje się, że Charlie żyje i próbuje zabić go z nowoczesnego karabinu. Ale wtedy Charlie zdaje sobie sprawę, że nosząc zegar życia jest nieśmiertelny - kule z karabinu nie zrobiły mu bowiem żadnej krzywdy. Po tym wydarzeniu Charlie i Anne Marie ukrywają się w opuszczonym budynku, jednak zostają schwytani przez plemię Króla Aligatora. Jednak Król Aligator, urzeczony głosem Charliego, daruje życie bohaterom. Anne-Marie przebywając w zimnej wodzie, dostaje poważnego zapalenia płuc. W tym czasie A'psik zostaje dotkliwie pobity przez bandę Grymasa, a kasyno zostaje spalone.
Kiedy Charlie zabiera chorą Anne-Marie do kościoła, wściekły A'psik wygarnia Charliemu, że bardziej troszczy się o dziewczynkę, zapominając o innych. Charlie w gniewie próbuje przekonać go, że Anne-Marie była potrzebna tylko do zbicia wielkiej fortuny, po uzyskaniu której oddadzą dziewczynkę do sierocińca. Anna-Marie po usłyszeniu tego zrozpaczona ucieka. Charlie chce przeprosić dziewczynkę, ale za moment porywa ją Grymas. A'psik zostaje poinstruowany przez Flo, by zawiadomił Harolda i Kate oraz okoliczne psy. Sam Charlie zaś pędzi na ratunek dziewczynce i zostaje osaczony przez Grymasa i jego ludzi. Dochodzi do walki, w której Charlie, choć broni się dzielnie, zostaje pokonany i przywiązany do kotwicy, która potem powoli opada na dno. Na szczęście niedługo przed tym pies wydał z siebie głośny skowyt bólu, który usłyszał Król Aligatorów. Teraz pędzi on z pomocą swojemu idolowi i uwalnia go, niszcząc przy tym statek Grymasa, na którym toczy się walka. Podczas finałowej konfrontacji Charliego z Grymasem, do której zaraz potem dochodzi, Anne-Marie i zegar życia wpadają do wody. Widząc to Charlie staje przed wyborem: zachować swoje życie i pozwolić utonąć Anne-Marie, czy zostawić zegar i narażając się na śmierć uratować dziewczynkę. Charlie decyduje się ratować Anne-Marie. Pomaga dziewczynce, jednak nie wydostał zegara życia i tonie. Jednocześnie Król Aligatorów pożera Grymasa, a Anne-Marie zostaje znaleziona przez Kate i Harolda, których sprowadził na miejsce walki A'psik z pomocą okolicznych psów. 
Nocą Szatan idzie przez miasto po duszę Charliego, jednak Annabella sprawdzając przebieg życia Charliego zauważa, że ten zmienił swoje życie i był wierny, co udowodnił ratując Anne-Marie kosztem swojego życia. Przegania więc Szatana i oznajmia psu, że może wrócić do nieba. Charlie przed odejściem w zaświaty żegna się z Anne-Marie, zaadoptowanej przez Harolda i Kate. Mówi jej, że spotka go tam, gdzie wszyscy się spotkają. Zostawiając A'psika pod opiekę dziewczynki, Charlie ze spokojem opuszcza Ziemię i wraca do nieba, gdzie spotyka Grymasa, który próbuje ukraść zegarek swojego życia i wrócić na ziemię, aby zemścić się na Królu Aligatorów. Charlie ze śmiechem obserwuje to wszystko i stwierdza, że nawet jeśli Grymasowi uda się kradzież, to i tak tu wróci, bo... wszystkie psy idą do nieba.
Obsada (głosy).
i inni
Wersja polska.
Wersja polska: na zlecenie Canal+ – Master Film
Reżyseria: Elżbieta Jeżewska
Dialogi: Joanna Klimkiewicz
Dźwięk: Aneta Michalczyk-Falana
Montaż: 
Kierownictwo produkcji: Jacek Osławski
Teksty piosenek: Ryszard Skalski
Opracowanie muzyczne: Eugeniusz Majchrzak
Wystąpili:

</doc>
<doc id="1088972" url="https://pl.wikipedia.org/wiki?curid=1088972" title="Snoopy">
Snoopy

Snoopy – postać fikcyjna z komiksów (kilkuobrazkowych "comic stripes") pt. "Fistaszki" ("Peanuts"); przedstawiony jest jako sympatyczny pies rasy beagle, którego właścicielem jest Charlie Brown. Postać stworzona została przez Charlesa M. Schulza w 1950 roku.
Komiks w ciągu 50. lat pojawił się w ponad 2300 gazetach i 1400 książkach, nieomal na całym świecie. Do włoskiego wydania książkowego komiksów o Snoopym przedmowę napisał Umberto Eco.
Charakterystyka Snoopyego.
Po raz pierwszy Snoopy pojawił się w komiksie 4 października 1950 roku. Według informacji ujawnianych regularnie w kolejnych odcinkach, czytelnik mógł się dowiedzieć, że jego miejscem urodzenia była ferma "Daisy Hill Puppy"; posiada siedmioro rodzeństwa o imionach: Spike, Andy, Olaf, Marbles, Rover, Belle i Molly.
Snoopy chodzi na dwóch łapach (od lat 1960.), zwykle sypia na stromym dachu swojej budy. Snoopy posiada ambicje pisarskie; jego powieść zaczyna się zwykle od wariacji na temat zdania "..."It was a dark and stormy night""
W 1968 roku NASA użyła Snoopyego jako reklamowej maskotki. Od 1985 roku Snoopy jest maskotką firmy ubezpieczeniowej MetLife.

</doc>
<doc id="1088973" url="https://pl.wikipedia.org/wiki?curid=1088973" title="Piotr Sarzyński">
Piotr Sarzyński

Piotr Sarzyński (ur. 4 czerwca 1955) – polski dziennikarz i publicysta, zajmujący się problematyką kulturalną w tygodniku „Polityka”. Krytyk sztuki, autor książek popularyzujących sztukę. Z wykształcenia socjolog.
Życiorys.
Pracował jako asystent na Wydziale Socjologii UW, nauczyciel w wiejskiej szkole w Wetlinie w Bieszczadach. Był też urzędnikiem. Jako dziennikarz początkowo pracował w „Radarze” (od 1985). Od 1986 do chwili obecnej pisze artykuły o tematyce kulturalnej dla tygodnika „Polityka”, z którym jest ściśle związany.
W latach 1988-1996 współautor i prowadzący liczne programy w TVP (m.in. „Studio Otwarte”, „Kawa czy herbata?”, „Zapis”, „Stoper”). Współprowadzący programu „Sztuka życia” w Polsat Café.
Życie prywatne.
Żonaty, ma troje dzieci: Igora (ur. 1986), Idalię (ur. 1998) i Julię (ur. 2000).

</doc>
<doc id="1088978" url="https://pl.wikipedia.org/wiki?curid=1088978" title="Petar Stambolić">
Petar Stambolić

Petar Stambolić (cyr. Петар Стамболић; ur. 12 lipca 1912 w Brezovie, zm. 21 września 2007 w Belgradzie) – polityk serbski i jugosłowiański, premier, Przewodniczący Prezydium Jugosławii.
Od 1944 był członkiem KC Komunistycznej Partii Jugosławii. Od września 1948 do grudnia 1953 był premierem, a następnie – do kwietnia 1957 – przewodniczącym Skupsztiny Serbii (prezydentem Serbii), a następnie był przewodniczącym Skupsztiny Jugosławii. Od czerwca 1963 do maja 1967 był premierem Jugosławii. W latach 1974–1975 i 1981-1982 był wiceprezydentem, a od 15 maja 1982 do 15 maja 1983 był przewodniczącym prezydium Jugosławii.

</doc>
<doc id="1088979" url="https://pl.wikipedia.org/wiki?curid=1088979" title="French Open 2006 (gra pojedyncza dziewcząt)">
French Open 2006 (gra pojedyncza dziewcząt)



</doc>
<doc id="1088983" url="https://pl.wikipedia.org/wiki?curid=1088983" title="Żagiew Dzierżoniów">
Żagiew Dzierżoniów

Żagiew Dzierżoniów (oficjalnie "MKS Żagiew Dzierżoniów") – klub piłki ręcznej działający w Dzierżoniowie.
Klub powstał w roku 1963. Największym sukcesem jest awans w roku 2007 do I ligi. Siedziba klubu mieści się w dzierżoniowskim Ośrodku Sportu i Rekreacji (OSIR) przy ul. Strumykowej 1. Prezesem klubu jest Rafał Kozłowski.

</doc>
<doc id="1088986" url="https://pl.wikipedia.org/wiki?curid=1088986" title="MKS Żagiew Dzierżoniów">
MKS Żagiew Dzierżoniów



</doc>
<doc id="1088988" url="https://pl.wikipedia.org/wiki?curid=1088988" title="Allison Robertson">
Allison Robertson

Allison Rae Robertson (urodzona 26 sierpnia 1979) – amerykańska gitarzystka zespołu The Donnas.
Życiorys.
Allison Robertson urodziła się 26 sierpnia 1979 roku w North Hollywood w stanie Kalifornia. Pochodzi z muzykalnej rodziny. Jej ojciec – Baxter Robertson – jest muzykiem sesyjnym. Piosenka „Feel The Night” jego autorstwa znalazła się na ścieżce dźwiękowej filmu Karate Kid. Ostatnio zaangażował się w projekt „The Garcia Brothers Band”, gdzie śpiewa, gra na klawiszach i gitarze. Z kolei jej matka pracowała w kilku wytwórniach muzycznych. Również jej siostra poszła w ślady rodziców co zaowocowało m.in. ich wspólnym projektem Elle Rae.
Allison Robertson urodziła się w miejscowości North Hollywood, jednak we wczesnych latach swojego życia przeprowadziła się do Palo Alto. Naukę gry na gitarze rozpoczęła w wieku 12 lat. Dwa lata później wraz z koleżankami ze szkoły – Brett Anderson, Torry Castellano, Maya Ford – założyła zespół Ragady Anne, który następnie przekształcił się w The Donnas. Do końca liceum Allison łączyła grę w zespole z nauką po czym całkowicie poświęciła się występom estradowym. W 2001 wzięła ślub z Robertem Shimpem – producentem albumu Spend the Night. Małżeństwo trwało dwa lata.
Projekty.
Allison Robertson zaangażowana jest w szereg projektów muzycznych. Jednym z nich jest Elle Rae, który współtworzy wraz z siostrą. Ich oficjalna strona znajduje się w serwisie MySpace. Dotychczas nagrały dwie piosenki „In The End” oraz cover zespołu Split Enz „Six Months In A Leaky Boat”.
Od 2007 Allison Robertson udziela się także w projekcie Loud Lion, który współtworzy wraz z muzykami takich zespołów jak Rooney, The Darling Alarm, Bang Camaro, Andrew WK, Bleu, L.E.O.
Od maja 2007 roku Allison prowadzi audycję radiową „Fun in The Dungeon with Allison Robertson” w radiu internetowym Women Rock Radio.
Instrumenty.
Pierwszą gitarą Allison Robertson był Fender GNL należący do jej ojca. Wkrótce potem nabyła swój pierwszy instrument, którym był robiony w Meksyku czarny Fender Telecaster. Kolejną gitarą był Les Paul Studio wymieniony później na wersje Standard. Obecnie wśród kolekcji gitar Allison można wymienić:
Od początku swojej kariery Allison Robertson korzysta ze wzmacniaczy firmy Marshall. Obecnie jest to JCM 2000 DSL100 head oraz 1960AV cabinet.
Inspiracje.
Gitarzyści, których Allison Robertson ceni najbardziej za ich dokonania muzyczne to Peter Buck (R.E.M.), Michael Bruce &amp; Glen Buxton (Alice Cooper), Bonnie Raitt, Ritchie Blackmore, Tom Keifer (Cinderella), Ace Frehley, Johnny Thunders, Graham Coxon (ex-Blur), Robbie Krieger (The Doors), Joey Santiago (The Pixies), George Harrison, Andy Partridge &amp; Dave Gregory (XTC), Angus &amp; Malcolm Young (AC/DC, Keith Richards.
Z kolei jej ulubieni artyści to The Doors, późny The Beatles, The Rolling Stones, The Edgar Winter Group, Sloan, Alice Cooper, Badfinger, Golden Earring, Steppenwolf, Blue Cheer, Bonnie Raitt, Heart, Sleepy Jackson, STYX, KISS i Wings.

</doc>
<doc id="1088989" url="https://pl.wikipedia.org/wiki?curid=1088989" title="Jonny Wilkinson">
Jonny Wilkinson

Jonathan Peter „Jonny” Wilkinson, OBE (ur. 25 maja 1979 we Frimley) – angielski rugbysta, grał na pozycji łącznika ataku. Mistrz świata w 2003 roku i wicemistrz w 2007.
Dla reprezentacji Anglii od 1998 do 2011 roku rozegrał 91 spotkań i zdobył 1179 punktów.
Uczestnik Pucharu Świata w Australii w 2003 roku, podczas których doprowadził Anglię do mistrzostwa świata, a także Pucharu Świata we Francji w 2007 roku, gdzie Anglicy wywalczyli wicemistrzostwo, w Pucharze Świata w Nowej Zelandii w 2011 roku reprezentacja Anglii odpadła natomiast w ćwierćfinale.
Rekordy i wyróżnienia.
Uznany przez IRB za najlepszego rugbystę 2003 roku na świecie. W swoich dotychczasowych występach w mistrzostwach świata zdobył 277 punktów, co jest niepobitym rekordem. Wilkinson także jako jedyny gracz w historii punktował w dwóch meczach finałowych mistrzostw świata.
Życie prywatne.
Jego podobizna znajduje się w Muzeum Figur Woskowych Madame Tussaud w Londynie.
Obecnie Wilkinson żyje z dala od miastowego zgiełku w Northumberland nieopodal granicy ze Szkocją, wraz ze swoim starszym bratem Markiem (znanym szerzej jako Sparks).
Wilkinson wielokrotnie zdradził pragnienia chęci współpracy i szkolenia utalentowanej młodzieży po zakończeniu swojej kariery zawodniczej.
Jest zadeklarowanym abstynentem, choć po przegranym finałowym meczu w 2007 złamał ten zwyczaj.
Obecnie spotyka się z Sophie, córką magnata statkowego, Williama.
W jednym z wywiadów dla dziennika brytyjskiego The Times zdradził, że wyznaje filozofię buddyjską, by poprzez koncentrację i wewnętrzną równowagę polepszyć swoje możliwości sportowe.

</doc>
<doc id="1088995" url="https://pl.wikipedia.org/wiki?curid=1088995" title="Halowe Mistrzostwa Polski Seniorów w Lekkoatletyce 1983">
Halowe Mistrzostwa Polski Seniorów w Lekkoatletyce 1983

24. Halowe Mistrzostwa Polski Seniorów w Lekkoatletyce – zawody sportowe, które rozegrano 19 i 20 lutego 1983 w Zabrzu w hali Górnika.
Mistrzostwa w wielobojach zostały rozegrane w tym samym terminie w Warszawie, w hali AWF, a w skoku o tyczce 20 lutego w hali warszawskiej AWF. Wyniki w tych konkurencjach podane są łącznie z innymi w tabeli poniżej.

</doc>
<doc id="1088996" url="https://pl.wikipedia.org/wiki?curid=1088996" title="Freski">
Freski



</doc>
<doc id="1088999" url="https://pl.wikipedia.org/wiki?curid=1088999" title="Auksztocki Park Narodowy">
Auksztocki Park Narodowy

Auksztocki Park Narodowy (lit. "Aukštaitijos nacionalinis parkas") – park narodowy leżący w północno-wschodnim krańcu Litwy, około 100 km na północ od Wilna, blisko granicy z Łotwą i Białorusią, w okolicy miasteczka Ignalino w okręgu uciańskim. Powstał w 1974 roku za czasów Litewskiej SRR, jako pierwszy park narodowy w kraju i przez 15 lat, aż do 1991 roku kiedy powstały 4 kolejne, pozostawał jedynym.
Terytorium parku zajmuje obszar 405,7 km². Około 50% powierzchni parku znajduje się w rejonie ignalińskim, po 25% powierzchni znajduje się w rejonach uciańskim i święciańskim. Obszary ściśle chronione zajmują 2,1% parku.
Fauna i flora Auksztockiego Parku Narodowego.
Ponad 70% powierzchni parku pokryta jest lasami, 80% z nich to lasy sosnowe, także świerkowe i jodłowe. Największe kompleksy leśne to "Azvinciai", "Mincia" i "Linkmenys".
Park Auksztocki jest znany ze swojej bioróżnorodności, na przykład 59% ze wszystkich gatunków roślin które występują na Litwie, można znaleźć w parku który zajmuje niecały 1% litewskiego terytorium, z czego 64 gatunki są zagrożone wyginięciem. Park stanowi również ostoję dla wielu rzadkich gatunków zwierząt. Należą do nich łosie, jelenie, sarny, dziki, wilki, lisy, rysie, norki amerykańskie, bobry, zające bielaki i szaraki. W parku spotyka się także prawie już całkowicie wymarłe na Litwie wydry. Spośród 190 gatunków ptaków 48 należy do zagrożonych wyginięciem, jak sowy, głuszce, cietrzewie, żurawie, orły bieliki i czarne bociany. Ponadto żółwie, przedstawiciele płazów, ryby słodkowodne, niezliczone gatunki owadów.

</doc>
<doc id="1089001" url="https://pl.wikipedia.org/wiki?curid=1089001" title="Parafia św. Jakuba Apostoła w Kazanicach">
Parafia św. Jakuba Apostoła w Kazanicach

Parafia św. Jakuba Apostoła - parafia rzymskokatolicka w Kazanicach w diecezji toruńskiej, dedykowana Jakubowi Apostołowi. Pierwsze wzmianki o miejscowości pochodzą z 1324 roku. Parafia wraz z kościołem powstała prawdopodobnie w 1340 roku.
Kościół Św. Jakuba Apostoła.
Gotycki kościół św. Jakuba Apostoła, zbudo­wany z kamienia polnego i cegły, został poświęcony w roku 1403. W XV wieku, na skutek wojen polsko-krzyżackich, parafia opustoszała. Najstarszym obiektem jest gotycka rzeźba Chrystusa Salwatora z drugiej połowy XV wieku.
Kościół filialny Św. Andrzeja Apostoła w Byszwałdzie.
Do parafii należy także kościół Andrzeja Apostoła w Byszwałdzie z początku XIV wieku, który do 1639 roku pełnił funkcję kościoła parafialnego.
Grupy parafialne.
Żywy Różaniec

</doc>
<doc id="1089003" url="https://pl.wikipedia.org/wiki?curid=1089003" title="Aleksander Gelfond">
Aleksander Gelfond

Aleksander Osipowicz Gelfond, ros. Александр Осипович Гельфонд (ur. w Sankt Petersburgu, zm. 7 listopada 1968 w Moskwie) – rosyjski matematyk, autor twierdzenia Gelfonda, które częściowo rozwiązywało 7. problem Hilberta.
Życiorys.
Gelfond wywodził się z rodziny żydowskiej. Jego ojciec, Osip Izaakowicz Gelfond, był fizykiem, amatorsko zajmował się także filozofią.
Gelfond rozpoczął studia na uniwersytecie moskiewskim w roku 1924, a w roku 1930 uzyskał doktorat. Jego opiekunami naukowymi byli Aleksander Chinczyn i Wiaczesław Stiepanow.
W roku 1930 Gelfond przebywał pięć miesięcy na uniwersytetach w Berlinie i Getyndze, gdzie pracował razem z Edmundem Landauem, Karlem Siegelem i Dawidem Hilbertem. W roku 1931 rozpoczął pracę jako wykładowca na Uniwersytecie w Moskwie i pracował tam do ostatnich dni życia. Od roku 1933 pracował również w Instytucie Stiekłowa. W roku 1939 został członkiem korespondentem Akademii Nauk ZSRR.
Został odznaczony m.in. Orderem Lenina oraz trzykrotnie Orderem Czerwonego Sztandaru Pracy.
Osiągnięcia naukowe.
Gelfond wniósł znaczący wkład w teorię liczb, teorię funkcji analitycznych, teorię równań całkowych i badania w dziedzinie historii matematyki. Jednak największe uznanie przyniósł mu dowód następującego twierdzenia z teorii liczb:
Jest to odpowiedź na drugą część słynnego 7 problemu Hilberta. Szczególny przypadek tego twierdzenia Gelfond udowodnił jeszcze w roku 1929, pełny dowód podał w roku 1934. Rok później niezależnie od Gelfonda twierdzenie to dowiódł Theodor Schneider i nosi ono nazwę twierdzenia Gelfonda-Schneidera. Wysunięte w roku 1929 przez Gelfonda uogólnienie tego twierdzenia zostało udowodnione w roku 1966 przez Alana Bakera.
Przed wynikiem Gelfonda znano jedynie wąskie klasy liczb przestępnych: liczby Liouville’a, formula_5, formula_6. Dla uczczenia odkrycia Gelfonda jego imię nadano kilku liczbom:

</doc>
<doc id="1089004" url="https://pl.wikipedia.org/wiki?curid=1089004" title="Uub (Dragon Ball)">
Uub (Dragon Ball)



</doc>
<doc id="1089005" url="https://pl.wikipedia.org/wiki?curid=1089005" title="Publiczny list zastawny">
Publiczny list zastawny

Publiczny list zastawny – papier wartościowy imienny lub na okaziciela, którego podstawę emisji stanowią wierzytelności banku hipotecznego z tytułu:
1) kredytów w części zabezpieczonej wraz z należnymi odsetkami, gwarancją lub poręczeniem Narodowego Banku Polskiego, Europejskiego Banku Centralnego, rządów lub banków centralnych państw członkowskich Unii Europejskiej, Organizacji Współpracy Gospodarczej i Rozwoju, z wyłączeniem państw, które restrukturyzują lub restrukturyzowały swoje zadłużenie zagraniczne w ciągu ostatnich 5 lat, oraz gwarancją lub poręczeniem Skarbu Państwa
2) kredytów udzielonych podmiotom wymienionym w pkt 1, albo
3) kredytów w części zabezpieczonej wraz z należnymi odsetkami, gwarancją lub poręczeniem jednostek samorządu terytorialnego oraz kredytów udzielonych jednostkom samorządu terytorialnego.

</doc>
<doc id="1089006" url="https://pl.wikipedia.org/wiki?curid=1089006" title="Kinematografia ukraińska">
Kinematografia ukraińska

Kinematografia ukraińska uznawana jest przez historyków filmu za jedną z najstarszych w Europie wschodniej. Już w latach 1896-1902 fotograf i filmowiec amator Alfred Fedecki (mieszkający na stałe w Charkowie Polak) realizował w tym mieście kroniki filmowe. Pierwsze zdjęcia filmowe na ziemiach ukraińskich zostały zrobione przez Fedeckiego we wrześniu 1896 właśnie w Charkowie, a już w grudniu tego roku odbył się w charkowskiej operze pierwszy zorganizowany przez niego seans filmowy.
Pionierzy kina ukraińskiego zajmowali się do I wojny światowej głównie ekranizacją popularnych sztuk Iwana Kotlarewskiego, takich jak „Natalka Połtawka”, „Moskal-czariwnyk”, „Najmyczka”. Miała też wtedy miejsce próba stworzenia filmu o historycznej tematyce ukraińskiej – „Bohdan Chmielnicki”, także na podstawie sztuki teatralnej o tym samym tytule, według powieści Mychajła Staryckiego.
Historia.
Lata 20.-50..
Kino nieme.
Od 1919 w USRR rozpoczęto upaństwowienie kin i przemysłu filmowego. W 1922 powstał Wszechukraiński Zarząd Filmowy, który zreorganizował i stworzył od podstaw przedsiębiorstwa filmowe w Odessie i Jałcie, a w 1928 kijowskie studio filmowe (w przyszłości – Kijowską Wytwórnię Filmową im. Ołeksandra Dowżenki), jedną z największych i najnowocześniejszych na świecie w owym czasie.
Nieme kino tego okresu starało się połączyć tematykę rewolucyjną z popularnym w poprzednim okresie melodramatem, oraz tematyką przyrodniczą ("Ukrazja" Piotra Czardynina; "Sumka dypkuriera", "Jagódki miłości" Ołeksandra Dowżenki).
W tym czasie na Ukrainie pojawiły się na ekranie ekranizacje klasycznych utworów ukraińskiej literatury – "Taras Triasiło", "Mykoła Dżerja", "Borysław smiejotsja".
W Odessie w owym czasie powstało wiele filmów, reżyserowanych przez moskiewskich reżyserów. W 1925 na ekrany wszedł film Siergieja Eisensteina "Pancernik Potiomkin", który przeszedł do klasyki gatunku, i został wizytówką Odessy.
Pod koniec lat 20. w ukraińskiej kinematografii pojawił się nurt modernistyczny, który powstał dzięki współpracy reżysera Łesia Kurbasa z pisarzami Mike Johansenem i Jurijem Janowskim. Nowe idee do kina ukraińskiego wniósł w tym czasie samouk – reżyser i scenarzysta rzeźbiarz Iwan Kawaleridze ("Prometej", "Zaporożec za Dunajem").
Ważną rolę w tworzeniu kinematografii ukraińskiej odegrały filmy Ołeksandra Dowżenki: "Zwenigora" (1928), " Arsenał" (1929), "Ziemia" (1930). Ciekawe jest to, że Dowżenko, który służył w szeregach armii Ukraińskiej Republiki Ludowej, pokazał film "Arsenał" „z innej strony”. Jego twórczość podniosła ukraińską kinematografię do światowego poziomu. W 1958 na Światowej Wystawie w Brukseli jego film "Ziemia" został uznany za jeden z 12 najpiękniejszych obrazów na świecie. Stylistyka, stworzona przez Dowżenkę, dała początek nowemu kierunkowi, zwanemu „ukraińskim kinem poetyckim”.
Kino dźwiękowe.
W 1930 wyprodukowano na Ukrainie pierwszy film dźwiękowy – dokumentalny "Symfonia Donbasu" w reżyserii Dzigi Wiertowa, а w następnym roku widzowie mogli po raz pierwszy usłyszeć głosy aktorów w filmie "Front" O. Sołowiowa.
Pod koniec lat 30. terror w ZSRR połączył się z koniunkturalnym powrotem do tematyki narodowo-historycznej. Pamiątką tamtych czasów są filmy "Szczors" (1939) Dowżenki i "Bohdan Chmielnicki" (1941) Igora Sawczenki.
Ukraińskie kino czasów II wojny światowej, częściowo ewakuowane na wschód, było przeważnie podporządkowane zadaniom ideologicznym czasu wojny. Jednak i w tym czasie pojawiły się znaczące filmy, do których można zaliczyć film "Tęcza" Marka Donskiego, według scenariusza Wandy Wasilewskiej, który z nadzwyczajną siłą artystycznego przekazu pokazywał tragedię ukraińskiej wsi okupowanej przez faszystów.
Chociaż ukraińskie filmy z lat 1945-1953 były obwarowane ścisłymi kanonami socrealizmu, o ich dużej wartości artystycznej stanowi wysoki poziom gry aktorów (na ekranie w tym czasie pojawili się Mychajło Romanow, Amwrosij Buczma, Dmytro Miljutenko i młody Siergiej Bondarczuk) i pracy wysokiej klasy operatorów ("Podwih rozwidnyka", 1974, reżyser Boris Barnet, operator Danyło Demuckyj; "Taras Szewczenko", 1951, reżyser Igor Sawczenko, operator Danyło Demuckyj, i inne).
Lata 50.-80..
Czas odwilży.
W czasie politycznej odwilży drugiej połowy lat 50. i początku lat 60. szybko wzrasta ukraińska produkcja kinowa. Wiele z tych filmów odniosło wielki sukces, i jest pamiętana do dzisiaj: "Wiosna na ulicy Zarzecznej" (1956, reżyserzy Marlen Chucyjew і Feliks Mironer), "Spraha" (1959, Jewhen Taszkow), "Iwanna" (1960, Wiktor Iwczenko), "Son" (1964, Wołodymyr Denysenko), "Za dwumja zajcami" (1961, reżyser Wiktor Iwanow).
Ukraińskie kino artystyczne.
Ukraińskie kino lat 60. i 70. może poszczycić się wieloma sławami, i to zarówno wśród reżyserów (Siergiej Paradżanow, Jurij Iljenko, Leonid Osyka, Mykoła Maszczenko), jak i aktorów (Iwan Mykołajczuk, Jurij Szumskyj, Jura Hnat, Kostiantyn Stepankow, Mykoła Hryńko, Bohdan Stupka).
W tym czasie powstały filmy, które dały początek fenomenowi „ukraińskiego kina poetyckiego”: "Cienie zapomnianych przodków" (1964) Siergieja Paradżanowa, nagrodzone na MFF w Mar del Plata, "Studnia dla spragnionych" (1965) Jurija Iljenki, "Wierność" (1965) Piotra Todorowskiego i "Kamienny krzyż" (1968) Leonida Osyki.
Jednak reakcyjna polityka tzw. „zastoju” zniszczyła całkowicie ukraińskie kino artystyczne. Reżyser Siergiej Paradżanow został usunięty z branży filmowej i życia społecznego. Autorski film Kiry Muratowej "Długie pożegnania" (1971) trafił na półkę. Taki sam los spotkał filmy Jurija Iljenki "Noc Kupały" (1969) i "Biały ptak z czarnym znamieniem" (1971), który otrzymał złotą statuetkę na MFF w Moskwie.
W 1967 ukraiński reżyser Aleksandr Ptuszko otrzymał nagrodę w Moskwie za film "Wij", nakręcony na podstawie opowiadania Mikołaja Gogola. Był to pierwszy radziecki horror.
Estetyka ukraińskiego kina artystycznego stymulowała reżyserski debiut aktora Iwana Mykołajczuka ("Babiłon XX", 1979), а współczesne elementy kina artystycznego pojawiły się w filmach Mykoły Maszenki "Komisary" (1971) і "Jak hartowała się stal" (1973).
Lata 70.-80..
W latach „zastoju” w ZSRR otworzył się nowy rozdział walki przeciw ukraińskiej kulturze narodowej. Niszczono ukraińskie instytucje kulturalne, rozpoczęła się totalna rusyfikacja, miały miejsce aresztowania i seria procesów politycznych ukraińskich działaczy kulturalnych i artystów. Ukraińskie kino poetyckie zostało uznane przez władze za „archaiczne”, oderwane od życia, a nazwisko Dowżenki znalazło się na indeksie. Wkrótce wskutek cenzury ideologicznej trafiły „na półkę” znane filmy (wśród nich "Studnia dla spragnionych", "Komisary").
Jednak przy biurokratycznym skostnieniu w czasach breżniewowskiej reakcji w latach 1970-1980 pojawiło się kilka filmów, stworzonych przez reżyserów o silnych osobowościach. W epoce „zastoju” Leonid Bykow nakręcił film "Do walki stają tylko starcy" (1972), а w 1983 Roman Bałajan, po kilku udanych ekranizacjach rosyjskiej klasyki, w filmie "We śnie i na jawie" dokładnie pokazał rzeczywistość tego okresu.
W ukraińskich wytwórniach powstały w tym czasie popularne w całym ZSRR filmy: "D’Artagnan i trzej muszkieterowie" (1978, reżyser Georgij Jungwald-Chylkewycz), "Pryhody Elektronika" (1979, reżyser Konstantin Bromberg), "Gdzie jest Czarny Kot?" (1979, reżyser Stanisław Goworuchin), "Zełenyj furhon" (1983, reżyser Ołeksandr Pawłowskyj), "Czarodij" (1982, reżyser Kostjantyn Bromberg), "Samotna żinka bażaje poznajomytys" (1986, reżyser Wiaczesław Krysztofowycz).
Kino dokumentalne i animowane.
W latach 70.-80. XX wieku kino dokumentalne przeżyło wielki rozkwit. Kijowskie studio filmów dokumentalnych wyprodukowało olbrzymie ilości filmów, wśród których były: "Mowa trawyn", "Czy dumajut trawyny?", "Sim krokiw za horyzont" reżysera Feliksa Soboljewa i innych.
Nadzwyczaj udanym okres ten był również dla ukraińskiej animacji. Filmy reżyserów Wołodymyra Dachno (serial "Jak Kozacy grali w piłkę nożną"), Dawida Czerkaskiego ("Pryhody kapitana Brungwelja", "Kryła"), Leonida Zarubina ("Sołomjanyj byczok"), Wołodymyra Honczarowa ("Czumackyj szljach") rozsławiły ukraińską animację poza granicami kraju.
Czasy "pieriestrojki".
Za czasów pieriestrojki powstało wiele filmów o tematyce społecznej, na przykład: "Syndrom asteniczny" Kiry Muratowej (1989); "Bycz Bożyj" Ołeha Fiałko (1988); "Rozpad" Mychajła Bielikowa (1990) i inne. Film Jurija Illjenki "Łebedyne ozero. Zona" (1989) zdobył sławę międzynarodową swoją antytotalitarną wymową.
Przełom wieków.
W latach 90. ukraińska telewizja rozpoczęła produkcję znanego serialu telewizyjnego "Roksolana" (reżyser Borys Nebijeridze) oraz "Ostriw ljubwi" (reżyser Ołeh Bijma).
Na początku XXI wieku wielu ukraińskich aktorów zaczęło grać w filmach zagranicznych. Wielki sukces odniósł film Jerzego Hoffmana "Ogniem i mieczem" (1999), w którym Bohdan Stupka zagrał rolę Chmielnickiego. Od tego czasu Stupka wystąpił również w serialu historycznym "Czorna Rada" (2000) Mykoły Zasiejewa-Rudenki i w filmie "Modlitwa za hetmana Mazepę" (2001) Jurija Iljenki.
Tematy historyczne stały się specjalnością reżysera Ołeksandra Janczuka. Pod koniec lat 90. i na początku XXI wieku powstały filmy "Hołod-33" (1991) o tragicznym losie Ukraińców w czasie Hołodomoru, oraz "Neskorenyj" (2000) і "Zalizna sotnia" (2004), które opowiadały o losach żołnierzy Ukraińskiej Powstańczej Armii.
XXI wiek.
W ciągu ostatnich lat w ukraińskim kinie pojawiło się nowe pokolenie twórców filmowych. Na początku XXI wieku debiutant Taras Tomenko zdobył główną nagrodę w sekcji Panorama na MFF w Berlinie. W 2003 roku, już w głównym konkursie tego festiwalu, otrzymał Srebrnego Niedźwiedzia film ukraińskiego animatora Stepana Kowala "Jszow tramwaj №9". Z kolei film "Mamaj" (2003) Olesia Sanina był pierwszym ukraińskim filmem zgłoszonym do Oscara dla najlepszego filmu nieanglojęzycznego. W 2005 młody ukraiński reżyser Ihor Strembićkyj otrzymał Złotą Palmę za krótkometrażowy film "Podorożni".
Okres pomarańczowej rewolucji został przedstawiony w kilku filmach, przede wszystkim: "Pomaranczewe nebo" (2006, reżyser Ołeksandr Kyrijenko), "Oranżlaw" (2006, Alan Badojew), który otrzymał nagrodę za reżyserię na XV Międzynarodowym Festiwalu Filmowym „Kinoszok” w Anapie.
W 2006 odbyła się premiera pierwszego ukraińskiego dreszczowca "Sztolnia" (producent i operator Ołeksij Choroszko, reżyser Lubomyr Kobylczuk), a w 2009 - wielkiego dzieła historyczno-kostiumowego pt. "Taras Bulba" Władimira Bortko.

</doc>
<doc id="1089008" url="https://pl.wikipedia.org/wiki?curid=1089008" title="Gary Goldman">
Gary Goldman

Gary Goldman (ur. 17 listopada 1944 w Oakland w USA) – amerykański reżyser, scenarzysta i producent filmów animowanych.

</doc>
<doc id="1089020" url="https://pl.wikipedia.org/wiki?curid=1089020" title="Louis François Armand du Plessis">
Louis François Armand du Plessis

Louis François Armand du Plessis, książę de Richelieu (ur. 1696, zm. 1788) nazywany francuskim Alcybiadesem – francuski arystokrata wywodzący się z rodu, którego potęgę stworzył kardynał Richelieu.
1696-1733.
Trzykrotnie więziony w Bastylii, w 1711 - na prośbę swego ojczyma, w 1716 z powodu pojedynku i w 1719 za udział w hiszpańskim spisku przeciw regentowi Filipowi Orleańskiemu, który zorganizowali Giulio Alberoni i poseł Hiszpanii w Paryżu Antonio del Giudica.
Mimo złej reputacji wyróżnił się jako dyplomata i w latach 1725-1729 dzięki poparciu Markizy de Prie, był ambasadorem na dworze wiedeńskim, gdzie podpisał w 1727 roku preliminaria pokojowe.
1733-1788.
W latach 1733-1734 walczył w kampanii reńskiej, w 1743 pod Dettingen, w 1745 pod Fontenoy. W roku 1746 był ambasadorem nadzwyczajnym w Bawarii. W 1747 udał się z poselstwem do króla Augusta III, by zaaranżować małżeństwo owdowiałego delfina Ludwika Ferdynanda Burbona z Marią Józefą Wettyn. W 1748 obronił Genuę przed Austriakami i został mianowany marszałkiem Francji.
W okresie wojny siedmioletniej w 1756 wypędził Brytyjczyków z wyspy Minorka zdobywając twierdzę San Felipe. W latach 1757-1758 walczył nieudolnie przeciwko Hanowerowi i został zastąpiony na stanowisku dowódcy armii francuskiej przez hrabiego de Clermont. Madame de Pompadour nie lubiła go (z wzajemnością), tracił więc wpływy na dworze, aż do śmierci Pompadour w 1764.
Lata 1764-1774 to okres świetności księcia Richelieu. Gdy Ludwik XVI przejął władzę, znów stracił wpływy ze względu na niechęć Marii Antoniny. Emmanuel de Vignerot du Plessis był jego bratankiem (również nielubianym przez małżonkę Ludwika XVI).
Pisarz Pierre Choderlos de Laclos w swej powieści "Niebezpieczne związki" wzorował postać wicehrabiego de Valmont na księciu Richelieu.
Małżeństwa.
Był trzykrotnie żonaty. Po raz pierwszy wbrew swojej woli - w wieku 14 lat, 12 lutego 1711 - ożenił się z Anne Catherine de Noailles (zm. 1716), z którą nie miał potomstwa. Po raz drugi, 7 kwietnia 1734, przez intrygi Woltera, poślubił Marie Élisabeth Sophie de Lorraine-Harcourt (zm. 1740). Miał z nią dwoje dzieci:
Po raz trzeci, w wieku 84 lat w 1780, ożenił się z Jeanne de Lavaulx. W 1729 rozpoczął romans z Émilie du Châtelet, później pomimo rozstania dalej z nią korespondował. Był również kochankiem słynnej kurtyzany i pisarki - Claudine Guérin de Tencin.
Słynne zdania marszałka Richelieu.
Ludwik XVI miał spytać sędziwego marszałka Richelieu, który żył za panowania trzech królów Francji, o różnice między nimi. Richelieu odpowiedział:
"Sire, za czasów Ludwika XIV człowiek nie ośmielił się nawet pisnąć; za czasów Ludwika XV ludzie mówili całkiem cicho; w czasach Waszej Wysokości zaś całkiem głośno!".

</doc>
<doc id="1089021" url="https://pl.wikipedia.org/wiki?curid=1089021" title="Princes Town (Ghana)">
Princes Town (Ghana)

Princes Town – miasto zlokalizowane 5km na wschód od Fortu St. Antonio na wzgórzach Manfro w dystrykcie Ahanta West Regionu Zachodniego w Ghanie. Leży między miastami Axim i Takoradi. Oryginalna afrykańska nazwa miasta brzmiała "Kpokezoe". 1 stycznia 1681 wyprawa składająca się z dwóch statków z Brandenburgii przybyła na Złote Wybrzeże i zaczęli budować silny fort między Axim a Przylądkiem Trzech Punktów. Fort ukończony został w roku 1683 i na cześć księcia Prus Fryderyka Wilhelma I został nazwany Fort Gross-Friedrichsburg, nazywano go w skrócie Fort Friedrichsburg (Princes Town/Miasto Książęce). Fort miał być główną siedzibą Brandenburgii w Afryce.
W roku 1708 handlarz niewolnikami John Kanu (właśc. Canoe) dowiedział się, że Niemcy mieli zamiar sprzedać fort Holendrom. W proteście stoczył walkę, w wyniku której zapobiegł powrotowi floty okrętów na prawie 20 lat. Fort ostatecznie został zdobyły przez Holendrów w roku 1725 i przemianowany na Fort Hollandia.
Ponieważ John Kanu odniósł sukces i utrzymał kontrolę nad fortem, niewolnicy patrzyli na niego jak na bohatera. Festyny "Junkanoo" (od wymowy John Canoe) takie jak Mardi Gras są obchodzone corocznie w przybrzeżnych okolicach Karoliny Północnej, na Jamajce i Wyspach Bahama.
W roku 1872 Holendrzy odstąpili fort Brytyjczykom, a w roku 1957 Wielka Brytania oddała prowincję jej prawnym właścicielom – mieszkańcom Ghany.
Fort zbudowany jest z kamienia przywiezionego drogą morską z Prus między rokiem 1681 a 1683 i jest jedynym znanym niemieckim fortem kiedykolwiek zbudowanym w Ghanie. Szacuje się, że około 300 000 Afrykanów zostało wywiezionych z Ghany poprzez ten fort.
Miejsce pochówku szczątków Johna Kanu jest nieznane. Niektórzy mówią, że został sprzedany jako niewolnik po przegranej bitwie o utrzymanie fortu, inni twierdzą, że jego szczątki pochowane są na cmentarzu w Kumasi.

</doc>
<doc id="1089027" url="https://pl.wikipedia.org/wiki?curid=1089027" title="Ahanta West">
Ahanta West

Dystrykt Ahanta West – dystrykt Regionu Zachodniego w Ghany.
Ważniejsze miasta dystryktu:

</doc>
<doc id="1089028" url="https://pl.wikipedia.org/wiki?curid=1089028" title="Jan den Haen">
Jan den Haen

Jan den Haen (ur. w 1630 w Goudzie - zm. 2 czerwca 1676 w Palermo) - holenderski admirał.
W roku 1659 został kapitanem nadzwyczajnym admiralicji Amsterdamu i pod dowództwem admirała de Ruytera wziął udział w kampanii przeciwko Szwecji. Wyróżnił się podczas bitwy pod Lowestoft w roku 1665, podczas której zdobył nieprzyjacielski okręt, za co został mianowany kapitanem zwyczajnym. W r. 1670 został kontradmirałem ("schout-bij-nacht"). 22 marca 1672 r. na czele 5 okrętów obronił konwój smyrneński przed atakiem 18 okrętów angielskich, tracąc jedynie 3 z powierzonych jego opiece 72 żaglowców. W roku 1673 na rozkaz De Ruytera przeprowadził rajd do ujścia Tamizy, potem zaś wziął udział w bitwie pod Texel. Po tej bitwie został wiceadmirałem. W roku 1675 den Haen wyruszył jako zastępca de Ruytera na Morze Śródziemne, a po śmierci tego ostatniego w bitwie pod Augustą przejął dowództwo holenderskiej floty na tym akwenie. Zginął 2 czerwca 1676 roku w bitwie pod Palermo, podczas której Francuzi niemal doszczętnie zniszczyli flotę holenderską-hiszpańską za pomocą branderów.

</doc>
<doc id="1089030" url="https://pl.wikipedia.org/wiki?curid=1089030" title="Instytut Stiekłowa">
Instytut Stiekłowa



</doc>
<doc id="1089035" url="https://pl.wikipedia.org/wiki?curid=1089035" title="Kimograf">
Kimograf

Kimograf (od gr. "kyma" - fala, "grapho" - pisać) - urządzenie medyczne, służące do rejestracji a następnie przedstawiania graficznego w postaci "kimogramu" (specjalnego wykresu) różnych rodzajów procesów fizjologicznych (np. bicie serca, ruchy mięśni itp.), będących najczęściej efektem skurczów mięśni. W skład kimografu wchodzi walec, na którym umieszczony jest papier. Walec obraca się ze stałą prędkością, a pisaki wykreślają na nim zmiany rejestrowanej czynności. Zamiast papieru walec może być pokryty błoną światłoczułą a funkcję pisaków pełnią wtedy promienie światła.
Kimograf został wynaleziony przez niemieckiego fizjologa Carla Ludwiga w 1840.

</doc>
<doc id="1089041" url="https://pl.wikipedia.org/wiki?curid=1089041" title="Dacentrurus">
Dacentrurus



</doc>
<doc id="1089043" url="https://pl.wikipedia.org/wiki?curid=1089043" title="Towarzystwo Sportowe Olimpia Poznań">
Towarzystwo Sportowe Olimpia Poznań



</doc>
<doc id="1089045" url="https://pl.wikipedia.org/wiki?curid=1089045" title="Cerkiew Opieki Najświętszej Maryi Panny w Kopyśnie">
Cerkiew Opieki Najświętszej Maryi Panny w Kopyśnie

Cerkiew Opieki NBMP w Kopyśnie – murowana greckokatolicka cerkiew filialna w Kopyśnie została zbudowana w 1821, rozbudowana w 1923, odnowiona w 1929.
Należała do parafii greckokatolickiej w Rybotyczach. W czasie rozbudowy cerkwi w 1923 (przedłużono ją wtedy w kierunku zachodnim), natrafiono na grób duchownego pochowanego między fundamentami wcześniejszej świątyni. Według przypuszczeń mógł to być władyka przemyski (1591–1609) Mychajło Kopysteńskyj. We wnętrzu cerkwi znajduje się ikonostas namalowany w 1854 przez Lisikiewicza. Cerkiew obecnie nie jest używana.
Obok cerkwi znajduje się dzwonnica parawanowa z 1821. 

</doc>
<doc id="1089046" url="https://pl.wikipedia.org/wiki?curid=1089046" title="Mklik mączny">
Mklik mączny

Mklik mączny ("Ephestia kuehniella") – gatunek motyli z rodziny omacnicowatych. Przypomina wyglądem mola mieszkającego w szafach, szkodnik magazynów zbożowych i spożywczych oraz szafek kuchennych.
Osiąga 2,5 cm rozpiętości skrzydeł. Ma białawe skrzydła z ciemnym deseniem, tylna para skrzydeł jest szarawa.
Rozmnażanie.
Samice mklika mącznego są gotowe do składania jaj niemal zaraz po przekształceniu się w imago. Po przeobrażeniu następuje okres intensywnego dojrzewania, w trakcie którego syntetyzowane są feromony. Do drugiego dnia po przekształceniu hormony są wysoce skoncentrowane oraz zachodzi owulacja. Wtedy dla większości samic zaczyna się dobieranie w pary. Formy dorosłe zaczynają odżywiać się zanim złożą jaja.
O gotowości do rozrodu samic z rodziny Pyralidae świadczy „wzywająca” pozycja, która polega wystawieniu tułowia pomiędzy skrzydłami, eksponując gruczoł wydzielający feromony. Samce zbliżają się do samic z rozłożonymi skrzydłami, 79% zbliżających robi to od tyłu. Pozycjonują się równolegle do samicy, kierując się w tę samą stronę. Po zbliżeniu się do samicy unoszą odwłok ponad głowę, wydłużając walwy. W trakcie kopulacji samice pozostają w tej samej pozycji – z uniesioną częścią brzuszną, ale już z ukrytym gruczołem. Kojarzenie się w pary trwa zazwyczaj od 4 do 5 godzin po zmierzchu.
Około 75% jaj jest składanych do 48 godzin, w temperaturze 20–23°C. Stan zdrowia i stan psychologiczny osobników oraz warunki w jakich doszło do godów wpływają na liczbę potomstwa. Samce wystawione na ciągłe działanie światła maja dużo niższe możliwości reprodukcyjne niż te przebywające pod zmieniającym się oświetleniem. Liczba potomstwa sięga od 50 do 500.
Jaja składane są w odstępach lub blisko siebie. Przylegają do podłoża ponieważ pokryte są wydzieliną z gruczołu szyjnego. Wysoka odporność jaj na czynniki abiotyczne przyczynia się do możliwości adaptacyjnych tego gatunku.
Rozwój zarodkowy trwa 8 dni przy stałej temperaturze 20°C. Próg ciepła dla początkowych stadiów rozwoju sięga od 8°C (przy 16 godzinach światła i 8 godzinach ciemności) do 35°C (przy wilgotności 95%).
Larwa w pierwszym stadium rozwoju wykazuje negatywną fototaksję, izolując się od światła nawet zanim rozpocznie karmienie. Zbiera mąkę i semolinę, z których buduje oprzęd. Takie zachowanie trwa przez 4 etapy rozwojowe larwy, w trakcie których część okrywająca jest powiększana i wzbogacana różnymi spożywczymi i niespożywczymi elementami.
Na czwartym etapie gąsienica dokonuje pomiarów przestrzeni poprzez kołysanie i rozciąganie części tułowiowej. To zachowanie jest szczególnie uwidocznione w trakcie piątego etapu larwalnego: dokonywanie pomiarów otoczenia zostaje zaakcentowane, kiedy larwa zaprzestaje karmienia i rozpoczyna tworzenie pierwszego kokonu poczwarki. Te pomiary umożliwiają ustalenie ilości przestrzeni ponad kokonem, co umożliwi imago na rozwinięcie skrzydeł krótko po opuszczeniu drugiego kokonu poczwarki.
Czas trwania rozwoju zależy od warunków środowiska i dostępnego pokarmu, na przykład przy temperaturze 20°C i karmieniu wyłącznie semoliną cały proces – od złożenia jaj do przeobrażenia w postać dorosłą zajmie 60 dni.
Znaczenie dla gospodarki.
Gąsienice "Ephestia kuehniella" niszczą magazynowy suchy pokarm (mąkę, kaszę, płatki, ziarna zbóż, orzechy, migdały, pieczywo), który wykorzystują do wytworzenia oprzędu. Wraz z postępem w zwalczaniu szkodników ich rola zaczyna maleć. Larwy sprawnie poruszają się po płaskich powierzchniach takich jak pionowe ściany czy sufity. Objawem występowania w żywności larw mklika jest charakterystyczne rozdrobnienie (będące zapewne efektem przeżucia tegoż przez larwy i wydalenia), a także przyklejanie się tych resztek do ścianek opakowań, jak do nitek sieci pajęczej np. na wewnętrznych ściankach papierowej torby z mąką zwisają pojedyncze ziarenka mąki, jak na nitce. Wytępienie tych szkodników wymaga pozbycia się wszelkiej zainfekowanej żywności.
Znaczenie w ochronie środowiska.
Mklik mączny stanowi pożywienie dla "Blattisocius tarsalis", niektórych owadów, ptaków i nietoperzy. W jajach żyje pasożytniczy gatunek "Trichogramma".
Występowanie.
Mklik mączny jest obecnie gatunkiem kosmopolitycznym. Nie dotarł lub nie utrzymał się tylko w Afryce, z wyjątkiem wąskiego pasa północnego i cypla południowego. Występuje w młynach, przechowalniach, piekarniach, a nawet mieszkaniach.

</doc>
<doc id="1089048" url="https://pl.wikipedia.org/wiki?curid=1089048" title="Louis de Prie, markiz de Plasnes">
Louis de Prie, markiz de Plasnes

Louis de Prie, markiz de Plasnes (1673-1751) francuski dyplomata. Poseł Francji w Turynie.
De Prie znany jest głównie dlatego, że w 1713 wyszła za niego i przeprowadziła się do Turynu markiza de Prie, późniejsza kochanka Ludwika IV Henryka Burbona-Condé, z którym rządziła Francją. Dzięki temu również markiz zyskał na znaczeniu, zostając jednym z ministrów.
Był kawalerem Orderu Św. Ducha.

</doc>
<doc id="1089050" url="https://pl.wikipedia.org/wiki?curid=1089050" title="Paranoia Agent">
Paranoia Agent

 – telewizyjny serial anime wyprodukowany przez studio Madhouse i emitowany na antenie Wowow od 2 lutego do 18 maja 2004. 
W Polsce serial emitowany był na antenie Hyper+ od 12 do 24 grudnia 2006, natomiast wcześniej doczekał się 4 wydań DVD wydanych nakładem wydawnictwa Anime Virtual kolejno 10 stycznia, 11 marca, 24 kwietnia i 8 czerwca.
Fabuła.
W Tokio ktoś brutalnie napada na Tsukiko Sagi, młodą projektantkę postaci. Ofiara jest w szoku i nie jest w stanie opisać sprawcy, lecz wie, że to był chłopiec na złotych rolkach, który atakuje złamanym złotym kijem baseballowym. Policjanci Keiichi Ikari i Mitsuhiro Maniwa z początku nie wierzą w istnienie tajemniczego napastnika, który szybko otrzymuje przezwisko "Shonen Bat". Wkrótce jednak dochodzi do nowych napadów na pozornie różniące się od siebie osoby.

</doc>
<doc id="1089053" url="https://pl.wikipedia.org/wiki?curid=1089053" title="7 Dywizja Pancerna">
7 Dywizja Pancerna



</doc>
<doc id="1089058" url="https://pl.wikipedia.org/wiki?curid=1089058" title="Fort San Antonio de Axim">
Fort San Antonio de Axim

Fort San Antonio de Axim (obecnie Fort St. Anthony) – fort położony w pobliżu miasta Axim (63 km na zachód Takoradi).
Gdy Portugalczycy osiedlali się w Elmina z zamiarem odsunięcia obcych statków od rynków złota, w roku 1503 zbudowali w Axim skład handlowy blisko ujścia rzeki Ankobry. W roku 1515 na całym cyplu przy ujściu Ankobry zbudowany został fort, który otrzymał nazwę San Antonio. Był to drugi portugalski fort na Złotym Wybrzeżu.
Fort jest jednym z wielu zabytków i atrakcji turystycznych w Regionie Zachodnim w Ghanie.

</doc>
<doc id="1089062" url="https://pl.wikipedia.org/wiki?curid=1089062" title="Instytut Dziennikarstwa i Komunikacji Społecznej Uniwersytetu Wrocławskiego">
Instytut Dziennikarstwa i Komunikacji Społecznej Uniwersytetu Wrocławskiego

Instytut Dziennikarstwa i Komunikacji Społecznej Uniwersytetu Wrocławskiego − jednostka dydaktyczno-naukowa należąca do struktur Wydziału Filologicznego Uniwersytetu Wrocławskiego. Dzieli się na 5 zakładów. Posiada uprawnienia do nadawania stopnia naukowego doktora. Prowadzi działalność dydaktyczną i badawczą związaną z historią i teorią dziennikarstwa, zagadnieniami komunikacji społecznej, analizą dyskursu publicznego i badaniami nad gatunkami w mediach, mediami a kulturą, etyką dziennikarstwa, komunikacją międzykulturową oraz Creative Writing. 
Instytut oferuje studia na kierunkach: dziennikarstwo i komunikacja społeczna i komunikacja wizerunkowa oraz studia podyplomowe, a także studia doktoranckie. Aktualnie w instytucie kształci się studentów w trybie dziennym i zaocznym. Dysponuje też samodzielną biblioteką instytutową. Siedzibą instytutu jest gmach należący do Instytutu Informatyki Uniwersytetu Wrocławskiego, powstały w latach 2004-2006. 
Instytut powstał w grudniu 2006 roku w wyniku przekształcenia Katedry Dziennikarstwa i Komunikacji Społecznej.
Władze.
zastępca dyrektora ds. dydaktycznych: dr Paweł Urbaniak
Historia.
Początki obecnego Instytutu Dziennikarstwa i Komunikacji Społecznej związane są z utworzeniem w 1996 roku przez prof. Jerzego Jastrzębskiego i dra Marka Graszewicza Podyplomowego Studium Dziennikarstwa Multimedialnego na Wydziale Filologicznym UWr. Od roku akademickiego 2000/2001 rozpoczął studia pierwszy rocznik studentów specjalności dziennikarstwa i komunikacji społecznej w ramach kierunku filologii polskiej. 
Kolejnym krokiem na drodze do samodzielności instytutu było utworzenie w 2001 roku w Instytucie Filologii Polskiej UWr Katedry Dziennikarstwa i Komunikacji Społecznej, która została ulokowana przy ulicy Pocztowej 9 we Wrocławiu. W 2005 roku studia rozpoczął pierwszy rocznik studentów studiów drugiego stopnia (magisterskich uzupełniających). W połowie 2006 roku studia dziennikarskie oraz personel katedry znaleźli miejsce w nowo zbudowanym gmachu Instytutu Informatyki. Pod koniec 2006 roku katedra została przekształcona w Instytut Dziennikarstwa i Komunikacji Społecznej. Od roku akademickiego 2012/2013 w Instytucie został otwarty kierunek studiów komunikacja wizerunkowa, którego twórcami są dr Karina Stasiuk-Krajewska i dr Maurycy Graszewicz.
Od 2010 roku Instytut przyznaje antynagrodę Chamlet.
Od 2012 roku w ramach kierunku komunikacja wizerunkowa odbywają się cykliczne spotkania CreativeSectors.
Kierunki kształcenia.
Instytut Dziennikarstwa i Komunikacji Społecznej UWr kształci studentów w trybie stacjonarnym i niestacjonarnym w ramach studiów pierwszego stopnia (licencjackich, 3-letnich), a następnie studiów drugiego stopnia (magisterskich uzupełniających, 2-letnich) na kierunkach i specjalnościach:
Instytut prowadzi również następujące studia podyplomowe:
Struktura organizacyjna.
Zakład Dziennikarstwa
Zatrudnieni: 
Zakład Projektowania Komunikacji
Zatrudnieni:
Zakład Komunikacji Międzykulturowej
Zatrudnieni:
Zakład Komunikacji Wizerunkowej
Zatrudnieni:
Zakład Medioznawstwa
Zatrudnieni:
Zakład Piśmiennictwa i Filmu
Zatrudnieni:
Siedziba.
Siedzibą Instytutu Dziennikarstwa i Komunikacji Społecznej Uniwersytetu Wrocławskiego jest gmach powstały w latach 2004–2006 na potrzeby Instytutu Informatyki UWr. Autorami projektu byli architekci: Juliusz Modlinger i Marek Wołyniec, a wykonawcą gmachu były firmy budowlane: Mitex S.A. Warszawa - Rejon Wrocław oraz Warbud S.A. Warszawa - Region Zachód.

</doc>
<doc id="1089075" url="https://pl.wikipedia.org/wiki?curid=1089075" title="Stawiszcze (gmina Czeremcha)">
Stawiszcze (gmina Czeremcha)

Stawiszcze – wieś w Polsce położona w województwie podlaskim, w powiecie hajnowskim, w gminie Czeremcha.
Wieś królewska położona była w końcu XVIII wieku w powiecie brzeskolitewskim województwa brzeskolitewskiego połowiecka). W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Opieki Matki Bożej w Zubaczach, a wierni kościoła rzymskokatolickiego do parafii Najświętszej Maryi Panny Królowej Polski w Czeremsze. We wsi znajduje się prawosławny cmentarz z cerkwią pod wezwaniem Cudu św. Michała Archanioła

</doc>
<doc id="1089082" url="https://pl.wikipedia.org/wiki?curid=1089082" title="Jan Zeh">
Jan Zeh

Jan Zeh (ur. 2 lipca 1817 w Łańcucie, zm. 25 stycznia 1897 w Borysławiu) – polski przemysłowiec, pionier przemysłu naftowego, jedyny posiadacz uprawnień przetwarzania ropy naftowej w Galicji.
Życiorys.
Syn Joachima (aptekarza) i Krystyny. Po ukończeniu gimnazjum i odbyciu praktyki aptekarskiej w Samborze studiował na Uniwersytecie Wiedeńskim, uzyskując 8 sierpnia 1846 tytuł magistra farmacji. Podjął pracę w aptece „Pod Złotą Gwiazdą” Piotra Mikolascha we Lwowie. Wraz z Ignacym Łukasiewiczem prowadzili tam doświadczenia, w wyniku których wynaleźli destylat naftowy, który świecił w lampach naftowych skonstruowanych przez lwowskiego blacharza Adama Bratkowskiego. Pierwsze na świecie lampy naftowe oświetliły pomieszczenie samej apteki Mikolascha, natomiast 31 lipca 1853 lampy naftowe po raz pierwszy wykorzystano dla oświetlenie sal operacyjnych szpitala miejskiego przy ul. Łyczakowskiej we Lwowie co pozwoliło doktorowi Zaorskiemu przeprowadzić pierwszą operację po zmroku. 27 maja 1853 Zeh złożył wniosek o nadanie przywileju pierwszeństwa w zakresie przetwarzania ropy naftowej. Uprawnienia otrzymał 2 grudnia 1853, następnie przedłużone do 2 grudnia 1859.
We własnej rafinerii we Lwowie, od 1853 do początku lat 60. XIX w., na podstawie zezwolenia władz austriackich produkował naftę, smary, świece parafinowe, a wytworzone produkty sprzedawał w sklepie przy ul. Krakowskiej we Lwowie, w całym kraju oraz za granicą. Osiągnięcia na niwie naftowej opublikował w relacji „Pierwsze objawy przemysłu naftowego w Galicji”. Dotknęła go osobista tragedia: 12 lutego 1858 w pożarze sklepu z produktami naftowymi zginęła jego żona Dorota z Obłoczynskich (l. 21) i jej siostra Hermina (l. 17). W latach 60. XIX w. wycofał się z dalszej działalności naftowej, nie zadbał o rozgłos i sławę, lecz pogrążony w skromności powrócił do wyuczonej profesji wśród nafciarzy Borysławia. W 1861 roku poślubił Marię z Obłoczyńskich (trzecią z sióstr). 21 sierpnia 1875 otrzymał koncesję starostwa drohobyckiego na otwarcie apteki w Borysławiu. W marcu 1876 r. otworzył aptekę przybrawszy za jej godło „gwiazdę”.
Pierwsze małżeństwo J. Zeha było bezdzietne. Z drugiego miał dwie córki; starszą Amelię i młodszą Stefanię. W 1892 roku Amelia poślubiła Zdzisława Leopolda Emila Łacnego, który przejął zarząd apteki teścia, a po jego śmierci objął ją na własność (zm. śmiercią samobójczą w 1902 roku). Amelia poślubiła Aleksandra Chomińskiego, który po jej śmierci w 1918 roku przejął aptekę (zm. na serce 3 lub sześć lat po żonie). Chomińscy nie doczekali się potomstwa, a aptekę nabył od spadkobierców Artur Rothenberg (był w jej posiadaniu jeszcze w 1935 roku).
Jan Zeh zmarł w Borysławiu i pochowany został na starym cmentarzu w tym mieście.
We Lwowie znajduje się jego pomnik, przedstawiający Zeha siedzącego na ławeczce. Jest on często mylony ze znajdującym się nieopodal pomnikiem Ignacego Łukasiewicza, który przedstawia uczonego wychylającego się z okna kamienicy i wskazującego na współpracownika.
22 kwietnia 2015 roku w Łańcucie ulicy pomiędzy rynkiem, przy którym Jan Zeh się urodził, a ulicą Wałową, przy której stała apteka Ignacego Łukasiewicza nadano nazwę ulicy Łukasiewicza i Zeha.

</doc>
<doc id="1089083" url="https://pl.wikipedia.org/wiki?curid=1089083" title="Gellert Grindelwald">
Gellert Grindelwald



</doc>
<doc id="1089085" url="https://pl.wikipedia.org/wiki?curid=1089085" title="Statek widmo (film 2002)">
Statek widmo (film 2002)

Statek widmo (ang. "Ghost Ship") – amerykańsko-australijski film fabularny (horror), zrealizowany według powieści Marka Hanlona. Jednym z producentów projektu jest Robert Zemeckis, twórca kultowych filmów grozy, takich jak "Co kryje prawda" (2000). W głównych rolach obsadzono młodych, dobrze zapowiadających się aktorów: Julianna Margulies, Desmonda Harrigtona, Karla Urbana i Isaiaha Washingtona.
Fabuła.
"Arctic Warrior" to holownik, którego załoga specjalizuje się w odnajdywaniu zaginionych statków. Teraz dowodzeni przez kap. Murphy’ego młodzi ludzie mają za zadanie odnaleźć zaginiony w latach sześćdziesiątych statek "Antonia Graza", który kapitan Jack Ferriman zauważył samotnie dryfujący u wybrzeży Alaski. Podczas przeszukiwań pasażerskiego liniowca, załoga staje się świadkami niewytłumaczalnych zdarzeń...

</doc>
<doc id="1089086" url="https://pl.wikipedia.org/wiki?curid=1089086" title="Sztuczki">
Sztuczki

Sztuczki – polski film fabularny (obyczajowy) w reżyserii Andrzeja Jakimowskiego z 2007 roku.
Film kręcono od 15 lipca do 30 sierpnia 2006. Zdjęcia plenerowe powstały w Wałbrzychu (m.in. przy ulicy Daszyńskiego/Andersa, Niepodległości, w pobliżu wiaduktu kolejowego), w Świdnicy oraz na dworcach kolejowych w Janowicach Wielkich i Oławie.
Fabuła.
Stefek (Damian Ul) i Elka (Ewelina Walendziak) są rodzeństwem wychowywanym przez matkę (Iwona Fornalczyk) w miasteczku górniczym pod Wrocławiem. Stefek całe dnie spędza na zabawie na torach. Pewnego dnia dostrzega mężczyznę, który przypomina mu jego ojca, który porzucił rodzinę, odchodząc do innej kobiety. Chłopiec postanawia zrobić wszystko, aby rodzice znów się spotkali.

</doc>
<doc id="1089087" url="https://pl.wikipedia.org/wiki?curid=1089087" title="World Athletics Tour">
World Athletics Tour

World Athletics Tour – cykl komercyjnych mityngów lekkoatletycznych, organizowanych pod egidą IAAF w latach 2003 - 2009. 
Od 2003 rozgrywany jest dwudniowy Światowy Finał IAAF będący podsumowaniem sezonu World Athletics Tour, który obejmuje wszystkie konkurencje rozgrywane na igrzyskach olimpijskich z wyjątkiem sztafet, biegu na 10 000 m, maratonu, chodu sportowego i wielobojów. Dodatkowo rozgrywany jest bieg na 3000 m. 
Punktacją World Athletics Tour objęte były mityngi zaliczane do czterech kategorii: Golden League (najbardziej prestiżowe i najlepiej płatne), Super Grand Prix, Grand Prix i Area Permit Meetings (do tej ostatniej grupy zaliczano m.in. polskie mityngi: Memoriał Janusza Kusocińskiego w Warszawie i Europejski Festiwal Lekkoatletyczny w Bydgoszczy).

</doc>
<doc id="1089089" url="https://pl.wikipedia.org/wiki?curid=1089089" title="BMI Baby">
BMI Baby



</doc>
<doc id="1089090" url="https://pl.wikipedia.org/wiki?curid=1089090" title="Punkevní jeskyně">
Punkevní jeskyně

Punkevní jeskyně – jaskinie w Czechach na terenie Krasu Morawskiego, będące częścią obszaru wywierzysk należącego do liczącego ponad 35 km długości systemu jaskiniowego Jaskini Amatérskiej.
Jaskinie są udostępnione turystom od kwietnia do września oraz w niektóre święta. W ramach zwiedzania jaskiń można zejść na dno przepaści Macocha znajdujące się na głębokości 138,7 metra oraz popłynąć łodziami elektrycznymi podziemną rzeką Punkvą. Do jaskiń Punkevních można najprościej dojechać ekopociągiem od hotelu Skalní mlýn albo kolejką linową od przepaści Macocha.

</doc>
<doc id="1089091" url="https://pl.wikipedia.org/wiki?curid=1089091" title="Jar Of Flies">
Jar Of Flies



</doc>
<doc id="1089093" url="https://pl.wikipedia.org/wiki?curid=1089093" title="1 Czechosłowacka Samodzielna Brygada Pancerna">
1 Czechosłowacka Samodzielna Brygada Pancerna

1 Czechosłowacka Samodzielna Brygada Pancerna () – czechosłowacka jednostka wojskowa walcząca u boku Armii Czerwonej podczas II wojny światowej
Historia i szlak bojowy.
Brygada została utworzona 10 sierpnia 1944 w Kiwercach na bazie 1 Czechosłowackiego Samodzielnego Pułku Pancernego. Jej dowódcą był kpt. (następnie podpułkownik) Vladimir Janko. Liczyła we wrześniu 1944 ponad 900 żołnierzy, a w lutym 1945 – ponad 1,5 tys. Miała na wyposażeniu 6 samochodów pancernych BA-64, 5 czołgów lekkich T-70M, 22 czołgi średnie T-34/76, 56 czołgów średnich T-34/85 i 3 działa samobieżne SU-85.
Wchodziła w skład I Czechosłowackiego Korpusu Armijnego pod dowództwem gen. Ludvika Svobody. Jej szlak bojowy wiódł przez Kamieniec Podolski, Rusów, Palagiče, Przemyśl, Barycz, Bóbrka, Dukla, Zboiska, Nižný Komárnik, Wola Niżna, Jasło, Bukovce, Kieżmark, Klikuszowa, Wadowice, Ligota, Suszec, Żory, Wodzisław Śląski, Racibórz, Czyżowice, Bolatice, Ostrawa, Fulnek, Praga. Do jej walk z Niemcami należały: operacja wschodniokarpacka (8 września – 6 października 1944), walki w słowackich Karpatach (6 października – 1 grudnia 1944), nad rzeką Ondawą (2–27 grudnia 1944), walki o miasto Jasło (15–16 stycznia 1945), dalsze walki na Słowacji (23 stycznia – 4 lutego 1945), walki na polskim Śląsku w rejonie Żor i Wodzisławia (24 marca – 15 kwietnia 1945), operacja ostrawska (15 kwietnia – 5 maja 1945) i operacja praska (6–10 maja 1945).
Łączne straty brygady wyniosły 265 zabitych i ok. 690 rannych oraz 60 pojazdów pancernych zniszczonych. 1 października 1945 jednostka została rozwiązana.

</doc>
<doc id="1089094" url="https://pl.wikipedia.org/wiki?curid=1089094" title="Angeline Barrette">
Angeline Barrette



</doc>
<doc id="1089099" url="https://pl.wikipedia.org/wiki?curid=1089099" title="Gambling with the Devil">
Gambling with the Devil

Gambling with the Devil – czternasty studyjny album heavymetalowego zespołu Helloween. Do sprzedaży trafił 23 października w USA, 26 w Niemczech, a w pozostałej części Europy 29. Album był promowany singlem pt. "As Long As I Fall".

</doc>
<doc id="1089103" url="https://pl.wikipedia.org/wiki?curid=1089103" title="Stanisław Węsławski">
Stanisław Węsławski

Stanisław Węsławski (ur. 17 października 1896 w Wilnie, zm. 2 grudnia 1942 w Ponarach) – adwokat, kompozytor utworów fortepianowych i pieśni, konspiracyjny prezydent Królewskiego i Stołecznego Miasta Wilna i prezes Polskiego Czerwonego Krzyża.
Życiorys.
Urodził się w Wilnie, jako syn Witolda i Emilii z domu Saryusz-Bielskiej. Studiował prawo w Moskwie, gdzie ukończył także studia muzyczne. Następnie zajmował się komponowaniem utworów fortepianowych, pod kierunkiem Tadeusza Szeligowskiego (od 1932 prowadzącego klasę kompozycji w konserwatorium wileńskim). Równolegle zajmował się działalnością adwokacką, prowadząc własną kancelarię prawniczą w Wilnie przy ul. Niemieckiej 3. Zajmował się działalnością społeczną. Dzięki wysokiej kulturze osobistej i szerokich zainteresowaniach kulturalnych stał się animatorem życia kulturalnego w Wilnie. Pracował m/in jako kierownik (referent) muzyczny w Rozgłośni Polskiego Radia w Wilnie.
Od 1939 uczestniczył w życiu konspiracyjnym na Wileńszczyźnie. Wkrótce został wytypowany przez warszawski ośrodek dyspozycyjny Polskiego Państwa Podziemnego na stanowisko Delegata Okręgowego w Wilnie, na co jednak nie wyraził zgody. Wybrany został prezesem konspiracyjnego Polskiego Czerwonego Krzyża i szefem komórki opieki społecznej przy komendzie Armii Krajowej. W jego mieszkaniu odbywały się także spotkania władz Armii Krajowej z komendantem Okręgu Wileńskiego ZWZ ppłk. Aleksandrem Krzyżanowskim. Działał jako przedstawiciel Konwentu Stronnictw Politycznych przy Delegaturze Rządu na Kraj. Został także mianowany pierwszym konspiracyjnym prezydentem miasta Wilna.
W AK nosił pseudonim „Cichy”.
5 lipca 1942 został aresztowany przez Niemców i osadzony w więzieniu na Łukiszkach w Wilnie. Po pięciomiesięcznym śledztwie został rozstrzelany 2 grudnia 1942 w masowej egzekucji w Ponarach.
Pośmiertnie (1967) odznaczony Srebrnym Krzyżem Zasługi z Mieczami oraz Krzyżem Armii Krajowej (1970).

</doc>
<doc id="1089104" url="https://pl.wikipedia.org/wiki?curid=1089104" title="Marcel Marceau">
Marcel Marceau

Marcel Marceau, właśc. Marcel Mangel (ur. 22 marca 1923 w Strasburgu, zm. 22 września 2007 w Cahors) – francuski aktor i mim, powszechnie uznawany za najwybitniejszego przedstawiciela pantomimy w historii, nazywany „poetą gestu”.
Wczesne lata życia i początki kariery.
Marcel Mangel urodził się w Strasbourgu w Alzacji jako syn Anne z domu Werzberg i Charles'a (Chaima) Mangelów. Ojciec Chaim Dawid Mangel (ur. 1896) pochodził z Będzina. Rodzina Mangelów wyemigrowała do Alzacji (należącej wówczas do Niemiec) około roku 1912. Wtedy też Chaim Mangel zmienił swoje imię na Charles. Gdy Marcel miał 4 lata, rodzina przeniosła się do Lille, aby powrócić ponownie do Strasbourga. Gdy miał 16 lat, a Francja przyłączyła się do II wojny światowej, jego mająca żydowskie pochodzenie rodzina musiała opuścić swój dom. Uciekł do południowo-zachodniej Francji i zmienił nazwisko na Marceau, aby ukryć swoje pochodzenie. Nazwisko pochodzi od francuskiego generała rewolucjonisty François Séverin Marceau-Desgraviers. Wraz ze swoim bratem Alainem aktywnie działał w ruchu oporu, zmieniali oni daty urodzenia w kartach identyfikacyjnych żydowskich dzieci, aby hitlerowcy uznawali je za zbyt młode do deportacji. W przebraniach skautów przeprowadzili wiele dzieci za szwajcarską granicę. Marceau kontynuował także naukę w zakresie gimnastyki i sztuk plastycznych, uczęszczał do szkół w Périgueux i Limoges. Później wstąpił do wojska Wolnej Francji pod dowództwem gen. Charles'a de Gaulle'a i ze względu na swoją doskonałą angielszczyznę był oficerem łącznikowym przy armii gen. Pattona. Jego ojciec, Charles, rzeźnik i śpiewak (baryton), który w dzieciństwie wprowadził syna w świat muzyki i teatru, został zamordowany w 1944 roku w Auschwitz.
Był trzykrotnie żonaty, miał 4 dzieci. Jego żonami były aktorki Huguette Mallet, z którą miał dwóch synów Michela i Baptiste'a, polska aktorka i reżyserka Elżbieta Jaroszewicz, z Wrocławskiego Teatru Pantomimy oraz Anne Sicco, z którą miał dwie córki Camille i Aurélię.
Zainteresował się aktorstwem pod wpływem oglądanego niemego kina w wykonaniu m.in. Charliego Chaplina, Bustera Keatona czy Harry'ego Langdona. Po wojnie w 1946 roku zajął się pantomimą na poważnie i zaczął studia w Szkole Aktorstwa Dramatycznego Charles'a Dullina przy Teatrze Sary Bernhardt w Paryżu. Jego nauczycielami byli m.in. Charles Dullin i legendarny mistrz Etienne Decroux, którego uczniem był także Jean-Louis Barrault. Barrault ujrzał w Marceau wielki talent i zaprosił go do swojego zespołu teatralnego, gdzie obsadził Marcela w roli Arlekina w pantomimie "Baptiste". Występ Marceau wzbudził tak ogromny entuzjazm, że tego samego roku w Teatrze Bernhardt artysta przedstawił swą pierwszą "mimodramę" pt. "Praksyteles i złota rybka". Niebywały sukces umożliwił mu początek własnej, samodzielnej kariery.
Kariera i charakterystyczna twórczość.
W 1947 r. Marceau stworzył postać Bipa, clowna z nieodłącznym kapeluszem z kwiatkiem (którego uważa się za kontynuację dawnych postaci arlekina i pierrota). Bip stał się alter ego artysty i jego symbolem, postać nawiązywała do tradycji Commedia dell'arte czy klasyków komedii początków XX w. jak Charlie Chaplin. Artysta przedstawiał najróżniejsze pantomimy, w których Bip, wieczny pechowiec, ulegał najróżniejszym, nieograniczonym nieszczęśliwym wypadkom i zrządzeniom losu; pojawiał się w klatce, w parku, walczył z wiatrem podczas spaceru. Marceau prezentował genialne, kilkuminutowe satyry na wszelkie tematy i o wszystkich, od rzeźbiarzy do matadorów, o czasie i wieku. O słynnej serii przedstawień "Młodość", "Dojrzałość", "Starość" i "Śmierć" jeden z krytyków powiedział, że mim "osiąga w mniej niż dwie minuty to, czego większość pisarzy nie może osiągnąć w całych tomach".
W 1949 r. Marceau otrzymał za swoją drugą mimodramę "Śmierć przed świtem" prestiżową Nagrodę Deburau (przyznawaną na cześć mistrza pantomimy z XIX w. Jean-Gasparda Deburau) i stworzył jedyny w tym czasie zespół pantomimy na świecie – "Compagnie de Mime Marcel Marceau". Grupa grała w najważniejszych paryskich teatrach – Théâtre des Champs Élysées, Théâtre de la Renaissance i Théâtre Sarah-Bernhardt, a także w wielu innych teatrach na całym świecie. W latach 1959-1960 przez cały rok w paryskim teatrze Amibigu odbywała się retrospektywa jego mimodram, w tym słynnego przedstawienia "Płaszcz" na podstawie Gogola. Marceau był autorem 15 innych mimodram, w tym "Pierrot de Montmartre" ("Pierrot z Montmartre"), "3 Peruki", "Sklep z Pionkami", "14 lipca", "Wilk Tsu Ku Mi", "Paryż płacze-Paryż się śmieje", "Don Juan", "Łowca motyli", "Etapy życia", "Klatka" czy "Fabrykant masek". Szczególnie cztery ostatnie obwołano "poematami gestu".
Światowa sława i wszechstronność.
Występując na całym świecie Marcel Marceau rozpowszechniał „sztukę ciszy” ("L'art du silence").
W latach 1955 i 1956 występował w Ameryce Północnej, po raz pierwszy – na Stratford Festival of Canada, wielkim, corocznym letnim festiwalu teatralnym w mieście Stratford w Ontario w Kanadzie. Swoje występy w Stanach Zjednoczonych rozpoczął w Phoenix Theatre w Nowym Jorku, za co zebrał entuzjastyczne recenzje. Później przeniósł się do większego Ethel Barrymore Theatre na Broadwayu. Jego kolejne występy m.in. w San Francisco, Chicago, Waszyngtonie, Filadelfii i Los Angeles pobiły rekordy popularności i wzbudziły sensację. Artysta odbył wiele długich tras, po Ameryce Południowej, Afryce, Australii, Chinach, Japonii, Azji Południowo-Wschodniej, Rosji i Europie. Wielokrotnie odwiedzał Polskę. Swoją ostatnią artystyczną podróż odbywał w ostatnich latach, w 2004 r. był w USA, w 2005 r. występował w Europie, a w 2006 r. odwiedził Australię.
Sztuka Marceau stała się popularna i ceniona przez miliony ludzi dzięki jego częstym występom przed kamerami. Po raz pierwszy wystąpił w telewizji jako gwiazda w Max Liebman Show of Shows, za co otrzymał później Nagrodę Emmy. W 1973 r. wystąpił dla BBC jako Ebenezer Scrooge w Opowieści wigilijnej. Był ulubionym gościem Johnny Carsona, Merva Griffina, Mike'a Douglasa i Dinah Shore, prowadził także swój własny, jednoosobowy show Meet Marcel Marceau (Poznaj Marcela Marceau). Wraz ze słynnym komikiem Redem Skeltonem dał 3 koncerty pantomimy.
Udowodnił także swoją wszechstronność występując w filmach fabularnych, takich jak "First Class", gdzie zagrał 17 różnych ról, czy "Shanks", gdzie w roli głuchego lalkarza mógł dać pokaz swojej sztuki ciszy. Marceau stworzył od podstaw dla zespołu baletowego Opery Hamburskiej mimodramę "Kandyd" (wymyślił, wyreżyserował i zagrał tytułową rolę). Grał także rolę w niskobudżetowym filmie opowiadającym o jego życiu "Paint It White". Prace nad filmem nie zostały jednak ukończone, gdyż inny aktor, wieloletni przyjaciel artysty od czasów szkolnych, zmarł w trakcie zdjęć.
Marcel Marceau opiewał swoje dzieciństwo w dobrze przyjętych dziełach "Alfabet Marcela Marceau" i "Rozliczenie Marcela Marceau". Inne publikacje poezji i ilustracji Marceau to napisana w 1966 r. "La ballade de Paris et du Monde" i "Historia Bipa", wydana przez Harper and Row. W 1982 r. wydano w Paryżu pt. "Le Troisième Oeil" ("Trzecie Oko") kolekcję 10 litografii z komentarzem artysty.
W 1978 r. Marceau założył pierwszą francuską szkołę pantomimy – École Internationale de Mimodrame de Paris, która jest obecnie najbardziej prestiżową uczelnią tego typu. W 1996 r. stworzył Fundację Marceau, której celem jest promocja sztuki mimu w USA.
W 1995 r. planował z Michaelem Jakcsonem wspólny koncert dla HBO. Ze względu na chorobę piosenkarza projekt nie doszedł do skutku.
16 lat z Marcelem Marceau współpracował bolesławianin Bogdan Nowak.
Odznaczenia, nagrody i wyróżnienia.
Był wybierany na członka Akademii Sztuk Pięknych w Berlinie, Akademii Sztuk Pięknych w Monachium, Académie des Beaux-Arts i Institut de France. Za grant otrzymany od miasta Paryża mógł ponownie uruchomić w swojej szkole 3-letnie międzynarodowe kursy.
Otrzymał wiele honorowych doktoratów, m.in. amerykańskich uczelni Uniwersytetu Stanowego Ohio, Linfield College, Uniwersytetu Princeton i Uniwersytetu Michigan. Doceniano go za stworzenie nowej formy sztuki w oparciu o starą tradycję.
Marceau powiedział w wywiadzie dla The Associated Press "mam uczucie, że zrobiłem dla pantomimy to, co (Andrés) Segovia dla gitary, a (Pau) Casals dla wiolonczeli".
18 marca jest od 1999 w Nowym Jorku "Dniem Marcela Marceau".
Artysta był Ambasadorem Dobrej Woli ONZ.
Śmierć.
Marcel Marceau zmarł w sobotę 22 września 2007 r. w Cahors w wieku 84 lat. O śmierci mima poinformował na falach radia France Info jego były asystent Emmanuel Vacca. Został pochowany na cmentarzu Père-Lachaise 26 września 2007.

</doc>
<doc id="1089105" url="https://pl.wikipedia.org/wiki?curid=1089105" title="Droga wojewódzka nr 151">
Droga wojewódzka nr 151

Droga wojewódzka nr 151 (DW151) – droga wojewódzka w woj. zachodniopomorskim i woj. lubuskim o długości 136 km łącząca Świdwin z Gorzowem Wielkopolskim.
Droga przebiega przez powiaty: świdwiński, łobeski, stargardzki, choszczeński, myśliborski, gorzowski. Trasa podlega pod 5 rejonów dróg wojewódzkich: RDW Białogard, RDW Drawsko Pomorskie, RDW Stargard, RDW Pyrzyce, RDW Gorzów Wielkopolski.
Zachodniopomorski Zarząd Dróg Wojewódzkich w Koszalinie w administrowanym odcinku 125,350 km określił ją jako drogę klasy G. 11 km w woj. lubuskim ma klasę techniczną Z.

</doc>
<doc id="1089106" url="https://pl.wikipedia.org/wiki?curid=1089106" title="DW151">
DW151



</doc>
<doc id="1089107" url="https://pl.wikipedia.org/wiki?curid=1089107" title="Robert Spiske">
Robert Spiske

Robert Spiske (ur. 29 stycznia 1821 w Leśnicy, koło Wrocławia, zm. 5 marca 1888 r. we Wrocławiu) – ksiądz katolicki, Czcigodny Sługa Boży Kościoła katolickiego, założyciel zakonu jadwiżanek.
Robert Spiske studiował filozofię i teologię na Uniwersytecie Wrocławskim, po czym wstąpił do seminarium duchownego. W 1847 biskup wrocławski, Melchior von Diepenbrock udzielił mu święceń kapłańskich, a w rok potem Spiske został wikarym w kościele Najświętszej Maryi Panny na Piasku we Wrocławiu. Ksiądz Spiske także uczył w szkole, głosił misje ludowe i działał w organizacjach katolickich. Proces jego beatyfikacji jest w toku.

</doc>
<doc id="1089108" url="https://pl.wikipedia.org/wiki?curid=1089108" title="Oakdale (Minnesota)">
Oakdale (Minnesota)

Oakdale – miasto w Stanach Zjednoczonych, w stanie Minnesota. Według spisu z 2000 roku miasto zamieszkuje 26.653 osób.
Geografia.
Miasto zajmuje powierzchnię 29,2 km2, z czego 28,7 km2 stanowi ląd, a 0,5 km2 (1,86%) stanowią wody.
Demografia.
Według spisu z 2000 roku miasto zamieszkuje 15859 osób skupionych w 10243 gospodarstwach domowych, tworzących 7129 rodzin. Gęstość zaludnienia wynosi 929,6 osoby/km2. W mieście znajdują się 10394 budynki mieszkalne, a ich gęstość występowania wynosi 362,5 mieszkania/km2. Miasto zamieszkuje 92,21% stanowią osoby rasy białej, 2,29% Afroamerykanie, 0,36% rdzenni Amerykanie, 1,91% ludność wywodząca się z dwóch lub więcej ras. Hiszpanie lub Latynosi stanowią 2,75%.
W mieście jest 10243 gospodarstw domowych, w których 38,5% stanowią dzieci poniżej 18 roku życia żyjących z rodzicami, 55,2% stanowią małżeństwa, 11,1% stanowią kobiety nie posiadające męża oraz 30,4% stanowią osoby samotne. 25,2% wszystkich gospodarstw domowych składa się z jednej osoby oraz 7,2% żyjących samotnie ma powyżej 65 roku życia. Średnia wielkość gospodarstwa domowego wynosi 2,59 osoby, natomiast rodziny 3,14 osoby.
Przedział wiekowy kształtuje się następująco: 29,0% stanowią osoby poniżej 18 roku życia, 7,2% stanowią osoby pomiędzy 18 a 24 rokiem życia, 34,6% stanowią osoby pomiędzy 25 a 44 rokiem życia, 20,7% stanowią osoby pomiędzy 45 a 64 rokiem życia oraz 8,4% stanowią osoby powyżej 65 roku życia. Średni wiek wynosi 34 lata. Na każde 100 kobiet przypada 93,1 mężczyzny. Na każde 100 kobiet powyżej 18 roku życia przypada 87 mężczyzn.
Średni dochód dla gospodarstwa domowego wynosi 56 299 dolarów, a dla rodziny wynosi 66 680 dolarów. Dochody mężczyzn wynoszą średnio 42 371 dolarów, a kobiet 32 343 dolarów. Średni dochód na osobę w mieście wynosi 24 107 dolarów. Około 2,9% rodzin i 3,6% populacji miasta żyje poniżej minimum socjalnego, z czego 4,1% jest poniżej 18 roku życia i 3,9% powyżej 65 roku życia.

</doc>
<doc id="1089109" url="https://pl.wikipedia.org/wiki?curid=1089109" title="As Long as I Fall">
As Long as I Fall

As Long As I Fall – singel promujący album "Gambling with the Devil" zespołu Helloween. W tradycyjnej formie, jako płyta, dostępny będzie jedynie w Japonii. Data wydania go to 27 września. Reszta świata będzie mogła ściągnąć go z internetu po uiszczeniu opłaty. Nie wiadomo czy utwory z wersji japońskiej będą take same jak te wydane w wersji Download.
Lista utworów.
Wersja japońska:

</doc>
<doc id="1089111" url="https://pl.wikipedia.org/wiki?curid=1089111" title="Zanieczyszczenie promieniotwórcze">
Zanieczyszczenie promieniotwórcze



</doc>
<doc id="1089117" url="https://pl.wikipedia.org/wiki?curid=1089117" title="Branislav Obžera">
Branislav Obžera

Branislav Obžera (ur. 29 sierpnia 1981 w Bystričanach) – słowacki piłkarz grający na pozycji prawego ofensywnego pomocnika.
Kariera klubowa.
Obžera jest wychowankiem Baníka Prievidza, w barwach którego w sezonie 1999/2000 zadebiutował w pierwszej lidze słowackiej. Zespół spadł jednak do drugiej ligi, a po sezonie zawodnik wrócił do rodzinnej w Bańskiej Bystrzycy, by przez rok grać w tamtejszej drugoligowej Dukli. W 2001 roku zmienił barwy klubowe i przeszedł do Slovana Bratysława. W 2003 roku zajął z nim 3. miejsce w słowackiej lidze, ale w sezonie 2003/2004 zespół opuścił szeregi ekstraklasy i po pół roku występów na drugim froncie Branislav trafił do rywala zza miedzy, Artmedii Petržalki Bratysława. Jeszcze w tym samym sezonie wywalczył tytuł mistrza Słowacji, a w sezonie 2005/2006 awansował z klubem do fazy grupowej Ligi Mistrzów. Był wówczas czołowym zawodnikiem zespołu i przyczynił się do dobrych wyników zespołu: 3:2 w Porto z tamtejszym FC Porto, czy remisy 0:0 i 2:2 z Rangers F.C. Z Artmedią zajął 3. miejsce w grupie i awansował do Pucharu UEFA.
Zimą 2006 roku Obžera został wypożyczony do rosyjskiego Saturna Ramienskoje, gdzie spotkał kilku swoich rodaków. W Premier Lidze zadebiutował 19 marca w meczu z Zenitem Petersburg (1:1) i już w debiucie zdobył gola. Potem jednak z powodu kontuzji stracił miejsce w składzie i w efekcie czego opuścił połowę ligowych spotkań. W 2007 roku powrócił z wypożyczenia do Artmedii i wywalczył z nią wicemistrzostwo kraju.
We wrześniu 2008 Obžera powrócił do Slovana Bratysława. 5 listopada strzelił oba gole w zwycięskim 2:0 meczu z MŠK Žilina. W 2012 roku odszedł ze Slovana. W 2013 roku przeszedł do DAC 1904 Dunajská Streda. W lutym 2014 roku trafił do SV Bad Ischl, a w lipcu tegoż roku przeszedł do Slovana Liberec, jednakże po dwóch miesiącach odszedł z klubu.
Kariera reprezentacyjna.
W reprezentacji Słowacji Obžera zadebiutował 8 września 2007 roku w zremisowanym 2:2 meczu z Irlandią, rozegranym w ramach eliminacji do Euro 2008. W 65. minucie spotkania zmienił Stanislava Šestáka.

</doc>
<doc id="1089121" url="https://pl.wikipedia.org/wiki?curid=1089121" title="Branislav Obzera">
Branislav Obzera



</doc>
<doc id="1089123" url="https://pl.wikipedia.org/wiki?curid=1089123" title="Dirk Schlächter">
Dirk Schlächter

Dirk Schlächter (ur. 15 lutego 1965 roku w Bad Nauheim) – niemiecki basista rockowy.
Muzyką zaczął interesować się w wieku 8 lat, kiedy zaczął uczęszczać do szkoły muzycznej. Jego pierwszym zespołem był Blue Life. W późniejszym okresie stworzył Sold Out oraz Louis Glover House Band. W 1989, podczas studiów muzycznych, poznał Kaia Hansena (założyciela Gamma Ray). Swoje występy w tym zespole zaczął jako basista, jednak w 1991 pokazał się jako gitarzysta. Ostatecznie, w 1996 roku, powrócił do gry na gitarze basowej i gra na niej do dziś. Udziela się także jako klawiszowiec – głównie podczas koncertów zespołu Freedom Call.

</doc>
<doc id="1089124" url="https://pl.wikipedia.org/wiki?curid=1089124" title="Port lotniczy Belfast City George Best">
Port lotniczy Belfast City George Best



</doc>
<doc id="1089128" url="https://pl.wikipedia.org/wiki?curid=1089128" title="Tętnica promieniowa">
Tętnica promieniowa

Tętnica promieniowa (łac. "arteria radialis") jest jedną z dwóch większych tętnic biegnących na przedramieniu (obok tętnicy łokciowej) zaopatrującą w krew tętniczą struktury anatomiczne dłoni.
Przebieg.
Po oddzieleniu od tętnicy ramiennej w dole łokciowym biegnie w kierunku dłoni pod mięśniem towarzyszącym (mięsień ramienno-promieniowy). Tętno tego naczynia można wyczuć na nadgarstku po stronie kciuka (najczęstsze miejsce badania pulsu) oraz w tabakierce anatomicznej.
Gałęzie i zakres unaczynienia.
Tętnica promieniowa tworzy zespolenie z tętnicą łokciową w dwóch miejscach:
Należy zauważyć, że kciuk oraz połowa palca wskazującego od strony kciuka jest zaopatrywana przez łuk dłoniowy głęboki, natomiast reszta palców całkowicie przez łuk dłoniowy powierzchowny. Łuk dłoniowy głęboki unaczynia mięśnie dłoni.

</doc>
<doc id="1089129" url="https://pl.wikipedia.org/wiki?curid=1089129" title="32. Festiwal Polskich Filmów Fabularnych w Gdyni">
32. Festiwal Polskich Filmów Fabularnych w Gdyni

32. Festiwal Polskich Filmów Fabularnych w Gdyni odbył się w dniach 17-22 września 2007 roku.
Gala wręczenia nagród.
Wręczenie nagród odbyło się 22 września w Teatrze Muzycznym w Gdyni.
Konkurs kina niezależnego.
Werdykt.
Grand Prix:
Radosław Markiewicz za film "Raj za daleko"
Nagroda Specjalna Jury:
Bodo Kox za film "Nie panikuj"
Wyróżnienia:
Abelard Giza za film "W stepie szerokim"Michał Szcześniak za film "Łódka"Władysław Sikora za film "Zamknięci w celuloidzie"Hubert Gotkowski za film "Manna"

</doc>
<doc id="1089147" url="https://pl.wikipedia.org/wiki?curid=1089147" title="Twierdzenie Gelfonda-Schneidera">
Twierdzenie Gelfonda-Schneidera

Twierdzenie Gelfonda-Schneidera – twierdzenie, które pozwala stwierdzić, że liczby pewnej postaci (opisanej w twierdzeniu) są liczbami przestępnymi. Udowodnione po raz pierwszy w roku 1934 przez Aleksandra Gelfonda i niezależnie w roku 1935 przez Theodora Schneidera. Jest częściowym rozwiązaniem 7 problemu Hilberta.
Zastosowania.
Bezpośrednio z twierdzenia Gelfonda wynika, że następujące liczby są przestępne:

</doc>
<doc id="1089157" url="https://pl.wikipedia.org/wiki?curid=1089157" title="Francisco Hernández de Córdoba (odkrywca Jukatanu)">
Francisco Hernández de Córdoba (odkrywca Jukatanu)

Francisco Hernández de Córdoba lub Córdova, ur. ?, zm. w 1517) – konkwistador hiszpański z XVI wieku, znany historii głównie ze względu na nieudaną ekspedycję na Jukatan, którą poprowadził w 1517 roku.
Wyprawa.
W roku 1517 grupa Hiszpanów na Kubie (w tym Lope de Ochoa de Caicedo i Cristóbal de Morante), którzy przybyli w poszukiwaniu przygód i złota, czego nie zapewniła im lokalna administracja, postanowili utworzyć zespół odkrywców, na dowódcę wybierając znanego kapitana Córdobę by "wystawić na próbę szczęście i wyruszyć na poszukiwanie i badanie nowych lądów, na których potrafią znaleźć dla siebie miejsce". Grupa śmiałków zakupiła dwa okręty (trzeci wypożyczył im gubernator Diego Velásquez, który zaopatrzył wyprawę w prowiant) i zapas błyskotek do wymiany.
Dwanaście dni statki płynęły wzdłuż wybrzeży Kuby, by następnie skierować się na zachód, na otwarte morze, gdzie złapał je sztorm. Burza trwała dwa dni i statki cudem ocalały. Gdy ucichła sternik zmienił kurs, a po dziewięciu dniach ukazał się ląd, będący zapewne północno-wschodnim wybrzeżem Jukatanu. Gdy dotarli do wybitnego przylądka (nazwali go "Catoche" - leżący na terenie obecnej gminy Isla Mujeres w stanie Quintana Roo), na ich powitanie wypłynęło dziesięć piróg wypełnionych Indianami, po czterdzieści osób w każdej. Kilkudziesięciu Indian wdarło się na okręt dowódcy. Mieli na sobie lniane koszule i przepaski, czym różnili się od prawie nagich mieszkańców wysp. Hiszpanie obdarowali ich chlebem i słoniną oraz sznurami szklanych korali.
Następnego dnia Indianie pojawili się ponownie w jeszcze większej liczbie, zapraszając Hiszpanów na brzeg. Gdy ci skorzystali z zaproszenia, zostali znienacka zaatakowani przez zbrojną formację. Wystrzeliwszy chmurę strzał Indianie, z maczugami i włóczniami w rękach, rzucili się do ataku, który Hiszpanie odparli z najwyższą trudnością, tracąc piętnastu rannych.
Po bitwie (w czasie której zobaczyli, że krajowcy mają nieco złota) Hiszpanie wrócili na statki i popłynęli na zachód, przebywając kolejne kilkadziesiąt kilometrów wzdłuż niskiego i równinnego wybrzeża Jukatanu, aż dotarli do ujścia rzeki Río Lagartos, za którym rozciągał się kraj, który Indianie zwali Campeche i gdzie przywitali ich ludzie wyglądający na notabli i pytający, czy przypadkiem nie są "castilan", co mogłoby świadczyć, że mieszkańcy stałego lądu już słyszeli o okrucieństwie Hiszpanów od Indian, którzy uciekli z wysp antylskich. Powitanie nie było przyjazne, a wkrótce na brzegu pojawili się miejscowi kapłani, którzy wręcz zażądali od przybyszów, by odpłynęli czym prędzej.
Pogrom.
Po kilku dniach Hiszpanie dotarli do dużej osady otoczonej polami kukurydzy. W poszukiwaniu wody pitnej postanowili zejść na ląd, ale tam powitali ich uzbrojeni i pomalowani w barwy wojenne Indianie. Po godzinnej krwawej bitwie Hiszpanie ponieśli znaczne straty; 50 zostało zabitych, dwóch dostało się do niewoli, a pozostali (poza jednym) odnieśli rany, w tym wielu ciężkie. Porzuciwszy na lądzie beczki na wodę Hiszpanie wycofali się na statki, gdzie pięciu dalszych zmarło. 
Ranni bardzo cierpieli, ponieważ rany trzeba było przemywać wodą morską. Niektórzy przeklinali dowódcę i jego sternika. Po dalszych kilku dniach żeglugi, gdy nie znaleziono wody pitnej, a brzeg zdawał się skręcać ku zachodowi, zdecydowali się wrócić na Kubę. Kapitan Francisco Hernandes de Córdoba zmarł dziesięć dni po powrocie. "Wyprawa ta pochłonęła wszystkie nasze skromne zapasy; jako biedacy wróciliśmy na Kubę, cali w długach i pokryci ranami; pięćdziesięciu siedmiu zmarło...".
Jedynym osiągnięciem wyprawy było przebadanie południowego i zachodniego brzegu Jukatanu na przestrzeni około 700 kilometrów.

</doc>
<doc id="1089165" url="https://pl.wikipedia.org/wiki?curid=1089165" title="Ptaszarnia">
Ptaszarnia

 
Ptaszarnia – zamknięte pomieszczenie do hodowli dzikich ptaków, zwykle jako część ogrodu zoologicznego służąca do eksponowania gatunków żywego ptactwa. W skład ptaszarni wchodzą woliery i klatki. Ptaszarnie przeznaczone dla gatunków egzotycznych muszą być ogrzewane.
Najstarszą ptaszarnię na ziemiach polskich założył Johann Gottlieb Schultz w Toruniu w 1797 roku, tworząc pierwszy w kraju Ogród Zoobotaniczny. Obecnie ptaszarnię w Toruniu znacznie rozbudowano. 
Ptaszarnie znajdują się także w innych ogrodach zoologicznych w Polsce.

</doc>
<doc id="1089168" url="https://pl.wikipedia.org/wiki?curid=1089168" title="Herpetarium">
Herpetarium

Herpetarium – rodzaj lub część ogrodu zoologicznego służąca do eksponowania żywych okazów gadów i płazów. Najczęściej spotyka się w nich węże, jaszczurki, legwany i inne gatunki gadów i płazów.
Najstarsze herpetarium na ziemiach polskich założył Johann Gottlieb Schultz w Toruniu w 1797 roku, tworząc pierwszy w kraju Ogród Zoobotaniczny. Obecnie herpetarium w Toruniu znacznie rozbudowano. 
Herpetaria znajdują się także w innych ogrodach zoologicznych w Polsce.

</doc>
<doc id="1089172" url="https://pl.wikipedia.org/wiki?curid=1089172" title="Zespół Schwartza-Jampela">
Zespół Schwartza-Jampela

Zespół Schwartza-Jampela (ang. "Schwartz-Jampel syndrome", SJS) – rzadka choroba genetyczna charakteryzująca się miotonią i dysplazją kostną. Przebieg schorzenia może być postępujący. Fenotyp choroby nie jest jednorodny; wyróżniono dwa typy zespołu, obydwa o typie dziedziczenia autosomalnym recesywnym, określane jako typ I i typ II; w obrębie typu I wydzielono typy IA i B, różniące się nasileniem objawów. Najczęstszy typ, IA, charakteryzuje sztywność mięśni, łagodna słabość mięśni (zazwyczaj niepostępująca) i szereg mniej istotnych nieprawidłowości. Typy IB i II znane są także w piśmiennictwie jako zespół Stüve-Wiedemanna.
Zespół został opisany w 1962 roku przez Oscara Schwartza i Roberta Jampela u dwójki rodzeństwa i następnie przez Aberfelda i wsp. w 1965 roku.

</doc>
<doc id="1089176" url="https://pl.wikipedia.org/wiki?curid=1089176" title="Instytut Stiekłowa w Sankt Petersburgu">
Instytut Stiekłowa w Sankt Petersburgu

Petersburski Oddział Instytutu Matematycznego imienia Władimira Stiekłowa Rosyjskiej Akademii Nauk – rosyjska placówka naukowo-badawcza w Sankt Petersburgu, część Rosyjskiej Akademii Nauk, nazwana na cześć Władimira Stiekłowa.
Powstał w 1940 roku wskutek przeniesienia do Moskwy struktur Instytutu Matematycznego imienia Władimira Stiekłowa Akademii Nauk ZSRR, powstałego w 1934 roku wskutek podziału Instytutu Fizyko-Matematycznego imienia Władimira Stiekłowa Akademii Nauk ZSRR w Leningradzie założonego w 1921 roku przez rosyjskiego matematyka Władimira Stiekłowa, drugą częścią został Instytut Fizyczny imienia Piotra Lebiediewa Akademii Nauk ZSRR w Moskwie. W 1992 roku otrzymał dzisiejszą nazwę, od 1995 roku jest niezależną częścią Rosyjskiej Akademii Nauk.
Instytut prowadzi badania w następujących dziedzinach matematyki i fizyki matematycznej: logika matematyczna, teoria algorytmów, algebra, teoria liczb, analiza matematyczna, teoria prawdopodobieństwa i statystyka matematyczna, mechanika ośrodków ciągłych, mechanika kwantowa, geofizyka i sejsmologia.

</doc>
<doc id="1089180" url="https://pl.wikipedia.org/wiki?curid=1089180" title="Bombowe hity czyli the best of 1988–2004">
Bombowe hity czyli the best of 1988–2004

Bombowe hity czyli the best of 1988–2004 – pierwsza kompilacja zespołu Big Cyc, wydana w 2004 roku przez Universal Music Polska. Zawiera najlepsze nagrane ówcześnie utwory zespołu; wyjątkiem jest „Złoty warkocz”. Piosenka ta wyśmiewa się z ówczesnej posłanki, Renaty Beger. Wytyka takie wady jak niskie wykształcenie i nieznajomość języków obcych.
Dostępne były dwa wydania: zwykłe, zawierające tylko płytę CD z niżej wymienionymi ścieżkami, oraz wersja limitowana, zawierająca dodatkową płytę DVD z teledyskami zespołu.
Składanka w 2013 roku osiągnęła status złotej płyty.

</doc>
<doc id="1089181" url="https://pl.wikipedia.org/wiki?curid=1089181" title="People Can Fly">
People Can Fly

People Can Fly (w latach 2013–2015 Epic Games Poland) – polski niezależny producent gier komputerowych istniejący od 2002 roku. 
Historia.
Przedsiębiorstwo zostało założone w lutym 2002 roku przez Adriana Chmielarza, Andrzeja Poznańskiego i Michała Kosieradzkiego.
W sierpniu 2012 w związku z wykupieniem przez Epic Games całości udziałów w spółce, trójka współzałożycieli zdecydowała o odejściu ze studia. 1 listopada 2013 roku studio People Can Fly zmieniło nazwę na Epic Games Poland, stając się częścią koncernu Epic Games.
24 czerwca 2015 roku przedstawiciele Epic Games oraz People Can Fly ogłosili, że studio wraca do swojej pierwotnej nazwy i logo. Przedsiębiorstwo stało się niezależne od Epic Games, zachowało jednak prawa do marki "Bulletstorm" i ogłosiło prace nad kolejnym, nieujawnionym projektem.
W maju 2018 roku przedstawiciele People Can Fly ogłosili otwarcie dwóch nowych studiów. Jedno z nich powstało w Newcastle w Wielkiej Brytanii, zaś drugie w Rzeszowie. Zespół z Newcastle składa się z byłych pracowników Ubisoft Reflections i Sumo Digital, studio w Rzeszowie zaś z byłych pracowników CI Games.
W czerwcu 2019 roku studio rozszerzyło się o kolejny oddział zlokalizowany w Nowym Jorku. Szefem People Can Fly New York został David Grijns, a stanowisko producenta wykonawczego objął Roland Lesterin. Nowy zespół składa się z 30 osób, pochodzących z takich przedsiębiorstw jak Avalanche Studios, Activision Blizzard, Ninja Theory czy Eidos Montreal.
We wrześniu 2020 roku podano informację, że do końca roku przedsiębiorstwo zadebiutuje na Giełdzie Papierów Wartościowych. Według danych z lipca 2020 studio zatrudniało 250 osób.
W 2020 roku studio rozszerzyło swoją działalność o dwie kolejne lokalizacje. Pierwsze z nich to kanadyjskie studio startupowe zlokalizowane w Montrealu. Wspiera ono nowojorski oddział People Can Fly w pracach nad projektem typu AAA. Drugie studio znajduje się w Łodzi.
18 grudnia 2020 roku studio zadebiutowało na Giełdzie Papierów Wartościowych w Warszawie.
W kwietniu 2021 roku studio People Can Fly przejęło zespół deweloperski Phosphor Games i na jego bazie utworzyło nową spółkę – People Can Fly Chicago. Również w kwietniu 2021 roku studio ogłosiło nabycie 100% udziałów w kanadyjskim studio Game On z siedzibą w Montrealu, Quebec, Kanada.
Produkcje.
Pierwszą produkcją studia była wysoko oceniona przez krytyków strzelanka pierwszoosobowa "Painkiller", wydana w kwietniu 2004 roku. Studio nawiązało współpracę z Epic Games, której wynikiem była między innym konwersja gry "Gears of War" na platformę Microsoft Windows. 20 sierpnia 2007 większość udziałów w spółce zostało zakupione przez Epic Games. Kolejnym dzieckiem People Can Fly była gra "Bulletstorm". Grę wydano 22 lutego 2011 na platformy: Microsoft Windows, Xbox 360 i PlayStation 3.
Grze "Bulletstorm" towarzyszył mały projekt stanowiący parodię gry "Call of Duty". Nosił on nazwę "Duty Calls".
Studio People Can Fly było zaangażowane w produkcję ".
Studio jest również odpowiedzialne, wraz z Epic Games, za wyprodukowanie gry ".
W maju 2018 podano do wiadomości, że studio pracuje nad stworzeniem wysokobudżetowej gry, której wydawcą będzie Square Enix.
W 2019 roku podczas targów E3 w Los Angeles ujawniono, że nowa strzelanka autorstwa People Can Fly nosi tytuł "Outriders" i zaprezentowano jej zwiastun.
30 sierpnia 2019 roku na Nintendo Switch zadebiutował port gry "Bulletstorm" zatytułowany "Bulletstorm: Duke of Switch Edition". Gra przeniesiona została na konsolę Nintendo z pomocą ukraińskiego studia Dragon’s Lake Studio i zawiera kampanię dla pojedynczego gracza wraz z rozszerzeniem "Duke Nukem’s Bulletstorm Tour".
30 lipca 2020 roku studio zapowiedziało produkcję gry z segmentu AAA. Projekt o nazwie kodowej Dagger powstaje we współpracy z globalnym wydawcą, producentem i dystrybutorem gier wideo Take-Two Interactive Software, Inc. Pracę nad projektem prowadzone są przez nowojorski oddział People Can Fly.

</doc>
<doc id="1089187" url="https://pl.wikipedia.org/wiki?curid=1089187" title="Twierdzenie Gelfonda">
Twierdzenie Gelfonda



</doc>
<doc id="1089190" url="https://pl.wikipedia.org/wiki?curid=1089190" title="Kiedy nadejdzie wrzesień">
Kiedy nadejdzie wrzesień

Kiedy nadejdzie wrzesień (ang. "Come September") - amerykańska komedia romantyczna z 1961 roku w reżyserii Roberta Mulligana.
Fabuła.
Bogaty amerykański przedsiębiorca Robert Talbot raz do roku, we wrześniu, przyjeżdża na wakacje do swojej posiadłości na włoskim wybrzeżu. Od sześciu lat spędza ten czas ze swoją włoską sympatią, Lisą Fellini, która liczyła na to, że kochanek się z nią ożeni. Ponieważ Robert nie kwapi się z oświadczynami, Lisa decyduje się wyjść za innego - statecznego Anglika, Spencera. Kiedy Talbot dzwoni do niej w lipcu, że zmienił plany i przyjeżdża dwa miesiące wcześniej niż zwykle, Lisa jest właśnie w trakcie przygotowań do ślubu ze Spencerem. Kolejny raz ulega jednak urokowi Roberta i wyrusza do jego willi. 
Wcześniejszy niż zwykle przyjazd Talbota wywołuje wielkie zamieszanie w rezydencji. Okazuje się bowiem, że pod nieobecność pana domu, przez 11 miesięcy w roku obrotny majordomus Maurice Clavell prowadzi tam luksusowy hotel "La Dolce Vista", czerpiąc z tego przyzwoite dochody. W chwili przyjazdu Talbota gości w nim grupa amerykańskich studentek pod opieką surowej nauczycielki Margaret Allison. Maurice próbuje różnych kłamstw, ale prawda wychodzi na jaw. Oburzony Talbot nakazuje przybyszkom opuszczenie "hotelu" następnego dnia, by móc w spokoju korzystać ze wspólnych chwil z Lisą. Tuż przed odjazdem pani Allison tak niefortunnie upada, że musi zostać parę dni w szpitalu, a dziewczęta - chcąc nie chcąc - korzystać nadal z gościnności milionera. Kiedy okazuje się, że tuż za murami rezydencji rozbili namiot czterej amerykańscy studenci, którym dziewczęta wpadły w oko, zaniepokojony Talbot postanawia nie spuszczać dziewczyn z oka. Uważa, że dopóki przebywają pod jego dachem, jest za nie odpowiedzialny. Przekonuje je więc, by dla własnego dobra nie ulegały zbyt szybko mężczyznom. Jedna z nich, Sandy, powtarza te rady Lisie, która postanawia wyciągnąć z nich wnioski dla siebie. Decyduje się wyjechać. Z kolei Robert odbywa poważną rozmowę z jednym ze studentów, Tonym, który zakochał się w Sandy. Słowa chłopaka uświadamiają mu, że może na zawsze stracić Lisę. Próbując naprawić swój błąd, napotyka szereg przeszkód.

</doc>
<doc id="1089197" url="https://pl.wikipedia.org/wiki?curid=1089197" title="Okulary ajurwedyjskie">
Okulary ajurwedyjskie

Okulary ajurwedyjskie (wieloprzysłonowe) – okulary bezsoczewkowe sporządzone według zasad medycyny staroindyjskiej. W miejsce soczewek umieszczono nieprzezroczyste przysłony z wieloma otworami o niedużej średnicy. Poprawa ostrości widzenia następuje w wyniku zwiększenia głębi ostrości podczas patrzenia przez otwory przysłony.
Według producentów okulary ajurwedyjskie leczą krótkowzroczność, dalekowzroczność, astygmatyzm, zaćmę i zeza u dzieci, jednakże nie istnieją badania kliniczne, które potwierdzałyby takie działanie.
Z uwagi na ograniczenie pola widzenia nie należy ich używać podczas prowadzenia pojazdów, ani w czasie przechodzenia przez jezdnię, torowiska.

</doc>
<doc id="1089200" url="https://pl.wikipedia.org/wiki?curid=1089200" title="James Pickens Jr.">
James Pickens Jr.

James Pickens Jr. (ur. 26 października 1954 w Cleveland) – amerykański aktor telewizyjny, teatralny i filmowy. Rozpoznawalność zyskał dzięki roli doktora Richarda Webbera w serialu medycznym ABC "Chirurdzy", za którą otrzymał Nagrodę Gildii Aktorów Ekranowych (2007) i NAACP Image Awards (2012), a także stał się znany z drugoplanowej roli zastępcy dyrektora Alvina Kersha w późniejszych sezonach serialu sensacyjno-naukowego Fox Network "Z Archiwum X", za którą był nominowany do Screen Actors Guild (1999).

</doc>
<doc id="1089205" url="https://pl.wikipedia.org/wiki?curid=1089205" title="James Pickens, Jr.">
James Pickens, Jr.



</doc>
<doc id="1089213" url="https://pl.wikipedia.org/wiki?curid=1089213" title="Sara Ramirez">
Sara Ramirez



</doc>
<doc id="1089216" url="https://pl.wikipedia.org/wiki?curid=1089216" title="Bitwa pod Gołyminem">
Bitwa pod Gołyminem

Bitwa pod Gołyminem – starcie zbrojne, które miało miejsce 26 grudnia 1806 roku podczas wojen napoleońskich.
Bitwa stoczona została między wojskami rosyjskimi (17 000 żołnierzy i 28 dział) dowodzonymi przez księcia Dmitrija Golicyna a wojskami francuskimi marszałka Joachima Murata (38 000 żołnierzy). Rosjanie zdołali obronić się przed przeważającymi siłami Francuzów i wycofać się. Bitwa miała miejsce tego samego dnia co bitwa pod Pułtuskiem.
Sytuacja strategiczna.
Po podboju Prus jesienią 1806 roku Napoleon wkroczył do Polski by stawić czoło siłom rosyjskim, które próbowały wesprzeć Prusaków do czasu ich całkowitej klęski. Posuwające się na wschód wojska francuskie przekroczyły Wisłę oraz 28 listopada 1806 zajęły Warszawę.
Naczelnym wodzem sił rosyjskich był wówczas stary i niedołężny feldmarszałek Michał Kamienski. Pierwsza armia rosyjska licząca 55-68 tys. żołnierzy, dowodzona przez gen. L.Bennigsena, wycofała się z linii Wisły do linii rzeki Wkry, by połączyć się z nadchodzącą z Rosji armią Buxhoevedena (37 000 żołnierzy). Gdy okazało się, że Buxhoevden znajduje się jeszcze w odległości 15 dni od pierwszej armii, Kamienski zrozumiał swój błąd, który pozwolił Francuzom bez większych problemów przeprawić się przez Wisłę. Na początku grudnia Kamienski spróbował naprawić pomyłkę i odzyskać linię Wisły, jednak Francuzi już 10 grudnia przeprawili się pod Modlinem przez Bug. Po tym, jak pruski korpus Lestocqa przeprowadził nieudaną próbę odzyskania Torunia, Bennigsen 11 grudnia wydał rozkaz odwrotu, by ponownie zająć pozycje na linii rzeki Wkra.
Gdy powyższa sytuacja przedstawiona została Napoleonowi, ten doszedł do wniosku, że Rosjanie przeprowadzają ogólny odwrót swych sił. Rozkazał więc armii Murata (3 korpus Davouta, 7 korpus Augereau, 5 korpus Lannesa oraz 1 rezerwowy korpus kawalerii), by ruszyły na Pułtusk, natomiast 6 korpus (Ney), 1 korpus (Bernadotte) i 2 rezerwowy korpus kawalerii miały skierować się na prawe skrzydło wojsk rosyjskich. Łączność między obu tymi częściami sił francuskich miał utrzymywać idący na Ciechanów 4 korpus, którym dowodził Soult.
Kamienski nakazał zatrzymać marsz w kierunku nadciągających wojsk Buxhoevedena i wesprzeć siły zajmujące pozycje na linii rzeki Wkry. To spowodowało, że Francuzi nie byli w stanie przeprawić się przez rzekę, a udało im się to dopiero wtedy, gdy 22 grudnia Davout przekroczył Wkrę w pobliżu jej ujścia do Narwi. Umożliwiło to siłom francuskim dalszy marsz na wschód.
Po bitwie pruskiego korpusu Lestocqa z 1 korpusem Bernadotte'a pod Działdowem (25 grudnia), Lestocq został wyparty w kierunku Królewca. Zdając sobie sprawę z coraz groźniejszego położenia, Kamienski wydał rozkaz odwrotu na Ostrołękę. Bennigsen jednak nie wykonał rozkazu i został, by stoczyć 26 grudnia bitwę pod Pułtuskiem. Na północnym zachodzie część czwartej dywizji dowodzonej przez generała Golicyna i piąta dywizja generała Dochturowa cofały się w kierunku Ostrołęki, idąc przez miasto Gołymin. Utrzymująca łączność z wojskami pruskimi trzecia dywizja generała Sackena także usiłowała wycofać się przez Gołymin, jednak Francuzi zmusili ją do marszu w kierunku Ciechanowa. Niektóre oddziały wchodzące w skład czwartej dywizji znalazły się pod Pułtuskiem.
Napoleon nie wiedział, że główne siły Rosjan, którymi dowodził Bennigsen, cofają się na Pułtusk i główną uwagę zwrócił na kierunek ciechanowski. W ten sposób dość przypadkowo doszło do boju pod Gołyminem.
Bitwa.
Warunki atmosferyczne.
Panująca w trzeciej dekadzie grudnia pogoda stanowiła poważny problem dla obu walczących stron. Choć był to początek zimy, warunki przypominały łagodną jesień. Zwykle o tej porze temperatura była niższa od zera, dzięki czemu drogi były przejezdne. Tym razem jednak panująca odwilż sprawiła, że żołnierze brnęli w błocie. W przypadku obu armii miało to poważny wpływ na szybkość manewrowania. Zabłocone drogi sprawiły kłopoty przy transporcie artylerii i głównie z tego powodu Francuzi nie mieli dział podczas walk toczonych pod Gołyminem.
Pole bitwy.
Wioska Gołymin znajduje się na płaskim obszarze z niewielkimi wzniesieniami na północy i północnym wschodzie. Niemal cała miejscowość otoczona była lasami i bagnami. Droga z Gołymina na Pułtusk wiodła w kierunku południowo-wschodnim, do Ciechanowa w kierunku północno-zachodnim, a na Maków (cel rosyjskiego odwrotu) w kierunku północno-wschodnim. 
Gołymin połączony był drogą z leżącą na południu wioską Garnowo. Na południowym zachodzie znajdowała się wieś Ruszkowo, a w niewielkiej odległości na zachód od Gołymina była wieś Kałęczyn. Na drodze prowadzącej do Ciechanowa znajdowała się wieś Watkowo.
Przebieg bitwy.
Rankiem 26 grudnia oddziały 4 dywizji Golicyna dotarły do Gołymina. Wojska te były zbyt zmęczone, by móc kontynuować marsz na Maków, a ponieważ Golicyn zamierzał poczekać na oddziały z 3 dywizji Sackena, postanowił dać odpocząć swym żołnierzom. W wiosce spotkał się z Dochturowem, którego 5 dywizja w większości maszerowała już na Maków, a on sam stał w Gołyminie z dragonami i regimentem piechoty. Golicyn zamierzał wznowić odwrót, gdy tylko podległe mu oddziały dostatecznie wypoczną.
Korpus rezerwowy kawalerii Murata i 7 korpus Augereau ruszyły w kierunku Gołymina o świcie (około godziny 7:00). Pierwsza przybyła dywizja kawalerii Lasalle'a, której oddziały pojawiły się od południowego wschodu około godziny 10:00. Golicyn wzmocnił swoją straż przednią liczącą dwa szwadrony trzema szwadronami kirasjerów i przednie oddziały Lasalle'a wyparte zostały z powrotem do lasu. O godzinie 14:00 od strony wschodniej nadszedł korpus Augereau. Golicyn, świadomy zmęczenia swych żołnierzy, zrezygnował z odwrotu i postanowił przyjąć walkę. Wysłał regiment piechoty pod wodzą księcia Szczerbatowa w lasy koło Kałęczyna, a resztę wojsk wyprowadził przed Gołymin. Kawalerię i wojska Dochturowa ustawił w odwodzie.
W kierunku pozycji rosyjskich posuwały się dwie dywizje korpusu Augereau - z lewej od strony Ruszkowa szła dywizja Heudeleta, a z prawej od strony Watkowa dywizja Desjardina. Na początku dywizja Desjardina wyparła siły Szczerbatowa, jednak wsparcie w postaci batalionu piechoty i ognia rosyjskiej artylerii pozwoliło odzyskać utraconą pozycję. Walki trwały cały dzień, a w ich trakcie dywizja Heudeleta powoli spychała prawe skrzydło Rosjan.
W czasie, gdy Augereau rozpoczął natarcie na Golicyna, w okolice Garnowa przybył Murat, a wraz z nim dywizje kawalerii Kleina i Milhauda oraz dywizja lekkiej kawalerii Davouta. Dywizje te wyparły rosyjską kawalerię do lasów leżących na południe od Gołymina, jednak ze względu na fatalne warunki terenowe nie mogły kontynuować ataku.
Siły Golicyna wkrótce wzmocnione zostały przez dwa pułki kawalerii z 7 i 8 dywizji, co pozwoliło odrzucić kawalerię Augereau na drogę ciechanowską. W tym samym czasie od południowego wschodu pojawiła się 1 dywizja z korpusu Davouta, którą dowodził Morand. W tej sytuacji Golicyn posłał 3 bataliony piechoty w leżące na południu od Gołymina lasy i bagna, oraz dwa pułki kawalerii, by osłonić drogę na Pułtusk.
Około 15:30 do ataku ruszyła pierwsza brygada dywizji Moranda. Po zaciętej walce wyparła Rosjan. Davout widząc, że Rosjanie próbują cofać się na Maków, posłał drugą brygadę Moranda drogą na Pułtusk. Oddział dragonów dowodzony przez generała Rappa ruszył wzdłuż drogi do szarży na rosyjską kawalerię, jednak okazało się, że w bagnach po obu stronach drogi znajduje się rosyjska piechota. Dragoni zmuszeni zostali do odwrotu, a dowodzący nimi Rapp został ranny. Po opanowaniu lasu dywizja Moranda zatrzymała natarcie, bojąc się niepotrzebnych strat, jakie mogłaby ponieść w walce ze znajdującą się na bagnach rosyjską piechotą.
Wraz z zapadającymi ciemnościami Rosjanie rozpoczęli odwrót. Żołnierze Dochturowa ruszyli w kierunku Makowa, a Golicyn około 21:00 posłał za nimi działa, kawalerię i na koniec piechotę. Rankiem 27 grudnia Augereau zajął opuszczony Gołymin.
Analiza bitwy.
Golicyn miał nad liczniejszymi Francuzami przewagę w postaci lepszych warunków terenowych. Ponadto posiadał wsparcie swej artylerii, podczas gdy Francuzi nie mieli żadnych dział. Dodatkowym czynnikiem był fakt, że atak francuski był nieskoordynowany, gdyż francuskie oddziały wkraczały do walki przypadkowo, wchodząc w kontakt bojowy z Rosjanami w miarę, jak pojawiały się w okolicach Gołymina. Francuzi w końcowej fazie bitwy osiągnęli dwukrotną przewagę, jednak stało się to zbyt późno, a zapadające ciemności umożliwiły wkrótce wojskom Golicyna oderwanie się od nieprzyjaciela i przeprowadzenie odwrotu. Siła oporu, jaki stawili Rosjanie, zwięźle i dobitnie wyrażona została przez Murata, który powiedział do Napoleona "Sądziliśmy, że nieprzyjaciel ma 50 000 żołnierzy".
Bitwa może być uznana za sukces Rosjan, którzy nie dali się zniszczyć przeważającym siłom francuskim i w porę zdążyli się wycofać, zanim Murat zorientował się, że ma przewagę i przeszkodził Rosjanom w przeprowadzeniu odwrotu. Jednak jeśli weźmie się pod uwagę wielkość strat, to zwycięstwo należałoby przyznać Francuzom, gdyż ci stracili 600 żołnierzy, podczas gdy Rosjanie - 1000 żołnierzy i 10 dział.
Tego samego dnia, gdy toczyły się walki pod Gołyminem, Lannes bił się pod Pułtuskiem. Lewe skrzydło Wielkiej Armii (korpusy Neya i Bernadotte'a), a także Soult i znajdujący się przy nim Napoleon wraz z gwardią nacierali w próżnię - czyli na Ciechanów.
Po bitwie.
Generał Golicyn z powodzeniem opóźniał działania Francuzów, co w połączeniu z nieudanym obejściem prawego skrzydła wojsk rosyjskich przez Soulta sprawiło, że Napoleon stracił szansę wyjścia na tyły wycofujących się Rosjan.
Rosyjska 5 i 7 dywizja wycofywały się w kierunku głównej części armii pod Różanem. Siły Bennigsena cofnęły się do leżącego nad Narwią Nowogrodu i 1 stycznia 1807 roku połączyły się z wojskami Buxhoevedena.
W związku z utratą kontaktu z wycofującymi się Rosjanami Napoleon 28 grudnia wstrzymał marsz swych wojsk i postanowił rozłożyć swe siły na leże zimowe. Do decyzji tej przyczyniło się także wyczerpanie żołnierzy i coraz większy chaos, który zaczął ogarniać zaopatrzenie. Przerwa w działaniach wojennych nie była jednak zbyt długa, gdyż już 8 lutego 1807 roku doszło do bitwy pod Iławą Pruską.
Lista oddziałów biorących udział w bitwie.
Lista oparta jest głównie na książce Petrego "Napoleon's Campaign in Poland 1806-1807”. 
Francja
Wojska francuskie podczas walk pod Gołyminem nie miały żadnej artylerii – przyczyną były zabłocone drogi i związane z tym trudności z transportem dział, które nie nadążały za jazdą i piechotą.
Rosja

</doc>
<doc id="1089219" url="https://pl.wikipedia.org/wiki?curid=1089219" title="Schronisko PTTK „Pod Kopą Biskupią”">
Schronisko PTTK „Pod Kopą Biskupią”

Schronisko PTTK „Pod Kopą Biskupią” im. Bohdana Małachowskiego – jedyne schronisko turystyczne w Górach Opawskich (czes. "Zlatohorská vrchovina"). Położone na wysokości 850 m n.p.m., pod szczytem Biskupiej Kopy na terenie Parku Krajobrazowego Góry Opawskie.
Historia.
Inicjatorem wybudowania była organizacja Śląskie Sudeckie Towarzystwo Górskie (niem. "Schlesischer Sudetengebirgsverein (SSGV)"), choć pierwsze projekty odbyły się pod patronatem Morawsko-Śląskiego Sudeckiego Towarzystwa Górskiego (niem. "Mährisch-Schlesischer Sudetengebirgsverein (MSSGV)").
Od końca XIX wieku niedaleko szczytu działało już schronisko „Rudolfsheim”, ale był to obiekt prywatny.
W 1923 po stronie czechosłowackiej zakupiono stary wojskowy barak dla sekcji prudnickiej SSGV, która zwróciła się z prośbą o pomoc do grup terenowych Zlate Hory, Głuchołazy i Nysa. Dwie ostatnie zgodziły się pomóc – projektantem i wykonawcą został Georg Döring, budowniczy miejski z Prudnika i członek Śląskiego Sudeckiego Towarzystwa Górskiego. Przy budowie pracowali głównie członkowie SSGV – niwelowali teren i wznosili materiały budowlane, zgromadzone obok leśniczówki w Pokrzywnej.
W lipcu 1923 uroczyście zatknięto wiechę i postanowiono, że schronisko otrzyma nazwę Schroniska Górnoślązaków (niem. "Oberschlesierhütte, Oberschlesierbaude"). Uroczyste otwarcie nastąpiło w lipcu 1924 – obiekt składał się z baraku z dobudowaną werandą. W środku znajdowała się jadalnia, pomieszczenie gospodarcze, na poddaszu sypialnia mogąca pomieścić 30 osób. Schronisko było własnością miasta Prudnik (stało na jego gruncie), SSGV wydzierżawiło je na 30 lat.
W związku z dużą popularnością wśród turystów już w latach 1926 – 1927 dokonano rozbudowy – obok starej konstrukcji wzniesiono nową, jednopiętrową, w której umieszczono kuchnię, mieszkanie zarządcy i pokoje noclegowe (9 z 19 łóżkami). W sali zbiorowej mogło pomieścić się 80 osób na materacach. Wybudowano też nową drogę do schroniska. Nową część otwarto w maju 1927. W starej części utworzono schronisko młodzieżowe.
Maria Borsutzky, przedwojenna turystka, w 1927 odwiedziła schronisko aż 74 razy. Trzy lata później ustanowiła nowy rekord – 86 odwiedzin.
W związku z kryzysem gospodarczym na przełomie lat 20. i 30. nastąpił spadek liczby odwiedzających – Schronisko Górnoślązaków przestało przynosić zyski i w 1936 administrację nim przejął Prudnik. Wtedy też zaczęto rozbudowywać obiekt dla potrzeb schroniska młodzieżowego – prace trwały do 1939. Schronisko otrzymało dobudówkę, stojącą w miejscu dzisiejszego tarasu – na parterze znajdowała się sala dzienna, powyżej 3 sypialnie z 28 łóżkami. Zbudowano także nowe umywalnie i ubikacje. Pomieszczenia miały oświetlenie gazowe oraz były ogrzewane piecami. W lutym 1939 z okazji otwarcia nowej części w schronisku odbyło się uroczyste posiedzenie prudnickiej rady miejskiej.
Podczas kryzysu monachijskiego w budynku mieszkali m.in. Niemcy, uciekający z terenu Kraju Sudetów, stacjonowała tam też ochotnicza staż graniczna z Jarnołtówka, mająca na celu ostrzegać niemieckie władze przed potencjalnymi ruchami wojsk czechosłowackich. Podczas II wojny światowej ruch turystyczny był mniejszy, ale nadal schronisko odwiedzali turyści. Przez cały okres niemiecki gospodarzył w nim Hans Mattner junior z Jarnołtówka, zwany Koppa Hansem.
Po 1945 schronisko otrzymało nazwę „Pod Kopą Biskupią”, a w 1964 imię Bohdana Małachowskiego, krakowskiego działacza turystycznego. Pierwszym polskim właścicielem zostało PTT z Katowic, ale obiekt długo świecił pustkami, gdyż przez wiele lat wędrowanie po szlakach nadgranicznych wymagało towarzystwa żołnierza WOP. Obiekt otwarty jako polski w 1946 posiadał 120 miejsc noclegowych – 35 na łóżkach i 65 na pryczach. W 1948 działacze PTT oznakowali szlak z Głuchołaz (stare niemieckie uległy zatarciu, a z przyczyn ideologicznych polskie postanowiono wytyczyć innymi ścieżkami), ale wkrótce schronisko ponownie zamknięto. Po raz drugi otwarto je w 1957, a właścicielem został Erwin Mecha z Chorzowa. W latach 70. obiekt przeszedł gruntowny remont. Od 1992 właścicielem jest wrocławski oddział PTTK.

</doc>
<doc id="1089222" url="https://pl.wikipedia.org/wiki?curid=1089222" title="Formalizm rosyjski">
Formalizm rosyjski



</doc>
<doc id="1089223" url="https://pl.wikipedia.org/wiki?curid=1089223" title="Póki jesteś">
Póki jesteś

Póki jesteś – pierwszy singel z debiutanckiego albumu Macieja Silskiego "Alodium".

</doc>
<doc id="1089226" url="https://pl.wikipedia.org/wiki?curid=1089226" title="Gdy umiera dzień">
Gdy umiera dzień

Gdy umiera dzień – drugi singel z debiutanckiego albumu Macieja Silskiego „Alodium”.

</doc>
<doc id="1089233" url="https://pl.wikipedia.org/wiki?curid=1089233" title="Alodium (album)">
Alodium (album)

Alodium – pierwszy album Macieja Silskiego wydany w 2007 roku.

</doc>
<doc id="1089234" url="https://pl.wikipedia.org/wiki?curid=1089234" title="Nokia 8310">
Nokia 8310

Nokia 8310 – telefon komórkowy produkowany przez firmę Nokia. Obsługuje przesyłanie danych przez podczerwień (IrDA), transmisję danych w technologii GPRS i radio FM. Ponadto, Nokia 8310 jest zgodna z wymiennymi obudowami Xpress-On. 
W zestawie, wraz z telefonem, dostarczane są: zestaw słuchawkowy, ładowarka, instrukcja obsługi i płyta CD-ROM z oprogramowaniem.
Monochromatyczny wyświetlacz urządzenia jest podświetlany na niebiesko, a jego wygaszenie następuje stopniowo. Z prawej strony telefonu umieszczono dwa przyciski, służące do regulacji głośności, a na górze – przycisk wyłącznika, pozwalający również na szybką zmianę profilu, w którym pracuje telefon. 
Deklarowany przez producenta czas pracy w trybie standby wynosi 100–350 godzin, natomiast maksymalny czas jednej rozmowy telefonicznej – 130 minut.
Książka telefoniczna Nokii 8310 mieści do 500 pozycji, z których nie więcej niż 10 można przypisać do wybierania głosowego. Każda z nich składa się maksymalnie z 5 numerów telefonu (przypisanych do kategorii: ogólny, domowy, służbowy, komórkowy, fax) i 4 pól tekstowych (adres e-mail, adres www, adres pocztowy, inne). Kontakty można umieścić w jednej z 5 grup, posiadających własny dzwonek połączenia.
Pamięć wewnętrzna telefonu jest wystarczająca do zapisania 150 wiadomości SMS, które można przechowywać w folderach. Są foldery standardowe (skrzynka odbiorcza, nadawcza, archiwum) oraz utworzone przez użytkownika. Nokia 8310 posiada w pamięci 10 gotowych szablonów najczęściej wykorzystywanych wiadomości, które można edytować.
Nokia 8310 jest pierwszym telefonem tego producenta wyposażonym funkcję transmisji danych GPRS.

</doc>
<doc id="1089236" url="https://pl.wikipedia.org/wiki?curid=1089236" title="Piotr Paziński (dziennikarz)">
Piotr Paziński (dziennikarz)

Piotr Paziński (ur. 9 lipca 1973) – polski dziennikarz, pisarz, eseista, krytyk literacki i tłumacz.
Życiorys.
Jest absolwentem VI Liceum Ogólnokształcącego im. Tadeusza Reytana w Warszawie. W 1999 ukończył studia filozoficzne na Uniwersytecie Warszawskim. W 2005 w Instytucie Badań Literackich Polskiej Akademii Nauk uzyskał stopień doktora nauk humanistycznych w zakresie literaturoznawstwa na podstawie rozprawy pt. "Labirynt i drzewo. Studia nad Ulissesem Jamesa Joyce’a", której promotorem był Michał Głowiński. 
W latach 1992–1997 był dziennikarzem działu zagranicznego „Gazety Wyborczej”. Od 1997 dziennikarz, a w latach 2000–2019 redaktor naczelny czasopisma „Midrasz”.
Laureat Paszportu „Polityki” 2009 w dziedzinie literatury za debiutancką powieść "Pensjonat"; za tę samą powieść został nominowany do Nagrody Literackiej „Nike”. W 2012 "Pensjonat" otrzymał Europejską Nagrodę Literacką. 
Za książkę "Rzeczywistość poprzecierana" był nominowany do Nagrody Literackiej Gdynia 2016 w kategorii esej, za którą też otrzymał Nagrodę Redakcji „Literatury na Świecie”. W 2017 za tłumaczenie książki "Przypowieść o skrybie i inne opowiadania" Szmuela Josefa Agnona otrzymał Nagrodę Prezydenta Miasta Gdańska im. Tadeusza Boya-Żeleńskiego. 
Wchodzi w skład Kapituły Nagrody Newsweeka im. Teresy Torańskiej.

</doc>
<doc id="1089237" url="https://pl.wikipedia.org/wiki?curid=1089237" title="Andrzej Zawada (krytyk literacki)">
Andrzej Zawada (krytyk literacki)

Andrzej Zawada (ur. w 1948 w Wieluniu) – polski krytyk literacki, tłumacz (z fińskiego, angielskiego, szwedzkiego), eseista, edytor, wykładowca akademicki.
Życiorys.
Ukończył studia polonistyczne 1971 na Uniwersytecie Wrocławskim. Habilitował się w 1989. W 1998 uzyskał tytuł profesora nauk humanistycznych. Pracował na uniwersytetach: Åbo Akademi, Turun Yliopisto (Finlandia, 1978–1980), Rijksuniversiteit Groningen (Holandia 1993), w Czechach (Praga, Ołomuniec, Brno), Bułgarii (Sofia, Płowdiw, Weliko Tarnowo) i Niemczech (Lipsk). Był redaktorem naukowym serii "Biblioteka Narodowa" (1996–2005).
Dyrektor Instytutu Dziennikarstwa i Komunikacji Społecznej Uniwersytetu Wrocławskiego, znawca dwudziestolecia międzywojennego, Przewodniczący Jury Wrocławskiej Nagrody Poetyckiej „Silesius” (2016–2021), członek jury Nagrody Literackiej „Angelus”, Komisji Akademii Europejskiej w Fundacji Krzyżowa oraz Komitetu Nauk o Literaturze PAN. Przewodniczący Rady Programowej Radia Wrocław. Sekretarz komisji Nauk Filologicznych wrocławskiego Oddziału PAN. Należy do Stowarzyszenia Pisarzy Polskich, Pen Clubu oraz Association Internationale des Critiques Littéraires.
Wśród wypromowanych przez niego doktorów znaleźli się, m.in.: Krzysztof Polechoński (1998), Piotr Drobniak (1999), Robert Klementowski (2000), Bartosz Małczyński (2007).

</doc>
<doc id="1089239" url="https://pl.wikipedia.org/wiki?curid=1089239" title="Zygfryd III z Eppstein">
Zygfryd III z Eppstein

Zygfryd III z Eppstein, Siegfried III. von Eppstein (ur. 1194, zm. 9 marca 1249 w Bingen) – arcybiskup Moguncji.

</doc>
<doc id="1089251" url="https://pl.wikipedia.org/wiki?curid=1089251" title="2 Czechosłowacka Samodzielna Brygada Desantowa">
2 Czechosłowacka Samodzielna Brygada Desantowa

2 Czechosłowacka Samodzielna Brygada Desantowa (czes. "2 československá samostatná paradesantní brigáda") – czechosłowacka jednostka wojskowa walcząca u boku Armii Czerwonej podczas II wojny światowej
Historia.
Brygada została utworzona 14 stycznia 1944 w miejscowości Jefriemowo. Dowodził nią płk Vladimir Přikryl. Liczyła we wrześniu prawie 3 tys. żołnierzy, w tym 70% Słowaków. Oprócz uzbrojenia strzeleckiego miała na stanie 12 dział 76 mm, 10 samochodów pancernych i 22 lekkie czołgi. We wrześniu trafiła na front. Wchodziła w skład 1 Frontu Ukraińskiego, a od 6 października – I Czechosłowackiego Korpusu Armijnego gen. Ludvika Svobody. Jej szlak bojowy wiódł przez Przemyśl, Krościenko, Krosno, Pielnia, Nowosielce, Nowotaniec, Wola Sękowa, Tri Duby, Badin, Trnie, Hájniky, Kremnička, Bańska Bystrzyca, Dolovany. Do największych walk z Niemcami należały operacja dukielsko-preszowska (12-19 wrzesień), bardzo duże straty (611 zabitych i rannych) poniosła 9 września w okolicy miejscowości Machnówka, Bóbrka i Wrocanka, gdy na otwartym polu dostała się pod silny ostrzał nieprzyjaciela, a na obszarze Słowacji (6-28 października), wspierała słowackie powstanie narodowe. 28 października wykrwawiona jednostka została rozwiązana, zaś jej resztki przeszły do walki partyzanckiej w górach słowackich. 23 stycznia 1945 na ich bazie sformowano 2 Czechosłowacką Samodzielną Brygadę.

</doc>
<doc id="1089252" url="https://pl.wikipedia.org/wiki?curid=1089252" title="Everything Is Broken">
Everything Is Broken

Everything Is Broken – pierwszy album EP zespołu The Age of Information.

</doc>
<doc id="1089262" url="https://pl.wikipedia.org/wiki?curid=1089262" title="Bachledowa dolina">
Bachledowa dolina



</doc>
<doc id="1089264" url="https://pl.wikipedia.org/wiki?curid=1089264" title="Jabłowo (przystanek kolejowy)">
Jabłowo (przystanek kolejowy)

Jabłowo – bocznica szlakowa i przystanek osobowy w Jabłowie, w województwie pomorskim, w Polsce.

</doc>
<doc id="1089267" url="https://pl.wikipedia.org/wiki?curid=1089267" title="Aleksandr Chinczyn">
Aleksandr Chinczyn

Aleksandr Jakowlewicz Chinczyn (ros. Александр Яковлевич Хинчин) (19 lipca 1894 w Kondrowie w obwodzie kałuskim, zm. 18 listopada 1959 w Moskwie) – rosyjski matematyk, jeden z czołowych uczonych rosyjskiej szkoły rachunku prawdopodobieństwa.
Życiorys.
W roku 1916 ukończył studia na Uniwersytecie Łomonosowa w Moskwie, sześć lat później został wykładowcą tego uniwersytetu i pracował na nim aż do śmierci. Był jednym z pierwszych uczestników seminariów prowadzonych przez Nikołaja Łuzina.
Pierwsze prace Chinczyna dotyczyły analizy rzeczywistej, później zajmował się rachunkiem prawdopodobieństwa i teorią liczb. W roku 1924 odkrył prawo iterowanego logarytmu, uzyskał kilka postaci twierdzenia granicznego, zdefiniował pojęcie procesu stacjonarnego i zbudował podstawy teorii takich procesów.
Wniósł ważny wkład w teorię aproksymacji diofantycznej, uzyskał też ważne wyniki w teorii ułamków łańcuchowych – odkrył między innymi stałą Chinczyna.
Dalsze prace Chinczyna dotyczyły fizyki statystycznej, gdzie stosował metody rachunku prawdopdobieństwa, teorii informacji, teorii kolejek i analizy matematycznej.
W roku 1939 Chinczyn został członkiem korespondentem Sowieckiej Akademii Nauk. Nagrodzony został wieloma sowieckimi nagrodami: Nagrodą Państwową, Orderem Lenina i innymi.

</doc>
<doc id="1089269" url="https://pl.wikipedia.org/wiki?curid=1089269" title="Aleksander Chinczyn">
Aleksander Chinczyn



</doc>
<doc id="1089271" url="https://pl.wikipedia.org/wiki?curid=1089271" title="One String Loose">
One String Loose

One String Loose — walijski zespół muzyczny wykonujący tradycyjne celtyckie melodie z dużą dawką nowoczesnych akcentów.
Muzycy gościli na wielu międzynarodowych festiwalach, zarówno na Wyspach Brytyjskich jak i w Europie, m.in. jako jedna z gwiazd na festiwalu, Celtica 2006 we Włoszech oraz Festiwalu Muzyki Celtyckiej "Zamek" w Będzinie (2007, 2009).

</doc>
<doc id="1089273" url="https://pl.wikipedia.org/wiki?curid=1089273" title="AMX-13">
AMX-13

AMX-13 – francuski czołg lekki produkowany w latach 1953–1985. Był na wyposażeniu armii francuskiej, eksportowany do ponad 25 krajów. Na bazie podstawowego wozu zbudowano ponad sto odmian czołgów, dział samobieżnych, transporterów opancerzonych, samobieżnych dział przeciwlotniczych. Szacuje się, że wyprodukowano około 7700 pojazdów wszystkich odmian, z czego 3400 wyeksportowano.
Historia.
Czołg został zaprojektowany w Ateliers de construction d’Issy-les-Moulineaux w 1946 roku by wypełnić zapotrzebowanie na pojazd wsparcia dla wojsk spadochronowych, zdolny do transportu lotniczego oraz zrzutów spadochronowych. Pierwszy prototyp zbudowano w 1948 roku. Zwarty kadłub wyposażono w zawieszenie na wałkach skrętnych, pięć kół jezdnych, koło napędowe, napinające oraz dwie rolki do podtrzymywania gąsienic. Silnik umiejscowiony był wzdłuż kadłuba po jego prawej stronie, po lewej znajdowało się stanowisko kierowcy. Charakterystyczną cechą konstrukcyjną było zastosowanie tzw. wieży oscylacyjnej, składającej się z dwóch elementów, z których górny posiadał zamontowaną nieruchomo armatę i zamontowany był na ruchomych czopach na dolnej części, więc zmiana kąta podniesienia armaty odbywała się poprzez przechylanie całej górnej części wieży. Cała wieża umiejscowiona była w tylnej części kadłuba i mieściła dowódcę czołgu oraz celowniczego. W wozach pierwszych wersji montowano armatę kalibru 75 mm, zaadaptowaną z niemieckiej armaty 75 mm L/70 czołgu Panther, wyposażoną w automat ładowania wykorzystujący dwa sześcionabojowe magazynki rewolwerowe umieszczone w niszy wieży. Wadą tego rozwiązania był fakt, że z powodu umiejscowienia systemu ładowania oraz małych rozmiarów wieży, magazynki musiały być załadowywane z zewnątrz pojazdu, co uniemożliwiało załadowanie do nich amunicji bez wycofania czołgu z walki.
Produkcja seryjna rozpoczęła się w Atelier de Construction Roanne (ARE) w 1952 roku, pierwsze czołgi dostarczono do jednostek w następnym roku. W 1964 produkcję przeniesiono do zakładów Creusot-Loire w Chalon-sur-Saone, jako że zakłady ARE zajęły się produkcją czołgu podstawowego AMX-30.
W 1966 zmieniono główną broń pojazdu na armatę kal. 90 mm z czołgu AMX-30. W nową armatę wyposażono wszystkie użytkowane przez Francję pojazdy.
Pomimo istnienia wielu odmian wieży, kadłub pozostał prawie niezmieniony aż do roku 1985. Zmieniono wtedy silnik gaźnikowy na silnik wysokoprężny, zastosowano automatyczną skrzynię biegów oraz wprowadzono nowe, hydropneumatyczne zawieszenie.
Produkcję zakończono w 1987, jednak GIAT Industries wciąż oferuje wsparcie posprzedażowe i modernizację pojazdów.
Czołgi AMX-13 zostały wycofane z uzbrojenia francuskiej armii w latach 70., ich rolę aktualnie spełniają pojazdy typu ERC 90 Sagaie oraz AMX-10RC.

</doc>
<doc id="1089274" url="https://pl.wikipedia.org/wiki?curid=1089274" title="58 Pułk Piechoty">
58 Pułk Piechoty

Pułki piechoty (strzelców) noszące numer „58”:
Wojska Polskiego
Armii Stanów Zjednoczonych
cesarskiej i królewskiej Armii
Armii Cesarstwa Niemieckiego
Armii Imperium Rosyjskiego

</doc>
<doc id="1089275" url="https://pl.wikipedia.org/wiki?curid=1089275" title="Colin McRae Rally 2005">
Colin McRae Rally 2005

Colin McRae Rally 2005 — piąta część serii rajdowych gier wyścigowych reklamowana nazwiskiem szkockiego kierowcy Colina McRae stworzona przez brytyjskie studio Codemasters. W polskiej wersji językowej jako pilot rajdowy w grze użyczył głosu kierowca rajdowy Leszek Kuzaj.
Możliwości.
Piąta część serii umożliwia granie w nowy, pół liniowy tryb kariery wzorowany na serii TOCA Race Driver, składający się z ok. 30 różnych rangą rajdów odblokowywanych wraz z postępami, a także klasyczny tryb mistrzostw z terminarzem podobnym do tego z prawdziwych zawodów WRC, próbę czasową, pojedynczy rajd, własny zlepek odcinków i tryb gry wieloosobowej wsparty systemem GameSpy Arcade. W CMR 2005 do dyspozycji jest ok. 30 samochodów klas 2WD i 4WD i tradycyjnie nie tylko tych nowych, ale też i tych używanych kilkadziesiąt lat temu. Ich modyfikacje zwiększające ich jakość można zdobywać poprzez pomyślne wykonywanie testów. W trybach kariery, rajdu i mistrzostw jak zwykle można dłubać w ustawieniach rajdowego pojazdu oraz go naprawiać według starego systemu. Do 8 rajdów po 8-9 odcinków z poprzednich części dołączył rajd Niemiec.

</doc>
<doc id="1089276" url="https://pl.wikipedia.org/wiki?curid=1089276" title="Othon Friesz">
Othon Friesz

Othon Friesz (ur. 6 lutego 1879 r., zm. 10 stycznia 1949 r.) – malarz francuski związany z impresjonizmem i fowizmem. Tworzył portrety, akty, pejzaże, widoki miejskie i kartony do gobelinów.
Urodzony w Hawrze w Normandii, gdzie w latach 1895-1896 uczył się w miejscowej szkole sztuk pięknych. W 1897 r. wraz z przyjacielem Raoulem Dufy wyjechał na studia do Paryża, gdzie poznał m.in. Henri Matisse'a i Alberta Marqueta. Podobnie jak oni, zbuntował się przeciwko akademickiej szkole Léona Bonnata i dołączył do fowistów. W 1907 r. powrócił do Normandii, gdzie w 1912 r. założył własne studio. Brał udział w I wojnie światowej. Od 1919 r. do końca życia mieszkał w Paryżu. W tym okresie zaznaczył się w jego twórczości zwrot ku realizmowi. W czasie II wojny światowej związał się z kolaboracyjną organizacją Grupa "Collaboration", kierując jej podsekcją sztuk plastycznych. Został pochowany na Cmentarzu Montparnasse w Paryżu.

</doc>
<doc id="1089277" url="https://pl.wikipedia.org/wiki?curid=1089277" title="57 Pułk Piechoty">
57 Pułk Piechoty

Pułki piechoty (strzelców) noszące numer „57”:
Wojska Polskiego
Cesarskiej i królewskiej Armii
Armii Brytyjskiej
Armii Cesarstwa Niemieckiego
Wehrmachtu
Armii Imperium Rosyjskiego
Armii Czerwonej

</doc>
<doc id="1089278" url="https://pl.wikipedia.org/wiki?curid=1089278" title="Jan Gurda">
Jan Gurda

Jan Gurda (ur. 24 marca 1920 w Książnicach Wielkich, zm. 16 stycznia 1993) – polski duchowny rzymskokatolicki, biskup pomocniczy kielecki w latach 1972–1993.
Życiorys.
Podczas okupacji był nauczycielem w szkolnictwie konspiracyjnym. Studiował w seminarium duchownym w Kielcach. Święcenia kapłańskie przyjął 2 kwietnia 1949 w Kielcach z rąk biskupa Czesława Kaczmarka. Był profesorem seminarium duchownego, duszpasterzem młodzieży. W 1969 został kanonikiem kapituły katedralnej.
7 stycznia 1972 papież Paweł VI mianował go biskupem pomocniczym diecezji kieleckiej i biskupem tytularnym Thasbalty. Konsekrowany został 13 lutego 1972 w Kielcach przez biskupa Jana Jaroszewicza w asyście biskupa Piotra Kałwy i biskupa Jerzego Ablewicza.

</doc>
<doc id="1089281" url="https://pl.wikipedia.org/wiki?curid=1089281" title="Port lotniczy Rijad">
Port lotniczy Rijad

Port lotniczy Rijad (IATA: RUH, ICAO: OERK), Międzynarodowe Lotnisko Króla Chalida – międzynarodowy port lotniczy położony 35 km na północ od Rijadu. Jest największym portem lotniczym w Arabii Saudyjskiej.
Lotnisko posiada dwa terminale, meczet, wieżę kontrolną i dwa równoległe pasy startowe, każdy 4200 metrów. Zostało ono skonstruowane tak, aby sprostać rosnącym międzynarodowym i lokalnymi wymaganiom transportu lotniczego w regionie Rijadu. Port lotniczy został nazwany imieniem Chalida, króla Arabii Saudyjskiej od 1975 do 1982 roku.
Było to alternatywne lądowisko dla promów kosmicznych NASA.
Terminale.
Istnieją cztery główne terminale pasażerskie na lotnisku
Terminal 1
Terminal 2
Terminal 3
 Terminal 4
Terminale są połączone ze sobą za pomocą trzech budynków łączących, o długości 168 metrów. Każdy zacisk jest w kształcie trójkąta z 47 500 metrów kwadratowych obszaru. Kompleks składa się z nowoczesnego terminalu VIP-ów oraz restauracji, kawiarni, biur linii lotniczych, urzędów, hoteli, firm wypożyczających samochody, banków, sklepów i punktu medycznego.
Infrastruktura.
Wieża kontroli ruchu.
Położona jest na terenie terminalu pasażerskiego, pomiędzy Royal Pavilion oraz meczetem i ma 81 metrów wysokości.
Istnieje 19 odrębnych poziomów pięter w wieży, w tym w zakresie operacji u podstawy wieży, w sumie 1230 metrów kwadratowych powierzchni. Sześć z 19 pięter są uważane za główne piętra. Należą do nich na poziomie operacyjnym u podstawy wieży, dwa poziomy urządzeń, poziom obserwacji, piętro usług i piętro kabiny na szczycie wieży, z której kontrolerzy ruchu lotniczego mają widok na całe lotnisko. Poziom operacji mieści centrum kontroli radarowej na lotnisku, jak również sale konferencyjne, biura i część szkolenia. Dwa poziomy wyposażenia zawierają urządzenia mechaniczne i elektryczne oraz kable i poziom serwisowy zawiera kuchnię, salon i toalety dla personelu dyżurnego w kabinie. Kabina sama w sobie zawiera stanowiska obsługi kontrolera i sprzęt elektroniczny i komunikacyjny. Wieża jest zasilana z dwóch odrębnych źródeł. 
Połączenia między terminalami.
Pasażerowie, przechodząc od jednego terminalu do drugiego w Porcie lotniczym Rijad mogą korzystać z ruchomych chodników. Ruchome chodniki, pierwsze zainstalowane na lotnisku w Arabii Saudyjskiej, znajdują się w trzech łącznych budynkach, które łączą międzynarodowy i krajowy terminal.
Jest w sumie 1196 metrów chodników, które są faktycznie szerokimi pasami transmisyjnymi, które działają na poziomie podłogi i poruszają się z prędkością blisko 1 metra na sekundę.
Dodatkowe udogodnienia dla pasażerów na terenie terminala to 80 wind i schodów ruchomych. W garażach jest 16 schodów ruchomych i dwa służą meczetowi.
Windy, ruchome schody i ruchome chodniki mają zainstalowane najnowsze urządzenia ochronne. W przypadku pożaru, windy będą automatycznie prowadziły do głównego poziomu i drzwi będą się otwierać. Schody ruchome i chodniki ruchome wyposażone są w detektory ognia i dymu, który powoduje zatrzymanie automatycznie i powinien wykryć pożar.
Rękawy.
Port lotniczy Rijad był pierwszym lotniskiem w Królestwie Arabii Saudyjskiej, które miało zainstalowane rękawy, w celu przyspieszenia obsługi i czasu realizacji. Każdy terminal posiada osiem bram rękawów skutecznie eliminujących potrzebę przewozów autobusowych między budynkami terminalu i oczekiwanie na samolot.
Meczet.
Projekt meczetu jest jednym z najbardziej wyrazistych obiektów na lotnisku na podstawie jego architektury islamu. Może on pomieścić 5000 wiernych wewnątrz oraz 5000 na zewnątrz. Jego lokalizacja w centrum terminalu pasażerskiego określa je jako najważniejsze miejsce na lotnisku i sprawia, że będzie pierwszym obiektem, który odwiedzający zobaczyć po przyjeździe. Kopuła ma 33 metry średnicy i 40 metrów wysokości, więcej niż we wszystkie innych struktury w kompleksie pasażerskim, z wyjątkiem wieży kontrolnej i minaretu.
W północno-wschodnim rogu placu meczetu, stoi minaret o wysokości 39 metrów nad poziom placu. Spiralne schody wewnątrz minaretu zapewnia dostęp do głośników, które są nadawane codziennie pięć razy podczas modlitwy. Meczet ma 5030 m² powierzchni podłogi na parterze w meczecie, a drugi 765 m² na antresoli. Koraniczna biblioteka na parterze ma 50 m² przestrzeni użytkowej i tyle samo przestrzeni magazynowej. Biblioteka, gabinety i toalety znajdują się wzdłuż południowo-wschodniej części na południowy zachód od ścian.

</doc>
<doc id="1089287" url="https://pl.wikipedia.org/wiki?curid=1089287" title="Lakier do włosów (ujednoznacznienie)">
Lakier do włosów (ujednoznacznienie)



</doc>
<doc id="1089292" url="https://pl.wikipedia.org/wiki?curid=1089292" title="Broń pancerna w II Rzeczypospolitej">
Broń pancerna w II Rzeczypospolitej

Bronie pancerne w II Rzeczypospolitej – rodzaj wojsk Sił Zbrojnych II RP wyposażony w czołgi, tankietki, samochody pancerne oraz pociągi pancerne.
Historia.
Geneza.
Pierwszą pancerną jednostkę regularnego Wojska Polskiego utworzono już 1919 roku w Armii Polskiej gen. Hallera we Francji. Był to 1 Pułk Czołgów, wyposażony w 120 francuskich czołgów FT-17. 17 czerwca tego roku pułk ten wraz z całym wyposażeniem powrócił do Polski z Francji w składzie armii gen. Hallera. Na garnizon pułku wyznaczono Łódź, gdzie wyładowany został transport 120 czołgów w tym 72 wyposażone w armaty i 48 w karabiny maszynowe. Dawało to wówczas polskim siłom zbrojnym prawdopodobnie czwarte miejsce na świecie pod względem posiadanych sił pancernych.
Wojny o granice 1919-1920.
Po zakończeniu I wojny światowej w czasie serii konfliktów militarnych mających na celu utworzenie niepodległego państwa polskiego znanych jako "wojny o granice" oprócz francuskich czołgów pojawiło się również w polskich siłach zbrojnych szereg improwizowanych wozów pancernych. W czasie wojny polsko-ukraińskiej 1918–1919 we Lwowie utworzony został Związek Aut Pancernych w skład którego wchodziły min. „Tank Piłsudskiego” oraz Kresowiec.
W latach 1918–1919 w czasie powstania wielkopolskiego powstańcy zdobyli wozy oraz pociągi pancerne, które wykorzystywane były przez Polaków w jego trakcie, jak również w późniejszych konfliktach. Niemiecki samochód pancerny przemianowany później na „Grudzielski” został zdobyty 7 lutego 1919 przez kompanię rogozińską w czasie walk w okolicach Chodzieży. 16 lutego 1919 roku w bitwie pod Rynarzewem powstańcy zdobyli pod dowództwem Jana Tomaszewskiego pociąg pancerny „Danuta”.
Broń pancerną szeroko stosowali również powstańcy w czasie III powstania śląskiego mającego na celu przyłączenie Śląska do Polski. W czasie tych działań użyto szereg pociągów pancernych, a także improwizowane wozy pancerne jak np. „Korfanty”, Powstaniec, Doliwa, Ślązak, Woźniak-Walerus, Górny Śląsk-Alzacja.
Broń pancerną stosowano również w czasie wojny polsko-bolszewickiej. Oprócz francuskich czołgów polska armia w konflikcie z Rosją sowiecką wykorzystywała także pociągi pancerne oraz 20 szt. zdobycznych wozów pancernych Putiłow-Austin, które zostały wycofane ze służby po roku 1930. Polska armia w tym okresie wykorzystywała również trzy zdobyte na Armii Czerwonej wozy pancerne typu Garford-Putiłow nazwane „Dziadek”, „Generał Szeptycki” oraz „Zagłoba”. Pojawiły się również improwizowane wozy pancerne jak np. „Lwowskie dziecko”. W okresie tym Polska wyprodukowała także ok. 17 szt. własnych samochodów pancernych Ford FT-B inż. Tadeusza Tańskiego. Była to konstrukcja oparta na podwoziu samochodu Ford
Dwudziestolecie międzywojenne.
Do 1925 roku w polskiej armii na szczeblu Ministerstwa Spraw Wojskowych nie było wydzielonego pionu zajmującego się bronią pancerną. Jako broń techniczna była ona podporządkowana wraz z transportem samochodowym oraz taborem kolejowym Departamentowi Technicznemu Ministerstwa Spraw Wojskowych. 15 maja 1930 roku Minister Spraw Wojskowych rozkazem L.dz. 226/tjn. połączył formacje czołgów, samochodów pancernych i pociągów pancernych w nowy rodzaj wojsk – bronie pancerne wydzielając je z ogółu środków technicznych używanych przez wojsko polskie. Przy sztabie dowodzenia utworzone zostało dedykowane mu Dowództwo Broni Pancernych.
Do tego czasu formacje czołgów wchodziły w skład piechoty, formacje samochodów pancernych w skład kawalerii, natomiast pociągi pancerne podporządkowane były saperom kolejowym, a pod względem wyszkolenia – artylerii. Cztery lata później w skład broni pancernych włączone zostały wojska samochodowe. Bronie pancerne wchodziły w skład wojska, jak wówczas nazywano wojska lądowe. Razem z saperami i łącznością tworzyły tzw. bronie techniczne. Dopiero w 1937 roku wyodrębniony został korpus osobowy broni pancernych. Wcześniej żołnierze pełniący służbę w broniach pancernych zaliczeni byli do korpusów osobowych broni, z których się wywodzili.
Wiosną 1937 wprowadzona została reorganizacja kawalerii, w wyniku czego rozpoczęto przekształcanie jednostek kawaleryjskich w zmotoryzowane. Dla przykładu 10 Brygada Kawalerii została całkowicie zmotoryzowana i wyposażono ją w motocykle, działa, tankietki typu TKS, czołgi typu Vickers E i czołgi 7TP. W 1938 zmotoryzowany został również 1 Pułk Strzelców Konnych i razem z 24. Pułkiem Ułanów, 10. Pułkiem Strzelców Konnych i 10 Dywizjonem Artylerii Konnej podporządkowany Dowództwu Broni Pancernych. Z jednostek tych utworzono dwa zgrupowania pancerne 10 Brygadę Kawalerii oraz Warszawską Brygadę Pancerno-Motorową. W momencie wybuchu II wojny światowej armia polska posiadała jeszcze przestarzałe wówczas czołgi FT-17. Zostały one użyte w składzie trzech kompanii czołgów lekkich (wolnobieżnych) oraz jako drezyny pancerne w składzie pociągów pancernych.
Pomimo dużego wysiłku międzywojennego państwa polskiego w kierunku modernizacji wojska, zrealizowano ją w ograniczonym zakresie. Ze względu na ogromne koszty, rozwój broni pancernej miał wtedy wymiary niewystarczające w stosunku do rzeczywistych potrzeb obronnych. Według Stefana Mossora, wystawienie jednej wielkiej jednostki pancerno-silnikowej kosztowało w 1938 roku ok. 100 mln złotych (nie licząc kosztów utrzymania takich jak paliwo, części zamienne itp.) Koszt wyprodukowania jednego czołgu 7TP bez uzbrojenia wynosił w 1938 roku ok. 181 500 zł, a z uzbrojeniem 231 000 zł. Koszt wystawienia jednego batalionu, który składał się z 3 kompanii tych czołgów wraz z amunicją oraz garażami, wynosił 18 830 000 zł. Koszty utworzenia nowoczesnej armii odpowiednio nasyconej tego typu środkami technicznymi przekraczały możliwości przedwojennej gospodarki polskiej oraz budżetu państwa.
Broń i sprzęt.
W latach 20. podstawowym samochodem pancernym Wojska polskiego były francuskie samochody pancerne: Citroen-Kegresse oraz Samochód Pancerny Peugeot 1918. Według różnych źródeł Polska zakupiła we Francji 90 szt. samochodów marki Citroen oraz od 18 do 20 szt. samochodów marki Peugeot. Polska armia użytkowała również 20 szt. zdobytych w czasie wojny polsko-bolszewickiej samochodów pancernych konstrukcji rosyjskiej Putiłow-Austin, a także samochodu pancernego produkcji polskiej Ford FT-B konstrukcji Tadeusza Tańskiego. Podstawowym czołgiem w tym okresie był francuski Renault FT 17. W 1929 roku Polska armia zakupiła również 10 lub 11 szt. brytyjskich tankietek Vickers Carden Loyd Mark VI.
W latach 30. po modernizacji polska broń pancerna składała się z dwóch polskich konstrukcji tankietki TKS oraz czołgu 7 TP będących podstawą polskich sił pancernych. 7TP był unowocześnioną modyfikacją czołgu angielskiego Vickers E. Był on pierwszym seryjnie produkowanym czołgiem z wysokoprężnym silnikiem Diesla, a także pierwszym wozem bojowym z peryskopem odwracalnym konstrukcji Rudolfa Gundlacha. W chwili wybuchu wojny stanowił on jedną z najbardziej udanych konstrukcji w zakresie broni pancernej jednak wyprodukowano go jedynie około 140 szt. Na bazie tego czołgu polscy inżynierowie pracowali nad nowymi konstrukcjami pancernymi projektując również cięższe prototypy jak czołg 9TP, 10TP, 14TP czy 20/25TP. Konstrukcją, która miała zastąpić tankietki TKS, był prototypowy czołg polski 4TP.
Polskie dowództwo starało się uzupełnić niedostatek broni pancernej, modernizując przestarzałe już tankietki TKS, wyposażając je w najcięższe karabiny maszynowe kalibru 20 mm nkm wz. 38FK, które były zdolne do przebicia pancerzy niemieckich czołgów. Podjęto również decyzję importu zachodnich konstrukcji broni pancernych jak czołgi Vickers E oraz francuskie Renault R-35 i Hotchkiss H-35.
W 1939 roku w jednostkach broni pancernej znajdowało się 313 czołgów lekkich (132 7-TP, 102 Renault FT-17, 38 Vickers-E, 49-50 Renault R-35), 574 czołgów rozpoznawczych (tankietki TK-3 i TKS) oraz 100 samochodów pancernych (Ursus i sp wz. 34)– w sumie 987 wozów bojowych. Dawało to Polsce 7 miejsce na świecie w ilości broni pancernej po ZSRR (ok. 10 tys.), Niemczech (3,5 tys.), Francji (3,3 tys.), Japonii (1,2 tys.), Wielkiej Brytanii (1150) i Włoszech (1 tys.). Osobną grupą polskiej broni pancernej stanowiły pociągi pancerne.
Mobilizacja w kampanii wrześniowej.
Uzbrojenie oddziałów pancernych i motorowych Wojska Polskiego w tankietki TKS i TK-3 oraz czołgi 7TP, Renault R-35, Vickers E, FT-17 w czasie kampanii wrześniowej:
Działania bojowe batalionów pancernych.
W kampanii wrześniowej jednostki kawaleryjskie wielokrotnie współpracowały podczas walk z przydzielonymi do nich dywizjonami pancernymi. Dnia 3 września 1939 roku 10 Pułk Strzelców Konnych odparł atak czołgów niemieckich w rejonie Naprawy biorąc do niewoli jeńców. Obawiając się drugiego ataku Niemców strzelcy podjęli kontratak szwadronem odwodowym wspieranym przez kompanię czołgów Vickers. Wsparci ostrzałem czołgowym strzelcy natarli pieszo na niemieckie pozycje odpychając nieprzyjaciela. W ostatniej fali polskiego ataku doszło do walki na granaty i bagnety. Niemcy wycofali się.
4 września 24 Pułk Ułanów, wspomagany przez kompanię czołgów Vickers, natarł z zaskoczenia na Niemców, zdobywając wzgórza w rejonie Kasiny Wielkiej i Mszany Dolnej. Podczas ataku zniszczono 3 wrogie czołgi. Dwa silne niemieckie kontrataki pancerne odrzuciły ułanów na poprzednie pozycje, z których nazajutrz wycofali się.
Mundur.
Pierwszym umundurowaniem wojsk pancernych II RP był błękitny mundur żołnierzy 1 pułku czołgów przybyłych wraz z Armią Hallera. Było identyczne z wzorami armii francuskiej, lecz z dodaniem pewnych elementów narodowych: czapki rogatywki, orła na czapkach, naramiennikach i na guzikach, a także owalnej wytłoczki z orłem ("tzw. blachy") mocowanej na hełmie.
Oznaki stopni noszono na rękawach. Oficerowie i podoficerowie ze złotego galonu, a szeregowi z ciemnoniebieskiej taśmy.
Pierwszym rozkazem ustalającym nowy wzór umundurowania w wolnej Polsce był „Przepis ubioru polowego WP” z 27 grudnia 1919. Czołgiści otrzymali wówczas umundurowanie koloru khaki z oznakami artyleryjskimi.
Do 1930 r. pododdziały czołgów były podporządkowane piechocie i dlatego tak jak piechota nosiły otoki granatowe, a dywizjony samochodów pancernych otoki w barwach pułków kawaleryjskich, w skład których wchodziły. W 1927 r. na wniosek szefa Departamentu Kawalerii brudzące się otoki zmieniono na czarne. Żołnierze pociągów pancernych nosili tak jak artylerzyści otoki barwy ciemnozielonej.
Od 1930 mundur oficera charakteryzował się pomarańczowym otokiem czapki, ciemnymi, granatowymi spodniami wieczorowymi z podwójnym lampasem i wypustką pomarańczową. Mundur podoficerski różnił się pojedynczym lampasem szerokości 4 cm, naszytym na spodniach.
Dla żołnierzy oddziałów samochodów pancernych wprowadzono numer dywizjonu na naramiennikach kurtki i płaszcza.
Od 1 stycznia 1925 r. oficerowie formacji czołgów mieli obowiązek nosić sztylety. Dwa lata później prawo i obowiązek noszenia sztyletu rozszerzone zostało na podoficerów od stopnia sierżanta wzwyż.
Beret.
Beret w Wojsku Polskim pojawił się wraz z przybyciem do kraju Armii gen. Józefa Hallera. Początkowo nosili go kierowcy pojazdów mechanicznych podczas jazdy, przy pracy przy sprzęcie oraz w obrębie koszar. Pierwsze berety były zazwyczaj wykonane z granatowej tkaniny dzianej i przylegały ściśle do głowy. Na berecie mocowano zazwyczaj z przodu godło państwowe ("orzełka metalowego"), niekiedy także oznaki stopni.
W 1937 został wprowadzony nowy wzór beretu stanowiący nakrycie głowy do ubioru polowego. Wykonany z jednego kawałka czarnej tkaniny dzianej, miał średnicę 29–31 cm. Krawędź obszyta była wewnątrz skórkowym potnikiem. Z przodu, pośrodku naszyty orzeł wysokości 4 cm, haftowany szarą nitką na podkładce z czarnego sukna. Pod godłem umieszczone symetrycznie oznaki stopni wojskowych.
Hełm.
Pierwszym hełmem żołnierzy polskich oddziałów pancernych był zmodyfikowany francuski hełm syst. Adriana wz. 1919. Hełmy tego wzoru były noszone do 1939 roku, z późniejszymi modyfikacjami. Przeróbki polegały na zmniejszeniu przedniego „daszka” i przymocowania w jego miejscu skórzanej poduszki. Istniała odmiana, w której tylny, krótki „daszek” był zastąpiony dłuższym.
Wraz z wprowadzeniem komunikacji radiowej między czołgami, zaprojektowano w latach 30. nowy wzór hełmu o głębokim dzwonie, pokrytym czarną skórą, z wbudowanymi słuchawkami oraz kablem do włączania do sieci radiowej.
W 10 Brygadzie Kawalerii ("zmotoryzowanej w 1937") większość personelu nosiła hełmy niemieckie
Kurtka skórzana.
To jeden z atrybutów broni pancernych. Była noszona już przez żołnierzy 1 pułku czołgów Armii Polskiej we Francji. W pierwszych latach II RP nosili ją głównie motocykliści broni pancernych i wojsk samochodowych w czasie wyjazdów. Była to kurtka z czarnej skóry chromowej, przeważnie bez naramienników, z kołnierzem skórzanym zapinanym pod szyją. Rękawy ze ściągaczami, nad wylotem zapinane na guziki. Dwie kieszenie przecięte ukośnie na bocznych polach. W służbie i poza obrębem koszar na kurtce noszono pas główny.
W 1927 wprowadzono dla oficerów wykonany z czarnej, chromowej skóry, skórzany płaszcz przeciwdeszczowy. Zapinany był na dwa rzędy skórzanych guzików i ściągany pasem. Rękawy ze ściągaczami nad wylotem. Po bokach dwie przecięte ukośnie kieszenie. Zwyczajowo nie noszono naramienników.
W 1936 roku wprowadzono nowy wzór kurtki skórzanej dla żołnierzy broni pancernych. Nowa kurtka była wykonana z czarnej, chromowej skóry i sięgała 5 cm powyżej kolan. Kołnierz i naramienniki były z czarnego sukna podszytego od spodu skórą. Pasek miał sprzączkę typu przewijanego.
Na naramiennikach noszono oznaki stopni.
Kombinezon.
Kombinezon był luźnym, jednoczęściowym odzieniem drelichowym, wciąganym z wierzchu na kurtkę i spodnie munduru. Początkowo używano kombinezonów typu cywilnego o barwie granatowej. Z czasem wprowadzono model barwy khaki dla załóg wozów bojowych.
Zapinany był na guziki, w pasie ściągany paskiem. Wyloty rękawów zaopatrzone w ściągacze. Na piersiach umieszczono małe, naszyte kieszenie bez klap. Na nogawkach dwie kieszenie bez klap, w szwach bocznych dwa otwory, umożliwiające sięganie do kieszeni munduru.
Kombinezon dla motocyklistów różnił się nieco od opisu podanego wyżej. Górne kieszenie były wpuszczone ukośnie, z klapami zapinanymi na guziki. Z przodu zapięcie skośne, sięgające od pasa do lewej strony kołnierza.
Oznaki.
Godło w postaci złotego „chińskiego smoka”, haftowanego na owalu z sukna w kolorze szkarłatnym było pierwszą oznaką polskich oddziałów pancernych. Nosili ją żołnierze przybyli z 1 pułkiem czołgów z Francji na lewym ramieniu kurtki i płaszcza.
Patki broni wprowadzono w 1919 r. (od 1927 r. nazywane były łapkami). Do 1930 r. formacje czołgów wchodziły organicznie w skład piechoty. Do tego roku oficerowie i szeregowcy czołgów nosili na kołnierzach kurtek (bluz) łapki granatowe (sukienne), jak w piechocie, z wypustką sukienną czarną (w piechocie żółtą) oraz paski granatowo-czarne na kołnierzach płaszczy (pasek dolny był w barwie łapki, zaś górny w barwie wypustki). Ponadto na naramiennikach żołnierze nosili numery porządkowe pułków.
4 lipca 1930 M.S.Wojsk. „ustalił dla oficerów i szeregowych czołgów na kołnierzy kurtki (bluzy) i płaszcza proporczyki czarno-pomarańczowe (dla oficerów – aksamitne, dla szeregowych sukienne)”.
Żołnierze dywizjonów samochodów pancernych początkowo nosili na kołnierzach mundurów i płaszczy proporczyki kawaleryjskie pułków, do których należały organizacyjnie i gospodarczo. W 1930 r., podobnie jak czołgiści przyszyli proporczyki broni pancernej.
Załogi pociągów pancernych do 1930 r. na kołnierzu kurtki i płaszcza nosiły barwy artylerii. Z chwilą utworzenia broni pancernej także w tej formacji wprowadzono barwy czarno-pomarańczowe.
Na czapce i spodniach umieszczano szkarłatne wypustki.
Numer pułku dla oficerów i podoficerów haftowano złotą nicią, zaś dla szeregowych wycinano z jasnoniebieskiego sukna.
Oznaki stopni wojskowych
Oznaki stopni noszono na naramiennikach kurtki i płaszcza oraz na nakryciu głowy.
Na naramiennikach:
Na czapce:
Rogatywka, oprócz orła siedzącego na tarczy amazonek i oznak stopnia, miała naszyte galony – dla oficerów i chorążych dookoła górnej części otoka oraz wzdłuż rogów denka i na krzyż, przez górę do denka. Galony oficerskie były barwy srebrnej, zaś taśma chorążych barwy karmazynowej.
Na berecie:
Oznaki stopni umieszczano poziomo, na czarnej podkładce, poniżej szaro haftowanego orła.
Oznaki oficerskie były haftowane szarą jedwabną nitką, podoficerskie z galonu srebrnego z karmazynowymi brzegami, podchorążych zawodowych z galonu srebrnego. Chorążowie nosili gwiazdkę oficerską powyżej karmazynowej tasiemki o długości 3 cm.
Sztandary.
Do 1938 oddziały broni pancernej nie miały sztandarów. Za podstawę aktu nadania sztandarów formacjom pancernym przyjęto Dekret Prezydenta RP.
Wprowadzono je zarządzeniem M.S.Wojsk. z 1937. Robiły one wrażenie sztandarów bezimiennych. Nie było na nich numeru, ani nazwy oddziału. Tożsamość sztandarów można było ustalić jedynie na podstawie odznaki pamiątkowej. Wręczono je oddziałom broni pancernej 26 maja 1938 roku w Warszawie.
Sztandar posiadał:
Na prawej stronie płatu sztandaru, na białych tarczach pomiędzy ramionami krzyża kawalerskiego, był umieszczony w czterech rogach, w mniejszych wieńcach wawrzynu, „Znak Pancerny” haftowany srebrem.
Na lewej stronie płatu sztandaru, w rogach na tarczy, miały być:
Pozostałe pola oddział pancerny mógł wykorzystać na własne emblematy
Na przedniej ścianie podstawy orła zamiast cyfry oddziału znajdował się „Znak Pancerny”.
Gwoździe sztandarów, napisy na nich i osoba wbijająca:
Wrześniowe losy sztandarów
Większość sztandarów utracono. Przed przekroczeniem granicy węgierskiej, sprawujący bezpośredni nadzór nad sztandarami wcześniej zdeponowanymi w Ośrodku Zapasowym nr 3, chor. Majchrzak, otrzymał rozkaz od nieznanego mu pułkownika spalenia przewożonych sztandarów. Zniszczeniu uległy wówczas sztandary 1, 2, 5 i 8 Batalionu Pancernego oraz Szkoły Podchorążych Broni Pancernej.
Odznaki.
Odznaka pamiątkowa w Wojsku Polskim przysługiwała żołnierzom spełniającym określone warunki. Prawo do otrzymania odznaki pamiątkowej przysługiwało oficerom i szeregowym danej formacji, którzy służyli w niej na froncie przez 3 miesiące, bądź też po odsłużeniu 1 roku w czasie pokoju lub po odbyciu 2 ćwiczeń rezerwy.
Pierwszą odznaką pamiątkową była odznaka 1 pułku czołgów Błękitnej Armii. Miała postać srebrnego, gotyckiego orła ze złotą tarczą na piersiach. Tarcza podzielona poziomo, w górnej części boczny widok czołgu Renault FT, w dolnej smok. Poniżej data „1 maja 1919”. Odznaka była nadawana do połowy maja 1920 roku.
Odznaka w postaci srebrnego smoka zawieszonego na łańcuszku, została zatwierdzona dla oficerów formacji czołgowych w sierpniu 1925. Była nadawana do października 1932.
W 1932 wprowadzono tzw. Znak Pancerny. Odznaka wykonana w postaci srebrnego, uskrzydlonego ramienia pancernego trzymającego miecz. Całość umieszczono w kole zębatym.Nadawana była przez Ministra Spraw Wojskowych na wniosek dowódcy broni pancernych.
Muzea.
Historia broni pancernej II RP, sprzęt oraz materiały archiwalne związane z tą tematyką są eksponowane w zbiorach kilku polskich muzeów:

</doc>
<doc id="1089294" url="https://pl.wikipedia.org/wiki?curid=1089294" title="Powiat Mödling">
Powiat Mödling

Bezirk Mödling – powiat w Austrii, w kraju związkowym Dolna Austria, w rejonie Industrieviertel. Siedziba powiatu znajduje się w mieście Mödling.
Powiat znany jest z produkcji win i źródeł termalnych.
Historia.
Bezirk Mödling został utworzony na początku XX wieku. Wcześniej tereny wchodzące w jego skład należały do powiatu Baden. W 1938 został włączony do Wiednia jako 24. dzielnica. Do Dolnej Austrii powrócił jako samodzielny powiat w 1954.
Geografia.
Wschodnia część powiatu leży w Kotlinie Wiedeńskiej, zaś zachodnia w Lesie Wiedeńskim.
Bezirk Mödling graniczy: na zachodzie i wschodzie z powiatem Wien-Umgebung, na południu z powiatem Baden, na północy powiat graniczy z Wiedniem.
Podział administracyjny.
Powiat podzielony jest na 20 gmin, w tym jedną gminę miejską ("Stadt"), dwanaście gmin targowych ("Marktgemeinde") oraz siedem gmin wiejskich ("Gemeinde").
Infrastruktura.
Przez powiat przebiegają autostrady: "Süd Autobahn", "Südostautobahn", a także "Wiener Außenring Autobahn", która jest autostradową obwodnicą Wiednia, oraz drogi krajowe: "Ödenburger Straße" i "Wiener Neustädter Straße".
Przez powiat biegnie magistrala kolejowa "Südbahn" oraz liczne linie kolejowe o mniejszym znaczeniu.
W gminie Vösendorf zlokalizowano jedno z największych centrów handlowych w Europie Shopping City Süd. Ten obiekt o powierzchni około 270 tys. m² co roku odwiedza ponad 25 mln osób.

</doc>
<doc id="1089299" url="https://pl.wikipedia.org/wiki?curid=1089299" title="Shanghai Airlines">
Shanghai Airlines

Shanghai Airlines () – chińskie linie lotnicze z siedzibą w Szanghaju. Obsługują wiele połączeń na różnych kontynentach. Głównymi hubami są Port lotniczy Szanghaj-Pudong i Szanghaj-Hongqiao. Zostały założone w 1985 roku.

</doc>
<doc id="1089300" url="https://pl.wikipedia.org/wiki?curid=1089300" title="Międzynarodowe prawo drogi morskiej">
Międzynarodowe prawo drogi morskiej



</doc>
<doc id="1089301" url="https://pl.wikipedia.org/wiki?curid=1089301" title="Szuwarków">
Szuwarków



</doc>
<doc id="1089303" url="https://pl.wikipedia.org/wiki?curid=1089303" title="Bitwa pod Knocknanauss">
Bitwa pod Knocknanauss

Bitwa pod Knocknanauss – starcie zbrojne, które miało miejsce w listopadzie 1647 r. w trakcie Irlandzkiej wojny konfederackiej (1641–1648, Rebelii Irlandzkiej) pomiędzy armią Konfederatów Irlandzkich a angielską Armią Parlamentu.
Latem 1647 r. komendant angielskiej armii parlamentarnej w Cork – Murrough O'Brien (Earl Inchiquinn) dokonał najazdu na tereny konfederackie w Munsterze paląc wioski i pola co przyniosło mu przydomek Murchaddh na doiteann (Murrough Podpalacz). W trakcie akcji O'Brien zdobył uchodzący za ważny religijny symbol irlandzki Rock of Cashel, masakrując znajdujący się tam garnizon irlandzki i członków katolickiego kleru.
Irlandczycy z powodu wewnętrznych zatargów nie byli w stanie powstrzymać marszu O'Briena, zabiegając cały czas o sojusz z rojalistami angielskimi. Dopiero po zdobyciu przez Anglików Rock of Cashel oraz spaleniu przez nich pól uprawnych co spowodowało kłopoty z dostawami żywności, Irlandczycy zastąpili Donagha MacCartyego komendanta Armii Munsteru, Viscountem Taafe zlecając mu odparcie ataku Anglików.
Taafe był angielskim katolikiem, posiadającym niewielkie doświadczenie żołnierskie. Posiadał wprawdzie oddział znakomitych żołnierzy weteranów dowodzonych przez Alasdaira MacColle, jednak większa część jego sił była niedoświadczona. Irlandczycy zdemoralizowani byli brakiem porozumienia z rojalistami angielskimi, wielu żołnierzy nie było lojalnych wobec Taafe. W przeciwieństwie do nich siły O'Briena były doświadczone w boju i dobrze wyszkolone.
W okolicy Knocknanauss (w pobliżu miejscowości Mallow w hrabstwie Cork) obie armie spotkały się w listopadzie 1647 r.
Bitwę rozpoczął nieskoordynowany atak wojsk irlandzkich. Taafe ustawił swoje siły w dwóch grupach po różnych stronach wzgórza, które uniemożliwiało im dobrą widoczność. W rezultacie jedna grupa nie wiedziała co porabia druga. W trakcie ataku Irlandczyków ludzie MacColla zapuścili się za uciekającym przeciwnikiem, zabijając wielu Anglików. Gdy już sądzili, że bitwa jest wygrana, Irlandczycy rozpoczęli plądrowanie dobytku Anglików. Tymczasem po przeciwnej stronie wzgórza kawaleria O'Briena zmusiła Irlandczyków do ucieczki pociągających za sobą wojska piechoty dowodzone przez Taafe. W trakcie odwrotu, wielu żołnierzy zostało zabitych przez Anglików. Podobnie stało się później z siłami MacCollie'a, który widząc trudną sytuację swoich wojsk, okrążanych przez wroga, zdecydował się wycofać pozostawiając na placu boju około 3 000 zabitych.

</doc>
<doc id="1089305" url="https://pl.wikipedia.org/wiki?curid=1089305" title="Anach">
Anach

Anach – przełęcz ze stworzonej przez J.R.R. Tolkiena mitologii Śródziemia. Wyjątkowo długa i wąska, biegła na południowy zachód z Dorthonionu, pomiędzy górami Crissaegrim i Ered Gorgoroth. Jej koniec znajdował się w krainie Dimbar, u źródeł rzeki Mindeb.
W późnych latach Pierwszej Ery Dorthonion (nazwany wtedy Taur-nu-Fuin) wraz z przełęczą został zdobyty przez Morgotha. Jego orkowie zbudowali w niej drogę, aby móc podbijać ziemie znajdujące się za nią. Ostatecznie zajęli nie tylko Dimbar, ale także ziemie na wschodzie, wzdłuż granicy z Doriathem.

</doc>
<doc id="1089314" url="https://pl.wikipedia.org/wiki?curid=1089314" title="15 Pułk Piechoty">
15 Pułk Piechoty

Pułki piechoty (strzelców) noszące numer „15”.
Wojska Polskiego
Austriacki
Austro-węgierskie
Niemiecki
Rosyjskie

</doc>
<doc id="1089317" url="https://pl.wikipedia.org/wiki?curid=1089317" title="Powiat Bruck an der Leitha">
Powiat Bruck an der Leitha

Powiat Bruck an der Leitha (niem. "Bezirk Bruck an der Leitha") – powiat w Austrii, w kraju związkowym Dolna Austria, w rejonie Industrieviertel. Siedziba powiatu znajduje się w mieście Bruck an der Leitha.
Geografia.
Powiat graniczy: na północy z powiatem Gänserndorf, na północnym zachodzie z powiatem Wien-Umgebung, na południowym zachodzie z powiatem Baden, miastem statutarnym Eisenstadt i powiatem Eisenstadt-Umgebung, na południowym wschodzie z powiatem Neusiedl am See (3 ostatnie w Burgenlandzie). Powiat na wschodzie graniczy ze Słowacją na wysokości Bratysławy i jest to najdalej wysunięty na wschód punkt w kraju związkowym.
Północna granica powiatu przebiega na Dunaju, południową stanowi częściowo rzeka Litawa "(Leitha)".
Na południowym zachodzie znajdują się Góry Litawskie, gdzie uprawia się winorośl.
Transport.
Przez powiat przebiega autostrada A4 ("autostrada wschodnia"), drogi krajowe B9 ("Preßburger Straße"), B10 ("Brucker Straße") i B50 ("Burgenland Straße") oraz linia kolejowa S60. Na granicy ze Słowacją znajduje się jedne drogowe przejście graniczne Hainburg an der Donau-Bratysława.
Podział administracyjny.
Powiat podzielony jest na 33 gmin, w tym 5 gminy miejskie "(Stadt)", 14 gmin targowych "(Marktgemeinde)" oraz siedem gmin wiejskich "(Gemeinde)".

</doc>
<doc id="1089320" url="https://pl.wikipedia.org/wiki?curid=1089320" title="Lakier do włosów (film 2007)">
Lakier do włosów (film 2007)

Lakier do włosów (ang. "Hairspray") – amerykański musical filmowy z 2007 roku w reżyserii Adama Shankmana.
Obsada.
i inni

</doc>
<doc id="1089321" url="https://pl.wikipedia.org/wiki?curid=1089321" title="Dzielenie z resztą">
Dzielenie z resztą



</doc>
<doc id="1089322" url="https://pl.wikipedia.org/wiki?curid=1089322" title="Zespół Weissenbachera-Zweymüllera">
Zespół Weissenbachera-Zweymüllera

Zespół Weisenbachera-Zweymüllera (fenotyp Weisenbachera-Zweymüllera, ang. Weissenbacher-Zweymuller syndrome, WZS) – rzadki, genetycznie uwarunkowany zespół wad wrodzonych, związany z mutacją w genie "COL11A2" w "locus" 6p21.3 zmieniającą aminokwas w pozycji 955 kodowanego przez ten gen α2-łańcucha kolagenu XI z glicyny na glutaminian. Na obraz kliniczny zespołu składają się dysmorfia twarzy (mikrognacja), nieprawidłowości kośćca (chondrodysplazja ryzomeliczna, kości ramieniowe i udowe w kształcie hantli), niekiedy wady cewy nerwowej. Mutacje w innych obszarach tego genu związane są z zespołem Sticklera typu III. Zespół zawdzięcza swoją nazwę austriackim pediatrom G. Weissenbacherowi i Ernstowi Zweymüllerowi, którzy przedstawili jego pierwszy opis w 1964 roku.

</doc>
<doc id="1089328" url="https://pl.wikipedia.org/wiki?curid=1089328" title="22 Pułk Piechoty">
22 Pułk Piechoty

Pułki piechoty (strzelców) noszące numer „22”:
Wojska Polskiego
Austro-węgierskie
Niemiecki
Rosyjski

</doc>
<doc id="1089334" url="https://pl.wikipedia.org/wiki?curid=1089334" title="30 Pułk Piechoty">
30 Pułk Piechoty

Pułki piechoty noszące numer „30”:
Polskie:
Amerykański:
Austriacki:
Austro-węgierskie:
Francuski:
Niemiecki:
Rosyjski:

</doc>
<doc id="1089339" url="https://pl.wikipedia.org/wiki?curid=1089339" title="29 Pułk Piechoty">
29 Pułk Piechoty

Pułki piechoty (strzelców) noszące numer „29”:
Wojska Polskiego
Austriacki
Austro-węgierskie
Niemiecki
Rosyjski

</doc>
<doc id="1089342" url="https://pl.wikipedia.org/wiki?curid=1089342" title="Zespół dysplazji nerkowo-wątrobowo-trzustkowej">
Zespół dysplazji nerkowo-wątrobowo-trzustkowej

Zespół dysplazji nerkowo-wątrobowo-trzustkowej (zespół Ivemarka, ang. "renal-hepatic-pancreatic dysplasia syndrome", "Ivemark's syndrome") – rzadki zespół wad wrodzonych, charakteryzujący się triadą objawów: zwłóknieniem trzustki, dysplazją nerek i dysgenezją wątroby. Opisany został w 1959 roku przez szwedzkiego patologa Biörna I. Ivemarka i wsp. jako "rodzinna dysplazja nerek, wątroby i trzustki". Ten zespół wad jest niemal zawsze letalny, a zgony mają miejsce jeszcze w okresie noworodkowym.

</doc>
<doc id="1089344" url="https://pl.wikipedia.org/wiki?curid=1089344" title="31 Pułk Piechoty">
31 Pułk Piechoty

Pułki piechoty noszące numer „31”:
Wojska Polskiego:
Armii Cesarstwa Austriackiego:
Cesarskiej i królewskiej Armii:
Królewsko-węgierskiej Obrony Krajowej
Armii Cesarstwa Niemieckiego:
Armii Imperium Rosyjskiego:

</doc>
<doc id="1089346" url="https://pl.wikipedia.org/wiki?curid=1089346" title="32 Pułk Piechoty">
32 Pułk Piechoty

Pułki piechoty (strzelców) noszące numer „32”:
Wojska Polskiego
Sił Zbrojnych Monarchii Austro-Węgierskiej
Armii Cesarstwa Niemieckiego
Armii Imperium Rosyjskiego

</doc>
<doc id="1089350" url="https://pl.wikipedia.org/wiki?curid=1089350" title="Gyruss">
Gyruss

Gyruss – gra arcade firmy Konami, wyprodukowana w 1983 roku. Autorem gry był Yoshiki Okamoto (który wcześniej wykonał dla Konami grę Time Pilot na której oparł później Gyrussa). Po sukcesie gry została ona przeportowana na większość dostępnych w tym czasie konsoli i komputerów domowych (C64, Atari). Gyruss jest pierwszą grą arcade posiadającą muzykę w stereo, dodatkowo słynna jest ścieżka muzyczna gry, wykorzystująca motyw Toccaty i Fugi Jana Sebastiana Bacha.

</doc>
<doc id="1089352" url="https://pl.wikipedia.org/wiki?curid=1089352" title="Foetus">
Foetus

Foetus – główny szyld, pod jakim nagrywa James George Thirlwell (ur. 29 stycznia 1960 w Melbourne), australijski artysta związany z Nowym Jorkiem (gdzie mieszka od lat) i tamtejszą sceną no wave. Kojarzony jest przede wszystkim z muzyką industrialną, jednakże zaszufladkowanie jego twórczości w ten sposób jest nieprecyzyjne ze względu na mnogość łączonych stylów. Foetus odbiega od pojęcia zespołu industrialnego jako takiego. W muzyce Thirlwella zawiera się post punk, klasyczny industrial, rock industrialny, punk rock, big band jazz, swing, muzyka współczesna, amerykański folk, muzyka kubańska, afrykańska czy muzyka filmowa.
Foetus jest jednoosobowym zespołem, Thirlwell jest jego kompozytorem, instrumentalistą, autorem tekstów i wokalistą. Od 1981 roku nazwa przechodziła różne mutacje: Scraping Foetus Off the Wheel, Foetus Interruptus, You've Got Foetus on Your Breath, Foetus Corruptus, Foetus Under Glass, Foetus Art Terrorism, Philip and His Foetus Vibrations, Foetus Uber Frisco, Foetus Over Frisco, The Foetus of Excellence, Foetus Inc., Foetus in Excelsis Corruptus Deluxe, The Foetus All Nude Revue, Foetus in Your Bed. Od roku 1995, wraz z albumem „Gash”, uległa skróceniu do samego słowa „Foetus”. Wszystkie tytuły albumów to czteroliterowe, jednosylabowe wyrazy.
J. G. Thirlwell działa, bądź działał również pod pseudonimami: Clint Ruin, Frank Want, Phillip Toss, Manorexia czy DJ OTEFSU. Współpracował z Nickiem Cave'em, Markiem Almondem, Lydią Lunch, Jarboe, Nurse With Wound, Sonic Youth. Pomógł Einstürzende Neubauten skompilować składankę „Strategies Against Architecture” i wydać ją w wytwórni płytowej Mute Records. Z Jimem Colemanem (Phylr) tworzy elektroniczny kolektyw Baby Zizanie, z perkusistą Swans, Roli Mossimanem - zespół Wiseblood i Young Gods. Jako Steroid Maximus nagrywa dla wytwórni Mike’a Pattona, Ipecac. Komponował utwory dla Kronos Quartet i Bang on a Can. Remiksował takich artystów, jak Current 93, Danzig, Nine Inch Nails, Marylin Manson, Pop Will Eat Itself, Red Hot Chili Peppers, Jon Spencer Blues Explosion, The The, Voivod i in.
Thirlwell odpowiada również za ścieżkę dźwiękową do amerykańskiego serialu animowanego "The Venture Bros." emitowanego w telewizji [adult swim]. 24 marca 2009 ukazał się album zatytułowany "".

</doc>
<doc id="1089354" url="https://pl.wikipedia.org/wiki?curid=1089354" title="28 Pułk Piechoty">
28 Pułk Piechoty

Polskie pułki piechoty:
Austro-węgierskie pułki piechoty:
Niemieckie pułki piechoty:
Rosyjskie pułki piechoty:

</doc>
<doc id="1089358" url="https://pl.wikipedia.org/wiki?curid=1089358" title="Droga wojewódzka nr 168">
Droga wojewódzka nr 168

Droga wojewódzka nr 168 (DW168) – droga wojewódzka w woj. zachodniopomorskim o długości 24 km łącząca drogę nr 11 w Mostowie z drogą nr 205 w Drzewianach. Droga przebiega w całości przez powiat koszaliński, na całej długości posiada klasę techniczną Z.
12 marca 2020 z przebiegu DW168 został wyłączony odcinek o długości 17,353 km pomiędzy Czaczem a Wyszewem.

</doc>
<doc id="1089360" url="https://pl.wikipedia.org/wiki?curid=1089360" title="DW168">
DW168



</doc>
<doc id="1089361" url="https://pl.wikipedia.org/wiki?curid=1089361" title="56 Pułk Piechoty">
56 Pułk Piechoty

Polskie pułki piechoty:
"Austriackie pułki piechoty"':
Austro-węgierskie pułki piechoty:
Brytyjskie pułki piechoty:
Niemieckie pułki piechoty:
Rosyjskie pułki piechoty:

</doc>
<doc id="1089367" url="https://pl.wikipedia.org/wiki?curid=1089367" title="Zespół Ivemarka">
Zespół Ivemarka



</doc>
<doc id="1089369" url="https://pl.wikipedia.org/wiki?curid=1089369" title="76 Pułk Piechoty">
76 Pułk Piechoty

Polskie pułki piechoty:
Austro-węgierskie pułki piechoty:
Niemieckie pułki piechoty:

</doc>
<doc id="1089373" url="https://pl.wikipedia.org/wiki?curid=1089373" title="60 Pułk Piechoty">
60 Pułk Piechoty

Polskie pułki piechoty:
Austro-węgierskie pułki piechoty:
Niemieckie pułki piechoty:
Rosyjskie pułki piechoty:

</doc>
<doc id="1089376" url="https://pl.wikipedia.org/wiki?curid=1089376" title="61 Pułk Piechoty">
61 Pułk Piechoty

Pułki piechoty (strzelców) noszące numer „61”:
Wojska Polskiego
Austro-węgierski
Niemiecki
Rosyjski

</doc>
<doc id="1089377" url="https://pl.wikipedia.org/wiki?curid=1089377" title="Bryan Bouffier">
Bryan Bouffier

Bryan Bouffier (ur. 1 grudnia 1978 w Die) – francuski kierowca rajdowy, rajdowy Mistrz Francji, trzykrotny rajdowy Mistrz Polski.
W 2007 i 2008 jeżdżąc Peugeotem 207 S2000 w parze z pilotem Xavierem Panserim, zwyciężył w klasyfikacji generalnej Rajdowych Samochodowych Mistrzostwach Polski, zdobywając tytuł Mistrza Polski. W 2009 ponownie został Rajdowym Mistrzem Polski, jeżdżąc Mitsubishi Lancer Evo IX. W 2010 startując Peugeotem 207 S2000 zdobył tytuł Mistrza Francji na nawierzchniach asfaltowych oraz zajął trzecie miejsce w Mistrzostwach Polski. W 2011 wystartował w pełnym cyklu Intercontinental Rally Challenge, w którym wygrał jedną rundę – Rajd Monte Carlo, został także wicemistrzem Polski. W sezonie 2012 startował głównie we Francji (mistrzostwa asfaltowe), a w 2013 w mistrzostwach Europy, gdzie zajął drugie miejsce wygrywając jedną z rund (Rajd Korsyki). W 2014 roku po raz pierwszy stanął na podium Rajdowych Mistrzostw Świata, zajmując drugie miejsce w inaugurującym sezon Rajdzie Monte Carlo.
Jego ojciec Phillippe był rajdowcem do 1999, kiedy zakończył starty, aby pomóc synowi w trudnych początkach kariery.

</doc>
<doc id="1089381" url="https://pl.wikipedia.org/wiki?curid=1089381" title="50 Pułk Piechoty">
50 Pułk Piechoty

Pułki piechoty (strzelców) noszące numer „50”:
Wojska Polskiego
Austro-węgierski
Brytyjski
Niemiecki
Rosyjski

</doc>
<doc id="1089387" url="https://pl.wikipedia.org/wiki?curid=1089387" title="82 Pułk Piechoty">
82 Pułk Piechoty

Pułki piechoty (strzelców) noszące numer „82”:
Austro-węgierski
Brytyjski
Niemiecki
Wojska Polskiego
Rosyjski

</doc>
<doc id="1089388" url="https://pl.wikipedia.org/wiki?curid=1089388" title="Azzam Azzam">
Azzam Azzam

Azzam Azzam (ar. عزام عزام, hebr. עזאם עזאם, ur. 28 września 1962) – izraelski Druz, robotnik który został oskarżony w Egipcie o szpiegostwo na rzecz Izraela i uwięziony na 8 lat. Przez cały ten czas nie przyznał się do winy, a podczas jego procesu nie zostały przedstawione wiarygodne dowody mające poprzeć oskarżenia.
Aresztowanie i proces.
Azzam był robotnikiem tekstylnym z północnoizraelskiego miasta Maghar. Pracował w przedsiębiorstwie będącym wspólną inwestycją egipskich i izraelskich zakładów tekstylnych. W listopadzie 1996 roku w Kairze został zatrzymany pod zarzutem szpiegostwa.
Początkowo oskarżono go o szpiegostwo przemysłowe, później doszły również inne oskarżenia. Prokuratorzy twierdzili, że używał damskiej bielizny, zamoczonej w atramencie sympatycznym, aby przekazywać informacje izraelskiej agencji wywiadowczej Mosad.
Proces rozpoczął się 24 kwietnia 1997 roku, ale pierwsze czynności procesowe przesunięto na 18 maja, kiedy wyszło na jaw, że adwokat dla współoskarżonego Egipcjanina, Emad Abdel-Hamid Ismail, nie będzie obecny na rozprawie. W międzyczasie Egipski Syndykat Prawników otrzymał list podpisany przez dwunastu prawników, w którym stwierdzano, że broniąc Azzama, jego adwokat Farid Deeb, "„pokalał wspaniałą historię Syndykatu Prawników”". W liście zażądano podjęcia kroków dyscyplinarnych przeciwko Deebowi, za "„podjęcie się obrony izraelskiego szpiega”"; w odpowiedzi na to Syndykat zdecydował się postawić Deeba przed swym komitetem dyscyplinarnym 11 czerwca. Podczas procesu Azzama, reprezentant Syndykatu zażądał od sądu, aby ten uniemożliwił Deebowi obronę Azzama, twierdząc że oskarżony działał przeciwko egipskim interesom narodowym. Sąd odrzucił ten postulat, wskazując na to, że każdy człowiek ma prawo do obrony i prawnej reprezentacji. Jednak w efekcie tego zamieszania, oskarżyciel dodał do aktu oskarżenia zarzut, iż Azzam był agentem Mosadu, działającym na szkodę interesów narodu egipskiego. To pozwoliło prokuratorowi zażądać kary śmierci dla oskarżonego.
W sierpniu 1997 roku Azzam został uznany winnym wysyłaniu Mosadowi danych dotyczących przemysłu egipskiego, skazano go na 15 lat więzienia w obozie pracy. Jego wspólnik Ismail otrzymał wyrok 22 lat więzienia. Zarówno Azzam, jak i rząd izraelski odrzucili te wyroki, twierdząc, że Druz jest niewinny.
Uwolnienie.
W negocjacje dotyczące uwolnienia Azzama zaangażował się szef Szabaku, Awi Dichter. Zakończyły się one sukcesem 5 grudnia 2004 roku, kiedy to Druz został uwolniony w zamian za przekazanie Egiptowi sześciu studentów przetrzymywanych przez Izrael.
Azzam wyraził wdzięczność rządowi izraelskiemu, a w szczególności Arielowi Szaronowi, mówiąc mu: "„Bardzo pana kocham”". Tuż po uwolnieniu Azzam powiedział także: "„Powiedziałem moim braciom, że jeśli nie wyjdę wtedy, gdy Arik jest premierem, to nie wyjdę nigdy. Mam szczęście, że urodziłem się w Izraelu i jestem dumny z tego”".
Oficjalny komunikat prasowy izraelskiego rządu na ten temat stwierdzał:

</doc>
<doc id="1089391" url="https://pl.wikipedia.org/wiki?curid=1089391" title="55 Pułk Piechoty">
55 Pułk Piechoty

Polskie pułki piechoty:
Austriackie pułki piechoty:
Austro-węgierskie pułki piechoty:
Niemieckie pułki piechoty:
Rosyjskie pułki piechoty:

</doc>
<doc id="1089392" url="https://pl.wikipedia.org/wiki?curid=1089392" title="Muzeum Techniki i Inżynierii Komunalnej Torunia">
Muzeum Techniki i Inżynierii Komunalnej Torunia

Muzeum Techniki i Inżynierii Komunalnej Torunia – muzeum prowadzone przez Toruńskie Wodociągi.
Lokalizacja.
Muzeum znajduje się w zachodniej części miasta, w dzielnicy Bielany, przy ul. św. Józefa 37-49, w sąsiedztwie Wojewódzkiego Szpitala Zespolonego oraz klasztoru oo. redemptorystów.
Historia.
Muzeum powstało na początku XXI w., kiedy to przeprowadzono prace remontowo-konserwatorskie stacji pomp Stare Bielany i przystosowano ją do pełnienia funkcji wystawienniczo-edukacyjno-kulturalnych. Powstała wtedy, we wnętrzach wieży ciśnień i maszynowni, wystawa stała poświęconą toruńskim wodociągom. Pozwala ona prześledzić ewolucję technik komunalnych od początków dziejów Torunia do czasów współczesnych. Ponadto proekologiczny charakter wystawy ma uświadomić zwiedzającym zagrożenia związane z obecną skalą zanieczyszczenia środowiska oraz zużycia różnych rodzajów zasobów energetycznych. Organizatorami wystawy są Toruńskie Wodociągi, Polskie Zrzeszenie Inżynierów i Techników Sanitarnych Oddział w Toruniu oraz Regionalny Ośrodek Badań i Dokumentacji Zabytków w Toruniu.
Ekspozycja.
Najważniejsze obiekty na terenie Stacji Pomp:
Oprócz wystaw stałych Toruńskie Wodociągi organizują również ekspozycje czasowe prezentujące różnorodne zagadnienia z zakresu ochrony środowiska.

</doc>
<doc id="1089394" url="https://pl.wikipedia.org/wiki?curid=1089394" title="Spacer po starym mieście">
Spacer po starym mieście



</doc>
<doc id="1089398" url="https://pl.wikipedia.org/wiki?curid=1089398" title="Instytut Filologii Polskiej Uniwersytetu Wrocławskiego">
Instytut Filologii Polskiej Uniwersytetu Wrocławskiego

Instytut Filologii Polskiej Uniwersytetu Wrocławskiego – jednostka dydaktyczno-naukowa należąca do struktur Wydziału Filologicznego UWr powstała - w wyniku kolejnych reform - z Instytutu Historii Literatury Polskiej i Instytutu Filologii Polskiej i Słowiańskiej. W instytucie kształci się ponad 2000 studentów.
Kierunki kształcenia.
Instytut kształci studentów na kierunkach filologia polska oraz kultura i praktyka tekstu: twórcze pisanie i edytorstwo. Prowadzone są następujące specjalności i specjalizacje:
Studenci mogą kształcić się w czterosemestrowych studiach:
po zaliczeniu których studenci otrzymają zaświadczenie o ukończeniu Studium wydane przez Dziekana Wydziału Filologicznego.
Instytut prowadzi również następujące studia podyplomowe:
Najzdolniejsi studenci mogą kontynuować edukację na studiach doktoranckich.
Struktura organizacyjna.
W skład Instytutu wchodzi również 9 pracowni badawczych: Pracownia Komparatystyki Literackiej, Pracownia Literatury i Kultury Popularnej oraz Nowych Mediów, Pracownia Literatury Polskiej po 1918 r., Śląska Pracownia Regionalistyczna, Pracownia Lingwistyki Antropologicznej, Pracownia Prostej Polszczyzny, Szkoła Języka Polskiego i Kultury dla Cudzoziemców, Studium Języka i Kultury Litewskiej, Studiów Kultury i Języków Żydowskich.
Adres.
Instytut Filologii Polskiej
Uniwersytetu Wrocławskiego
pl. Biskupa Nankiera 15
50-140 Wrocław

</doc>
<doc id="1089400" url="https://pl.wikipedia.org/wiki?curid=1089400" title="Paiste">
Paiste

Paiste – szwajcarskie przedsiębiorstwo rodzinne zajmujące się produkcją talerzy perkusyjnych, gongów i talerzy orkiestrowych. Nazwa z estońskiego oznacza "błyszczeć, świecić" i wzięła się od nazwiska przedsiębiorcy.
Historia.
Początek historii przedsiębiorstwa Paiste jest w Imperium Rosyjskim, w 1901 roku, gdzie kompozytor Michail Toomas Paiste otworzył sklep w stołecznym Sankt Petersburgu. Początkowo zajmował się naprawą instrumentów muzycznych, lecz działalność przerwał wybuch rewolucji październikowej.
W 1917 roku Michail wrócił do rodzinnej guberni estońskiej, gdzie otworzył nowy sklep w Rewelu (dziś Tallinn). Od tej pory działalność została rozszerzona o projektowanie i produkowanie talerzy orkiestrowych. Wkrótce do przedsiębiorstwa dołączył syn Michail M. Paiste, który swoim działaniem przyspieszył rozwój, a następnie przejął nad nim władzę. Wtedy przedsiębiorca zaczął produkcję opartą na tureckiej manufakturze, co w znaczny sposób pozwalało na dostosowanie swoich produktów do standardów „nowoczesnej muzyki” oraz powoli pojawiających się zestawów perkusyjnych. Paiste wprowadzał też w tym okresie pierwsze gongi.
W latach 1940–1944 wydarzenia II wojny światowej zmusiły Michaila do opuszczenia podbitej Estonii, powstałej Estońskiej Socjalistycznej Republiki Radzieckiej - części ZSRR, ucieczki do pobitej wojną Polski, gdzie na nowo otworzył swoją działalność. Pomimo borykania się z brakiem surowców oraz trudnościami z produkcją przez czas wojny, przedsiębiorstwo przetrwało.
Po zakończeniu wojny, od 1945 roku Michail M. Paiste z rodziną opuścił Polskę ludową (tak samo jak i Estonia wpadła pod władzę bolszewików) i jako uchodźca znalazł schronienie w północnych Niemczech na zachód od Łaby (Szlezwik-Holsztyn), gdzie po raz trzeci rozpoczął produkcję.
W 1957 Michail M. Paiste przeniósł działalność z RFN, otworzył nowy zakład w Szwajcarii, gdzie rodziło się trzecie pokolenie, synowie Robert i Toomas. Rozpoczynał się wtedy kolejny rozdział historii przedsiębiorstwa estońskich migrantów. Szwajcaria stała się centrum przedsiębiorstwa. Od 2003 roku przedsiębiorstwem zarządza syn Toomasa, Erik.
W 1981 roku przedsiębiorstwo rozszerzyło swoją działalność na USA, gdzie powstała nowa fabryka.
Serie talerzy.
Wycofane.
Spis liczbowy/alfabetyczny:
Ponadto Paiste produkuje talerze na specjalne zamówienia zespołów, np. seria Rainbow dla zespołu Vader, czy specjalne pokrycie serii RUDE białym wykończeniem COLORSOUND dla Joeya Jordisona z zespołu Slipknot.
Artyści.
Na talerzach Paiste gra wielu znanych perkusistów. Wśród nich są:

</doc>
<doc id="1089405" url="https://pl.wikipedia.org/wiki?curid=1089405" title="10 Pułk Piechoty">
10 Pułk Piechoty

Pułki piechoty (strzelców) noszące numer „10”:
Wojska Polskiego:
Armii Unii:
Cesarstwa Austriackiego:
Austro-węgierskie:
Armii Cesarstwa Niemieckiego:
Armii Imperium Rosyjskiego:
Armii Brytyjskiej:

</doc>
<doc id="1089409" url="https://pl.wikipedia.org/wiki?curid=1089409" title="Man on the Edge">
Man on the Edge

Man on the Edge (ang. "człowiek na krawędzi") – singel brytyjskiej heavymetalowej grupy Iron Maiden.
Singel jako płyta CD wydany został w dwóch wersjach, z których każda zawierała inną część wywiadu z Blaze’em Bayleyem – nowym, wówczas, wokalistą Iron Maiden.
Tytułowy utwór jest oparty na motywach z filmu "Upadek" Joela Schumachera i, mówiąc pobieżnie, traktuje o przeżyciach człowieka, który niespodziewanie stracił prestiżową posadę.
„Man on the Edge” znalazł się na kompilacjach "Best of the Beast", "Ed Hunter", "Edward the Great" i "The Essential Iron Maiden". Jest także zamieszczony na stronach B singli „The Angel and the Gambler” Part II (teledysk), „Futureal” (wersja koncertowa) i „The Wicker Man” (wersja koncertowa z Bruce’em Dickinsonem). Utwór pojawił się również na ścieżce dźwiękowej do gry komputerowej "".

</doc>
<doc id="1089411" url="https://pl.wikipedia.org/wiki?curid=1089411" title="La Grande Arche de La Défense">
La Grande Arche de La Défense



</doc>
<doc id="1089424" url="https://pl.wikipedia.org/wiki?curid=1089424" title="Rizhao">
Rizhao

Rizhao (chiń. 日照; pinyin: "Rìzhào") – miasto o statusie prefektury miejskiej we wschodnich Chinach, w prowincji Szantung, nad Morzem Żółtym. W 2010 roku liczba mieszkańców miasta wynosiła 250 416. Prefektura miejska w 1999 roku liczyła 2 753 324 mieszkańców.
Podział administracyjny.
Prefektura miejska Rizhao podzielona jest na:

</doc>
<doc id="1089427" url="https://pl.wikipedia.org/wiki?curid=1089427" title="Steiermark">
Steiermark

Geografia:
Inne:
Zobacz też:

</doc>
<doc id="1089430" url="https://pl.wikipedia.org/wiki?curid=1089430" title="Laura Vandervoort">
Laura Vandervoort

Laura Dianne Vandervoort (ur. 22 września 1984 w Toronto) – kanadyjska aktorka.
Życiorys.
W wieku siedmiu lat zaczęła uczęszczać na lekcje karate, a w wieku szesnastu lat otrzymała czarny pas drugiego stopnia. Jej kariera aktorska rozpoczęła się gdy miała 13 lat. Do aktorstwa zachęcił ją film "Moja dziewczyna (My Girl)", który dostała od swojej cioci. Po kilku lekcjach aktorstwa i pracy jako statystka w "Droga do Avonlea (Road to Avonlea)" i "Harriet szpieg (Harriet the Spy)", dostała pierwszą rolę mówioną w kanadyjskim serialu młodzieżowym "Gęsia skórka (Goosebumps)" i "Czy boisz się ciemności? (Are You Afraid of the Dark?)".
Po reklamach i gościnnych występach w wielu serialach i filmach Disneya, w wieku dziewiętnastu lat dostała jedną z głównych ról – Sadie Harrisom – w serialu "Gwiazda od zaraz (Instant Star)"; serial doczekał się czterech sezonów.
W 2007 roku zagrała w swoim pierwszym filmie pełnometrażowym "Świadek bez pamięci (The Lookout)" jako Kelly. W 2007 roku dostała także rolę w młodzieżowym serialu "Tajemnice Smallville (Smallville)" – jako Kara Kent czyli przyszła Supergirl.

</doc>
<doc id="1089431" url="https://pl.wikipedia.org/wiki?curid=1089431" title="Instytut Filologii Romańskiej Uniwersytetu Wrocławskiego">
Instytut Filologii Romańskiej Uniwersytetu Wrocławskiego

Instytut Filologii Romańskiej Uniwersytetu Wrocławskiego – jednostka dydaktyczno-naukowa należąca do struktur Wydziału Filologicznego Uniwersytetu Wrocławskiego. Dzieli się na 5 zakładów i 2 pracownie dydaktyczne. Posiada uprawnienia do nadawania stopni naukowych doktora i doktora habilitowanego oraz wnioskowania o nadanie tytułu naukowego profesora. Prowadzi działalność dydaktyczną i badawczą związaną z teorią literatury, historią literatury francuskiej, iberoamerykańskiej i włoskiej, komparatystyką, językoznawstwem francuskim, językoznawstwem porównawczym francusko-polskim i hiszpańskim, metodyką nauczania języka francuskiego. 
Instytut oferuje studia na kierunku filologia ze specjalnością filologia francuska, filologia hiszpańska (iberystyka) lub italianistyka (od 2014 r.) oraz studia podyplomowe, a także studia doktoranckie. Aktualnie w instytucie kształci się studentów w trybie dziennym i zaocznym. Instytut wydaje trzy własne czasopisma: "Romanica Wratislaviensia", "Estudios Espanicos" i "Italica Wratislaviensia". Dysponuje także własną, samodzielną i bogato wyposażoną biblioteką instytutową. Siedzibą instytutu jest kamienica przy placu Nankiera 4 we Wrocławiu. 
Instytut powstał w 1973 roku w wyniku przekształcenia Katedry Filologii Romańskiej na podstawie ministerialnej. Pracownicy naukowi instytutu zajmowali często najważniejsze stanowiska w hierarchii uniwersyteckiej – dziekanów i prodziekanów na swoich wydziałach.
Adres.
Instytut Filologii Romańskiej
Uniwersytetu Wrocławskiego 
pl. bp. Nankiera 4 
50-140 Wrocław
Historia.
Początki Instytutu Filologii Romańskiej Uniwersytetu Wrocławskiego związane są z powołaniem do życia 24 sierpnia 1945 roku Dekretem Tymczasowego Rządu Jedności Narodowej Uniwersytetu i Politechniki we Wrocławiu. Wśród powołanych wówczas kierunków znalazła się również romanistyka. W latach 1945–1947 na uczelni tej została zorganizowana Katedra Filologii Romańskiej. W roku akademickim 1951/1952 decyzją władz państwowych zlikwidowano romanistykę na wrocławskim uniwersytecie. Dopiero w 1957 roku reaktywowano Katedrę Filologii Romańskiej, a w roku akademickim 1960/61 rozpoczęto ponowny nabór na kierunek romanistyka.
W 1969 roku miała miejsce reforma struktury organizacyjnej Uniwersytetu Wrocławskiego. W miejsce dotychczasowych katedr powstały instytuty, jednak Filologia Romańska zachowała status katedry, w której funkcjonowały trzy zespoły naukowo-dydaktyczne: literatur romańskich, praktycznej nauki języka francuskiego oraz literatury francuskiej. 
Dopiero w 1973 roku dotychczasowa katedra została przekształcona w instytut. W jego ramach działały trzy zakłady: Historii Literatury Francuskiej, Językoznawstwa i Praktycznej Nauki Języka Francuskiego oraz Filologii Włoskiej i Innych Języków Romańskich. Trzy lata później dokonano reorganizacji struktury instytutu tworząc dwa zakłady: Językoznawstwa Romańskiego i Literatur Romańskich. W 1978 roku doszedł trzeci zakład: Dydaktyki Języków Romańskich. W 1987 roku doszedł czwarty zakład – Hispanistyki i Italianistyki, który z czasem uległ podziałowi na Zakład Iberystyki i Zakład Italianistyki (obecnie zlikwidowany).
Kierunki kształcenia.
Instytut kształci studentów na studiach pierwszego stopnia (licencjackich), a następnie studiach drugiego stopnia (magisterskich uzupełniających) na kierunku filologia o następujących specjalnościach:
Instytut prowadzi również następujące studia podyplomowe:
Siedziba.
Narożna parcela przy placu Biskupa Nankiera 4 i ul. Łaciarskiej była zabudowana już od początku XIII wieku. W 1701 roku działka ta została zakupiona przez Urząd Kamery Królewskiej i przeznaczona na główną wrocławską siedzibę tej instytucji, zarządzającej w imieniu cesarza (jako króla Czech) jego śląskimi dobrami. Na miejscu wcześniejszych kamienic mieszczańskich wzniesiono wówczas reprezentacyjne, dwupiętrowe założenie z niewielkim dziedzińcem, do którego prowadził przejazd.
Po zdobyciu Śląska przez Prusy w budynku ulokowano Królewsko-Pruską Kamerę Wojenną i Dominialną. W 1802 roku urząd
został przeniesiony do pałacu Hatzfeldów przy ul. Wita Stwosza, a budynek przy Nankiera po sprzedaży stał się dochodową kamienicą. Od lat 30. XIX wieku aż do lat 40. XX wieku na parterze funkcjonowały księgarnie, a mieszkania na piętrach wynajmowano. W latach 1910–1912 przekształcono mansardowy dach w kolejną kondygnację i dodano balkony. W trakcie II wojny światowej kamienica nie została uszkodzona, jednak począwszy od lat 60. XX wieku oznaczana była jako przeznaczona do remontu. 
W 1967 roku projektowano jej adaptację na "budynek dydaktyczno-naukowy" dla Katedry Psychologii i Etnologii. Ówczesny konserwator zabytków postulował wówczas likwidację balkonów, a także przywrócenie mansardowego dachu, chociaż formalnie do rejestru zabytków dawną Kamerę wpisano dopiero pod koniec 1970 roku. Zasadnicze prace remontowe przeprowadzono w latach 1970–1974, już dla romanistów. Spełniono wprawdzie zalecenia konserwatora, jednak wydzielając korytarze zaburzono historyczny układ pomieszczeń. Niewiele na tym zyskano, ponieważ sale wykładowe były małe, zalewany deszczami dziedziniec służył jedynie gołębiom, zaś o dostępność budynku dla niepełnosprawnych w tamtych czasach nikt się nie troszczył.
Założeniem przebudowy, realizowanej od 2005 i ukończonej w 2011 roku, z żelazną konsekwencją i determinacją przez prof. Krystynę Gabryjelską, było zarówno przywrócenie wartości historycznych, jak i stworzenie warunków funkcjonalnych zgodnych z dzisiejszymi standardami. Projekt, w stałej współpracy ze służbami konserwatorskimi i dyrekcją instytutu, opracował architekt Stefan Zalewski. Windę umieszczono w obszarze dziedzińca, który przykryto szklanym dachem. Po połączeniu jej szybu ze ścianami kondygnacji za pomocą przemyślnych, szklanych pomostów zyskano przestrzeń na ciągi komunikacyjne, dzięki czemu można było odtworzyć pierwotne wymiary i układ pomieszczeń. Przebudowanie poddasza pozwoliło na uzyskanie wrażenia mansardowego dachu niemal bez utraty powierzchni użytkowej. Elewacje pomalowano w kontrastowej, wczesnobarokowej kolorystyce, wynikającej z badań przeprowadzonych przez Piotra Wanata. Pod koniec trwającego remontu stolarkę i wyposażenie zaprojektował architekt Józef Cempa, nadając wnętrzom finalny blask.

</doc>
<doc id="1089434" url="https://pl.wikipedia.org/wiki?curid=1089434" title="Kościół pielgrzymkowy w Wies">
Kościół pielgrzymkowy w Wies

Kościół pielgrzymkowy w Wies (niem. "Wieskirche") – rokokowy kościół w Wies (gmina Steingaden) w tzw. Pfaffenwinkel w Bawarii w południowych Niemczech. Zbudowany w 1745–54 przez architekta Dominikusa Zimmermanna oraz jego brata, malarza i sztukatora Johanna Zimmermanna. Jeden z najznamienitszych przykładów sztuki rokoko w Niemczech. 
W 1983 kościół został wpisany na listę dziedzictwa kulturowego UNESCO.
Historia.
14 czerwca 1738 mała wioska Wies była świadkiem cudu, kiedy to chłopka Maria Lori zobaczyła łzy w oczach drewnianej figury biczowanego Chrystusa. Maria Lori opowiedziała o wydarzeniu swojemu spowiednikowi i prałatowi, którzy nakazali jej milczenie aż do wyjaśnienia sprawy. Figura, autorstwa ojca Petera Magnusa Straba i brata Lukasa Schweigera z górnobawarskiego klasztoru Steingaden (1730), stała się jednak wkrótce obiektem kultu, przyciągającym coraz więcej pielgrzymów. Za domem Marii Lori zbudowano małą kapliczkę (1739–1740), do której przeniesiono figurę. 
By sprostać napływowi pielgrzymów, m.in. z Niemiec, Austrii, Bohemii i Włoch, opat Norbertanów Hyazinth Gaßner wraz z konwentem, przy poparciu okolicznej ludności, zdecydował o budowie sanktuarium (1743). Po jego śmierci w 1745 nadzór nad przedsięwzięciem przejął opat Marianus II Mayr. Koszty budowy świątyni (wówczas 18 000 guldenów) pokrył nie tylko klasztor lecz również okoliczni mieszkańcy, którzy zaangażowali się w finansowanie przedsięwzięcia dobrowolnie a nie w ramach pańszczyzny. 
Budowa została zlecona jednemu z najznamienitszych wówczas architektów działających na terenie Bawarii i Szwabii Dominikusowi Zimmermannowi, który zaprojektował kościół na planie owalu (25 x 29 m), w stylu rokoko bawarskiego. Prace trwały w latach 1745–54. Brat Dominikusa, Johann Zimmermann, stworzył imponujące wnętrza, bogato zdobione freskami i sztukateriami.
Na początku XIX w. w ramach procesu sekularyzacji kościół miał być zlicytowany a następnie zburzony. Dzięki interwencji okolicznych mieszkańców udało się uratować budowlę.
W 1983 kościół został wpisany na listę dziedzictwa kulturowego UNESCO. W latach 1985–1991 przeprowadzono gruntowną renowację świątyni, która pochłonęła 10,6 milionów marek.
Architektura.
Świątynia łączy formę bazyliki z kościołem jednonawowym. Centralny obszar nawy określony jest przez dwa półkola, które przecina prostokąt, tworząc owal. Oryginalna forma bazyliki odzwierciedlona jest w planie budowli w formie krzyża oraz wąskich nawach bocznych.
Na szczególną uwagę zasługuje konstrukcja dachu i sufitu. Sklepienie świątyni jest iluzją optyczną – sufit jest płaski a wrażenie wypukłości zostało osiągnięte poprzez głęboką perspektywę malowideł plafonowych. Sufit został skonstruowany z ok. 4 cm krat wypełnionych gładzią szpachlową podwieszonych pod dachem. Większość budowli barokowych w regionie (bazylika św. Aleksandra i św. Teodora w Ottobeuren czy kościół pielgrzymkowy Czternastu Świętych Wspomożycieli w Vierzehnheiligen) miały sufity i sklepienia z cegły. Zimmerman jednak użył drewna, co umożliwiło mu konstrukcję rozległego sufitu (28 m długości, 18 m szerokości) podpartego na smukłych filarach. Rozwiązanie to jest jednak bardzo wrażliwe na warunki atmosferyczne (śnieg, wiatr, pioruny) a także na wibracje generowane przez nisko latające samoloty odrzutowe. Po analizie stanu konstrukcji przy okazji renowacji w 1985–1991, loty odrzutowców nad kościołem zostały zawieszone.
Architektura wnętrz.
Prezbiterium.
Prezbiterium zostało zaprojektowane jako indywidualna część architektoniczna, która mogłaby funkcjonować niezależnie jako mała świątynia. Plan ten miał być zrealizowany w przypadku niewystarczających środków finansowych na budowę większego kościoła.
Całość zdominowana jest przez kolumny pokryte gładzią gipsową imitującą marmur. Nad niebieskimi kolumnami bocznymi znajdują się rzędy podwyższonych okien w kształcie kartuszy. Kolor niebieski symbolizuje miłość i miłosierdzie boskie. Kolumny przy ołtarzu są koloru czerwonego, symbolizującego krew ofiarną. 
Ołtarz główny.
Obraz w górnej części ołtarza głównego został namalowany przez Baltazara Augusta Albrechta, nadwornego malarza z Monachium. Przedstawia dzieciątko Jezus w otoczeniu Świętej Rodziny przed grobem Dawida. Maryja trzyma dzieciątko na kolanach, po jej lewej stronie stoi Józef – ziemski ojciec Jezusa, po jej prawie stronie św. Elżbieta z synem Janem Chrzcicielem trzymającym w ramionach baranka. Na drugim planie, po prawej stronie Maryi znajdują się Joachim i Anna – dziadkowie Jezusa, a po lewej Zachariasz – ojciec Jana Chrzciciela. Wznoszący się nad Rodziną anioł przynosi purpurowy płaszcz, jaki zarzucą Chrystusowi na ramiona rzymscy żołnierze podczas koronacji koroną cierniową.
Pod obrazem znajdują się figury czterech ewangelistów i dwóch starotestamentowych proroków dłuta Ägidiusa Verhelsta. Po lewej stronie malowidła stoi Izajasz przynoszący wieści o nadejściu Mesjasza; w lewej ręce trzyma kartę pergaminu z tekstem łacińskim: prawą ręką wskazując na dzieciątko Jezus w górnej części ołtarza. Po stronie prawej umieszczono figurę Malachiasza. Postaci ewangelistów znajdują się pomiędzy kolumnami ołtarza. Po lewej stronie stoi figura Jana, na którego lewym ramieniu przysiadł orzeł. W prawej dłoni Jan trzyma pióro, a w lewej kartę z łacińskimi tekstem: 
Obok Jana stoi św. Marek z lwem trzymającym tekst jego ewangelii: 
Po prawej stronie ołtarza znajduje się figura św. Łukasza z wołem u stóp. Łukasz przedstawiony jest z piórem w prawej ręce i tekstem swojej ewangelii w lewej: 
Obok Łukasza stoi św. Mateusz z następującym tekstem w lewej ręce: 
W środkowej części ołtarza umieszczono figurę Biczowanego Chrystusa autorstwa ojca Petera Magnusa Straba i brata Lukasa Schweigera z górnobawarskiego klasztoru Steingaden (1730). Figura została wykonana na potrzeby procesji wielkopiątkowych, bardzo popularnych w dobie baroku. Powstała z fragmentów innych figur drewnianych; łączenia zakryto lnem i pomalowano. Ciało Chrystusa pokryte jest ranami i zakrwawione. Z powodu wyglądu figura nie była jednak używana podczas procesji i została zdeponowana najpierw w przyklasztornym ogrodzie (1732–1734), potem w garderobie przyklasztornego teatru a w końcu na poddaszu przyklasztornej gospody (1736). W 1738 znalazła ją tam siostrzenica właściciela i przeniosła do swojego domu w Wies.
Nad figurą znajduje się drewniana rzeźba przedstawiająca złotego pelikana rozdziobującego własną pierś i karmiącego krwią troje małych. Według średniowiecznych legend, samica pelikana miała w czasach głodu rozrywać dziobem własną pierś i krwią karmić pisklęta. Stąd ptaki te uważane były za symbole poświęcenia i często pojawiały się w sztuce sakralnej jako symbol Chrystusa.
Całość ołtarza wieńczy srebrna figura baranka, symbolizująca ofiarę Jezusa na krzyżu.
Nawa.
Przy podwójnych kolumnach wokół nawy znajdują się cztery figury doktorów Kościoła: (Hieronima ze Strydonu, Świętego Ambrożego, Augustyna, Grzegorza I) autorstwa tyrolskiego rzeźbiarza Antona Sturma. Za figurami umieszczono cztery bogato rzeźbione konfesjonały. Każdy z nich zdobi malowidło przedstawiające scenę z Nowego Testamentu (w kolejności zgodnej z ruchem wskazówek zegara, zaczynając od ołtarza głównego): obraz faryzeusza i celnika, przedstawienie nielitościwego dłużnika, ilustrację do paraboli o zgubionej owcy i zgubionej drachmie oraz scenę powrotu marnotrawnego syna.
Nad podwójnymi kolumnami znajduje się osiem stiukowych kartuszy z obrazami w technice grisaille przedstawiających cherubinów personifikujących osiem błogosławieństw. Nad czterema kartuszami umieszczono niewielkie balkony, które były używane przez trębaczy podczas uroczystości religijnych. 
Ambona.
Po lewej stronie ołtarza zlokalizowano bogato zdobioną ambonę, której dekoracje nawiązują tematycznie do zesłania Ducha Świętego (złota gołębica pod baldachimem). Kosz ambony zdobią złote reliefy przedstawiające trzy cnoty główne: krzyż symbolizujący wiarę, kotwicę reprezentującą nadzieję i płonące serce – symbol miłości. Na ambonie umieszczono również symbole czterech Ojców Kościoła (których figury rozmieszczono w nawie przy podwójnych kolumnach): ul (atrybut św. Ambrożego), papieska tiara (symbol św. Grzegorza), lwia głowa (atrybut św. Hieronima) i serce (symbol św. Augustyna). Czterej Ojcowie symbolizują Tradycję Kościoła, zgodnie z którą kaznodzieja przemawiający z ambony interpretuje Słowo Boże. Na drzwiczkach ambony widnieje napis łaciński: Baldachim wieńczy oko Boga, namalowane na lustrze w otoczeniu złotych promieni. Pod nim znajduje się aniołek trzymający tablice mojżeszowe z dziesięcioma przykazaniami.
W górnej części podpory ambony znajduje się figura cherubina siedzącego na rybie lub delfinie. Przedstawienie to nawiązuje do antycznej opowieści o chłopcu, który przyjaźnił się z delfinem. Codziennie delfin zabierał chłopca w morze na swoim grzbiecie. Pewnego dnia chłopiec zranił się o płetwę delfina i zmarł. Po długich poszukiwaniach delfin znalazł miejsce na dnie morza, gdzie opadło ciało chłopca, położył się obok niego i umarł. Opowieść ta była interpretowana przez Ojców Kościoła jako parabola Chrystusa (delfina) i dzieci królestwa bożego (chłopiec).
W górnej części podpory ambony figuruje kobieca postać, której znaczenie nie jest do końca wyjaśnione. Według jednej interpretacji, jest to Matka Ziemia otrzymująca i dająca wodę – element niezbędny do życia. Według innej jest to personifikacja Kościoła otrzymująca wodę życia wypływającą z pyska delfina (Chrystusa).
Po prawej stronie ołtarza, naprzeciwko ambony, znajduje się niewielka galeria – loża opata. Jej balustradę zdobi złoty monogram opata Marianusa II Mayera, który nadzorował budowę kościoła.
Nawy boczne.
W nawach bocznych znajdują się dwa ołtarze, południowy i północny. Obraz ołtarza południowego, namalowany przez Josepha Magesa, ukazuje św. Piotra wypierającego się Jezusa. Malowidło otaczają figury św. Bernarda przedstawionego z narzędziami Męki Pańskiej, i patrona klasztoru norbertanów ze Steingaden, św. Norberta z monstrancją w dłoni. W górnej części ołtarza umieszczono kobiecą figurę mądrości bożej, symbol słowa bożego.
Obraz ołtarza północnego, namalowany przez Johanna Georga Bergmüllera ukazuje grzesznicę obmywającą stopy Chrystusa swoimi łzami, by osuszyć je włosami i namaścić olejami. Ołtarz flankują dwie figury: św. Marii Egipcjanki trzymającej bicz i czaszkę oraz św. Małgorzaty z Kortony z krzyżem i biczem. Całość wieńczy siedząca postać Abrahama.
Freski.
Prezbiterium.
Malowidło sufitowe w prezbiterium, dzieło Johanna Baptisty Zimmermana, przedstawia postaci aniołów wznoszących się do nieba, dźwigających narzędzia Męki Pańskiej: pręgierz (na jego podstawie Zimmerman umieścił swoje inicjały i nazwisko), bicz, gwoździe, włócznię i gąbkę, koronę cierniową oraz chustę św. Weroniki z wizerunkiem zakrwawionej twarzy Chrystusa. Nad aniołami wznosi się krzyż, symbol cierpienia i śmierci Chrystusa, oświetlony przez wschodzące słońce – symbol życia po śmierci.
Ambit.
W ambicie wokół prezbiterium znajduje się sześć fresków przedstawiających Jezusa czyniącego cuda, wedle słów ewangelii: 
Pierwsze malowidło ukazuje Jezusa przywracającego wzrok dwóm ślepym. Drugie ilustruje historię Łazarza wskrzeszonego z martwych. Trzecie przedstawia Chrystusa uzdrawiającego chorych. Czwarte ukazuje uzdrowienie paralityka a kolejne uzdrowienie opętanego przez demony. Ostatnie pokazuje Jezusa głoszącego ubogim Ewangelię.
Nawa główna.
Tematem sztuki plafonowej kościoła jest Miłosierdzie Boże w dniu Sądu Ostatecznego. Zdobienie sufitu jest unikatowym połączeniem techniki fresku ze sztukateriami, gdzie elementy malowane przechodzą w pełnoplastyczne rzeźby stiukowe. 
Część zachodnia fresku przedstawia Chrystusa jako sędziego, zasiadającego nie na tronie lecz na tęczy, symbolizującej miłosierdzie i przymierze z Bogiem. Jezus prawą ręką wskazuje na krzyż rozjaśniony promieniami słońca – symbol poświęcenia, a lewą na krwawiącą ranę na prawym boku. Na obrazie nie przedstawiono tych, nad którymi ma się odbyć sąd – to wierni zgromadzeni w kościele, stąd też wzrok Jezusa skierowany jest właśnie na nich. Pod łukiem tęczy ukazana jest Maria z anielskimi skrzydłami jako Królowa Aniołów (niezwykle rzadkie przedstawienie). Po jej prawicy siedzi Michał Archanioł trzymający krzyż procesyjny, tarczę oraz wagę. Z jej lewej strony znajduje się modlący anioł a obok niego archanioł Gabriel okryty niebieskim płaszczem z kwiatem lilii, symbolem czystości i niewinności, w dłoniach. Dalej stoi Rafał z laską pielgrzyma, a po jego lewicy klęczy anioł przynoszący modlitwy świętych, ukazane tu jako dym z kadzidła. Po prawej stronie znajduje się tajemnicza postać klęczącego anioła, która według niektórych interpretacji jest łączona z upadłym aniołem składającym hołd Bogu. Poniżej grupy aniołów przedstawiony jest pusty tron, oczekujący na Sędziego. Z obu jego stron stoją aniołowie trzymający księgi.
Część wschodnia malowidła, nad organami, ukazuje zamknięte drzwi do raju. Nad drzwiami znajduje się napis w języku łacińskim: 
Nad kartuszem z tekstem umieszczono symbol wieczności, węża zjadającego własny ogon: koło bez początku i bez końca. U stop schodów prowadzących do drzwi ukazano leżącą uskrzydloną postać symbolizującą mijający czas, wzorowaną na greckim bogu Chronosie. Z jej rąk wysunęły się klepsydra i kosa, symbole czasu i śmierci. Po lewej stronie schodów znajduje się anioł, trzymający księgę.
Nawy boczne.
Wokół nawy głównej, w wąskich nawach bocznych, umieszczono dziewięć fresków: osiem przedstawiających sceny z Nowego Testamentu i jeden ze Starego Testamentu. W kolejności zgodnej z ruchem wskazówek zegara, zaczynając od ołtarza głównego są to przedstawienia: Jezusa z grzesznicą, Jezusa z celnikiem Zacheuszem, Jezusa na krzyżu ze złoczyńcami, nieurodzajnego drzewa figowego, Jezusa z cudzołożnicami, króla Dawida wyrażającego żal za grzechy, powołanie Lewiego, zaparcie się Piotra, Jezusa i Samarytanki.
Organy.
Organy zostały najprawdopodobniej zbudowane w 1757 w warsztacie Johanna Georga Hörtericha w Dirlewang koło Mindelheim. Zostały poddane modernizacji w 1929 a w latach 1858–59 przeprowadzono ich renowację.
Ciekawostki.
Kościół w Wies opisany został przez Ksawerego Pruszyńskiego w opowiadaniu "Człowiek z rokokowego kościoła".

</doc>
<doc id="1089435" url="https://pl.wikipedia.org/wiki?curid=1089435" title="Rosyjska Agencja Telegraficzna">
Rosyjska Agencja Telegraficzna

Rosyjska Agencja Telegraficzna (ros. "Российское телеграфное агентство"("Rossijskoje tielegrafnoje agientstwo", "ROSTA") – centralny informacyjny organ RFSRR (1918-1935) i ZSRR (1923-1925).
Agencja powstała na mocy zarządzenia Wszechrosyjskiego Centralnego Komitetu Wykonawczego (WCIK) 7 września 1918 z Biura Prasowego przy WCIK. Po powstaniu agencji TASS w lipcu 1925, agencja działała w granicach Rosyjskiej FSRR, w 1935 zlikwidowana, jej funkcje przejęła TASS.

</doc>
<doc id="1089436" url="https://pl.wikipedia.org/wiki?curid=1089436" title="Angevin">
Angevin

Etnolekt andegaweński albo angevin – dialekt romański z grupy "langues d’oïl", posługiwali się nim mieszkańcy Andegawenii (fr. "Anjou") – w zachodniej części Francji.
Dialekt ten miał wpływ na francuski w Quebecu.

</doc>
<doc id="1089452" url="https://pl.wikipedia.org/wiki?curid=1089452" title="Brama Opatowska">
Brama Opatowska

Brama Opatowska – gotycka brama wjazdowa z 2 poł. XIV w. w Sandomierzu. Zbudowana z fundacji Kazimierza Wielkiego jako część murów obronnych miasta. W XVI w. została zwieńczona renesansową attyką ufundowaną przez sandomierskiego lekarza Stanisława Bartolona.
W czasie powstania styczniowego 8 lutego 1863 r. miał tu miejsce dramatyczny epilog bitwy pod Słupczą. Uchodzący z pola bitwy rozgromieni powstańcy próbowali stawiać opór na barykadzie wzniesionej w Bramie Opatowskiej. Została ona jednak zdobyta już przy pierwszym ataku ścigających ich Kozaków.
Jest jedyną zachowaną bramą spośród czterech, które prowadziły niegdyś do Sandomierza. Poza Opatowską do miasta prowadziły jeszcze bramy: Zawichojska, Lubelska i Krakowska oraz dwie furty, spośród których zachowała się jedna – "Dominikańska", nazywana "Uchem Igielnym".
W 1979 roku na tle Bramy Opatowskiej nagrano teledysk do piosenki "Nic nie może wiecznie trwać" Anny Jantar.
W 2014 r. bramę zwiedziło 114 676 osób, a w 2013 r. – 101 852 osób.
Pomnik historii.
22 listopada 2017 r. decyzją Prezydenta RP Andrzeja Dudy na wniosek Ministra Kultury i Dziedzictwa Narodowego Piotra Glińskiego, po uzyskaniu opinii Rady Ochrony Zabytków, wpisano sandomierski historyczny zespół architektoniczno-krajobrazowy na listę pomników historii, przyznawany zabytkom nieruchomym o szczególnej wartości historycznej, naukowej i artystycznej, utrwalonym w powszechnej świadomości i mającym duże znaczenie dla dziedzictwa kulturalnego Polski. Obszar tego pomnika obejmuje zabytki sandomierskiej starówki, w tym między innymi bazylikę katedralną, sandomierskie kościoły pw. Nawrócenia świętego Pawła, pw. św. Jakuba, pw. św. Michała, pw. św. Józefa, pw. Ducha Świętego, Dom Długosza, średniowieczny układ urbanistyczny miasta, Brama Opatowska, ratusz, Collegium Gostomianum, Wąwóz Królowej Jadwigi i Wąwóz Piszczele.

</doc>
<doc id="1089458" url="https://pl.wikipedia.org/wiki?curid=1089458" title="Antoni Maria Emilian Hoborski">
Antoni Maria Emilian Hoborski

Antoni Maria Emilian Józef Franciszek Hoborski (ur. 1 kwietnia 1879 w Tarnowie, zm. 9 lutego 1940 w Sachsenhausen) – polski matematyk, profesor, pierwszy rektor Akademii Górniczo-Hutniczej (1920–1922), dziekan Wydziału Górniczego AGH. 
Życiorys.
Absolwent I Gimnazjum w Tarnowie w 1897, studiował na Uniwersytecie Jagiellońskim, w Getyndze i na Sorbonie. W 1908 uzyskał stopień doktora filozofii na Uniwersytecie Jagiellońskim. W 1911 habilitował się tamże na podstawie rozprawy "O pewnym zastosowaniu zasady najmniejszej wartości". W 1919 został profesorem zwyczajnym w tworzonej w Krakowie Akademii Górniczej. Był jej głównym organizatorem i pierwszym rektorem. Od 1919 był także dziekanem Wydziału Górniczego. W 1921 otrzymał tytuł profesora zwyczajnego Uniwersytetu Jagiellońskiego. Był założycielem i pierwszym redaktorem czasopisma naukowego Opuscula Mathematica. 6 listopada 1939 w ramach Sonderaktion Krakau, wraz z innymi profesorami krakowskich uczelni, został uwięziony przez gestapo i przewieziony do Wrocławia. Zmarł w niemieckim obozie koncentracyjnym w Sachsenhausen 9 lutego 1940, a miesiąc wcześniej miał amputowane palce u nóg po ich odmrożeniu. Niemcy dzień wcześniej zwolnili go z obozu. Jego symbolicznym grobem jest urna z ziemią z Sachsenhausen wmurowana obok tablicy pamiątkowej na AGH.
Upamiętnienie.
Od 2014 organizowane są w AGH Dni Hoborskiego, czyli Święto Nauk Ścisłych.
Od 2015 wręczana jest Diamentowa Kula - nagroda im. prof. Antoniego Hoborskiego za całokształt działalności naukowej, dydaktycznej i organizacyjnej w zakresie chemii, fizyki i matematyki.

</doc>
<doc id="1089468" url="https://pl.wikipedia.org/wiki?curid=1089468" title="Instytut Filologii Słowiańskiej Uniwersytetu Wrocławskiego">
Instytut Filologii Słowiańskiej Uniwersytetu Wrocławskiego

Instytut Filologii Słowiańskiej Uniwersytetu Wrocławskiego – jednostka dydaktyczno-naukowa należąca do struktur Wydziału Filologicznego Uniwersytetu Wrocławskiego. Dzieli się na 6 zakładów i 2 pracownie naukowe. Posiada uprawnienia do nadawania stopni naukowych doktora i doktora habilitowanego oraz wnioskowania o nadanie tytułu naukowego profesora. Prowadzi działalność dydaktyczną i badawczą związaną z kształceniem studentów, promowaniem kadry naukowej, publikacjami w dziedzinie filologii słowiańskiej (język i literatura czeska, rosyjska, serbska, chorwacka, ukraińska).
Instytut oferuje studia na kierunku filologia ze specjalnościami: filologia czeska, filologia rosyjska, filologia serbska i chorwacka, filologia ukraińska oraz studia podyplomowe, a także studia doktoranckie. Aktualnie na instytucie kształci się około 850 studentów w trybie dziennym i zaocznym. Instytut wydaje trzy własne czasopisma: "Slavica Wratislaviensia". Dysponuje także własną samodzielną biblioteką instytutową, liczącą ponad 54 tysiące druków zwartych oraz 11,5 tysiąca woluminów czasopism. Z kolei znajdująca się przy niej czytelnia dysponuje 24 miejscami i ma w swoich zasobach około 700 woluminów księgozbioru podręcznego. Siedzibą instytutu jest kamienica przy ulicy Pocztowej 9 we Wrocławiu.
Instytut powstał w 1969 roku w wyniku przekształcenia Katedry Filologii Słowiańskiej na podstawie decyzji ministerialnej. Pracownicy naukowi instytutu zajmowali często najważniejsze stanowiska w hierarchii uniwersyteckiej – dziekanów i prodziekanów na swoich wydziałach. Obecnie ta jednostka naukowo-dydaktyczna zatrudnia blisko 50 pracowników naukowo-dydaktycznych.
Historia.
W 1945 roku na powołanym do życia przez polskie władze Uniwersytecie i Politechnice Wrocławskiej otwarto kierunek filologia o specjalności filologia rosyjska, którego jednostką organizacyjną był Instytut Filologii Polskiej i Słowiańskiej UWr, działający w ramach Wydziału Humanistycznego. W tym samym roku została utworzona Katedra Językoznawstwa Słowiańskiego Ogólnego, a w połowie 1946 roku Katedra Językoznawstwa Wschodniosłowiańskiego. Obie kierowane były przez prof. Leszka Ossowskiego.
W 1946 roku powstała także Katedra Historii Literatury Rosyjskiej i Innych Literatur Słowiańskich, którą objął w następnym roku dr Marian Jakóbiec. W 1949 roku obie katedry (Katedra Językoznawstwa Wschodniosłowiańskiego i Katedra Historii Literatury Rosyjskiej i Innych Literatur Słowiańskich) zostały wydzielone z Instytutu Filologii Polskiej i Słowiańskiej i stały się po połączeniu w 1950 roku już jako zakłady, częścią składową nowej, samodzielnej jednostki naukowo-dydaktycznej – Katedry Filologii Rosyjskiej, wchodzącej w skład nowo powstałego Wydziału Filologicznego UWr. W 1969 roku katedra ta została przekształcona w instytut.
Kierunki kształcenia.
Instytut kształci studentów na kierunku filologia o specjalnościach:
Najzdolniejsi studenci mogą również kontynuować naukę na studiach doktoranckich.
Od roku akademickiego 2016/2017 Instytut wzbogacił swoją ofertę dydaktyczną o studia humanistyczne:

</doc>
<doc id="1089478" url="https://pl.wikipedia.org/wiki?curid=1089478" title="Droga wojewódzka nr 371">
Droga wojewódzka nr 371

Droga wojewódzka nr 371 (DW371) – droga wojewódzka w województwie dolnośląskim, łącząca drogę wojewódzką nr 389 z Czechami w miejscowości Mostowice. Droga przebiega do mostu na Dzikiej Orlicy w kierunku czeskiej miejscowości Orlické Záhoří. Droga ma długość ok. 70 metrów.
Dawny przebieg drogi wojewódzkiej nr 371 - łączyła ona drogę krajową nr DK35 (obwodnica Świebodzic w kierunku Świdnica-Wałbrzych) z drogą krajową DK34 (Świebodzice-Dobromierz). Przebieg trasy poprowadzono ulicami Świdnicką, Wolności, Strzegomską i Wałbrzyską. Miała ona długość ok. 1,5 km. Równolegle do drogi 371 w przeciwnym kierunku (na wschód) biegła krótka droga wojewódzka nr 373. Obie drogi utraciły status drogi wojewódzkiej w drodze Uchwały nr XVI/428/15 Sejmiku Województwa Dolnośląskiego z dnia 26 listopada 2015 r. w sprawie pozbawienia dróg kategorii dróg wojewódzkich.

</doc>
<doc id="1089480" url="https://pl.wikipedia.org/wiki?curid=1089480" title="Cmentarz Górczyński w Poznaniu">
Cmentarz Górczyński w Poznaniu

Cmentarz Górczyński w Poznaniu – cmentarz przy ul. Piotra Ściegiennego w dzielnicy Górczyn w Poznaniu.
Historia.
Nekropolia założona została w 1910 r. na gruntach należących do parafii św. Marcina, a od 1913 r. znajduje się pod administracją powstałej wówczas parafii Matki Boskiej Bolesnej, zaspokajając przede wszystkim potrzeby mieszkańców dzielnic Łazarz i Górczyn. Zajmuje powierzchnię 5,1 ha (według innych danych 8 ha). Projektantem cmentarza był Bolesław Ziółkowski, modernistyczną kaplicę o reminiscencjach neogotyckich zaprojektował Kazimierz Ruciński w 1914 r., a ażurową żeliwną bramę wejściową wykonał zakład S. Żuromskiego. Cmentarz porośnięty jest starodrzewiem o zróżnicowanym składzie (m.in. jodła szlachetna, brzoza brodawkowata, żywotnikowiec japoński.
Założenie na rzucie zbliżonym do prostokąta cechuje daleko posunięta symetria z regularnym układem kwater i ze środkową podłużną aleją, przeciętą 4 alejami poprzecznymi. W jej ciągu ustawiono kaplicę, poprzedzoną placem przewidzianym na groby duchowieństwa, a dalej w połowie długości zlokalizowano okrągły placyk z krzyżem i dalszymi grobami księży. Liczba pochówków w całym okresie istnienia nekropolii przekracza 50 tysięcy, co spowodowało konieczność znacznego zagęszczenia mogił w stosunku do stanu pierwotnego.
W miejscu spoczynku powstańców wielkopolskich, m.in. Franciszka Ratajczaka, wzniesiono w 1924 r. pomnik dłuta Stanisława Jagmina, zburzony przez hitlerowców w 1939 r. Monument obecny pochodzi z roku 1968 (proj. Ryszard Skupin). Obok znajduje się skromny pomnik ku czci ofiar II wojny światowej. Na cmentarzu złożono bezimienne prochy więźniów pomordowanych przez hitlerowców, których ciała poddano kremacji w miejskiej spalarni śmieci (m.in. ofiar Fortu VII, więźniów niedalekiego obozu przejściowego i jeńców radzieckich). W zbiorowej mogile pochowane są ofiary walk o Poznań w 1945.
Pochowani.
Pochowani są tu m.in.:
Nagrobki.
Z najstarszych nagrobków formą wyróżnia się pomnik powstańca styczniowego Damazego Pobóg-Trzcińskiego (zm. 1907) (zapewne przeniesiony wraz z prochami zmarłego ze Szwajcarii w 1929 r.) i mauzoleum rodzin Suwalskich i Krynickich – właścicieli nieruchomości w Poznaniu i cegielni w Żabikowie – (ok. 1916, proj. Stefan Suwalski), zachował się szereg pomników z okresu międzywojennego.

</doc>
<doc id="1089482" url="https://pl.wikipedia.org/wiki?curid=1089482" title="Douglas Coupland">
Douglas Coupland

Douglas Coupland (ur. 30 grudnia 1961 r. w bazie wojskowej w Baden-Söllingen, RFN) – kanadyjski powieściopisarz.
Jego pierwsza książka, "Generation X: Tales for an Accelerated Culture" (1991), stała się międzynarodowym bestsellerem i spopularyzowała określenia "Mcpraca" i "Pokolenie X". Jego ulubiony temat to wpływ nowych technologii na kulturę klasy średniej USA i Kanady.

</doc>
<doc id="1089488" url="https://pl.wikipedia.org/wiki?curid=1089488" title="Światowy Finał Lekkoatletyczny">
Światowy Finał Lekkoatletyczny



</doc>
<doc id="1089494" url="https://pl.wikipedia.org/wiki?curid=1089494" title="2 Czechosłowacka Brygada Desantowa">
2 Czechosłowacka Brygada Desantowa



</doc>
<doc id="1089502" url="https://pl.wikipedia.org/wiki?curid=1089502" title="Zakrzepowo-zarostowe zapalenie tętnic">
Zakrzepowo-zarostowe zapalenie tętnic



</doc>
<doc id="1089505" url="https://pl.wikipedia.org/wiki?curid=1089505" title="Powstanie narodu polskiego w roku 1830 i 1831">
Powstanie narodu polskiego w roku 1830 i 1831

Powstanie narodu polskiego w roku 1830 i 1831 – nieukończona praca publicystyczna napisana przez Maurycego Mochnackiego, składająca się z dwóch tomów i stanowiąca relację historyczną dotyczącą wydarzeń wokół powstania listopadowego. Została wydana w roku 1834 w Paryżu. Kilkakrotnie wznowiona, m.in. w 1850 i 1863.
Praca zawiera charakterystykę sytuacji Polski przed nastąpieniem zaboru rosyjskiego i Europy przed wybuchem powstania, a także opis przebiegu działań prowadzących do utworzenia Rządu Narodowego. Mochnacki w utworze broni opinii głoszącej o konieczności walki niepodległościowej w celu odzyskania suwerenności. Wyraża przekonanie, iż powinna się toczyć w oparciu o masy społeczne, jednakże w sytuacji Polski, której wróg podporządkowany był caratowi, a struktura społeczna kraju pod zaborami – zacofana względem reszty Europy, walka ta będzie mieć charakter dyktatury wojskowej, obojętnej wobec uwarunkowań politycznych i społecznych. Wybuch walk powstańczych uznaje za właściwy, zaś jego klęskę widzi w niedopracowaniu ze strony przywódców i braku wyraźnego wsparcia społecznego.
Po wydaniu dzieło Mochnackiego spotkało się z ostrą krytyką ze strony środowiska emigracyjnego w Paryżu. Sprzeciwiano się głównie silnemu subiektywizmowi, jak i postawionym tezom, które przyjmowano za niesłuszne bądź sprzeczne. Mimo to, "Powstanie narodu polskiego" odegrało ważną rolę w kształtowaniu postawy patriotycznej kolejnych kilku pokoleń młodych Polaków.

</doc>
<doc id="1089507" url="https://pl.wikipedia.org/wiki?curid=1089507" title="Instytut Informacji Naukowej i Bibliotekoznawstwa Uniwersytetu Wrocławskiego">
Instytut Informacji Naukowej i Bibliotekoznawstwa Uniwersytetu Wrocławskiego

Instytut Nauk o Informacji i Mediach – jednostka naukowo-dydaktyczna należąca do struktur Wydziału Filologicznego Uniwersytetu Wrocławskiego. Dzieli się na 4 zakłady. Posiada uprawnienia do nadawania stopni naukowych doktora i doktora habilitowanego oraz wnioskowania o nadanie tytułu naukowego profesora. Prowadzi działalność dydaktyczną i badawczą związaną z bibliologią, teorią i historią nauki o książce, biblioteką i informacją naukową, socjologią książki, czytelnictwem współczesnym, dziejami produkcji, obiegu i użytkowania książki XV"–"XX wieku, teorią, organizacją i metodyką bibliotekarstwa współczesnego i działalności informacyjnej oraz edytorstwem. 
Instytut oferuje studia na kierunkach: Bibliotekoznawstwo i informacja naukowa, Publikowanie cyfrowe i sieciowe oraz Zarządzanie informacją ze specjalnościami, a także studia doktoranckie. Studia podyplomowe nie są obecnie oferowane. Studenci kształcą się w trybie dziennym i zaocznym. Instytut wydaje "Roczniki Biblioteczne –" czyli ogólnopolskie czasopismo naukowe z zakresu nauki o książce (bibliologii) i bibliotekoznawstwa. Dysponuje także własną samodzielną biblioteką Instytutową, liczącą ponad 18,5 tysiąca woluminów. Siedziba Instytutu mieści się we Wrocławiu przy pl. Uniwersyteckim 9/13. 
Instytut powstał w 1969 w roku jako Instytut Bibliotekoznawstwa, w 2003 roku zmienił nazwę na Instytut Informacji Naukowej i Bibliotekoznawstwa, a w 2022 roku na Instytut Nauk o Informacji i Mediach. Pracownicy naukowi Instytutu zajmowali często najważniejsze stanowiska w hierarchii uniwersyteckiej – dziekanów i prodziekanów na swoich wydziałach.
Poczet dyrektorów.
Kierownicy Katedry
Dyrektorzy Instytutu
Historia.
Początki obecnego Instytutu są związane są z powołaniem na Wydziale Filologicznym Uniwersytetu Wrocławskiego Katedry Bibliotekoznawstwa, które miało miejsce 1 grudnia 1956 roku. Katedra "–" powołana przez ówczesnego dyrektora Biblioteki Uniwersyteckiej, prof. dr. Antoniego Knota"," była trzecią z kolei w Polsce placówką akademickiego kształcenia bibliotekarzy (poprzedziły ją katedry w Uniwersytecie Łódzkim – 1945, i Uniwersytecie Warszawskim – 1951). W 1956 roku rozpoczęto kształcenie studentów wyłącznie trybie zaocznym, a już rok później uruchomiono studia stacjonarne.
1 października 1969 roku Katedra została przekształcona w Instytut Bibliotekoznawstwa. Od 1977 do 1983 roku funkcjonowało w Instytucie Zaoczne Studium Doktoranckie, a począwszy od 1995 roku kształcenie doktorantów odbywa się w ramach czteroletniego Studium Doktoranckiego Wydziału Filologicznego. 15 listopada 2003 roku Instytut Bibliotekoznawstwa zmienił nazwę na Instytut Informacji Naukowej i Bibliotekoznawstwa. Z dniem 1 maja 2022 roku zaczęła obowiązywać aktualna nazwa, czyli Instytut Nauk o Informacji i Mediach. Zmianie uległa również jego struktura organizacyjna.
Kierunki kształcenia.
Instytut kształci studentów na kierunkach: Informacja naukowa i bibliotekoznawstwo, Publikowanie cyfrowe i sieciowe oraz Zarządzanie informacją.
Na kierunku Informacja naukowa i bibliotekoznawstwo prowadzone są następujące specjalizacje:
Od 2013 roku w Instytucie są realizowane studia na kierunku Publikowanie cyfrowe i sieciowe w specjalizacjach:
Od 2022 roku Instytut kształci studentów na kierunku Zarządzanie informacją w specjalizacjach:
Instytut prowadził również następujące studia podyplomowe:
Wybrani studenci mogą kontynuować naukę na studiach doktoranckich.

</doc>
<doc id="1089508" url="https://pl.wikipedia.org/wiki?curid=1089508" title="Hrabstwo Marshall (Minnesota)">
Hrabstwo Marshall (Minnesota)

Hrabstwo Marshall – hrabstwo położone w Stanach Zjednoczonych w północno-zachodniej części stanu Minnesota. Siedziba hrabstwa znajduje się w Warren. Nazwa hrabstwa pochodzi od nazwiska XIX-wiecznego gubernatora Minnesoty oraz członka Partii Republikańskiej.
Warunki naturalne.
Hrabstwo zajmuje obszar 4695 km² (1813 mi²), z czego 4590 km² (1772 mi²) to lądy, a 105 km² (41 mi²) wody. Graniczy z 8 innymi hrabstwami:
Demografia.
Według spisu z 2000 roku hrabstwo zamieszkuje 10 155 osób, które tworzą 4101 gospodarstw domowych oraz 2837 rodzin. Gęstość zaludnienia wynosi 2 osoby/km². Na terenie hrabstwa jest 4791 budynków mieszkalnych o częstości występowania wynoszącej 1 budynek/km². Hrabstwo zamieszkuje 97,22% ludności białej, 0,1% ludności czarnej, 0,29% rdzennych mieszkańców Ameryki, 0,17% Azjatów, 1,62% ludności innej rasy oraz 0,6% ludności wywodzącej się z dwóch lub więcej ras, 2,93% ludności to Hiszpanie, Latynosi lub inni. Pochodzenia norweskiego jest 43,2% mieszkańców, 12,1% polskiego, 11,7 niemieckiego, a 9,6% szwedzkiego.
W hrabstwie znajduje się 4101 gospodarstw domowych, w których 30,2% stanowią dzieci poniżej 18. roku życia mieszkający z rodzicami, 60,2% małżeństwa mieszkające wspólnie, 5,4% stanowią samotne matki oraz 30,8% to osoby nie posiadające rodziny. 28,7% wszystkich gospodarstw domowych składa się z jednej osoby oraz 15,1% żyję samotnie i jest powyżej 65. roku życia. Średnia wielkość gospodarstwa domowego wynosi 2,45 osoby, a rodziny 3,01 osoby.
Przedział wiekowy populacji hrabstwa kształtuje się następująco: 25,4% osób poniżej 18. roku życia, 6,7% pomiędzy 18. a 24. rokiem życia, 24,7% pomiędzy 25. a 44. rokiem życia, 24,7% pomiędzy 45. a 64. rokiem życia oraz 18,5% osób powyżej 65. roku życia. Średni wiek populacji wynosi 40 lat. Na każde 100 kobiet przypada 103,2 mężczyzn. Na każde 100 kobiet powyżej 18. roku życia przypada 102,1 mężczyzn.
Średni dochód dla gospodarstwa domowego wynosi 34 804 dolarów, a średni dochód dla rodziny wynosi 41 908 dolarów. Mężczyźni osiągają średni dochód w wysokości 30 051 dolarów, a kobiety 20 600 dolarów. Średni dochód na osobę w hrabstwie wynosi 16 317 dolarów. Około 6,9% rodzin oraz 9,8% ludności żyje poniżej minimum socjalnego, z tego 11,3% poniżej 18 roku życia oraz 12,8% powyżej 65. roku życia.

</doc>
<doc id="1089511" url="https://pl.wikipedia.org/wiki?curid=1089511" title="Cmentarz żydowski w Chęcinach">
Cmentarz żydowski w Chęcinach

Cmentarz żydowski w Chęcinach – kirkut położony jest poza zwartą zabudową przy ul. Radkowskiej, na północno-wschodnim zboczu Góry Zamkowej. Na terenie nekropolii znajduje się około 150 nagrobków w różnym stanie zachowania. Macewy wykonano głównie z piaskowca i marmuru chęcińskiego. Najstarsze z nich pochodzą z drugiej połowy XVII wieku. Zachowały się również grobowce w formie sarkofagu. Całość otoczona jest dość wyraźnymi pozostałościami kamiennego muru. Kirkut jest zaniedbany. Jedynie w południowej, najstarszej części nekropolii widoczne są ślady prac porządkowych. Cmentarz ma powierzchnię 4 hektarów.
Historia.
O zezwoleniu królewskim "na kierchow" wspominają dokumenty lustracji królewskiej z 1660. Kolejną wzmiankę o nekropolii można znaleźć w przywileju starościńskim z 21 marca 1668, w którym starosta chęciński Stefan Bidziński pozwolił Żydom na odbudowę cmentarza zniszczonego podczas potopu szwedzkiego. Sam kirkut istniał prawdopodobnie już na początku XVII wieku.
Do połowy XIX wieku cmentarz służył także kieleckim Żydom. W okresie międzywojennym teren kirkutu ogrodzono oraz wybudowano dom przedpogrzebowy. Obiekt został zamknięty dla celów grzebalnych w 1964.

</doc>
<doc id="1089513" url="https://pl.wikipedia.org/wiki?curid=1089513" title="La Révolution surréaliste">
La Révolution surréaliste

La Révolution surréaliste – francuski kwartalnik wydawany przez grupę surrealistów od 1924 roku do końca 1929 roku w Paryżu. Redaktorami trzech pierwszych numerów pisma byli Benjamin Péret i Pierre Naville.
Na jego łamach ukazały się artykuły programowe surrealizmu, manifesty, m.in.:
„La Révolution surréaliste” to także nazwa dużej wystawy twórczości surrealistów, która miała miejsce w 2002 roku w Londynie, Rio de Janeiro, Nowym Jorku i Centre Georges Pompidou w Paryżu. Jej kuratorem był Werner Spies.

</doc>
<doc id="1089516" url="https://pl.wikipedia.org/wiki?curid=1089516" title="Podatki w Wielkiej Brytanii">
Podatki w Wielkiej Brytanii

Brytyjski system podatkowy, podobnie jak całe brytyjskie prawodawstwo jest wynikiem długotrwałej ewolucji trwającej od średniowiecza. Opiera się on zarówno na prawie ustawowym jak i na licznych precedensach, które w dużej mierze wyznaczają kierunek jego rozwoju.
Organem administracji rządowej dokonującym poboru podatków, prowadzącym ewidencję podatników oraz nadzorującym przestrzeganie przepisów podatkowych jest urząd HM Revenue and Customs. W jego jurysdykcji znajduje się obecnie całość spraw fiskalnych Zjednoczonego Królestwa (nie licząc obszarów autonomicznych).

</doc>
<doc id="1089517" url="https://pl.wikipedia.org/wiki?curid=1089517" title="Antoni Hoborski">
Antoni Hoborski



</doc>
<doc id="1089519" url="https://pl.wikipedia.org/wiki?curid=1089519" title="Hoborski">
Hoborski



</doc>
<doc id="1089522" url="https://pl.wikipedia.org/wiki?curid=1089522" title="Zespół Vogta-Koyanagiego-Harady">
Zespół Vogta-Koyanagiego-Harady

Zespół Vogta-Koyanagiego-Harady (zespół naczyniówkowo-oponowy, ang. Vogt-Koyanagi-Harada syndrome, VKHS, uveodermatologic syndrome) – zespół chorobowy charakteryzujący się przewlekłym zapaleniem naczyniówki, przedwczesnym siwieniem włosów, łysieniem plackowatym, niekiedy objawami neurologicznymi spowodowanymi zapaleniem opon mózgowych. Uważa się, że etiologia zespołu wiąże się autoimmunologicznym mechanizmem niszczenia melanocytów przez limfocyty T. Stwierdzono związek zespołu z haplotypami: HLA-DR4, HLA-DR53 i HLA-DQ4 u pacjentów w Japonii, HLA-DR4, HLA-DR53 i HLA-DQ7 w populacji chińskiej, HLA-DR4 i HLA-DR53 w amerykańskiej oraz HLA-DR1 i HLA-DR4 u mieszkańców Kalifornii pochodzenia hiszpańskiego. Nazwa zespołu honoruje uczonych Einosuke Haradę, Yoshizo Koyanagiego i Alfreda Vogta, którzy niezależnie od siebie przedstawili pierwsze opisy choroby.

</doc>
<doc id="1089524" url="https://pl.wikipedia.org/wiki?curid=1089524" title="Ulica Ruska we Wrocławiu">
Ulica Ruska we Wrocławiu

Ulica Ruska – jedna z ulic wrocławskiego Starego Miasta, wychodząca z przylegającego do południowo-zachodniego narożnika wrocławskiego Rynku Placu Solnego na zachód, aż do Podwala, z którym krzyżuje się w miejscu, gdzie niegdyś stała Brama Mikołajska, główna brama miejska od strony zachodniej. Do tej samej bramy dochodziła druga z głównych ulic tej części Starego Miasta, ulica św. Mikołaja, która zaczyna się w północno-zachodnim narożniku Rynku, przy kościele św. Elżbiety.
Ulica ma około pół kilometra i w połowie długości przecięta jest obecnie wytyczoną w latach 70. XX wieku (wzdłuż linii nieistniejącej już Czarnej Oławy pełniącej rolę średniowiecznej wewnętrznej fosy) trasą W-Z. W XIII wieku w tym miejscu ustawiona była Brama Ruska w linii umocnień wewnętrznych miasta. Bramę tę zlikwidowano, tak jak stojącą nieopodal w tej samej linii umocnień starą Bramą Mikołajską po tym, gdy w XIV wieku w linii fortyfikacji zewnętrznych (nad zachowaną do dziś Fosą Miejską) zbudowana została nowa Brama Mikołajska wspólna zarówno dla traktu Ruskiego, jak i Mikołajskiego.
Nazwa ulicy niemal nie uległa zmianie od średniowiecza (w 1345 odnotowana jako "Rusyschin Gasse") i do 1945 nosiła nazwę "Reusche Straße", potem krótko – ulicy Rosyjskiej.
Przed reformą sieci drogowej w 2000 roku ulica stanowiła część drogi krajowej nr 344, a następnie do czasu otwarcia nowego odcinka obwodnicy śródmiejskiej (ulice Klecińska i Na Ostatnim Groszu) była fragmentem miejskiego przebiegu drogi krajowej nr 94.

</doc>
<doc id="1089530" url="https://pl.wikipedia.org/wiki?curid=1089530" title="Enshi">
Enshi

Enshi () – miasto na prawach powiatu w środkowej części prefektury autonomicznej Enshi w prowincji Hubei w Chińskiej Republice Ludowej. Liczba mieszkańców miasta w 2010 roku, wynosiła 749574. Stolica rzymskokatolickiej diecezji Shinan.

</doc>
<doc id="1089533" url="https://pl.wikipedia.org/wiki?curid=1089533" title="Hansol Korea Open">
Hansol Korea Open



</doc>
<doc id="1089534" url="https://pl.wikipedia.org/wiki?curid=1089534" title="Światowy Finał IAAF">
Światowy Finał IAAF

Światowy Finał Lekkoatletyczny (World Athletics Final) – dwudniowe zawody sportowe, organizowane w latach 2003 – 2009 przez IAAF na zakończenie sezonu letniego. 
Przed 2003 finałowe zawody nosiły nazwę Finał Grand Prix IAAF i miały nieco uboższą formułę. Do startu w zawodach uprawnieni są zawodnicy, którzy uzyskali największą liczbę punktów w ramach klasyfikacji World Athletics Tour. W większości konkurencji zapewniony udział w Światowym Finale miała pierwsza siódemka w klasyfikacji WAT (jedenastka w biegach na 1500 m i dłuższych). Ósmego (lub dwunastego) zawodnika organizatorzy mieli prawo zaprosić bez względu na jego dorobek punktowy. 
Edycje.
O organizację imprezy najpierw w 2009, a później w 2010 roku ubiegała się Bydgoszcz. Ostatecznie polska propozycja przegrała z kandydaturą Salonik, a następnie Rabatu.
Konkurencje.
W ramach finału rozgrywane były następujące konkurencje lekkoatletyczne: 100 m, 200 m, 400 m, 800 m, 1500 m, 3000 m, 5000 m, 3000 m z przeszkodami, 100 (110 m) przez płotki, 400 m przez płotki, skok wzwyż, skok o tyczce, skok w dal, trójskok, pchnięcie kulą, rzut dyskiem, rzut młotem, rzut oszczepem.

</doc>
<doc id="1089535" url="https://pl.wikipedia.org/wiki?curid=1089535" title="National Missile Defence">
National Missile Defence



</doc>
<doc id="1089541" url="https://pl.wikipedia.org/wiki?curid=1089541" title="Cannone da 47/32 modello 35">
Cannone da 47/32 modello 35



</doc>
<doc id="1089544" url="https://pl.wikipedia.org/wiki?curid=1089544" title="Geneza i perspektywy artystyczne surrealizmu">
Geneza i perspektywy artystyczne surrealizmu

Geneza i perspektywy artystyczne surrealizmu – publikacja napisana przez głównego teoretyka surrealizmu André Bretona i wydana w 1941. 
Dotyczy głównie przemyśleń na temat malarstwa, a także znaczenia awangardy w sztuce.
Początkowo autor wyraża swoją opinię na temat przedstawienia natury w malarstwie, krytykując sztukę naśladowczą. Ukazanie jej zgodnie z percepcją wzrokową i pod wpływem wzruszenia uważa za należące do "starego świata". Przyjmuje Giordano Bruno za osobę, która położyła podwaliny pod "przyszłe postulaty surrealistyczne", zaś w "Nieznanym dziele" Balzaca odnajduje zasadę, którą uważa za słuszną i bliską nowym prądom awangardowym w sztuce, mianowicie: "Powołaniem sztuki nie jest kopiować naturę, lecz ją wyrażać". Odrodzenie malarstwa datuje ok. 1910, a widzi je w narodzinach kubizmu i sztuki niefiguratywnej. Postrzega dwie drogi tej "insurekcji": jedną wyznaczoną przez Pablo Picasso (próby "rozczłonkowania przedmiotu zewnętrznego"), drugą przez Wasilija Kandinskiego. Zauważa i podkreśla rolę uczucia bądź porywu w sztuce. Twierdzi, iż mogą się kryć się pod nim: "napis ultrasubiektywny", wniesienie wartości czysto poetyckiej do kompozycji lub "akt czystej brawury". Zawarte w danym dziele uczucie daje następnym pokoleniom dowód "bezmiernej miłości wolności". 
Pewną część utworu Breton poświęca na omówienie dokonań futuryzmu; stwierdza, iż nie wniósł wielu wartościowych dzieł, lecz jest wart uwagi jako tendencja artystyczna. Za istotnie dzieło tego kierunku uważa "Akt schodzący po schodach" Marcela Duchampa, zaś najważniejszy wkład to, według niego, "obrazy w rodzaju "stan duszy"". Uwagę poświęca również "okresowi mechanicznemu", uważając "Mężatkę obnażoną przez nieżonatych" Duchampa za najistotniejsze dzieło w tym nurcie. 

</doc>
<doc id="1089546" url="https://pl.wikipedia.org/wiki?curid=1089546" title="Daniel Elbittar">
Daniel Elbittar

Daniel Elbittar Villegas (ur. 30 kwietnia 1979 w Caracas) – wenezuelski aktor telewizyjny.
Życiorys.
Wczesne lata.
Urodził się w Caracas jako syn Miryam Villegas i Jesúsa Elbittara. Dorastał w Caracas wraz z dwiema siostrami i bratem. W szkole średniej chętnie grał w koszykówkę. Z początku myślał o zawodzie stomatologa, zanim pojechał na przesłuchanie ze swoją siostrą, która chciała być aktorką. Jednak to on dostał rolę, a siostra została z czasem dentystką. 
Kariera.
W 1998 roku znalazł się w obsadzie serialu "Así es la vida". Potem wystąpił w telenowelach: "Krok do szaleństwa" ("Más que amor, frenesí", 2001) jako Alberto José 'Tito' Rodríguez Pacheco, "Engañada" (2003) w roli Ricarda Vilorii Ruiza Montero, "Aristiguieta Marthan" ("Negra consentida", 2004), "Zemsta, moja miłość" ("Olvidarte jamás", 2006), "Seguro y urgente" (2007), "Decisiones" (2007) i "Camaleona" (2007]) jako nocny mściciel Juan Pablo Alcántara.
W 2014 roku trafił na scenę jako Emmanuel Mijares w musicalu "Mentiras: el musical". 27 maja 2014 roku ukazał się album "Quiero Decirte".
Życie prywatne.
W wieku 25 lat przeniósł się do Stanów Zjednoczonych i zamieszkał w Miami. W 2014 roku poślubił Sabrinę Searę. Mają jedno dziecko.

</doc>
<doc id="1089548" url="https://pl.wikipedia.org/wiki?curid=1089548" title="Obwodnica śródmiejska Szczecina">
Obwodnica śródmiejska Szczecina

Obwodnica śródmiejska Szczecina ("Trasa Średnicowa") – budowana obecnie szczecińska obwodnica, mająca połączyć północne i południowe dzielnice miasta, omijając centrum. Budowa obwodnicy realizowana jest w 9 etapach. Decyzję o budowie obwodnicy podjęto w lipcu 1996 roku. Prace rozpoczęto w 1998 realizacją etapu I. Do 2018 roku zrealizowano etapy I–V o łącznej długości około 3,8 km. 
Nie istnieje całościowy projekt inwestycji. Projekty dotyczące poszczególnych etapów tworzone są na bieżąco.
Cała obwodnica ma mieć długość 9,2 km i jest podzielona na dwie części. Realizowana w pierwszej kolejności część północna, od ul. Rugiańskiej do ul. Wojska Polskiego, została zaprojektowana w klasie G (główna) i charakteryzuje się skrzyżowaniami kolizyjnymi. Część druga (zachodnia), od ul. Wojska Polskiego (Węzeł Łękno) do ul. Kolumba, jest przewidziana jako główna przyspieszona (GP) i ma mieć skrzyżowania bezkolizyjne.
Poszczególne etapy budowy obwodnicy.
Etap I (ukończony).
Etap I polegał na budowie nowego wiaduktu na ul. Rugiańskiej.
Etap II (ukończony).
Etap II polegał na przebudowie skrzyżowania ulic Wilczej, Komuny Paryskiej i Przyjaciół Żołnierza. Mieszkańcy okolicznych osiedli domagali się budowy w tym miejscu ronda, ostatecznie zdecydowano się jednak na budowę skrzyżowania. Nowe rozbudowane skrzyżowanie usprawnia również ruch między Centrum Szczecina a osiedlami na północy miasta (Żelechowa, Warszewo, Bukowo i in.) oraz miastem Police.
Etap III (ukończony).
Podczas etapu III zmodernizowano ulicę Przyjaciół Żołnierza, dobudowując drugą jezdnię. Realizacja tego etapu rozpoczęła się na początku 2006 i trwała rok. Wzdłuż ulicy wybudowano ścieżki rowerowe.
Nad ulicą Przyjaciół Żołnierza zbudowano kładkę dla pieszych, konstrukcji wiszącej, wykonaną ze stali. Została ona wybudowana w roku 2007, a oddana do użytku w październiku owegoż roku. Ma ona 35 metrów długości. Oprócz schodów wybudowano dwa zjazdy dla osób niepełnosprawnych. Schody zostały wyłożone specjalnym materiałem antypoślizgowym.
Etap IV (ukończony).
Etap IV jest pierwszym etapem, podczas którego została wybudowana zupełnie nowa droga. Zrobiona została na obszarze byłych ogródków działkowych i połączyła ulice Przyjaciół Żołnierza i Krasińskiego. Roboty przy budowie tego etapu zakończyły się pod koniec 2008 roku. Koszt tego etapu wyniósł 17,5 mln złotych. Oprócz samej jezdni zbudowano też ścieżki dla rowerów i postawiono ekrany akustyczne.
Etap V (ukończony).
Nowa droga licząca 1200 metrów ciągnie się od ulicy Duńskiej/Krasińskiego, przez Zakole, Chopina do Arkońskiej. Podobnie jak odcinek IV droga jest dwujezdniowa. Przebudowano skrzyżowania z ulicami Arkońską, Niemierzyńską i Papieża Pawła VI oraz wiadukt nad ulicą Niemierzyńską. Nie ma skrzyżowań dwupoziomowych. 
Przetarg na wykonawcę tego etapu rozpoczął się w marcu 2010 roku, prace budowlane zaczęto na przełomie lat 2010 i 2011, a odcinek oddano do użytku z końcem 2012 roku. Kosztował ok. 79 mln zł.
Etap VI (ukończony).
Podczas etapu VI na obszarze zlikwidowanych ogródków działkowych powstała nowa ulica nosząca imię Ks. abp. Kazimierza Majdańskiego, która połączyła wybudowane podczas etapu V skrzyżowanie z ul. Arkońską z al. Wojska Polskiego. Był to najtrudniejszy, z dotychczas zrealizowanych etapów inwestycji, gdyż wymagał przecięcia ruchliwej al. Wojska Polskiego. W miejscu przecięcia powstał dwupoziomowy węzeł komunikacyjny „Łękno” (zob. przystanek Szczecin Łękno). Wstępnie przewidywano ukończenie prac w 2019 roku. W rzeczywistości prace zakończyły się w styczniu 2022 r.
Etap VII (planowany).
Podczas etapu VII zostanie wybudowany najdłuższy odcinek obwodnicy. Trasę łączącą węzeł Łękno z ul. Zaleskiego (obok dowództwa 12 Dywizji Zmechanizowanej) zaprojektowano na obszarze niezabudowanym. Połączenie ul. Zaleskiego z ul. Mickiewicza ma być poprowadzone trasą ul. Henryka Sienkiewicza, obok przemieszczonej linii kolejowej (jest przewidziana likwidacja Parku im. Bolesława Briksa). Między ul. Mickiewicza i dworcem Turzyn powstanie druga nitka ul. Twardowskiego, prowadząca do skrzyżowania z ul. 26 Kwietnia. Nad ulicą Jagiellońską ma być wybudowana estakada.
Etap VIII (planowany).
Podczas etapu VIII wybudowana zostanie droga łącząca ul. 26 Kwietnia i Mieszka I. Nad ulicami 26 Kwietnia i Ku Słońcu mają być wybudowane estakady.
Etap IX (planowany).
Etap IX ma polegać na poszerzeniu ulicy Dąbrowskiego pomiędzy ulicami Mieszka I i Zapadłą. Pod rondem Szyrockiego najprawdopodobniej zostanie wybudowany tunel.
Dotychczas nie podjęto decyzji dotyczących sposobu zakończenia realizacji programu. Zamienne operowanie nazwami „obwodnica” i „trasa średnicowa” może oznaczać rezygnację z pierwotnego planu zamknięcia pętli). W koncepcjach dotyczących „węzła Zapadła” brano pod uwagę m.in. przedłużenie trasy w kierunku południowo-wschodnim (np. skomunikowanie z "ulicą Floriana Krygiera".

</doc>
<doc id="1089551" url="https://pl.wikipedia.org/wiki?curid=1089551" title="Fudbalski Klub Velež Mostar">
Fudbalski Klub Velež Mostar



</doc>
<doc id="1089558" url="https://pl.wikipedia.org/wiki?curid=1089558" title="Muzeum Okręgowe w Toruniu">
Muzeum Okręgowe w Toruniu

Muzeum Okręgowe w Toruniu – jedno z najstarszych muzeów w Polsce z siedzibą w gotyckim Ratuszu Staromiejskim w Toruniu.
Muzeum odwiedza rocznie ponad 400 tysięcy gości. 
Lokalizacja.
Muzeum znajduje się na terenie Zespołu Staromiejskiego, na Rynku Staromiejskim.
Historia.
Historia tworzenia i udostępniania zbiorów muzealnych ma w Toruniu tradycję sięgającą końca XVI wieku. Wiąże się ona z otwarciem Gimnazjum Akademickiego w Toruniu. W 1594 powstała przy Gimnazjum kolekcja w formie popularnego w renesansie gabinetu osobliwości (tzw. "Musaeum"). Datę tę można przyjąć jako początek działalności muzealnej w Toruniu. "Musaeum" gromadziło szczątki kopalne, dużą kolekcję globusów, preparaty biologiczne w słojach: węże, embriony; okazy dermoplastyczne: skorpion, wypchany krokodyl; okazy muszli oraz szkielety, z których najsłynniejszym był szkielet ludzki przygotowany w 1576 przez Mikołaja Buccellę z Padwy a darowany do kolekcji przez chirurga toruńskiego Marcina Kopernika. Ponadto posiadało obrazy, w tym portrety sławnych torunian (Marcina Mochingera, Henryka Strobanda i inne). Było placówką publiczną, utrzymywaną przez samorząd Torunia. W 1825 na mocy układu między Toruniem a rządem pruskim Gimnazjum i Muzeum stało się placówką państwowo-miejską, a od 1880 – państwową.
Idea kolekcjonowania różnorodnych pamiątek przeszłości znacznego rozmachu nabrała w połowie XIX wieku. Powstały wówczas dwa niezależne stowarzyszenia naukowe, a przy nich muzea. Instytucje te gromadziły i porządkowały kolejne zbiory muzealne w sposób systematyczny i uporządkowany, według ówcześnie stosowanych metod naukowych.
W 1854 zorganizowano niemieckie towarzystwo naukowe, "Coppernicus Verein fur Wissenschaft und Kunst". Gromadziło ono zbiory dotyczące historii miasta i regionu, sprawowało opiekę nad zabytkami i pomnikami. W 1861 przeniosło się do ratusza, zmieniając nazwę na "Stadtisches Museum".
W 1875 z inicjatywy Zygmunta Działowskiego, polskiego ziemianina i archeologa, zawiązano drugie, niezależne Towarzystwo Naukowe w Toruniu. Było typowo polską instytucją o charakterze patriotycznym, i pierwszym polskim Towarzystwem Naukowym na Pomorzu. Gromadzenie zbiorów muzealnych było jego podstawowym celem działania. W latach 1875–1883 Towarzystwo i Muzeum mieściło się przy ulicy Żeglarskiej. Do 1881 Towarzystwo Naukowe z własnych składek wybudowało nową reprezentacyjną siedzibę przy ul. Wysokiej 16 na toruńskiej Starówce, dokąd przeprowadziło się w 1883.
W 1920, po objęciu w Toruniu polskich rządów, Stadtisches Museum przemianowano na "Muzeum Miejskie". Przez dziesięć lat czyniono starania o włączenie zbiorów z Towarzystwa Naukowego, ale brak było odpowiedniego lokalu. 1 lipca 1929 Starostwo Krajowe Pomorskie utworzyło stanowisko kustosza Muzeum Miejskiego, które objął dr Gwido Chmarzyński. W 1930 zbiory Towarzystwa Naukowego przekazano w depozyt, powiększając Muzeum Miejskie.
Uroczyste otwarcie nowego budynku Muzeum w Ratuszu Staromiejskim przy Rynku Staromiejskim, odbyło się 19 lutego 1931, w rocznicę urodzin Kopernika. Eksponaty podzielono na sześć działów: archeologii, sztuki (malarstwo i rzeźba), rzemiosła artystycznego, numizmatyki, grafiki i etnografii.
W okresie międzywojennym muzeum znacznie się wzbogaciło, przejmując m.in. dary mieszkańców Torunia, Sopotu (m.in. od znanego numizmatyka Walerego Amrogowicza) i z całego Pomorza.
W 1935 rozpoczęto budowę nowego gmachu dla planowanego Muzeum Narodowego pod nazwą "Muzeum Ziemi Pomorskiej" (nazwa od 1935), które miało stanąć przy ul. Chopina (obecnie Wydział Matematyki i Informatyki UMK). Gmach był w 1939 praktycznie gotowy, niestety wybuch wojny przerwał te plany. Hitlerowcy ograniczyli zbiory, by mogły świadczyć o niemieckości Pomorza, umieszczając je przy Rynku Staromiejskim nr 7. Organizowali propagandowe wystawy o potędze III Rzeszy, a w 1945 część zbiorów wywieźli. Zaginęła wówczas m.in. gotycka XIV-wieczna rzeźba Matki Boskiej Brzemiennej.
W 1945 muzeum zostało reaktywowane pod nazwą "Muzeum Miejskie". Odnaleziono znaczną część zagubionych i wywiezionych zbiorów, dzięki dużemu zaangażowaniu Haliny Załęskiej. W 1946 część pomieszczeń muzealnych w ratuszu przeznaczono na potrzeby Archiwum Miejskiego, ograniczając ekspozycję aż do 1957. W 1949 wydzielono działy sztuki, grafiki, etnografii, archeologii i numizmatyki.
1 stycznia 1950 muzeum upaństwowiono i nazwano "Muzeum Pomorskie w Toruniu". Zgodnie z przedwojennymi planami awansowało ono do rangi placówki ministerialnej. Muzeum zaczęło sprawować nadzór nad zbiorami całego województwa bydgoskiego. Na skutek nacisków politycznych, 21 grudnia 1955 obniżono jednak jego rangę z rządowej na regionalną, przekazując we władanie Wojewódzkiej Radzie Narodowej w Bydgoszczy, która 25 sierpnia osłabiła jego rolę i zmieniła nazwę na "Muzeum w Toruniu".
Od 1965 nosi nazwę "Muzeum Okręgowe w Toruniu". W 1975 Muzeum przeszło we władanie nowo utworzonego województwa toruńskiego, a 1 stycznia 1999 przekazano je we władanie samorządu toruńskiego powiatu grodzkiego.
Działy wyodrębnione z Muzeum Okręgowego.
Po remoncie Ratusza Staromiejskiego w latach 1957–1964 ze środków ministerialnych przystosowano sale do celów ekspozycyjnych. W 1964 usunięto ulokowane wcześniej w ratuszu Archiwum Miejskie, co wpłynęło na znaczne zwiększenie możliwości ekspozycyjnych.
Zbiory Muzeum.
Podstawowe działy muzeum to obecnie:
Muzeum zarządza także:
Muzeum organizuje:
Wśród zbiorów muzealnych znajdują się:
Muzeum posiada także sporą dodatkową część zbiorów, które z braku miejsca lub funduszy na renowację nie są eksponowane.

</doc>
<doc id="1089562" url="https://pl.wikipedia.org/wiki?curid=1089562" title="Wrocław Swojczyce">
Wrocław Swojczyce

Wrocław Swojczyce – stacja kolejowa we Wrocławiu, na osiedlu Swojczyce, przy ulicy Gospodarczej, położona na linii łączącej Jelcz Miłoszyce i Wrocław Osobowice. Od stacji odchodzi bocznica obsługująca przedsiębiorstwa ulokowane wzdłuż kanału żeglugowego Odry, m.in. Wrocławską Stocznię Rzeczną, 3M – dawny Viscoplast, PPG Deco Polska – dawniej Polifarb Wrocław i wiele innych. Na stacji znajduje się trzykondygnacyjny dworzec wybudowany na planie prostokąta z przesuniętym w stosunku do osi budynku ryzalitem, przylegającym do ściany od strony peronu. Od strony północnej bezpośrednio do dworca przylega budynek magazynu. W kwietniu 2017 roku został tymczasowo przywrócony ruch pociągów pasażerskich, a 12 grudnia 2021 roku, wraz z przywróceniem połączeń kolejowych na linii do Jelcza-Laskowic, stacja została ponownie otwarta.

</doc>
<doc id="1089563" url="https://pl.wikipedia.org/wiki?curid=1089563" title="Dębogórze Wybudowanie">
Dębogórze Wybudowanie



</doc>
<doc id="1089565" url="https://pl.wikipedia.org/wiki?curid=1089565" title="Hansol Korea Open Tennis Championships 2007">
Hansol Korea Open Tennis Championships 2007

Tenisowy turniej WTA Hansol Korea Open Tennis Championships 2007 odbył się w dniach 22 – 30 września w koreańskim Seulu na kortach twardych. Pula nagród wyniosła 145 tysięcy dolarów.

</doc>
<doc id="1089567" url="https://pl.wikipedia.org/wiki?curid=1089567" title="Powiat Baden">
Powiat Baden

Powiat Baden (niem. "Bezirk Baden") – powiat w Austrii, największy pod względem liczby mieszkańców w kraju związkowym Dolna Austria. Leży w rejonie Industrieviertel. Siedziba powiatu znajduje się w mieście Baden.
Powiat znany jest z produkcji win oraz ze źródeł termalnych.
Geografia.
Wschodnia część powiatu leży w Kotlinie Wiedeńskiej, zachodnia zaś w Lesie Wiedeńskim.
Największymi rzekami są: Triesting i Schwechat.
Powiat Baden graniczy: na północnym zachodzie z powiatami St. Pölten-Land i Wien-Umgebung, na północy z powiatem Mödling, na północnym wschodzie ponownie z powiatem Wien-Umgebung i powiatem Bruck an der Leitha, na wschodzie z powiatem Eisenstadt-Umgebung (w Burgenlandzie), na południu z powiatem Wiener Neustadt-Land i na zachodzie z powiatem Lilienfeld.
Podział administracyjny.
Powiat podzielony jest na 30 gminy, w tym pięć gmin miejskich "(Stadt)", 18 gmin targowych "(Marktgemeinde)" oraz siedem gmin wiejskich "(Gemeinde)".
Transport.
Przez powiat przebiega autostrada południowa A2, autostrada południowo-wschodnia A3 a także austriacka południowa linia kolejowa, te trzy ciągi komunikacyjne biegną w kierunku północ południe. Na teren powiatu wkracza również autostrada A21, która jest autostradową obwodnicą Wiednia. W powiecie znajdują się również drogi krajowe, są to: B11 ("Mödlinger Straße"), B16 ("Ödenburger Straße"), B17 ("Wiener Neustädter Straße"), B18 ("Hainfelder Straße"), B21 ("Badener Straße") i B60 ("Leitha Straße").

</doc>
<doc id="1089570" url="https://pl.wikipedia.org/wiki?curid=1089570" title="Emerald (zespół muzyczny)">
Emerald (zespół muzyczny)

Emerald - szczecińska grupa, założona w 1991 roku, grająca muzykę z pogranicza folku, rocka i punk rocka. Ich styl wywodzi się z klimatów typowo pijacko-barowych, kojarzonych z takimi zespołami jak The Pogues czy The Mahones.
Pierwszy album zespół zrealizował i wydał własnymi siłami, a następnie związał się ze szczecińska wytwórnią Jimmy Jazz Records, z którą rozwiązał współpracę po wydaniu „Fiński Nóż”.

</doc>
<doc id="1089572" url="https://pl.wikipedia.org/wiki?curid=1089572" title="37 Pułk Piechoty">
37 Pułk Piechoty

Pułki piechoty noszące numer „37”:
Polskie:
Austriacki:
Austro-węgierskie:
Niemiecki:
Rosyjski:
Radzieckie:

</doc>
<doc id="1089576" url="https://pl.wikipedia.org/wiki?curid=1089576" title="Surrealizm w swoich dziełach żywych">
Surrealizm w swoich dziełach żywych

Surrealizm w swoich dziełach żywych (fr. "Du surréalisme en ses œuvres vivese") – publikacja napisana przez głównego teoretyka nadrealizmu André Bretona w 1953 roku. Uważana przez autora za utwór zamykający wcześniejsze manifesty kierunku.
Stanowi swobodną wypowiedź literacką będącą podsumowaniem dokonań surrealistów i analizę niektórych założeń teoretycznych stworzonych przez przedstawicieli tego kierunku artystycznego.
W publikacji Breton odwołuje się do dokonań surrealizmu w zakresie literatury, pod tym względem doszukując się jego podobieństw i związków z innymi kierunkami awangardowymi (futuryzm, dadaizm), jak i w twórczości poszczególnych twórców, np. Comte de Lautréamonta, Jamesa Joyce’a, Henriego Michaux, Lewisa Carrolla. Zapis automatyczny i „monolog wewnętrzny” uważa za próbę "obalenia tyranii całkowicie spodlonego języka". Autor przedstawia refleksje surrealistów na temat funkcji poezji, a także pierwsze próby odnowy jej języka. Stwierdza, iż zarówno artystyczna jak i literacka twórczość surrealistów wedle ich zamiarów, nie jest w stanie podlegać kryteriom estetycznym, gdyż ich działalność w zakresie literatury miała na celu "odszukanie sekretu języka".
Pewną część utworu obejmują przemyślenia na temat miłości mężczyzny i kobiety, której postać w surrealizmie uważana była za "wcielenie najwyższej szansy mężczyzny". Autor przyznaje iż takie refleksje miały "ułatwić zrozumienie postawy surrealistycznej wobec spraw ludzkich".
Kolejnym omawianym tematem jest stosunek teorii nadrealizmu wobec natury. Autor przywołując nazwiska myślicieli, jak np. Louis Claude de Saint-Martin, opowiada się, podobnie jak oni, za "zrozumieniem natury według siebie, a nie siebie według natury".
Wielką rolę przypisuje również intuicji poetyckiej, którą surrealizm uwolnił od więzów. Autor twierdzi, iż dąży ona do "ogarnięcia wszystkich struktur świata, ujawnionego czy nieujawnionego".
Źródło: "„Surrealizm. Teoria i praktyka literacka. Antologia”". Teksty wybrał i przetłumaczył Adam Ważyk. Wydana w 1976 w Warszawie.

</doc>
<doc id="1089577" url="https://pl.wikipedia.org/wiki?curid=1089577" title="Krzysztof Surlit">
Krzysztof Surlit

Krzysztof Surlit (ur. 13 października 1955 w Zelowie, zm. 23 września 2007 w Szczecinie) – polski piłkarz występujący na pozycji pomocnika, a także sędzia i trener piłkarski. Zawodnik m.in. Widzewa Łódź, Zawiszy Bydgoszcz, Nîmes Olympique i US Dunkerque. Młodzieżowy reprezentant Polski do lat 21.
Kariera.
Swoją karierę związał z Widzewem Łódź. Rozegrał w jego barwach 151 meczów, strzelił 30 goli. Do największych jego sukcesów zaliczyć można gole strzelone Manchesterowi United i Juventusowi w półfinale Pucharu Europy. Surlit został zgłoszony do kadry na mistrzostwa świata w piłce nożnej w 1978, jednak nie pojechał do Argentyny. W 1983 wyjechał do Francji, grając dla zespołów Nîmes Olympique i US Dunkerque.
Jego specjalnością były wykonywane ze znacznej odległości rzuty wolne, z których zdobył większość strzelonych przez siebie bramek (swoimi kopnięciami wprawiał piłki w tak dużą prędkość, że jeśli trafiał w światło bramki, istniało małe prawdopodobieństwo obronienia strzałów przez bramkarzy).
Po zakończeniu kariery piłkarskiej próbował swoich sił jako sędzia oraz trener piłkarski.
Śmierć.
Ostatni mecz w swoim życiu rozgrywał 23 września 2007 w Szczecinie, występując w pokazowej potyczce i broniąc barw zespołu Gwiazd Polskiej Piłki Nożnej, grającej przeciw drużynie oldboyów miejscowej Pogoni. Doznał wówczas zawału serca na boisku, a przeprowadzone przez lekarzy próby reanimacji nie powiodły się. Spoczął na katolickiej części cmentarza na Zarzewie w Łodzi.
Życie prywatne.
Był synem Antoniego i Zofii Surlitów oraz bratem Wiesława Surlita, również byłego piłkarza. Pozostawił żonę Bożenę oraz synów Krzysztofa Adama i Bartłomieja. Był kibicem Widzewa Łódź. 

</doc>
<doc id="1089591" url="https://pl.wikipedia.org/wiki?curid=1089591" title="IBM 650">
IBM 650

IBM 650 – pierwszy komercyjny komputer, był produkowany w zakładach Endicott (N.Y.) w latach 1953–1962.
Pierwszy egzemplarz dostarczono do odbiorcy w Bostonie w 1954 roku. W 1956 roku firma IBM wytwarzała już jeden egzemplarz dziennie. Kosztował około pół miliona dolarów.
Zapisywał dziesięciocyfrowe liczby na bębnie magnetycznym. Mógł pomieścić 2000 takich liczb na standardowym bębnie.
Wyprodukowano około 2000 jednostek. W 1969 roku został wycofany z rynku.

</doc>
<doc id="1089593" url="https://pl.wikipedia.org/wiki?curid=1089593" title="Ulica Ruska">
Ulica Ruska



</doc>
<doc id="1089594" url="https://pl.wikipedia.org/wiki?curid=1089594" title="Eurotram">
Eurotram



</doc>
<doc id="1089595" url="https://pl.wikipedia.org/wiki?curid=1089595" title="Harold Shipman">
Harold Shipman

Harold Frederick Shipman (ur. 14 stycznia 1946 w Nottingham, zm. 13 stycznia 2004 w Wakefield) – angielski lekarz domowy z Manchesteru, zwany "Doktorem śmierć". Przeszedł do historii jako seryjny morderca, który zabił największą liczbę ofiar.
Życiorys.
Zabił około 215 osób, choć przypuszcza się, że ta liczba może być znacznie większa. Przed sądem udowodniono mu jedynie 15 z nich. Uśmiercał swoje ofiary za pomocą zastrzyku z morfiny. Popełnił samobójstwo wieszając się w celi, dzień przed swoimi 58 urodzinami.

</doc>
<doc id="1089596" url="https://pl.wikipedia.org/wiki?curid=1089596" title="Połączenia kości">
Połączenia kości

Połączenia kości () – sposoby w jaki kości łączą się ze sobą w organizmie. W anatomii człowieka wyróżnia się połączenia ścisłe (), które uniemożliwiają ruchomość kości względem siebie lub jest ona bardzo mała, i połączenia ruchome (), umożliwiające większy zakres ruchów. Połączeniami ścisłymi są więzozrost (jego odmianą jest szew), chrząstkozrost i kościozrost, a ruchomym staw. Najmniej ruchomy rodzaj stawów – staw płaski – czasami jest określany jako połączenie półścisłe ().

</doc>
<doc id="1089597" url="https://pl.wikipedia.org/wiki?curid=1089597" title="Stanislav Mečiar">
Stanislav Mečiar

Stanislav Mečiar (ur. 21 marca 1910 w Prievidzy, zm. 1971 w Buenos Aires) – słowacki slawista.
Badał związki literackie Polski i Słowacji. Studiował filologię słowacką i germańską na Uniwersytecie w Bratysławie, następnie uczył się w Poznaniu, Krakowie, Lipsku i Pradze. Był redaktorem części dotyczącej literatury w „Zborníku Maticy Slovenskej”, zaś w latach 1938–1944 redagował „Slovenské pohľady”. Po zakończeniu wojny w 1945 wyjechał do Argentyny.

</doc>
<doc id="1089598" url="https://pl.wikipedia.org/wiki?curid=1089598" title="Hechuan">
Hechuan

Hechuan (chiń.: 合川区; pinyin: "Héchuān Qū") – dzielnica w północnej części miasta wydzielonego Chongqing, w Chinach, u ujścia Fu Jiang do Jialing Jiang. W 2000 roku liczyła 1 420 520 mieszkańców. Do 2006 roku oddzielne miasto.
Historia.
W okresie dynastii Han (206 p.n.e.–220 n.e.) tereny dzisiejszego Hechuanu wchodziły w skład powiatu Dianjiang, który przemianowano w V albo VI wieku n.e. na Shijing, a następnie na Shizhao za panowania dynastii Song (960–1279). Nazwę Hechuan nadano w 1912 roku. W 1992 roku Hechuan otrzymało prawa miejskie, a 22 października 2006 roku zostało ustanowione dzielnicą Chongqingu.

</doc>
<doc id="1089601" url="https://pl.wikipedia.org/wiki?curid=1089601" title="Daniel Carter">
Daniel Carter

Daniel William Carter (ur. 5 marca 1982 w Christchurch) – nowozelandzki rugbysta, zawodnik zespołu Crusaders, reprezentant kraju. 
Dla reprezentacji Nowej Zelandii w rugby występował od 2003 do 2015 roku, rozgrywając 112 spotkań, w których zdobył 1598 punktów. Daniel Carter został uznany przez IRB za najlepszego rugbystę na świecie w latach 2005, 2012 i 2015. 
Uczestnik Pucharu Świata w Australii w 2003, podczas których zdobył brązowy medal, Pucharu Świata we Francji w 2007, gdzie jego drużyna odpadła w ćwierćfinale, oraz zwycięskiego Pucharu Świata w Nowej Zelandii w 2011. Jeden z najbardziej popularnych i wszechstronnych nowozelandzkich rugbystów.
W lutym 2021 roku, za pośrednictwem mediów społecznościowych, zawodnik oficjalnie poinformował o zakończeniu kariery sportowej

</doc>
<doc id="1089603" url="https://pl.wikipedia.org/wiki?curid=1089603" title="Park na Wyspie w Pile">
Park na Wyspie w Pile

Park na Wyspie – park miejski położony w centrum Piły, na rozległej wyspie między dwoma ramionami Gwdy. Jego powierzchnia wynosi ok. 10 ha.
Historia.
Park został urządzony w latach 1976-1978 na bagnistej wyspie zwanej "Gardoliną" lub "Gardolinką", z inicjatywy wojewody pilskiego Andrzeja Śliwińskiego. Na wyspę nawieziono ponad 200 m³ ziemi, później zniwelowanej i odpowiednio ukształtowanej. Zlikwidowano znajdujące się po wschodniej stronie wyspy jaz młyński oraz kanał wyrównujący. Nasadzono wiele okazów drzew i krzewów ozdobnych. Prócz tego planowano stworzenie na terenie parku tarasu widokowego z rosarium, ogrodu japońskiego oraz ustawienie rzeźb plenerowych - zamiary te nie zostały jednak zrealizowane. Obecnie planowane jest utworzenie kolejnych terenów parkowo-rekreacyjnych na północ od Wyspy, w dolinie Gwdy.
W 2021 otwarto na wyspie skateplazę - park dla miłośników deskorolek, hulajnóg i rolek o powierzchni 3000 m² (jeden z największych w Polsce). Obok usytuowano tor do jazdy na rolkach, a także boiska do siatkówki, koszykówki i piłki nożnej.
Położenie i rozplanowanie parku.
Południową część parku zajmuje rozległy plac z fontanną i krytą estradą. Latem są tam urządzane koncerty i festyny. W środkowej części wyspy był wybudowany w latach 90. ogród jordanowski z elementami wykonanymi z drewna, zwany "wioską indiańską". W roku 2012 zmieniony w plac zabaw. W północno-zachodniej części parku znajduje się niewielki ogrodzony staw z dwiema wyspami, zasilany wodami Gwdy. Gniazdowały tam liczne gatunki ptactwa wodnego. W V 2013 r. zadbano o nasadzenia z okazji 500-lecia nadania praw miejskich Pile i umieszczono na jednej z wysepek złotą koronę. Wyspa jest połączona z lądem trzema betonowymi kładkami. 26 kwietnia 2013 prezydent miasta, starosta i dyrektor Regionalnej Dyrekcji Lasów Państwowych w Pile wraz z zaproszonymi gośćmi zasadzili w parku na wyspie dwie brekinie, które w Polsce są na wyginięciu.

</doc>
<doc id="1089605" url="https://pl.wikipedia.org/wiki?curid=1089605" title="Biegi sztafetowe">
Biegi sztafetowe



</doc>
<doc id="1089610" url="https://pl.wikipedia.org/wiki?curid=1089610" title="Katedra Filologii Niderlandzkiej im. Erazma z Rotterdamu Uniwersytetu Wrocławskiego">
Katedra Filologii Niderlandzkiej im. Erazma z Rotterdamu Uniwersytetu Wrocławskiego

Katedra Filologii Niderlandzkiej im. Erazma z Rotterdamu Uniwersytetu Wrocławskiego – jednostka dydaktyczno-naukowa należąca do struktur Wydziału Filologicznego Uniwersytetu Wrocławskiego. Dzieli się na 4 zakłady i 2 pracownie naukowe. Posiada uprawnienia do nadawania stopni naukowych doktora i doktora habilitowanego oraz wnioskowania o nadanie tytułu naukowego profesora. Prowadzi działalność dydaktyczną i badawczą związaną z leksykologią, leksykografią, frazeologią i paremiologią języka niderlandzkiego i polskiego, gramatyką konfrontatywną języka niderlandzkiego i polskiego, literaturą krajów niderlandzkiego obszaru językowego, związkami literackimi i kulturowymi pomiędzy Śląskiem i Niderlandami, recepcją literatury niderlandzkiej w Polsce, kulturą, literaturą i językiem afrikaans, kulturą niderlandzką okresu 1500–1800. 
Katedra oferuje studia na kierunku niderlandystyka oraz specjalności język, kultura i literatura niderlandzka w kontekście środkowoeuropejskim (DCC). Do 2017 roku kształciła studentów w trybie dziennym i wieczorowym. Katedra wydaje także własne czasopisma naukowe "Neerlandica Wratislaviensia" oraz "Niderlandystyka interdyscyplinarnie". Dysponuje także własną samodzielną biblioteką – Biblioteką Niderlandystyczną, znajdującą się na ulicy Uniwersyteckiej 28a. Siedzibą instytutu jest kamienica przy ulicy Kuźniczej 22 we Wrocławiu. 
Katedra powstała w 1990 roku jako Katedra Języka, Literatury i Kultury Niderlandzkiej im. Erazma z Rotterdamu po przekształceniu i usamodzielnieniu się działającego w ramach Instytutu Filologii Germańskiej UWr – Zakładu Niderlandystyki. Jest jedyną w Polsce samodzielną jednostką naukową prowadzącą studia niderlandystyczne.
Adres.
Katedra Filologii Niderlandzkiej im. Erazma z Rotterdamu
Uniwersytetu Wrocławskiego
ul. Kuźnicza 22
50-138 Wrocław
Historia.
Historia wrocławskiej niderlandystyki zaczęła się w 1960 roku, kiedy to dr hab. Norbert Morciniec utworzył w Instytucie Filologii Germańskiej Uniwersytetu Wrocławskiego lektorat języka niderlandzkiego. W 1975 roku na filologii germańskiej została uruchomiona nowa specjalizacja – niderlandystyka. W latach 70 i 80. XX wieku intensywnie rozwijały się kontakty z uniwersytetami w Belgii oraz Holandii, a w 1983 roku ukazał się pierwszy numer założonego przez Norberta Morcińca pisma "Neerlandica Wratislaviensia".
W 1989 roku miał miejsce podział Zakładu Języka Niemieckiego i Niderlandystyki na Zakład Języka Niemieckiego i Zakład Niderlandystyki, którego kierownikiem został prof. Stanisław Prędota. Rok później powołano do życia samodzielną Katedrę Języka, Literatury i Kultury Niderlandzkiej im. Erazma z Rotterdamu. Przełomowym wydarzeniem było uruchomienie w 1992 roku w Katedrze nowego kierunku studiów w Polsce – filologii niderlandzkiej. W 1996 roku dokonano zmiany nazwy katedry na Katedrę Filologii Niderlandzkiej.
Kierunki kształcenia.
Katedra kształci studentów na poziomie licencjackim i magisterskim, na kierunku filologia ze specjalnością filologia niderlandzka oraz z możliwością specjalizacji DCC (Dutch Language, Literature and Culture in a Central European Context), a od 2020 roku na kierunku filologia niderlandzka oraz z możliwością specjalności DCC. DCC to program studiów licencjackich realizowany we współpracy z Uniwersytetem Masaryka w Brnie (Czechy), Uniwersytetem Komeńskiego w Bratysławie (Słowacja), Uniwersytetem Loránda Eötvösa w Budapeszcie (Węgry), Uniwersytetem w Debreczynie (Węgry), Uniwersytetem Palackiego w Ołomuńcu (Czechy) oraz Uniwersytetem Wiedeńskim (Austria). 

</doc>
<doc id="1089628" url="https://pl.wikipedia.org/wiki?curid=1089628" title="Puchar Zdobywców Pucharów (1981/1982)">
Puchar Zdobywców Pucharów (1981/1982)

XXII Puchar Europy Zdobywców Pucharów 1981/1982

</doc>
<doc id="1089632" url="https://pl.wikipedia.org/wiki?curid=1089632" title="Ulica św. Mikołaja we Wrocławiu">
Ulica św. Mikołaja we Wrocławiu

Ulica św. Mikołaja – jedna z dwóch ulic we wrocławskim Starym Mieście, łączących niegdyś Rynek ze znajdującą się na zachód od niego nieistniejącą już Bramą Mikołajską (tą drugą ulicą jest ulica Ruska), od której bierze nazwę (do 1945 "Nikolai Straße").
W średniowieczu (wraz z ulicami Ruską, Oławską, Świdnicką i Piaskową) była jedną z głównych arterii komunikacyjnych Wrocławia.
Przy ulicy św. Mikołaja, przy samym Rynku, znajduje się kościół św. Elżbiety. Na drugim końcu ulicy, niedaleko dawnej Bramy Mikołajskiej, znajduje się dzisiejszy prawosławny sobór Narodzenia Przenajświętszej Bogurodzicy, dawniej kościół pod wezwaniem św. Barbary.
Ulica liczy około 600 metrów i w połowie długości przecięta jest wytyczoną w latach 70. XX wieku wrocławską trasą W-Z. Wyburzenia związane z przeprowadzeniem trasy W-Z oszczędziły stojący na rogu ulicy św. Mikołaja i trasy budynek Szpitala Bożego Grobu.

</doc>
<doc id="1089637" url="https://pl.wikipedia.org/wiki?curid=1089637" title="Drugi manifest surrealizmu">
Drugi manifest surrealizmu

Drugi manifest surrealizmu (fr. "Second manifeste du surréalisme") – manifest artystyczny napisany przez głównego teoretyka nadrealizmu André Bretona, stanowiący dopełnienie i kontynuację napisanego w 1924 roku pierwszego "Manifestu surrealizmu". "Drugi manifest" ukazał się pod koniec 1929 roku w kwartalniku „La Révolution surréaliste” (w tym samym roku wydano "Przedmowę do wznowienia manifestu"), zaś w 1930 roku pojawił się w wydaniu książkowym.
Na samym początku publikacji Breton zawarł oświadczenie, iż surrealizm z punktu widzenia intelektualnego i moralnego dąży do „wywołania kryzysu świadomości”, którego wynik ma być decydującym o powodzeniu lub klęsce teorii tego kierunku. Surrealiści dążyli bowiem do zwiększenia roli wyobraźni (bądź natchnienia) i podświadomości, co ich zdaniem pozwalało na pełną i swobodną ekspresję oraz rozwój możliwości twórczych człowieka. Wyobraźnię uważali za motor postępu; pragnęli również stopniowo coraz wyraźniej postrzegać, „co się snuje bez wiedzy człowieka, w głębi jego ducha”. Jak pisał Adam Ważyk, w dziele tym „marzyli o wielkiej terapii duchowej”.
Breton proponuje porzucenie przestarzałych antynomicznych poglądów, które jego zdaniem zapobiegają „niezwykłym poruszeniom człowieka”, a także pozbawiają go wiary w swoje środki i w możliwość uchronienia się przed „powszechnym przymusem”. Stwierdza, iż surrealizm chce przede wszystkim odnaleźć w umyśle ludzkim punkt, w którym pojęcia postrzegane jako przeciwstawne, przestają być tak widziane, np. przeszłość i przyszłość, życie i śmierć, możliwość i niemożliwość. Przypisywanie temu kierunkowi działalności niszczycielskiej lub konstruktywnej uważa za bezcelowe. Potwierdza również, iż surrealiści nie są zainteresowani wydarzeniami w świecie sztuki i filozofii, gdyż najbardziej interesują ich możliwości ludzkiego umysłu.
Breton w "Drugim manifeście" zawarł także stwierdzenie, iż „surrealizm bez lęku uznaje za swój dogmat bunt absolutny”. Uważa, że w tym temacie kierunek nie potrzebuje poprzedników, zaś jedynym wyjątkiem jest Comte de Lautréamont, autor "Pieśni Maldorora", nazywany przez Bretona jedynym, który „zostawił jakiś wieloznaczny ślad”. W utworze znajdują się również nawiązania do tradycji alchemicznej, a także potwierdzenie pragnienia nawiązania teorii surrealizmu do romantyzmu. W publikacji Breton odwoływał się do Zygmunta Freuda; jednak on sam w 1938 roku pisał, iż jest „wciąż skłonny uważać surrealistów […] za stuprocentowych wariatów”. Dość obszerna część poświęcona jest automatycznemu zapisowi.

</doc>
<doc id="1089639" url="https://pl.wikipedia.org/wiki?curid=1089639" title="Stumorgi">
Stumorgi

Stumorgi, Polana Stumorgowa – podszczytowa polana na Mogielicy w Beskidzie Wyspowym. Znajduje się w obrębie wsi Półrzeczki w województwie małopolskim, w powiecie limanowskim, w gminie Dobra.
Opis.
Polana Stumorgowa znajduje się na długim grzbiecie łączącym Mogielicę z Krzystonowem, na wysokości ok. 1000–1100 m n.p.m. Jest największą polaną w całym Beskidzie Wyspowym. Jej nazwa pochodzi od dawnej jednostki mierzenia powierzchni zwanej morgiem, równej w przybliżeniu 0,5 ha. W rzeczywistości polana miała dużo większą powierzchnię. Powstała w wyniku działalności Wołochów, którzy w XIV-XV w. zaprowadzili w Karpatach pasterstwo na szczytach gór. Pod koniec XIX w., gdy wsie na Podhalu były skrajnie przeludnione, część polany zaorano pod uprawy rolnicze. Jednak już wkrótce musiano zrezygnować z uprawy. Kamienista i jałowa gleba i surowy na tej wysokości klimat nie zwróciły trudu włożonego w uprawę. Do dzisiaj jeszcze dobrze widoczne są równoległe ślady zagonów w niektórych miejscach polany. Na obrzeżu polany, po północnej jej stronie znajduje się dość silne źródło.
Polana jest dość sucha, porost trawy słaby, przy czym dużą jej część stanowiła psia trawka, której nie chce jeść bydło, ani owce. Do tego duże oddalenie od siedzib ludzkich spowodowało, że już przed kilkudziesięciu laty zaniechano tutaj wypasu. Zarastający od obrzeża las zmniejszył powierzchnię polany, coraz więcej drzew pojawia się także na środku polany. Borówka brusznica tworząca tutaj olbrzymie kępy wypiera trawiastą roślinność z rzadkimi gatunkami roślin, które tu występują (m.in. mieczyk dachówkowaty). Jest to przykład postępującej sukcesji ekologicznej, ostatecznym etapem której, już zapewne w bliskiej przyszłości będzie całkowite zarośnięcie polany lasem, ze szkodą dla walorów widokowych, a także różnorodności biologicznej.
Z Polany Stumorgowej rozciągają się kapitalne widoki, obejmujące większą część horyzontu. Od południowego wschodu poczynając kolejno widzimy: Modyń, pasmo Radziejowej, Dzwonkówkę, w dole Halę, Wielki Wierch i Kiczorę Kamienicką, w głębi Małe Pieniny i Pieniny, a na prawo od nich pasmo Lubania. W kierunku południowym widać pasmo Gorców ze szczytami: Kudłonia, Kiczory i Turbacza. Poniżej nich widoczne płaskie grzbiety Jasienia i Krzystonowa. W kierunku południowo-zachodnim i zachodnim doskonale widoczne są: Luboń Wielki, Ogorzała, Szczebel, Ćwilin, Łopień, Lubogoszcz, Śnieżnica, Ciecień. Ponad wszystkimi tymi szczytami wznosi się pasmo Tatr i szczyt Babiej Góry. W czasie II wojny światowej Hala Stumorgowa wykorzystywana była jako miejsce zrzutów z samolotów alianckich dla działającej w okolicach partyzantki.

</doc>
<doc id="1089641" url="https://pl.wikipedia.org/wiki?curid=1089641" title="Scooby Doo i Cyber Pościg">
Scooby Doo i Cyber Pościg



</doc>
<doc id="1089643" url="https://pl.wikipedia.org/wiki?curid=1089643" title="Polana Stumorgowa">
Polana Stumorgowa



</doc>
<doc id="1089648" url="https://pl.wikipedia.org/wiki?curid=1089648" title="Puchar Polski w piłce nożnej (1996/1997)">
Puchar Polski w piłce nożnej (1996/1997)

Puchar Polski w piłce nożnej mężczyzn 1996/1997 – 43. edycja rozgrywek mających na celu wyłonienie zdobywcy Pucharu Polski, który uzyskał tym samym prawo gry w I rundzie Pucharu Zdobywców Pucharów w sezonie 1997/1998. Mecz finałowy odbył się na Stadionie ŁKS-u w Łodzi.
Tytuł zdobyła Legia Warszawa, dla której był to dwunasty tryumf w historii klubu.
Runda Wstępna – 3 lipca 1996
I Runda – 24 lipca 1996
II Runda – 7 sierpnia 1996
III Runda – 21 sierpnia 1996
IV Runda – 28 – 29 września 1996
1/8 finału.
Mecze zostały rozegrane 13 listopada 1996.
Hetman Zamość – Wisła Kraków 1:0 ""&lt;BR&gt;
Petrochemia Płock – Stomil Olsztyn 4:0 ""&lt;BR&gt;
Ruch Chorzów – Polonia Warszawa 1:0 ""&lt;BR&gt;
Stal Mielec – Odra Wodzisław Śląski 0:4 ""&lt;BR&gt;
GKS Katowice – Zagłębie Lubin 3:0 ""&lt;BR&gt;
Pogoń Szczecin – Amica Wronki 4:0 ""&lt;BR&gt;
Legia Warszawa – Górnik Zabrze 1:0 ""&lt;BR&gt;
Widzew Łódź – Raków Częstochowa 5:1 ""
Ćwierćfinały.
Mecze zostały rozegrane 16 kwietnia 1997.
Petrochemia Płock – Widzew Łódź 2:3 ""&lt;BR&gt;
GKS Katowice – Hetman Zamość 4:0 ""&lt;BR&gt;
Odra Wodzisław Śląski – Ruch Chorzów 3:2 ""&lt;BR&gt;
Legia Warszawa – Pogoń Szczecin 4:1 ""
Półfinały.
Mecze zostały rozegrane 14 maja 1997.
Legia Warszawa – Odra Wodzisław Śląski 3:0 ""&lt;BR&gt;
GKS Katowice – Widzew Łódź 2:0 ""

</doc>
<doc id="1089657" url="https://pl.wikipedia.org/wiki?curid=1089657" title="CCWS">
CCWS



</doc>
<doc id="1089658" url="https://pl.wikipedia.org/wiki?curid=1089658" title="Parafia św. Maksymiliana Kolbego w Kępkach">
Parafia św. Maksymiliana Kolbego w Kępkach

Parafia św. Maksymiliana Kolbego w Kępkach – parafia rzymskokatolicka w diecezji elbląskiej. Erygowana w 1989 roku przez biskupa gdańskiego Tadeusza Gocłowskiego. Parafia została wydzielona z parafii Niepokalanego Poczęcia NMP w Marzęcinie. W 1960 roku wybudowano i poświęcono w Kępkach kaplicę. W 1985 roku wybudowano nowy kościół. Po zmianie przynależności diecezjalnej w 1992 roku biskup elbląski Andrzej Śliwiński potwierdził akt erekcyjny parafii.
Do parafii należą miejscowości: Bielnik Drugi, Janowo, Stobna, Kępki i Kępiny Małe (od 16 stycznia 2003). Tereny parafii znajdują się w gminie Nowy Dwór Gdański, w powiecie nowodworskim.

</doc>
<doc id="1089665" url="https://pl.wikipedia.org/wiki?curid=1089665" title="Natascha McElhone">
Natascha McElhone

Natascha McElhone (właśc. Natascha Abigail Taylor, ur. 14 grudnia 1971 w Surrey w Londynie) – brytyjska aktorka filmowa i teatralna, pochodzenia irlandzkiego.
Młodość.
Urodziła się w Londynie w rodzinie dziennikarzy. Dorastała w Brighton. W wieku 6 lat zaczęła pobierać lekcje tańca irlandzkiego i kontynuowała je do 12. roku życia. Studiowała w London Academy of Music and Dramatic Art.
Życie prywatne.
W 1998 wyszła za mąż za chirurga plastycznego Martina Hirigoyen Kelly’ego. 20 maja 2008, w wieku 43 lat, Martin zmarł na zawał serca. Autopsja wykazała, że cierpiał na kardiomiopatię rozstrzeniową na tle wirusowym. Aktorka z tego związku ma trzech synów: Theodore’a (2000), Otisa (2003) oraz Rexa, który urodził się w październiku 2008, 5 miesięcy po śmierci Kelly’ego.

</doc>
<doc id="1089666" url="https://pl.wikipedia.org/wiki?curid=1089666" title="Andreas Zondervan">
Andreas Zondervan

Andreas "Arie" Johannes Zondervan (ur. 21 października 1910 r. w Berlinie, zm. 1983?) – holenderski działacz i publicysta faszystowski, członek Narodowo-Socjalistycznego Ruchu Holenderskiego (NSB), komendant bojówek Weer Afdeling (WA)
Pochodził z holendersko-niemieckiej rodziny, która w 1918 r. zamieszkała w Holandii. Arie Johannes Zondervan w 1931 r. ukończył szkołę średnią, po czym rozpoczął studia prawnicze. W marcu 1933 r. wstąpił do faszystowskiego Narodowo-Socjalistycznego Ruchu Holenderskiego kierowanego przez Antona A. Musserta. Został "porucznikiem" bojówek NSB Weer Afdeling. W 1938 r. ukończył studia. W tym czasie został członkiem niemieckiej NSDAP. Rozpoczął pracować jako sekretarz S. L. A. Plekkera, komendanta dystryktu Haarlem NSB. Wkrótce założył pismo WA "De Zwarte Soldaat", zostając jego redaktorem. Był bardzo lojalny wobec A. A. Musserta, stąd jego kariera partyjna rozwijała się szybko. Po zajęciu Holandii przez wojska niemieckie w 1940 r., tak jak inni członkowie NSB, podjął kolaborację z okupantami. W grudniu 1941 r. wstąpił do Ochotniczego Legionu Holenderskiego, dostając stopień SS-Untersturmführera. Po 6 tygodniach ciężkich walk na froncie wschodnim A. J. Zondervan, odznaczony Żelaznym Krzyżem 2 klasy, powrócił do Holandii, obejmując przywództwo bojówek WA. Przeciwstawił się koncepcji ich włączenia do holenderskiego SS. Od listopada 1943 r. służył w formacji obrony terytorialnej Landwacht Nederland. Po wyzwoleniu Holandii w maju 1945 r., ukrywał się w Amsterdamie. Został schwytany przy próbie przekroczenia granicy i osadzony w areszcie. W 1951 r. skazano go na karę 20 lat. Jednakże już w 1959 r. wyszedł na wolność, po czym zamieszkał w RFN.
Linki zewnętrzne.
Biografia Andreasa Johannesa Zondervana (jęz. niderlandzki)

</doc>
<doc id="1089667" url="https://pl.wikipedia.org/wiki?curid=1089667" title="Finał Grand Prix IAAF">
Finał Grand Prix IAAF

Finał Grand Prix IAAF (en. "IAAF Grand Prix Final") – finałowy mityng lekkoatletyczny cyklu Grand Prix IAAF, rozgrywany w l. 1985-2002. Do startu w zawodach finałowych uprawnieni byli najlepsi zawodnicy cyklu Grand Prix w kilku wybranych konkurencjach.
Co roku następowała zmiana konkurencji, rozgrywanych w zawodach Finału GP. 
W 2003 zastąpiony dwudniowym Światowym Finałem Lekkoatletycznym.

</doc>
<doc id="1089670" url="https://pl.wikipedia.org/wiki?curid=1089670" title="Parafia św. Jadwigi Królowej w Kmiecinie">
Parafia św. Jadwigi Królowej w Kmiecinie

Parafia św. Jadwigi Królowej w Kmiecinie – parafia rzymskokatolicka w diecezji elbląskiej. Erygowana w latach 1322–1332.
W XIX wieku zniesiono parafię w Kmiecinie, podporządkowując ją parafii Przemienienia Pańskiego w Nowym Dworze Gdańskim. Po II wojnie światowej kościół w Kmiecinie przejął Skarb Państwa, zamieniając go na muzeum regionalne ziemi żuławskiej. Dzięki wydarzeniom w sierpniu 1980 roku przekazano go Kościołowi. Parafia została reerygowana 1 lipca 1981 roku przez biskupa gdańskiego Lecha Kaczmarka.
Parafia obejmuje miejscowości: Kmiecin, Rakowe Pole, Różewo, Solnica. Tereny parafii znajdują się w gminie Nowy Dwór Gdański, w powiecie nowodworskim, w województwie pomorskim.
Kościół.
Kościół wybudowano w 1344 roku. Pierwotnie kościół katolicki, od 1564 roku do II wojny światowej ewangelicki. To budowla gotycka, ceglana, kryta dwuspadowym dachem o pokryciu ceramicznym. Od strony zachodniej w 1697 roku dobudowano drewnianą wieżę o konstrukcji szkieletowej, z nadwieszoną ośmioboczną izbicą. Wieża ma charakterystyczny szeroki podcień otaczający dolną kondygnację – rzadko spotykany element architektoniczny na Pomorzu.
Wewnątrz kościoła zachował się XVII-wieczny drewniany, polichromowany ołtarz, barokowy chór i bogato rzeźbione organy z końca XIX wieku. Na teren kościoła prowadzi drewniana brama z 1803 roku, przeniesiona tu w 1967 z Jasionna w gminie Gronowo Elbląskie) 

</doc>
<doc id="1089675" url="https://pl.wikipedia.org/wiki?curid=1089675" title="Liceum Ogólnokształcące z Białoruskim Językiem Nauczania im. Bronisława Taraszkiewicza w Bielsku Podlaskim">
Liceum Ogólnokształcące z Białoruskim Językiem Nauczania im. Bronisława Taraszkiewicza w Bielsku Podlaskim



</doc>
<doc id="1089677" url="https://pl.wikipedia.org/wiki?curid=1089677" title="Robert O’Hara Burke">
Robert O’Hara Burke

Robert O’Hara Burke (ur. 1820 w Saint Clerah’s, zm. czerwiec 1861) – irlandzki oficer policji, podróżnik, badacz Australii.
Biografia.
Urodził się w marcu 1820 roku w Saint Clerah’s w hrabstwie Galway w brytyjskiej Irlandii. W latach 1860-1861 prowadził ekspedycję, która jako pierwsza przebyła Australię z południa na północ. Zginął jednak w drodze powrotnej, podobnie jak większość uczestników wyprawy w czerwcu 1861 roku.

</doc>
<doc id="1089678" url="https://pl.wikipedia.org/wiki?curid=1089678" title="Kep">
Kep



</doc>
<doc id="1089686" url="https://pl.wikipedia.org/wiki?curid=1089686" title="Puchar Świata w Rugby 2003">
Puchar Świata w Rugby 2003

Puchar Świata w roku 2003 był rozgrywany w Australii. W zawodach wzięło udział 20 ekip z 5 kontynentów.
Drużyny World Cup 2003:
Zespoły zostały podzielone na 4 grupy po 5 zespołów każda. Dwa najlepsze zespoły zakwalifikowały się do fazy pucharowej. W finale, który odbył się na stadionie Telstra w Sydney w obecności 83 tys. widzów, zagrały ekipy Australii i Anglii. W normalnym czasie gry mecz zakończył się remisem 14-14. W dogrywce lepszy okazał się zespół Anglii, wygrywając ostatecznie finał 20-17. Anglia wygrała Puchar Świata po raz pierwszy.

</doc>
<doc id="1089687" url="https://pl.wikipedia.org/wiki?curid=1089687" title="Parafia św. Elżbiety Węgierskiej w Lubieszewie">
Parafia św. Elżbiety Węgierskiej w Lubieszewie

Parafia św. Elżbiety w Lubieszewie – parafia rzymskokatolicka w diecezji elbląskiej. Sanktuarium Matki Bożej Szkaplerznej. Erygowana w XIV wieku.
O istnieniu Lubieszewa i parafii wspominano już w 1255 roku, ale przyjmuje się, że wieś była lokowana przez wielkiego komtura krzyżackiego Wernera von Orselna. Zachował się dokument ponownej lokacji z 1341 roku komtura Ludolfa Königa. Parafia od początku swojego istnienia posiadała swoich duszpasterzy i należała do najbardziej eksponowanych. Od XIV wieku do parafii przynależała wieś Orłowo, lokowana w 1349 roku. Wtedy najprawdopodobniej powstał mały kościółek pw. św. Barbary. 
Kościół w Lubieszewie powstał w połowie XIV wieku. Wybudowany w stylu gotyckim z cegły. Wieża kościoła murowana dołem, górą drewniana i kryta gontem została dobudowana w 1573 roku. Kościół był wiele razy remontowany po pożarach. Tak samo remontowana była wieża w XIX wieku. 
Wnętrze kościoła jest jednonawowe przykryte kolebkowym stropem z polichromowanych desek (alegoria nieba ze sceną Ukoronowania Matki Bożej). Wystrój kościoła jest w stylu barokowym i prawie w całości pochodzi z XVII–XVIII wieku. Pomimo tego zachowały się zabytki gotyckie w kościele. 
Najpiękniejszym i najstarszym zabytkiem gotyckim w kościele jest rzeźba Matki Bożej z dzieciątkiem, tzw. Madonna na lwie, pochodząca z roku 1375. Dzwon na wieży kościoła, kropielnica i chrzcielnica pochodzą z przełomu XIV–XV wieku. Tak samo późnogotycki krucyfiks na tzw. belce tęczowej. 
Od początku XVIII wieku istnieje w Lubieszewie kult Matki Bożej Szkaplerznej. Jest on związany z przepięknym barokowym feretronem Matki Boskiej Niepokalanej (Matka Boża Lubieszewska). Od tamtego czasu Lubieszewo jest niepisanym Sanktuarium, a na coroczny, największy na Żuławach odpust 16 lipca przychodzą od wielu lat piesze pielgrzymki z pobliskich miejscowości.
Barokowy i dość jednorodny wystrój wnętrza kościoła czyni z niego jeden z najpiękniejszych na Żuławach.
Ołtarz główny z malowidłem patronki kościoła św. Elżbietą Węgierską pochodzi z 1707 roku. W antependium ołtarzowym znajduje się kurdyban z XVII wieku. W bocznych ołtarzach malowidła ze scenami: biczowania Pana Jezusa, Ecce Homo, Adoracji dzieciątka, Matki Bożej Szkaplerznej. W antependium prawego ołtarza znajduje się malowidło męczeństwa św. Barbary wkomponowane w krajobraz żuławski (kościoły w Orłowie, Lubieszewie, Tui i zamek w Nowym Dworze Gdańskim).
Barokowy chór muzyczny pochodzi z 1716 roku, a prospektem organowym z połowy XVII wieku.
Na ścianach kościoła obrazy przedstawiające sceny Zwiastowania NMP, pokłon Trzech Króli, Wniebowzięcie NMP, Ecce Homo. Na prawej ścianie kościoła dwa epitafia ks. J.A. Czeraskiego (1693) i ks. Ignacego Jana Schupki (1775), którzy byli proboszczami w Lubieszewie.
Na środku kościoła płyta nagrobna śp. Anny z 1650 roku.
16 lipca 2018 r. biskup elbląski Jacek Jezierski ustanowił sanktuarium Matki Bożej Szkaplerznej.
Zasięg parafii.
Do parafii należą wierni z miejscowości: Brzózki, Lubieszewo, Lubieszewo Pierwsze, Orłowo, Orłowo Pierwsze, Orłowo Drugie, Lubiszynek Drugi, Orłówko, Stawiec. Miejscowości te znajdują się w gminie Nowy Dwór Gdański, w powiecie nowodworskim, w województwie pomorskim.

</doc>
<doc id="1089691" url="https://pl.wikipedia.org/wiki?curid=1089691" title="Álvar Núñez Cabeza de Vaca">
Álvar Núñez Cabeza de Vaca

Álvar Núñez Cabeza de Vaca (ur. 1491 w Jerez de la Frontera, zm. 1559 w Sewilli) − hiszpański podróżnik, odkrywca i konkwistador, uczestnik wyprawy dowodzonej przez Pánfilo de Narváeza. Autor relacji podróżniczej "Naufragios" i utworu "Commentarios".
Wsławił się pieszą wędrówką w latach 1529-1536, kiedy to przeszedł z trzema towarzyszami od ujścia Missisipi do Kalifornii częstokroć więziony przez Indian. On to właśnie rozpowszechnił w Hiszpanii legendę o Siedmiu Miastach Ciboli na terenie dzisiejszego stanu Nowy Meksyk, których później bezskutecznie poszukiwał Francisco Vásquez de Coronado.
W roku 1541 na czele 400-osobowego oddziału wyruszył z przybrzeżnej wyspy Santa Catarina i przeszedł w poprzek południową Brazylię, do Asunción w Paragwaju, odkrywając po drodze wodospady Iguaçu. Dzięki doświadczeniu Cabezy, który potrafił nawiązać dobre stosunki z Indianami, wyprawa nie poniosła strat w ludziach.
W 1545 roku, w wyniku intryg politycznych, został aresztowany przez samozwańczego gubernatora Dominga de Iralę i odesłany w kajdanach do Hiszpanii. Ostatecznie został uniewinniony i zajął się spisywaniem relacji ze swoich podróży.

</doc>
<doc id="1089693" url="https://pl.wikipedia.org/wiki?curid=1089693" title="Singulare tantum">
Singulare tantum

Singulare tantum (l.mn. "singularia tantum") – rzeczownik występujący jedynie w liczbie pojedynczej, np.: "odzież", "miłość", "szlachta". Cecha ta wynika często ze specyfiki realiów pozajęzykowych.
Do tej grupy można zaliczyć: 
Niektóre rzeczowniki tego typu mogą przybierać także gramatyczną formę liczby mnogiej, lecz przekształcenie to nie spełnia wymogów odmiany, gdyż zmianom morfologicznym towarzyszą zmiany semantyczne, np: 
Rzeczowniki, które funkcjonują wyłącznie w liczbie mnogiej, określa się jako "pluralia tantum".

</doc>
<doc id="1089708" url="https://pl.wikipedia.org/wiki?curid=1089708" title="Powiat Neunkirchen (Austria)">
Powiat Neunkirchen (Austria)

Powiat Neunkirchen (niem. "Bezirk Neunkirchen") – powiat w Austrii, w kraju związkowym Dolna Austria, w rejonie Industrieviertel. Siedziba powiatu znajduje się w mieście Neunkirchen.
Geografia.
Południowa część powiatu od Gloggnitz leży w Alpach Centralnych, w grupie Hochwechsel. Część zachodnia znajduje się w Północnych Alpach Wapiennych, w grupie Rax-Schneeberg-Gruppe.
Powiat Neunkirchen graniczy: na północy i wschodzie z powiatem Wiener Neustadt-Land, na północnym wschodzie z miastem statutarnym Wiener Neustadt, na południu z powiatami Hartberg, Weiz i Mürzzuschlag (licząc od wschodu, wszystkie trzy w Styrii), na zachodzie z powiatem Lilienfeld.
Podział administracyjny.
Powiat podzielony jest na 44 gminy, w tym trzy gminy miejskie "(Stadt)", 17 gmin targowych "(Marktgemeinde)" oraz 24 gminy wiejskie "(Gemeinde)".
Transport.
Przez teren powiatu przechodzą: autostrada południowa, droga ekspresowa S6 ("Semmering Schnellstraße"), drogi krajowe B17 ("Wiener Neustädter Straße"), B26 ("Puchberger Straße"), B27 ("Höllental Straße"), B54 ("Wechsel Straße") i B55 ("Kirchschlager Straße").
Najważniejszymi liniami kolejowymi są linie Wiedeń - Graz i Wiedeń - Szombathely.

</doc>
<doc id="1089713" url="https://pl.wikipedia.org/wiki?curid=1089713" title="Katedra płocka">
Katedra płocka



</doc>
<doc id="1089716" url="https://pl.wikipedia.org/wiki?curid=1089716" title="Skałotocz">
Skałotocz

Skałotocz ("Pholas dactylus") – gatunek jadalnego małża z rodziny skałotoczowatych (Pholadidae), występujący w morzach u wybrzeży Europy.
Ma owalną, wydłużoną muszlę o średnicy do 8 cm (11 cm). Za pomocą przyssawki na nodze przyczepia się do miękkich skał (np. wapieni) lub drewna i wykonując obrót całego ciała drąży w podłożu tunele przednim końcem muszli. Ze względu na daktylowaty kształt muszli nazywany jest "daktylem morskim". Połówki muszli mają koncentryczne, łuskowate fałdy. W okolicy zamka, jej brzeg jest wywinięty, wzniesiony. Apofiza długa, poniżej szczytu.

</doc>
<doc id="1089717" url="https://pl.wikipedia.org/wiki?curid=1089717" title="Dereń szwedzki">
Dereń szwedzki

Dereń szwedzki ("Cornus suecica" L.) – roślina zielna z rodziny dereniowatych. 
Rozmieszczenie geograficzne.
Występuje w obszarze okołobiegunowym, w Europie i Azji, na nielicznych stanowiskach także na północnych krańcach Ameryki Północnej. Znany z reliktowych stanowisk z północnych Niemiec i Holandii. W obecnych granicach Polski znajdowały się jedne z dalej na południe wysuniętych europejskich stanowisk w Kołobrzegu i Szczecinie. W pierwszym przypadku rósł w kompleksie leśnym między Kołobrzegiem i Podczelem, w drugim w okolicach Szczecina. Stanowiska te nie zostały odnalezione w XX wieku, gatunek ma status wymarłego w Polsce.
Biologia i ekologia.
Bylina, hemikryptofit. W Polsce występował w wilgotnych lasach na torfach. W obszarze zwartego zasięgu rośnie na torfowiskach i wrzosowiskach. 
Zmienność.
W Ameryce Północnej tworzy tetraploidalnego mieszańca "Cornus" × "lepagei" Gervais &amp; Blondeau ("C. unalaschkensis" Ledeb.) z "Cornus canadensis" L. subsp. "pristina" Gervais &amp; Blondeau.
Zagrożenia i ochrona.
Kategorie zagrożenia gatunku:

</doc>
<doc id="1089718" url="https://pl.wikipedia.org/wiki?curid=1089718" title="Neoekspresjonizm">
Neoekspresjonizm

Neoekspresjonizm, również nowoekspresjonizm, Nowa Ekspresja – trend w sztuce współczesnej, którego początki można odnaleźć w późnych latach 60., przeżywający swój rozkwit w latach 80. XX wieku. 
Powstał w kontraście do modnego wówczas minimalizmu, konceptualizmu i abstrakcji geometrycznej. Cechą charakterystyczną Neoekspresjonistów jest wyrażanie uczuć, posługiwanie się emocjami, ekspresją i intuicją. Obrazy są często formą collage'ów, malowane ekspresywnymi, silnymi, a czasem pozornie niedbałymi pociągnięciami pędzla. Przedstawiają żywe, agresywne i osobiste widzenie świata wyrażając raczej spontaniczne odczucia niż konkretne idee.
Prekursorami ruchu byli: Georg Baselitz, Anselm Kiefer i A. Penck, Sandro Chia, Francesco Clemente, Julian Schnabel, Susan Rothenberg. Neoekspresjonizm wzorował się na działalności niemieckiej grupy Neue Wilde (Nowi Dzicy), działającej w ramach transawangardy. 
W Polsce do głównych postaci tego prądu należą: Zygmunt Magner, Krzysztof Skarbek, grupa Gruppa, grupa Koło Klipsa, LuXuS (Jerzy Kosałka, Paweł Jarodzki), Zdzisław Nitka, Marek Kamieński, Jerzy Świątkowski, Cezary Staniszewski, Janusz Mulak, Michał Kowalski, Grzegorz Śmigielski, Ludwik Konarzewski (junior).

</doc>
<doc id="1089719" url="https://pl.wikipedia.org/wiki?curid=1089719" title="JOW">
JOW



</doc>
<doc id="1089722" url="https://pl.wikipedia.org/wiki?curid=1089722" title="Powiat Neunkirchen">
Powiat Neunkirchen



</doc>
<doc id="1089727" url="https://pl.wikipedia.org/wiki?curid=1089727" title="Mark Frost">
Mark Frost

Mark Frost (ur. 25 listopada 1953 r.) – amerykański pisarz, scenarzysta telewizyjny i filmowy, a także reżyser i producent filmowy. Najbardziej znany ze współpracy z Davidem Lynchem przy tworzeniu serialu "Miasteczko Twin Peaks" oraz filmu fabularnego "". 
Również z Davidem Lynchem współtworzył sitcom "Na antenie" ("On the Air"). Samodzielnie stworzył (był współscenarzystą i reżyserem) film "Miasteczko Storyville" (1992). Jest także autorem scenariuszy do filmów "Fantastyczna Czwórka" i "".
Jako pisarz Frost zadebiutował powieścią "Lista siedmiorga" (1993, wyd. polskie Zysk i S-ka 1996). W powieści, podobnie jak w jej kontynuacji "Sześcioro Mesjaszy" (1995, wyd. polskie Zysk i S-ka 1999), głównym bohaterem uczynił lekarza i początkującego pisarza Arthura Conana Doyle’a. 13 listopada 2008 roku wydał swoją kolejną książkę pt. "Drugi cel". 
W 2012 w USA ukazała się pierwsza część trylogii "Paladin Prophecy", w Polsce wydano ją w 2014 r. pod tytułem "Paladyn" – "Proroctwo".

</doc>
<doc id="1089734" url="https://pl.wikipedia.org/wiki?curid=1089734" title="Dom na Przeklętym Wzgórzu (film 1999)">
Dom na Przeklętym Wzgórzu (film 1999)

Dom na Przeklętym Wzgórzu (ang. "House On Haunted Hill") – film fabularny (horror) z 1999 roku, będący remakiem filmu Williama Castle’a z 1959 roku, o tym samym tytule.
W polskiej telewizji projekt emitowano także pod tytułem "Nawiedzony dom". W 2007 roku powstał sequel filmu: "Powrót do domu na Przeklętym Wzgórzu" – wypuszczony bezpośrednio na rynek DVD/VHS.
Zarys fabuły.
Znany miliarder Stephen H. Price postanawia zrobić urodzinową niespodziankę swojej rozpieszczonej żonie. Wpada na oryginalny pomysł zorganizowania przyjęcia w opuszczonym domu, który ma opinię ,nawiedzonego” miejsca. Jako atrakcję wieczoru gospodarz przyjęcia zaplanował konkurs- kto zdoła przetrwać do rana, otrzyma wysoką nagrodę. Oczywiście wcześniej zamontował tam parę urządzeń, mających ,uprzykrzyć” gościom pobyt, co jednak okazuje się niepotrzebnym wydatkiem, nawiedzony budynek ma własne plany wobec imprezowiczów. Nagromadzone w nim wspomnienia nieszczęść i cierpień przybierają nagle cielesną i przerażającą postać. 

</doc>
<doc id="1089737" url="https://pl.wikipedia.org/wiki?curid=1089737" title="Liu Hui">
Liu Hui

Liu Hui (; ur. ok. 225, zm. ok. 295) – chiński matematyk, w pracy opublikowanej w 264 roku metodą Archimedesa dla wieloboków o 3072 bokach ustalił przybliżoną wartość liczby pi na 3,14159.

</doc>
<doc id="1089739" url="https://pl.wikipedia.org/wiki?curid=1089739" title="Wrota Diakońskie">
Wrota Diakońskie

Wrota Diakońskie – boczne drzwi w ikonostasie znajdujące się z prawej strony od wejścia głównego, czyli królewskich wrót, inaczej nazywane wrotami południowymi. Mogą przechodzić przez nie osoby duchowne pomagające w sprawowaniu nabożeństwa. Wrota diakońskie ozdobione są wizerunkami archaniołów Gabriela i Michała lub pierwszych męczenników - diakonów: Szczepana i Wawrzyńca.

</doc>
<doc id="1089740" url="https://pl.wikipedia.org/wiki?curid=1089740" title="Mizia &amp; Mizia Blues Band">
Mizia &amp; Mizia Blues Band

Mizia &amp; Mizia Blues Band- wrocławski zespół bluesowy założony w lutym 2000 roku przez Stefana i Włodka Miziów początkowo pod nazwą "Mizia &amp; Mizia". Po dojściu do składu kolejnych osób przybrał aktualną nazwę.
Historia.
Zespół pod początkową nazwą Mizia &amp; Mizia powstał w lutym 2000 roku. Wtedy to doszło do pierwszego występu na X Ogólnopolskim Przeglądzie Piosenki Licealistów WYBRYK, gdzie zdobyli Grand Prix. Początkowy skład to duet ojca i syna - Stefana i Włodka. Nagroda pozwoliła przyciągnąć uwagę Polskiego Radia i nagrać pierwszą płytę. W sierpniu 2001 roku, już w składzie rozszerzonym o drugiego syna - Witka, doszło do nagrania drugiej płyty. W 2002 roku zespół po raz pierwszy wystąpił na festiwalu Rawa Blues na Małej Scenie. Ciekawą tradycją stało się coroczne bluesowanie z okazji Dnia Niepodległości w schronisku Orle w Górach Izerskich. Zespół wspomógł też w 2005 roku WOŚP występując na jej koncercie, oraz pisząc specjalnie na tę okazję piosenkę "Wrzuć grosz" w duecie z Małgorzatą (ps. Kesz). Tekst napisał Darek "Macoch" Raczycki, muzyka - Mizia&amp;Mizia. W 2007 roku zespół zagrał po raz 4. w największym polskim festiwalu bluesowym Rawa Blues Festival.
Linki zewnętrzne.
Oficjalna strona zespołu

</doc>
<doc id="1089742" url="https://pl.wikipedia.org/wiki?curid=1089742" title="Galeatius Marescotti">
Galeatius Marescotti



</doc>
<doc id="1089743" url="https://pl.wikipedia.org/wiki?curid=1089743" title="Dard 120">
Dard 120

Dard 120 (fr. "żądło") – francuski granatnik przeciwpancerny zaprojektowany na przełomie lat 70. i 80. roku.
Historia konstrukcji.
Prace nad nowym granatnikiem przeciwpancernym rozpoczęto w "Societe Europeenne de Propulsion" w 1978 roku. Miał on mieć budowę zbliżoną do już użytkowanego LRAC F1, ale większą przebijalność. Efektem prac był granatnik Dard 90, nazywany też AC 1000. Nie miał on wymaganej przebijalności, dlatego postanowiono zwiększyć kaliber do 95 mm. W 1979 roku prace nad AC 1000 przerwano i rozpoczęto prace nad granatnikiem kalibru 120 mm. Ich efektem był zaprezentowany w 1981 roku granatnik Dard 120 (równocześnie zaprezentowano konkurencyjne granatniki APILAS i Jupiter 300).
Konstrukcja.
Granatnik Dard 120 składa się z dwóch głównych elementów. Pierwszym jest krótka, gładkoprzewodowa wyrzutnia do której przymocowane jest mechanizm odpalający, celownik optyczny, chwyt pistoletowy. Drugim elementem jest pocisk przeciwpancerny w hermetycznym pojemniku przyłączany do wyrzutni przed strzałem.
Dard 120 ma bezodrzutowo-rakietowy układ miotający. Pocisk jest wyrzucany z wyrzutni przy pomocy ładunku prochowego. Odrzut jest równoważony wyrzuceniem do tyłu przeciwmasy ze sprasowanego tworzywa sztucznego. Po osiągnięciu bezpiecznej odległości od strzelca uruchamia się silnik rakietowy pocisku dzięki któremu utrzymywana jest prędkość marszowa równa 280 m/s. Pocisk jest stabilizowany przy pomocy sześciu skrzydełek które poza stabilizacją aerodynamiczną nadają pociskowi niewielką prędkość obrotową.
Wadą granatnika Dard 120 jest duża masa i wymiaru w położeniu bojowym, ale posiada on w zamian duża przebijalność sięgająca 820 mm dzięki której może zwalczać większość współczesnych czołgów.

</doc>
<doc id="1089744" url="https://pl.wikipedia.org/wiki?curid=1089744" title="Union-Touring Łódź">
Union-Touring Łódź

Union-Touring Łódź – łódzki klub sportowy, powstały 5 marca 1932 roku w wyniku połączenia dwóch łódzkich klubów: Klubu Turystów i Stowarzyszenia Sportowego Union, skupiający głównie Łodzian niemieckiego pochodzenia i z tego powodu po II wojnie światowej nie wznowił działalności.
Historia.
Sekcja piłkarska w polskiej ekstraklasie zdążyła wystąpić tylko w jednym sezonie – 1939 – w dodatku niepełnym, bowiem przerwanym z powodu wybuchu II wojny światowej. W momencie przerwania rozgrywek UTŁ zajmował ostatnie miejsce w tabeli, z 3 wywalczonymi punktami po 12 rozegranych meczach. Z występami Union-Touring w ekstraklasie wiąże się rekord Ernesta Wilimowskiego, który w meczu rozegranym 21 maja 1939 roku zdobył przeciwko łodzianom 10 goli. Mecz Ruchu Chorzów z Union-Touring zakończył się wynikiem 12:1 (3:0).
Klub miał duży plac do wszelkiego rodzaju spotkań klubowych i ćwiczeń wraz z charakterystycznym drewnianym, 1-piętrowym budynkiem na obecnym pl. Komuny Paryskiej. W okresie zimowym na placu organizowano ogólnodostępne lodowisko dla mieszkańców Łodzi.

</doc>
<doc id="1089746" url="https://pl.wikipedia.org/wiki?curid=1089746" title="Słowacko-polskie związki literackie">
Słowacko-polskie związki literackie

Na początku XIX wieku w Polsce zainteresowano się słowackimi pieśniami ludowymi. Ten okres uważany jest za początek polsko-słowackich związków literackich. Poszerzenie osiągnięć słowacystyki polskiej nastąpiło w dwudziestoleciu międzywojennym.
Historia.
W Akademii Krakowskiej studiowało wielu Słowaków, zaś pisarze pochodzący z tego kraju i przebywający w Polsce to m.in. Ján Sinapius-Horčička, Pavel Kyrmezer. W XIX wieku polscy i słowaccy filolodzy nawiązali kontakty, zaś slawiści Andrzej Kucharski i Wacław Aleksander Maciejowski bezpośrednio współpracowali z pisarzami słowackimi, a w polskiej prasie zaczęły ukazywać się pierwsze artykuły o tworzącym się ruchu narodowym Słowacji. Zwrócono również uwagę na wyodrębnienie się, wobec czeskiego, literackiego języka słowackiego, jednakże przez pewien czas nie doceniano literatury słowackiej jako ukształtowanego i dojrzałego zjawiska kulturalnego. Przekładano niektóre utwory pisarzy słowackich na polski, ale ukazywały się najczęściej w czasopismach i nieregularnie. Oddzielnie, w 1874, wydano jedynie utwór "Restauracja" Jána Kalinčiaka (przełożył B. Grabowski, badacz literatury słowackiej). Idee romantyczne i narodowowyzwoleńcze występujące w polskiej poezji miały wpływ na młode pokolenia Słowaków; inspirację twórczością Adama Mickiewicza można odnaleźć w poezji Ľudovíta Štúra, Andreja Sládkoviča. Jego utworami zajmował się również slawista Stanislav Mečiar. W 1848 kontakty uległy osłabieniu, lecz już pod koniec XIX w. silniej zainteresowano się twórczością Słowaków, a szczególnie Svetozara Hurbana Vajanskiego i Pavola Országha Hviezdoslava. W utworach Kazimierza Tetmajera i Jana Kasprowicza pojawiła się postać Juraja Jánošíka. Roman Zawiliński stał się wtedy najważniejszym rzecznikiem związków literackich obu krajów.
Na początku XX wieku poświęcono więcej uwagi sprawom słowackim, a w Krakowie działało Towarzystwo Słowackie (obecnie jako Towarzystwo Słowaków w Polsce) wydające w latach 1905–1914 „Świat Słowiański”. W latach 1936–1938 w Warszawie miało swą siedzibę Towarzystwo Przyjaciół Słowaków im. Ľ. Štúra. Członkami jego Zarządu byli m.in. Feliks Gwiżdż, J. Reychmann, J. Gołąbek; Towarzystwo wydało pracę "Słowacja i Słowacy". Ukazywały się czasopisma: „Kultura Słowacka” (1924–1925), „Ruch Słowacki”, „Zet”, „Kamena”.
W 1957 na Uniwersytecie Komeńskiego w Bratysławie powstało czteroletnie studium polonistyczne, zaś w Instytucie Badań Literatury Słowackiej AN prowadzone były badania nad związkami literackimi Polski i Słowacji.

</doc>
<doc id="1089750" url="https://pl.wikipedia.org/wiki?curid=1089750" title="Andrzej Śliwak">
Andrzej Śliwak

Andrzej Śliwak (ur. 16 kwietnia 1972, zm. 9 grudnia 2019) – polski scenarzysta telewizyjny i filmowy, wrocławianin.
Współpracował między innymi z: Marcinem Wolskim, Cezarym Harasimowiczem, Pawłem Nowickim.

</doc>
<doc id="1089752" url="https://pl.wikipedia.org/wiki?curid=1089752" title="Ulica św. Mikołaja">
Ulica św. Mikołaja



</doc>
<doc id="1089753" url="https://pl.wikipedia.org/wiki?curid=1089753" title="Regia Aeronautica">
Regia Aeronautica

Regia Aeronautica (pol. „Królewskie Siły Powietrzne”) − siły powietrzne Królestwa Włoch istniejące w latach 1923−1946.
Historia.
Na początku XX wieku Włochy rozpoczęły prace nad bronią powietrzną. Podczas wojny włosko-tureckiej w 1911 roku osobistym dekretem drugiego księcia Aosty wysłano na front w rejonie Trypolisu ochotniczy oddział lotniczy z 5 samolotami, zajmujący się głównie rozpoznaniem. 1 listopada 1911 porucznik Giulio Gavotti dokonał pierwszego w historii bombardowania z samolotu ręcznymi bombami.
Podczas I wojny światowej włoski "Corpo Aeronautico Militare" (Korpus Lotnictwa Wojskowego) używał wprawdzie francuskich myśliwców, lecz znaczną część pozostałych samolotów stanowiły konstrukcje włoskie, zwłaszcza ciężkie bombowce Caproni i szybkie samoloty zwiadowcze SVA.5. Marynarka wojena ("Regia Marina") również rozpoczęła budowę własnych wodnosamolotów. 
Osobistym dekretem nr 645 króla Wiktora Emaunela III z 28 marca 1923 roku utworzono Królewskie Siły Powietrzne ("Regia Aeronautica") jako odrębny rodzaj sił zbrojnych. Faszystowska propaganda kładła duży nacisk na rozwój techniczny lotnictwa włoskiego oraz loty rekordowe, skumulowane w przelotach grupowych łodzi latających pod dowództwem generała Italo Balbo w 1930 i 1933 roku przez Ocean Atlantycki. "Regia Aeronautica" przetestowała swą siłę w hiszpańskiej wojny domowej i w inwazji na Abisynię (obecnie Etiopia).
W chwili przystąpienia Włoch do II wojny światowej 10 czerwca 1940 roku, lotnictwo miało na stanie 3269 samolotów, z czego 1795 było w jednostkach bojowych. Wśród samolotów myśliwskich w jednostkach było sprawnych zaledwie 166 najnowocześniejszych myśliwców jednopłatowych Macchi MC.200 (77) i Fiat G.50 (88), które jednak i tak ustępowały nieco najnowszym myśliwcom alianckim, ponadto 200 Fiat CR.42 i 177 przestarzałych Fiat CR.32. Lotnictwo włoskie składało się wówczas z 25 pułków ("stormo") bombowych, 8 pułków myśliwskich, jednego pułku szturmowego i dwóch osobnych dywizjonów ("gruppo").
Pod koniec wojny siły Regia Aeronautica walczyły przeciwko sobie - część samolotów przypadła Włochom, które skapitulowały przed aliantami, a część Włoskiej Republice Socjalnej.
Następcą "Regia Aeronautica" jest "Aeronautica Militare Italiana".
Poszczególne konflikty.
Podczas zdobywania Cesarstwa Etiopii lotnictwo włoskie było odpowiedzialne za bombardowania i odcinanie zaopatrzenia wroga. Armia cesarza Hajle Syllasje I nie posiadała praktycznie lotnictwa, więc Regia Aeronautica całkowicie panowała w powietrzu.
Podczas hiszpańskiej wojny domowej samoloty włoskie, które walczyły u boku hiszpańskich nacjonalistów i Niemców, zgrupowane były w "Aviazione Legionaria" („Legion Powietrzny”). Legion ten głównie wspierał piechurów z "Corpo Truppe Volontarie" i wojska nacjonalistyczne oraz prowadził regularną kampanie powietrzną.
Podczas kampanii francuskiej lotnictwo włoskie przeprowadzało prawie wyłącznie bombardowania, czego skutki są widoczne w statystykach:
W 1940 roku 170 włoskich maszyn wzięło udział w bitwie o Anglię (głównie 73 Fiat BR.20 - bombowce). Samoloty te startowały z lotnisk w okupowanej Belgii w ramach "Corpo Aereo Italiano". Po zakończeniu kampanii samoloty przetransportowano do Grecji.
Podczas kampanii libijskiej samoloty Fiat CR.32 i Fiat CR.42 walczyły z pierwszą wielką brytyjską kontrofensywą.
Samoloty lotnictwa morskiego Regia Marina walczyły z brytyjskimi konwojami, które wypływały z Kairu i Aleksandrii.
Później siły królewskie przeniosły się do Tobruku i Trypolisu, a następnie do Tunezji.
Włosi wzięli również udział w operacji „Barbarossa”. Tam siły zgromadzone w "Corpo Aereo Spedizione in Russia" walczyły o Ukrainę i o Stalingrad 1942−1943. Atakowały Moskwę, a pod koniec osłaniały odwrót wojsk z terytorium ZSRR.
Regia Aeronautica pełniła defensywną rolę w walkach o Sycylię.

</doc>
<doc id="1089755" url="https://pl.wikipedia.org/wiki?curid=1089755" title="Ogrody Semiramidy">
Ogrody Semiramidy



</doc>
<doc id="1089763" url="https://pl.wikipedia.org/wiki?curid=1089763" title="Embeth Davidtz">
Embeth Davidtz

Embeth Jean Davidtz (ur. 11 sierpnia 1965 w Lafayette) – amerykańska aktorka. Zdobywczyni nagrody Blockbuster Entertainment Award za rolę w filmie "Człowiek przyszłości" Chrisa Columbusa (1999).
Jest żoną Jasona Sloane’a oraz matką dwójki dzieci.

</doc>
<doc id="1089765" url="https://pl.wikipedia.org/wiki?curid=1089765" title="Takeo Fukuda">
Takeo Fukuda

 – japoński prawnik, polityk, premier Japonii.
Życiorys.
Był politykiem Partii Liberalno-Demokratycznej, w latach 1966–1968 sekretarzem generalnym, a w latach 1976–1978 jej przewodniczącym. 
W roku 1959 był ministrem rolnictwa i leśnictwa, w latach 1965–1966 i 1968–1971 ministrem finansów, a w latach 1971–1972 był ministrem spraw zagranicznych. W latach 1974–1976 sprawował urząd wicepremiera, a premiera od grudnia 1976 do grudnia 1978.
Takeo Fukuda był zwolennikiem normalizacji stosunków z Chinami. W 1978 roku doprowadził do podpisania traktatu pokojowego pomiędzy obu państwami.
Najstarszym synem Takeo Fukudy jest polityk Yasuo Fukuda.

</doc>
<doc id="1089774" url="https://pl.wikipedia.org/wiki?curid=1089774" title="Ramanowska aktywność optyczna">
Ramanowska aktywność optyczna

Ramanowska aktywność optyczna (ang. Raman optical activity, ROA) - zjawisko różnego rozpraszania nieelastycznego (różnego natężenia promieniowania rozproszonego w efekcie Ramana) przez próbkę chiralną, gdy światło podające jest spolaryzowane kołowo w lewo, niż gdy jest spolaryzowane kołowo w prawo. Zjawisko to można traktować jako odpowiednik wibracyjnego dichroizmu kołowego w widmach Ramana.
Widma ROA są bardzo słabe (widmo różnicowe jest około 1000 razy słabsze niż zwykłe widmo Ramana), stąd spektroskopia ta rozwija się od stosunkowo niedawna. Wykorzystuje się ją głównie do badania struktury związków czynnych biologicznie (białek, kwasów nukleinowych, wirusów) w roztworach wodnych. Ma też pewne zastosowanie w wyznaczaniu konfiguracji absolutnej.
Przy użyciu techniki ROA możliwe jest także wyznaczanie stosunku enancjomerycznego lub nadmiaru enancjomerycznego mieszaniny enancjomerów.

</doc>
<doc id="1089779" url="https://pl.wikipedia.org/wiki?curid=1089779" title="Moment zwykły">
Moment zwykły



</doc>
<doc id="1089780" url="https://pl.wikipedia.org/wiki?curid=1089780" title="Ryszard Ronczewski">
Ryszard Ronczewski

Ryszard Ronczewski (ur. 27 czerwca 1930 w Puszkarni, zm. 17 października 2020 w Sopocie) – polski aktor filmowy i teatralny, reżyser.
Życiorys.
Był synem Włodzimierza (1900–1965) i Olgi (1903–1987) Ronczewskich. Matka była z zawodu nauczycielką, a ojciec pracował w Orbisie. W latach 1936–1943 przebywał we Lwowie, następnie w Jaktorowie pod Warszawą. Od 1945 do śmierci mieszkał w Sopocie. W 1954 zadebiutował na deskach Teatru Powszechnego w Łodzi. W latach 1955–1956 studiował w PWSFTviT w Łodzi. Był aktorem Teatru Nowego w Łodzi (1956–1957), Operetki Warszawskiej (1958–1959) i Estrady Sopockiej (1960–1969). Od 1966 do 1974 pracował jako aktor Teatru Wybrzeże w Gdańsku i równolegle (od 1970 do 1974) był kierownikiem artystycznym Estrady Sopockiej oraz Międzynarodowego Festiwalu Piosenki w Sopocie. W latach 1974–1979 był reżyserem Teatru Muzycznego w Gdyni oraz od 1983 do 1984 aktorem tegoż teatru. Od 1984 ponownie związany z Teatrem Wybrzeże w Gdańsku.
Jego żoną od 1960 była Jolanta Ronczewska z domu Horno-Popławska, córka sopockiego rzeźbiarza. Był bratem bliźniakiem Aliny Afanasjew (1930–2018) scenografki i pisarki. 
Zmarł w swoim domu w Sopocie niedługo po tym, jak wykryto u niego zakażenie koronawirusem SARS-CoV-2, wywołującym COVID-19. Aktor zmagał się również z chorobą obturacyjną płuc. Pochowany na Cmentarzu Komunalnym w Sopocie.

</doc>
<doc id="1089783" url="https://pl.wikipedia.org/wiki?curid=1089783" title="Jerzy Gert">
Jerzy Gert

Jerzy Gert, właściwie Ignacy Izaak Gärtner (ur. 31 marca 1908 w Tarnowie, zm. 5 czerwca 1968 w Krakowie) – polski dyrygent i kompozytor.
Życiorys.
Urodził się w Tarnowie w rodzinie żydowskiej jako syn Henryka. W latach 1924–1932 kształcił się w Wiedniu w grze na fortepianie i skrzypcach oraz studiował teorię muzyki, początkowo w Neues Wiener Konservatorium, następnie w Universität für Musik und darstellende Kunst pod kierunkiem Hannsa Eislera, Josefa Polnauera oraz prywatnie u Arnolda Schönberga i Albana Berga.
W latach 1933–1939 był kierownikiem wytwórni płytowej „Odeon” w Warszawie i dyrygował tam własną orkiestrą. W 1939 wyjechał do Lwowa, gdzie do 1941 był dyrygentem Filharmonii Lwowskiej.
W 1943 został aresztowany przez niemieckie władze okupacyjne. Był więźniem nazistowskich obozów koncentracyjnych w Płaszowie i Mauthausen. 
W 1946 dyrygował orkiestrą objazdową. W 1947 powołał do życia Orkiestrę, a rok później Chór Polskiego Radia w Krakowie; pracą obu tych zespołów kierował do końca życia. Równocześnie w latach 1954–1957 był kierownikiem artystycznym Teatru Mu­zycznego w Krakowie. Pod jego kierownictwem scena ta wystawiła pięć premier operetek: "Hrabinę Maricę", "Krainę uśmiechu", "Wesołą wdówkę", "Księżnę cyrkówkę" i "Noc w Wenecji". W latach 1957–1962 był też kierownikiem artystycznym Filharmonii Krakowskiej.
Doko­nał wielu nagrań radiowych muzyki poważnej (jako pierwszy nagrał operę "Król Roger" Karola Szymanowskiego), popularnej i rozrywkowej. Jako kompozytor muzyki filmowej współpracował ze Studiem Filmowym „Semafor” i Filmem Polskim w Łodzi, komponując muzykę do filmu rysunkowego "Lis Kitaszek" i dokumentalnego "Pokój zdobędzie świat" (1961). W pierwszych latach po wojnie był jednym z najbardziej znanych muzyków w Polsce: „popularność zawdzięczał Polskiemu Radiu, na którego antenie nie było prawie dnia, by nie zabrzmiała orkiestra Gerta.”. Był znanym kompozytorem muzyki rozryw­kowej i autorem licznych aranżacji utworów polskich na potrzeby radia; skomponował wiele popularnych piosenek. 
Zmarł w 1968. Pochowany na nowym cmentarzu żydowskim przy ulicy Miodowej w Krakowie.

</doc>
<doc id="1089785" url="https://pl.wikipedia.org/wiki?curid=1089785" title="Leopold Innocenty Nepomucen Polzer">
Leopold Innocenty Nepomucen Polzer

Leopold Innocenty Nepomucen Polzer (ur. 15 października 1697 w Cieszynie, zm. 5 stycznia 1753 w Cieszynie) – prawnik, burmistrz Cieszyna w latach 1735–1760, założyciel Latinae Sodalitatis Teschini, historyk amator, dziadek Leopolda Szersznika.
Biogram.
Był synem Jerzego Polzera i jego żony Heleny Katarzyny z domu Jagosch. W literaturze przedmiotu podaje się, że nosił imiona "Leopold Gottlieb Innocenty", "Leopold Innocenty Nepomucen" i "Leopold Innocenty".
Urodził się w Cieszynie, gdzie zdobył podstawowe wykształcenie. Później uczył się w Pradze i Ołomuńcu, a następnie rozpoczął studia prawnicze na Uniwersytecie Wiedeńskim. Po ich ukończeniu powrócił do rodzinnego miasta, gdzie został notariuszem sądowym.
Od 1724 roku był syndykiem miejskim Cieszyna. W 1735 roku został burmistrzem miasta, pełniąc ten urząd do 1750 roku.
W 1731 roku założył stowarzyszenie Latinae Sodalitatis Teschini, które skupiało wykształconych mieszkańców Cieszyna. Polzer posiadał sporą bibliotekę, zbierał materiały do dziejów rodzinnego miasta.
Jego synem był Jerzy Polzer (ur. 1725, zm. 1745), absolwent gimnazjum jezuickiego w Cieszynie, jezuita i student filozofii w Pradze. Córka Leopolda, Joanna Alojzja (zm. 12 lutego 1754), dzięki ojcu zdobyła staranne wykształcenie. Łaciny i retoryki uczył ją Ludwik Heimb, grała też doskonale na fortepianie. 4 maja 1746 roku poślubiła Jana Antoniego Szersznika, syndyka miejskiego, z którym miała pięcioro dzieci. Jej najstarszym synem był Leopold Szersznik, urodzony 3 marca 1747 roku w kamienicy Leopolda Polzera.

</doc>
<doc id="1089787" url="https://pl.wikipedia.org/wiki?curid=1089787" title="Leopold Innocenz Polzer">
Leopold Innocenz Polzer



</doc>
<doc id="1089788" url="https://pl.wikipedia.org/wiki?curid=1089788" title="Leopold Polzer">
Leopold Polzer



</doc>
<doc id="1089796" url="https://pl.wikipedia.org/wiki?curid=1089796" title="Rozkład dyskretny">
Rozkład dyskretny



</doc>
<doc id="1089797" url="https://pl.wikipedia.org/wiki?curid=1089797" title="Trichoma">
Trichoma



</doc>
<doc id="1089798" url="https://pl.wikipedia.org/wiki?curid=1089798" title="Rozkład ciągły">
Rozkład ciągły



</doc>
<doc id="1089800" url="https://pl.wikipedia.org/wiki?curid=1089800" title="Parren J. Mitchell">
Parren J. Mitchell

Parren James Mitchell (ur. 29 kwietnia 1922, zm. 28 maja 2007) – amerykański polityk, członek Partii Demokratycznej. W latach 1971–1987 przedstawiciel siódmego okręgu wyborczego w Maryland w Izbie Reprezentantów Stanów Zjednoczonych.

</doc>
<doc id="1089801" url="https://pl.wikipedia.org/wiki?curid=1089801" title="Macierz danych">
Macierz danych



</doc>
<doc id="1089802" url="https://pl.wikipedia.org/wiki?curid=1089802" title="Tabela danych">
Tabela danych



</doc>
<doc id="1089803" url="https://pl.wikipedia.org/wiki?curid=1089803" title="Hrabstwo Faribault">
Hrabstwo Faribault

Hrabstwo Faribault ze stolicą w Blue Earth znajduje się w południowej części stanu Minnesota, USA. Według danych z roku 2005 zamieszkuje je 15 506 mieszkańców, z czego 97,11% stanowią biali. Nazwa hrabstwa wywodzi się od nazwiska francuskiego handlarza i kolonisty Jean-Baptiste Faribaulta.
Warunki naturalne.
Hrabstwo zajmuje obszar 1869 km² (722 mi²), z czego 1848 km² (714 mi²) to ląd, a 21 km² (8 mi²) woda. Graniczy z 6 innymi hrabstwami:
Demografia.
Według spisu z 2000 roku hrabstwo zamieszkuje 16 181 osób, które tworzą 6652 gospodarstw domowych oraz 4476 rodzin. Gęstość zaludnienia wynosi 9 osób/km². Na terenie hrabstwa jest 7247 budynków mieszkalnych o częstości występowania wynoszącej 9 budynków/km². Hrabstwo zamieszkuje 97,11% ludności białej, 0,24% ludności czarnej, 0,19% rdzennych mieszkańców Ameryki, 0,36% Azjatów, 0,04% mieszkańców Pacyfiku, 1,36% ludności innej rasy oraz 0,69% ludności wywodzącej się z dwóch lub więcej ras, 3,5% ludności to Hiszpanie, Latynosi lub inni. Pochodzenia niemieckiego jest 45,5% mieszkańców, 21,2% norweskiego, a 5,1% irlandzkiego.
W hrabstwie znajduje się 6652 gospodarstw domowych, w których 28,5% stanowią dzieci poniżej 18. roku życia mieszkający z rodzicami, 57,8% małżeństwa mieszkające wspólnie, 6,1% stanowią samotne matki oraz 32,7% to osoby nie posiadające rodziny. 29,7% wszystkich gospodarstw domowych składa się z jednej osoby oraz 16,8% żyję samotnie i jest powyżej 65. roku życia. Średnia wielkość gospodarstwa domowego wynosi 2,36 osoby, a rodziny 2,93 osoby.
Przedział wiekowy populacji hrabstwa kształtuje się następująco: 24,4% osób poniżej 18. roku życia, 6,7% pomiędzy 18. a 24. rokiem życia, 23,2% pomiędzy 25. a 44. rokiem życia, 23,5% pomiędzy 45. a 64. rokiem życia oraz 22,2% osób powyżej 65. roku życia. Średni wiek populacji wynosi 42 lata. Na każde 100 kobiet przypada 97,2 mężczyzn. Na każde 100 kobiet powyżej 18. roku życia przypada 92,5 mężczyzn.
Średni dochód dla gospodarstwa domowego wynosi 34 440 dolarów, a średni dochód dla rodziny wynosi 41 793 dolarów. Mężczyźni osiągają średni dochód w wysokości 27 990 dolarów, a kobiety 20 224 dolarów. Średni dochód na osobę w hrabstwie wynosi 17 193 dolarów. Około 5,5% rodzin oraz 8,6% ludności żyje poniżej minimum socjalnego, z tego 9,4% poniżej 18 roku życia oraz 10,2% powyżej 65. roku życia.

</doc>
<doc id="1089806" url="https://pl.wikipedia.org/wiki?curid=1089806" title="Georges Thierry d’Argenlieu">
Georges Thierry d’Argenlieu

Georges Thierry d’Argenlieu, imię zakonne Louis de la Trinité (ur. 7 sierpnia 1889 w Breście, zm. 7 września 1964 tamże) – francuski zakonnik, dyplomata i wojskowy, admirał Francuskiej Marynarki Wojennej, ważna postać ruchu Wolnej Francji.
Życiorys.
Dzieciństwo i młodość.
Georges Thierry d’Argenlieu urodził się 7 sierpnia 1889 w Breście, w rodzinie oficera marynarki (kontrolera generalnego marynarki) Oliviera Thierry d’Argenlieu. W wieku lat 17 w 1906 wstąpił do Akademii Marynarki Wojennej ("École navale").
W latach 1912–1913 służył na krążowniku pancernopokładowym „Du Chayla” jako midszypmen, biorąc udział w kampanii w Maroku, zakończonej ustanowieniem go protektoratem Francji i przywróceniem porządku w rejonie Mogador. Za tę kampanię został odznaczony orderem Legii Honorowej.
Podczas I wojny światowej służył na Morzu Śródziemnym na okrętach „Dehorter”, „d'Iberville” i „l'Eros”, awansując w lipcu 1917 na stopień kapitana marynarki. W 1918, dowodząc patrolowcem „La Tourterelle”, odznaczył się w akcji ratunkowej transportowca wojska.
Kariera zakonna.
Już w 1915 Thierry d’Argenlieu zgłosił przystąpienie do stowarzyszenia tercjarzy zakonu karmelitów, podczas stacjonowania na Malcie. Po zakończeniu wojny, po studiach teologii w Rzymie, w 1920 porzucił służbę i wstąpił do zakonu karmelitów bosych w Avon. Złożył śluby zakonne 15 września 1921, przyjmując imię Louis de la Trinité. Studiował następnie przez cztery lata teologię na katolickim uniwersytecie w Lille i w 1925 został księdzem. W lutym 1932 został wybrany prowincjałem paryskiej prowincji zakonu i urząd ten piastował do wybuchu wojny.
II wojna światowa.
Po wybuchu II wojny światowej, Thierry d’Argenlieu został we wrześniu 1939 zmobilizowany jako oficer rezerwy, awansując w lutym 1940 do stopnia komandora podporucznika. Podczas kampanii francuskiej dostał się 19 czerwca do niewoli niemieckiej, broniąc arsenału w Cherbourgu. Po trzech dniach, 22 czerwca udało mu się zbiec z pociągu wiozącego jeńców do Niemiec.
Thierry d’Argenlieu dołączył następnie 30 czerwca 1940 do generała Charles’a de Gaulle’a w Londynie i organizowanego tam przez niego ruchu Wolnej Francji. Zamierzał służyć jako kapelan, lecz z powodu małej ilości oficerów w siłach morskich Wolnej Francji, za zgodą władz zakonnych został oficerem w służbie bojowej (był początkowo jednym z trzech oficerów marynarki najwyższych stopniem). Według wspomnień de Gaulle’a, to on zaproponował krzyż lotaryński jako symbol Wolnej Francji. W lipcu został szefem sztabu Marynarki Wolnej Francji.
Brał udział w próbie przyłączenia Dakaru do Wolnej Francji (operacja Menace), podczas której został 23 września 1940 wysłany motorówką jako parlamentariusz gen. de Gaulle’a do gubernatora Dakaru. Wobec groźby aresztowania, parlamentariusze zawrócili, lecz zostali ostrzelani z broni maszynowej i Thierry d’Argenlieu został poważnie ranny. Niemniej jednak, już w listopadzie kierował morską częścią zwycięskiej kampanii o Gabon.
D’Argenlieu był jedną z czterech osób odznaczonych jako pierwsze Orderem Wyzwolenia 29 stycznia 1941. Został również pierwszym kanclerzem tego Orderu (był nim do 1958).
Działał aktywnie w ruchu Wolnej Francji, awansował na stopień komandora i w grudniu 1941 kontradmirała ("Contre-Amiral"). W 1941 został członkiem francuskiej Rady Obrony Imperium, następnie Francuskiego Komitetu Narodowego. W lipcu 1941 został mianowany Wysokim Komisarzem Francji na obszar Pacyfiku. W 1943 powrócił do Londynu i 19 lipca 1943 został dowódcą Marynarki Wolnej Francji w Wielkiej Brytanii. Wraz z gen. de Gaulle'em przypłynął do Francji 14 czerwca 1944 i wkroczył z nim do Paryża 25 sierpnia 1944. W grudniu 1944 awansował na stopień wiceadmirała. Został też inspektorem generalnym marynarki. W kwietniu 1945 był wysłannikiem Francji na konferencję powołującą ONZ w San Francisco.
Okres powojenny.
Po II wojnie światowej, d’Argenlieu służył w Indochinach, we francuskim korpusie ekspedycyjnym w celu przywrócenia władzy Francji nad koloniami, znajdującymi się wcześniej pod okupacją japońską. 16 sierpnia 1945 został mianowany Wysokim Komisarzem Francji i głównodowodzącym na tym obszarze i w październiku 1945 przybył z Francji do Sajgonu. W czerwcu 1946 awansował na stopień admirała 5 marca 1947 został zastąpiony przez Emile Bollaerta. Po powrocie do Francji został inspektorem generalnym Marynarki i wiceprzewodniczącym Rady Najwyższej Marynarki.
Od 1955 ze względów zdrowotnych ograniczył działalność publiczną i wojskową i w 1958 ponownie wycofał się do życia zakonnego. Zmarł 7 września 1964 w Breście i został pochowany w kościele w Avrechy-d’Argenlieu.

</doc>
<doc id="1089814" url="https://pl.wikipedia.org/wiki?curid=1089814" title="Analiza dyskryminacyjna">
Analiza dyskryminacyjna

Analiza dyskryminacyjna (ang. "discriminant analysis") – zespół metod wielowymiarowej analizy danych. Zawiera metody, które czynią z tej techniki niezwykle efektywne narzędzie do zagadnień klasyfikacyjnych i eksploracji danych. Jej zadaniem jest rozstrzyganie, które zmienne niezależne (predyktory) w najlepszy sposób dzielą dany zbiór przypadków na występujące w naturalny sposób grupy, opisane jakościową zmienną zależną.
W metodzie tej możemy wyróżnić dwa główne etapy:
Sposób budowy modelu najczęściej polega na krokowym (postępująca lub wsteczna analiza krokowa) budowaniu funkcji klasyfikacyjnej, której wartość pozwala przypisać obserwację do danej klasy. Najczęściej wykorzystywane są funkcje liniowe (LDA). W tym podejściu opisowym obiekt przydzielany jest do tej klasy, dla której funkcja dyskryminacyjna osiąga największą wartość.
Zaletą klasycznej analizy dyskryminacyjnej jest prostota jak i wysoka skuteczność na homogenicznych danych, wadą natomiast nieprzenośność i brak skuteczności na niehomogenicznych danych.
Używane są również w podobnych celach m.in. drzewa klasyfikacyjne, klasyfikatory bayesowskie, metoda najbliższych sąsiadów, maszyny wektorów podpierających (SVM).
Przykład zastosowania.
Bank chce wiedzieć, czy dany klient składający wniosek o kredyt rokuje nadzieje na to, że go spłaci, czy nie. Zmienna zależna ma charakter jakościowy (kredyt zostanie albo nie zostanie spłacony), zmiennymi niezależnymi mogą być: dochody rodziny, majątek rodziny, liczba lat przepracowanych u obecnego pracodawcy, itp..

</doc>
<doc id="1089817" url="https://pl.wikipedia.org/wiki?curid=1089817" title="Pałeczka ropy błękitnej">
Pałeczka ropy błękitnej

Pałeczka ropy błękitnej ("Pseudomonas aeruginosa") – Gram-ujemna bakteria o wymiarach 0,5-0,8 µm na 1,5-3,0 µm, żyjąca głównie w glebie i wodzie oraz na powierzchni roślin i rzadko na skórze zwierząt. Niekiedy można ją również wyizolować ze skóry ludzi o prawidłowej czynności układu odpornościowego (patrz niżej). Jedną z jej cech charakterystycznych jest zdolność do wytwarzania barwników.
Jest bakterią oportunistyczną (wywołującą zakażenie tylko u osób z obniżoną odpornością) zarówno dla ludzi jak i dla roślin, a także jednym z najważniejszych i najgroźniejszych drobnoustrojów powodujących zakażenia wewnątrzszpitalne. Zakażenie pałeczką ropy błękitnej stanowi szczególnie istotny problem u pacjentów chorujących na mukowiscydozę. Rozpoznanie stawia się na podstawie stwierdzenia obecności patogenów w trakcie hodowli. Leczenie zakażenia "Pseudomonas aeruginosa" jest trudne ze względu na dużą oporność tej bakterii na antybiotyki.
W 2000 roku zsekwencjonowano cały genom bakterii. Zawiera on 5570 genów i 6,3 do 6,6 miliona par zasad
Właściwości.
"Pseudomonas aeruginosa" jest Gram-ujemną bakterią o wymiarach 0,5-0,8 µm na 1,5-3,0 µm, żyjącą w glebie i wodzie, a także w organizmach ludzi i zwierząt, pierwotnie tlenową (może również rosnąć beztlenowo przy obecności NO3), ruchliwą (posiada jedną rzęskę umieszczoną biegunowo), nieprzetrwalnikującą, oksydazododatnią, niefermentującą laktozy, wydzielającą barwniki. Pałeczka nie upłynnia żelatyny, nie wytwarza indolu i β-galaktozydazy.
Optymalną temperaturą do wzrostu jest 37 °C, ale może również rosnąć w temp. do 42 °C.
Bakterie mogą tworzyć skomplikowane makrokolonie (biofilm) przyczepione do powierzchni albo bytować w formie wolnej jako jednokomórkowe organizmy (formy planktonowe).
Nazewnictwo.
Słowo "pseudomonas" znaczy „fałszywa jednostka”; z greckiego "pseudēs" ( – „fałszywy”) i "monas" (łac. "monas", gr. – „pojedynczy”). Było używane na początku historii mikrobiologii jako określenie drobnoustroju. "Aeruginosa" to łaciński odpowiednik grynszpanu (korozji miedzi). Było to opisowe określenie turkusowego zabarwienia kultur bakteryjnych obserwowanych podczas hodowli.
Epidemiologia.
Bakteria w warunkach prawidłowych bytuje głównie w obrębie jamy nosowej. Wywołuje często zakażenia szpitalne. Według danych CDC "Pseudomonas aeruginosa" jest przyczyną 4 na 1000 przypadków zakażeń w amerykańskich szpitalach a sama bakteria znajduje się na czwartym miejscu najczęściej izolowanych patogenów (10,1% wszystkich posiewów).
Do czynników ryzyka rozwinięcia procesu chorobowego należą:
Zakażenie "Pseudomonas aeruginosa" bardzo często dotyczy pacjentów z mukowiscydozą. Stwierdza się je u 20% dzieci poniżej 1. roku życia, u 33% dzieci poniżej 3. roku życia i u 80-90% dorosłych.
Barwniki.
"Pseudomonas aeruginosa", podobnie jak i inne gatunki z rodzaju "Pseudomonas", może produkować barwniki. Zdolność do wytwarzanie określonych barwników jest cechą gatunkową. Pałeczka ropy błękitnej wytwarza:
Patogeneza.
Głównymi czynnikami chorobotwórczymi "Pseudomonas aeruginosa" są:
"Pseudomonas aeruginosa" wytwarza oprócz piocyjaniny także inne substancje o działaniu antybiotycznym, tzw. substancje "pio" (pseudany), do których należy m.in. kwas piolipinowy wykazujący aktywność wobec "Mycobacterium tuberculosis". Na skutek działania tych związków zahamowany zostaje wzrost innych drobnoustrojów ułatwiając w ten sposób namnażanie kolonii pałeczki ropy błękitnej.
Ostatnio odkryto gen bakterii (RetS), który warunkuje jej zdolność do wywołania ostrych infekcji. Szczepy posiadające ten gen nie są zdolne do tworzenia kolonii (biofilmu), co prowadzi do przewlekłych stanów zapalnych, ale z drugiej strony szybko wywołują ostre infekcje, szczególnie groźne u osób z upośledzoną odpornością.
Mechanizm infekcji "Pseudomonas aeruginosa" składa się z trzech etapów:
Za kolonizację odpowiadają fimbrie bakteryjne, które przyczepiają się do galaktozowych, mannozowych i sjalowych receptorów zlokalizowanych na komórkach nabłonka, głównie w drogach oddechowych. Procesowi sprzyja wytwarzanie proteaz, które rozkładając fibronektynę, odsłaniają receptory. Uszkodzenia tkanek również zwiększają zdolność bakterii do kolonizacji. Serotypy wytwarzające otoczkę alginianową posiadają dodatkowe adhezyny, które przyłączają się do znajdujących się w drogach oddechowych mucyn. Alginian stanowi macierz dla biofilmu, który zakotwicza bakterie i chroni je przed niszczącym działaniem limfocytów, fagocytów i in. Prawdopodobnie również egzotoksyna S bierze udział w adhezji do glikolipidów komórek układu oddechowego.
W mechanizmie inwazji dużą rolę odgrywają proteazy – elastaza i proteaza alkaliczna. Elastaza rozkłada kolagen, IgG, IgA, dopełniacz, a także fibronektynę (odsłonięcie receptorów). Proteaza alkaliczna degraduje włóknik. Razem biorą udział w unieczynnianiu interferonu γ i TNF. "Pseudomonas aeruginosa" produkuje również trzy inne rozpuszczalne białka biorące udział w inwazji: cytotoksynę (leukocydyna) i 2 hemolizyny (fosfolipaza, lecytynaza). Za proces rozsiewu drogą krwionośną odpowiadają te same czynniki, które biorą udział w lokalnej infekcji. Lipid A, będący częścią lipopolisacharydu, warunkuje rozwój sepsy.
"Quorum sensing".
Ekspresja genów może być regulowana przez komunikację pomiędzy konkretnymi komórkami lub "quorum sensing" (QS) dokonywany przez produkcję małych cząsteczek zwanych autoinduktorami. "Quorum sensing" kontroluje ekspresję wielu czynników zjadliwości. Inną postacią regulacji ekspresji genów, która pozwala bakterii szybko adaptować się do zmian otoczenia jest sygnalizacja środowiskowa. Niedawne badania wykazały, że anaerobioza może znacząco wpłynąć na produkcję czynników zjadliwości "Pseudomonas aeruginosa".
Pseudomonas aeruginosa a mukowiscydoza.
Zakażenie "Pseudomonas aeruginosa" stanowi poważny problem epidemiologiczny u pacjentów z mukowiscydozą. Mechanizm zwiększonej podatności pacjentów dotkniętych tą chorobą na infekcję pałeczkami ropy błękitnej nie jest do końca poznany. Postuluje się:
Oporność.
Bakteria jest naturalnie oporna na wiele antybiotyków i jest to związane ze względną nieprzepuszczalnością ściany i błony komórkowej. Naturalna oporność (z chemioterapeutyków których spektrum obejmuje bakterie Gram ujemne) obejmuje m.in. kotrimoksazol oraz wiele antybiotyków B-laktamowych.
Szczepy szpitalne mogą być oporne na większą liczbę leków dzięki plazmidom zawierającym geny oporności, które mogą być przekazywane między drobnoustrojami poprzez transdukcję i koniugację. Dotyczy to wytwarzania dużo większej ilości cefalosporynaz na skutek "derepresji genu", wytwarzaniu karbapenemaz, syntezie pomp błonowych wypompowujących leki z wnętrza komórki (oporność wielolekowa na niskie stężenia leków) lub mutacji białek odpowiedzialnych za transport antybiotyku do komórek.
Część szczepów wytwarza enzymy typu PSE ("Pseudomonas specific enzyme") o wąskim spektrum substratowym, rozkładający niektóre antybiotyki beta-laktamowe.
Możliwe infekcje.
Dotyczą głównie osób z upośledzoną na skutek różnych przyczyn odpornością.
Rozpoznanie.
Rozpoznanie stawia się na podstawie stwierdzenia obecności patogenów w trakcie hodowli. "Pseudomonas aeruginosa" dobrze rośnie na większości podłoży laboratoryjnych w zakresie temperatur 5–42 stopni. Zwykle stosuje się agar zwykły lub agar z krwią oraz podłoże MacConkeya, a do typowania biochemicznego, wskazanego przy diagnostyce szczepów nie wytwarzających barwników używane jest podłoże TTC. Hoduje się ją także na agarze z cetrymidem, gdzie wzrasta w postaci żółtozielonych kolonii. Jest identyfikowana na podstawie barwienia metodą Grama, niezdolności do fermentacji laktozy przy zachowanej zdolności do fermentacji glukozy i maltozy, dodatniej reakcji oksydazowej, zdolności do wzrostu w 42 °C oraz charakterystycznego zapachu (opisywanego jako zapach jaśminu, kredek świecowych, miodu lub mydła) spowodowanego związkami trójmetylaminy. Na agarze z krwią wywołuje hemolizę. Czasami badane jest wytwarzanie enzymu "dwuhydrolazy argininy" na podłożu Philipsa. Niekiedy pomocne w rozpoznaniu jest stwierdzenie fluorescencji.
Leczenie.
Leczenie jest trudne gdyż "Pseudomonas aeruginosa" jest oporna na większość antybiotyków. Wykazuje wrażliwość wobec:
Pałeczki nie są wrażliwe na standardowe środki odkażające. Letalnie na nie działają: niskie pH i wysuszanie.
Istnieją doniesienia o skuteczności galu w leczeniu zakażeń związanych z "Pseudomonas aeruginosa". Bakterie pobierają go wskutek podobieństwa z żelazem, które jest im niezbędne w procesie syntezy DNA, mechanizmach obrony przed oksydacją oraz przekaźnikach elektronów. Gal jednak nie pełni tych roli biologicznych. Gal zabija bakterie zarówno wolnożyjące, jak i te w postaci biofilmu. Brak żelaza zapobiega także tworzeniu biofilmu.
Szczepy wielolekooporne mogą być wrażliwe wyłącznie na aztreonam oraz kolistynę (brak dotąd skutecznych mechanizmów oporności).
Profilaktyka.
Higiena, stosowanie odpowiednich środków odkażających.
Stosowanie szczepionki zawierającej zabite bakterie "Pseudomonas aeruginosa" (szczepionka Pseudovac® firmy Biomed). Wykorzystuje się ją pomocniczo w profilaktyce i leczeniu głównie u osób z ciężkimi oparzeniami, a także leczniczo w zakażeniach dróg oddechowych, ucha środkowego i układu moczowego. Jest ona szczepionką wieloważną przeciwko "Pseudomonas aeruginosa" (pałeczce ropy błękitnej). Szczepionka podana profilaktycznie i leczniczo stymuluje czynną odporność organizmu powodując wzrost przeciwciał anty "Pseudomonas aeruginosa" w surowicy. Podana bezpośrednio po urazie, zmniejsza ryzyko wystąpienia bakteriemii i posocznicy wywołanej przez "Pseudomonas aeruginosa". Skuteczność szczepionki Pseudovac® firmy Biomed została potwierdzona badaniami.
Przez 10 lat trwały badania na temat szczepionki przeciwko pałeczce ropy błękitnej stosowanej u chorych na mukowiscydozę (szczepionka Aerugen® firmy Orphan Europe). Była to szczepionka skoniugowana przeciwko ośmiu najczęstszym serotypom bakteryjnym oraz przeciwko egzotoksynie A. Przez okres 10 lat podawano pacjentom placebo oraz szczepionkę. Nie stwierdzono istotnych statystycznie różnic wobec czego firma w 2006 roku postanowiła zakończyć badania.
Zastosowanie.
Istnieją doniesienia, że "Pseudomonas aeruginosa" można wykorzystać w celu oczyszczania gleby ze związków ropopochodnych. Wykazują one szybki wzrost w obecności ropy naftowej oraz wysoką tolerancję na rosnące stężenie substratu. Niektóre szczepy pałeczek ropy błękitnej są zdolne do rozkładu niektórych składników ropy naftowej, np.: n-alkanów.

</doc>
<doc id="1089818" url="https://pl.wikipedia.org/wiki?curid=1089818" title="Ginkgo">
Ginkgo



</doc>
<doc id="1089819" url="https://pl.wikipedia.org/wiki?curid=1089819" title="Jovan Tanasijević">
Jovan Tanasijević

Jovan Tanasijević (ur. 20 stycznia 1978 w Prisztinie) piłkarz czarnogórski grający na pozycji prawego środkowego obrońcy.
Kariera klubowa.
Tanasijević pochodzi z Prisztiny, stolicy Kosowa. Jest wychowankiem tamtejszego klubu KF Prisztina. W sezonie 1994/1995 zadebiutował w jego barwach w 3. lidze jugosłowiańskiej i na tym poziomie ligowym występował do 1997 roku, kiedy to Priština awansowała do drugiej ligi. W połowie sezonu 1997/1998 przeszedł do Vojvodiny Nowy Sad, z którą w pierwszym sezonie zajął 4. miejsce w pierwszej lidze. W kolejnych sezonach zajmował jednak pozycje w środku tabeli i nie osiągnął z Vojvodiną większych sukcesów.
W 2003 roku Jovan przeszedł do rosyjskiego Dinama Moskwa. W pierwszym swoim sezonie zajął z moskiewską drużyną 6. miejsce, ale w kolejnych dwóch były to gorsze pozycje. W 2006 roku przeszedł na wypożyczenie do FK Rostów, z którym zdołał utrzymać się w lidze. Od początku 2007 roku ponownie był zawodnikiem Dynama, w którym grał do końca 2009 roku. W 2010 roku został piłkarzem Salutu-Eniergiji Biełgorod.
Kariera reprezentacyjna.
14 stycznia 2001 roku Tanasijević zadebiutował w reprezentacji Jugosławii w zremisowanym 1:1 towarzyskim meczu z Bośnią i Hercegowiną. W tym samym roku rozegrał jeszcze dwa towarzyskie spotkania i więcej w drużynie narodowej nie wystąpił.
Po uzyskaniu niepodległości przez Czarnogórę Tanasijević wystąpił w pierwszym oficjalnym meczu nowo powstałej reprezentacji Czarnogóry. 24 marca 2007 Czarnogóra pokonała 2:1 Węgry.

</doc>
<doc id="1089823" url="https://pl.wikipedia.org/wiki?curid=1089823" title="Nowe Słupno">
Nowe Słupno

Nowe Słupno – wieś w Polsce położona w województwie mazowieckim, w powiecie wołomińskim, w gminie Radzymin, w sołectwie Słupno. Nazwa ta pojawiła się około roku 2003 na tablicy postawionej przez GDDKiA i miejscowość nie znajduje się w wykazie miejscowości gminy Radzymin.
W latach 1975–1998 miejscowość należała administracyjnie do województwa warszawskiego.
Wieś znajduje się przy drodze krajowej nr 8 Warszawa-Białystok, pomiędzy Markami i Radzyminem. W okolicy znajdują się liczne złoża gliny – iłów zastoiskowych m.in. w złożu "Nowe Słupno I", wykorzystywanym do produkcji głównie cegły w latach 1991-2006.

</doc>
<doc id="1089825" url="https://pl.wikipedia.org/wiki?curid=1089825" title="Pompki">
Pompki



</doc>
<doc id="1089829" url="https://pl.wikipedia.org/wiki?curid=1089829" title="Brama Grodzka w Krakowie">
Brama Grodzka w Krakowie

Brama Grodzka (Kazimierska, Złotników) – brama krakowska wzniesiona około 1298 roku. Jedna z ośmiu krakowskich bram obronnych obok floriańskiej, sławkowskiej, wiślnej, mikołajskiej-rzeźniczej (Brama na Gródku), szewskiej, nowej, pobocznej. zburzona na początku XIX wieku.
Historia.
Była częścią okołu i fortyfikacji miejskich, których budowa rozpoczęła się w 1286 roku po lokacji miasta. Budowę bramy Grodzkiej szacuje się na rok 1298, kiedy to rozbudowano mury obronne. Zbudowana była na planie kwadratu i zwieńczona gotyckim sklepieniem. Wawel początkowo nie był połączony murami z Krakowem, dopiero gdy mury miejskie połączono z zamkiem, u podnóża wzgórza wzniesiono dwie bramy: Grodzką i Porta Laterana.
Brama znajdowała się u wylotu ulicy Grodzkiej. Wiódł przez nią szlak na Ruś Czerwoną, trakt solny do Wieliczki oraz droga do Kazimierza (położonego po drugiej stronie starego koryta Wisły) – stąd jej funkcjonująca do XV wieku nazwa – Brama Kazimierska. Szlaki te biegły wzdłuż dzisiejszych ulic Stradomskiej i Krakowskiej. Między bramą a Wawelem stały młyny na odnodze płynącej w pobliżu Rudawy.
Podczas oblężenia Krakowa w czasie potopu była ostrzeliwana przez artylerię szwedzką, jednak stanowiła silny punkt oporu – za jej obronę odpowiedzialny był Cech Złotników – i jej obrona przeszkodziła napastnikom w zajęciu miasta "z marszu".
Po zniszczeniu 26 sierpnia 1813 roku przez powódź Mostu Stradomskiego, Bramę Grodzką po 1824 roku zburzono w celu dostarczenia materiału na odbudowę. 

</doc>
<doc id="1089834" url="https://pl.wikipedia.org/wiki?curid=1089834" title="Operacja Z">
Operacja Z



</doc>
<doc id="1089836" url="https://pl.wikipedia.org/wiki?curid=1089836" title="Okres obrotu">
Okres obrotu

Okres obrotu (okres rotacji) – czas jaki upływa między dwoma kolejnymi momentami, w których wirujące jednostajnym ruchem obrotowym ciało przybiera tę samą orientację w przestrzeni. Okres obrotu "T", ciała wirującego z prędkością kątową "ω" wyraża się wzorem:
Jego jednostką w układzie SI jest sekunda.
Okres obrotu może być wielkością dobrze określoną tylko dla ciał sztywnych, np. dla Ziemi wynosi około 23 h 56 min. Okres obrotu Słońca zależy od szerokości heliograficznej i zmienia się od około 25 dni na równiku słonecznym do ponad 31 dni na biegunach, zmienia się także wraz z odległością od centrum Słońca, co można badać metodami heliosejsmologii. Zjawisko to jest spowodowane płynnością substancji tworzącej Słońce.
Dla punktu materialnego obracającego się wokół osi nieprzechodzącej przez ten punkt okres obrotu jest czasem obrotu tego punktu o kąt pełny.

</doc>
<doc id="1089842" url="https://pl.wikipedia.org/wiki?curid=1089842" title="Makuria">
Makuria

Makuria (staronubijski: Makouria, arabski: al-Muqurra) – królestwo położone na terenach dzisiejszego północnego Sudanu i południowego Egiptu, początkowo ograniczone do terenów leżących wzdłuż Nilu od trzeciej katarakty do obszaru pomiędzy piątą a szóstą kataraktą, czyli na terenie Górnej Nubii. Makuria kontrolowała również szlaki handlowe, kopalnie oraz oazy na wschód i zachód od rzeki. Jej stolicą była Dongola (arabski: Dunqulah), której nazwę czasami stosowano na określenie całego królestwa.
Królestwo powstało prawdopodobnie w IV albo V w., po upadku Meroe. Przed końcem VI stulecia Makuria przyjęła chrześcijaństwo. Podbój Egiptu przez muzułmanów w VII w. spowodował jej odcięcie od reszty chrześcijańskiego świata. Makuria odparła arabską inwazję w połowie VII w., a traktat który w wyniku tego podpisano, znany jako Bakt, zapoczątkował okres względnego pokoju pomiędzy stronami, pokoju który trwał do XIII stulecia. Jeszcze w czasie arabskiej inwazji albo też podczas panowania króla Merkuriosa Makuria dokonała aneksji swojego północnego sąsiada Nobadii (Dolna Nubia). Okres pomiędzy mniej więcej 750 a 1150 r. to czas prosperity królestwa, tzw. Złoty Wiek. Wzrastająca agresja ze strony Egiptu, jak również wewnętrzna niezgoda doprowadziły w XIV w. do upadku państwa.
Źródła.
Wiedza o królestwie Makurii jest fragmentaryczna. Najważniejszym źródłem dla historii tego obszaru są przemierzający ówczesną Nubię podróżnicy i historycy arabscy. Te relacje są jednak często uznawane za kontrowersyjne ze względu na ich uprzedzenia w stosunku do chrześcijan. Ponadto arabskie teksty były skupione głównie na zbrojnym konflikcie pomiędzy Egiptem a Nubią. Jedynym wyjątkiem jest Ibn Selim el-Aswani, egipski dyplomata, który podróżował do Dongoli w X stuleciu, kiedy Makuria była u szczytu swojej potęgi.
Przetrwała część nubijskiego piśmiennictwa z epoki. Dokumenty były pisane w języku staronubijskim majuskułą alfabetu greckiego, rozszerzonego o niektóre symbole koptyjskie i inne unikalne dla Nubijczyków. Napisane w języku blisko związanym ze współczesnym językiem Nobiin, dokumenty te zostały już rozszyfrowane. Jednak zdecydowana większość z nich to prace traktujące o religii albo zapisy prawne o małej wartości dla historyków. Największy znany zbiór, znaleziony w Kasr Ibrim, zawierał cenne dokumenty z listą królów nubijskich i ich urzędników – najważniejsze źródło dla rekonstrukcji historii chrześcijańskiej Nubii.
Istotnych informacji dostarcza archeologia. Właściwe odkrycia archeologiczne na terenie Nubii rozpoczęły się na początku XX w. Największe badania, obejmujące cały obszar północnej Nubii, przeprowadzono w czasie kampanii UNESCO w latach 60. XX wieku. Budowa Wielkiej Tamy Asuańskiej w 1964 r. musiała doprowadzić do zalania obszaru stanowiącego niegdyś Nobadię. Dążenie UNESCO do tego, aby przeprowadzić jak najwięcej prac archeologicznych przed mającym nastąpić zalaniem, zaowocowało przybyciem do Nubii setek ekspertów z całego świata. Do ważniejszych miejsc przebadanych na terenie Makurii należało Faras wraz ze swoją katedrą, odkopane przez polski zespół pod kierownictwem prof. Kazimierza Michałowskiego, Kasr Ibrim badany przez Brytyjczyków i Debeira Zachodnia, miasto w którym prace prowadził Uniwersytet Ghany, dostarczając ważnych informacji na temat życia codziennego w średniowiecznej Nubii. Wszystkie te miejsca znajdują się na terenach dawnej Nobadii. Jedynym znaczącym miejscem wykopalisk archeologicznych w Makurii właściwej jest częściowa eksploracja stolicy w Starej Dongoli.
Historia.
Początki królestwa.
Początki Makurii są niejasne. Ptolemeusz określa nubijskich ludzi jako Makkourae; być może byli oni przodkami Makurian. Uważa się, że królestwo powstało w IV albo V w. Pierwsza wzmianka o nim znajduje się w pracy żyjącego w VI w. Jana z Efezu, który opisał gościnność mieszkańców dla monofizyckich misjonarzy podróżujących do Alodii. Wkrótce potem Jan z Biclar napisał z aprobatą o przyjęciu przez Makurian konkurencyjnego rytu melchickiego.
Makuria była jednym z nielicznych krajów na świecie, które odparły inwazję arabską, prowadzoną przez ich kalifów. Arabowie zajęli Egipt w 641 r., a ich wojska wkrótce skręciły na południe. W 642 r. Makuria pokonała armię arabską w pierwszej bitwie pod Dongolą, a w 652 r. powtórzyła ten wyczyn w drugiej bitwie pod Dongolą. Arabscy pisarze zauważyli zręczność Makurian jako łuczników. Jedna z niewielu większych porażek poniesionych przez wojska arabskie w trakcie pierwszego stulecia muzułmańskiej ekspansji doprowadziła do bezprecedensowej umowy – Bakt. Traktat gwarantował pokojowe relacje oraz wymianę handlową.
W pewnym momencie Makuria połączyła się z leżącą na północy Nobadią. Data tego zdarzenia jest dyskusyjna. Arabskie relacje opisujące inwazję w 652 r. odnoszą się tylko do jednego państwa ze stolicą w Dongoli. Bakt, wynegocjowany przez króla Makurii, stosowano do całej Nubii na północ od Alodii. Niektórzy badacze uważali więc, że zjednoczenie obu królestw dokonało się w tym burzliwym okresie historii. Wyraźnych dowodów unii dostarcza inskrypcja w Taifa z czasów panowania Merkuriosa, z której dowiadujemy się, że przed połową VIII stulecia Nobadia znajdowała się pod kontrolą Makurii. Zjednoczenie mogło więc nastąpić w okresie panowania Merkuriosa, króla, którego Jan Diakon określił jako „nowego Konstantyna”.
Jak powinno być nazywane to połączone królestwo pozostaje niejasne zarówno według ówczesnych źródeł, jak i wśród współczesnych historyków. Nazwa Makuria pozostała w użyciu jako geograficzny termin na określenie południowej części królestwa, ale była również używana na określenie królestwa w całości. Niektórzy pisarze nazywają je po prostu Nubią, ignorując fakt że południowa Nubia należała do niezależnego królestwa Alodii. Od nazwy swojej stolicy była również nazywana królestwem Dongoli. Inna nazwa, królestwo Makurii i Nobadii, może odnosić się do podwójnej monarchii. Z kolei Dotawo może być albo inną nazwą, albo odnosić się do zupełnie odrębnego królestwa.
Szczyt potęgi.
W VIII i IX w. Egipt osłabiony częstymi wojnami domowymi nie stanowił dla Nubii poważnego zagrożenia. Przeciwnie to Nubijczycy ingerowali w sprawy swoich sąsiadów np. wtedy gdy w znacznej części wciąż chrześcijański Górny Egipt szukał u nich ochrony. Świadectwem takiego układu sił może być jedna z relacji dotycząca nubijskiej armii, która w VIII w. oblegała Kair w imię obrony chrześcijan, i choć prawdopodobnie ta opowieść jest apokryficzna, nie zmienia to jej wymowy.
Niewiele wiadomo o Makurii w tym okresie. Znana jest historia o Zachariaszu III wysyłającym syna Georgiosa do Bagdadu, aby ten wynegocjował zmniejszenie świadczeń ponoszonych przez Makurię z tytułu Baqt. Georgios jako król odgrywa również znaczącą rolę w historii arabskiego poszukiwacza przygód al-Umari. Najważniejsze informacje o tym okresie historii Makurii pochodzą ze źródeł archeologicznych. Wykopaliska pokazują, że epoka była jedyną w dziejach królestwa tak stabilną i pełną dobrobytu. W tych spokojnych stuleciach nubijskie królestwo osiągnęło szczyt rozkwitu.
Podczas panowania w Egipcie Fatymidów Egipt i Makuria rozwijały bliskie i pokojowe stosunki. Szyiccy Fatymidzi mieli niewielu sprzymierzeńców w świecie muzułmańskim i traktowali południowych chrześcijan jak sojuszników. Siła Fatymidów zależała również od dostarczanych przez Makurię niewolników, którzy służyli do obsadzania egipskiej armii. Handel między dwoma państwami rozkwitł: Egipt wysyłał pszenicę, wino i len na południe, zaś Makuria eksportowała kość słoniową, bydło, strusie pióra i niewolników. Stosunki z Egiptem zepsuły się, gdy w 1171 r. do władzy doszli Ajjubidzi. We wczesnym okresie ich panowania Nubijczycy najechali Egipt, być może w celu poparcia swoich sojuszników Fatymidów. Ajjubidzi odparli tę inwazję i odpowiedzieli atakiem. Salah ad-Din wysłał swojego brata Turan Szaha, który pokonał Nubijczyków i zanim wycofał się na północ przez kilka lat zajmował Kasr Ibrim. Emisariusz, wysłany do Makurii w celu oceny wartości kraju dla podboju, informował, że ziemia jest zbyt słaba. Być może dzięki temu przez następne stulecie Ajjubidzi w dużej mierze ignorowali swojego południowego sąsiada.
Upadek.
Brak jest relacji podróżników do Makurii pomiędzy 1171 a 1272 r. Współczesne odkrycia rzucają trochę światła na epokę. Wydaje się, że w tym czasie nastąpił upadek Makurii. Najlepszym źródłem jest Ibn Chaldun piszący wiek później, który przyczynę kryzysu upatrywał w beduińskich najazdach i małżeństwach Nubijczyków z Arabami.
Ajjubidzi zachowywali się bardzo agresywnie wobec plemion beduińskich pobliskich pustyń, spychając je na południe w konflikt z Nubijczykami. Archeologia dostarcza wyraźnych dowodów zwiększającej się niestabilności w regionie. Nieufortyfikowane miasta zyskują mury miejskie, ludzie wycofują się na lepiej bronione pozycje, takie jak w Kasr Ibrim, domy w całym regionie buduje się solidniej, z tajnymi kryjówkami na żywność i kosztowności. Archeologia dostarcza również świadectw wzrastającej arabizacji i islamizacji. Wolny handel między królestwami był częścią Baqt i z czasem kupcy arabscy stali się widoczni w Dongoli i innych miastach. Ostatecznie obszar północny, większość którego stanowiła kiedyś Nobadię, stał się w dużej mierze zarabizowany i zislamizowany, oraz w znacznym stopniu niezależny od Dongoli; coraz częściej był też określany jako al-Maris.
Podczas gdy plemiona pustynne mogły stanowić najważniejszą siłę destrukcyjną, kampanie egipskich Mameluków są 
znacznie lepiej udokumentowane. Utrata możliwości zabezpieczenia przez Makurię południowej granicy Egiptu przed najazdami pustynnych nomadów powodowała interwencje wojsk egipskich, te z kolei coraz bardziej osłabiały nubijskie królestwo. W 1272 r. mamelucki sułtan Bajbars dokonał inwazji na Nubię po tym, jak makurski król Dawid I zaatakował egipskie miasto Aidhab. W ten sposób zainicjowano trwające kilka dekad interwencje Mameluków w sprawy Nubijczyków.
Makurii szkodzą w tym czasie również trudności wewnętrzne. Kiedy kuzyn króla Dawida zażądał praw do tronu, poparcia szukał w Kairze u Mameluków, którzy popierając pretendenta w 1276 r. najechali Nubię. Następnie umieszczony na tronie pretendent podpisał umowę, która uczyniła Makurię wasalem Egiptu; garnizon mamelucki stacjonował w Dongoli. Zaledwie po kilku latach okupacji inny członek makurskiej rodziny królewskiej, dążąc do przywrócenia Makurii niezależności, stanął na czele rebelii, pokonał załogę Mameluków i w 1286 r. objął tron. Zaproponował Egipcjanom wzrost rocznych płatności z tytułu Baqt w zamian za zlikwidowanie obowiązków, na które zgodził się poprzedni władca. Ze względu na to, że armie Mameluków były zajęte gdzie indziej, sułtan Egiptu zgodził się na ten nowy układ.
Po okresie spokoju zwlekanie z płatnościami z tytułu Baqt spowodowało kolejny atak i zajęcie królestwa przez Mameluków w 1312 r. Tym razem na tronie został umieszczony muzułmański członek dynastii makurskiej, który rozpoczął konwersję ludności na islam. W 1317 r. katedra w Dongoli została przekształcona w meczet, a w państwie wybuchła wojna domowa. Obszary wiejskie dostały się pod kontrolę najeżdżających plemion z pustyni. Monarchii pozostała skuteczna kontrola nad terenem nieco większym niż stolica. Makuria jako zjednoczone państwo przestała istnieć. Przypuszcza się, że ważną rolę w upadku królestwa odegrała również zmiana afrykańskich szlaków handlowych i czarna śmierć.
Na początku XVI w. powstało na południu nowe królestwo rządzone przez Afrykanów z ludu Fundż, którzy przyjęli islam. Podbili oni królestwo chrześcijańskie na południu i stopniowo zaczęli docierać do Nubii właściwej. Ostateczny upadek ostatniego królestwa chrześcijańskiego w Nubii nastąpił na skutek podboju Egiptu przez sułtana osmańskiego Selima I. Obu tym siłom Nubia nie mogła się oprzeć – w 1517 r. została zdobyta i połączona z Egiptem. Są dowody na to, że chrześcijanie przetrwali w Nubii dłużej – w rejonie III katarakty do XVIII wieku.
Gospodarka.
Podstawą gospodarki Makurii było rolnictwo z plonami jęczmienia, prosa i daktyli zbieranymi kilka razy w roku. Metody uprawy nie zmieniły się zasadniczo przez setki lat. Małe działki dobrze nawadnianej ziemi leżały wzdłuż brzegów Nilu, który corocznie użyźniał je wylewami. Jedną ważną nowinką technologiczną była "saqiya" – napędzane siłą wołów koło wodne, wprowadzone jeszcze w okresie rzymskim, które przyczyniło się do zwiększenia plonów i wzrostu gęstości zaludnienia. Układ osadnictwa wskazuje, że ziemia była dzielona na działki. Chłopi mieszkali w małych wioskach składających się ze skupisk domów zbudowanych z suszonej cegły.
Ważną gałąź gospodarki stanowiła produkcja ceramiki w Faras i tkactwo rozwijające się w Dongoli. Do mniejszych, lokalnych branż należały obróbka skór i metali oraz rozpowszechniona produkcja koszy, mat i sandałów z włókna palmowego. Równie ważne było złoto wydobywane w górach nad Morzem Czerwonym.
Handel w Makurii w dużej mierze opierał się na barterze, ponieważ państwo nigdy nie wprowadziło waluty. Jednak na północy egipskie monety były powszechne. Z Egiptu sprowadzano szeroki wachlarz dóbr luksusowych i wytwarzanych. Głównym towarem eksportowym Makurian byli niewolnicy. Niewolnicy wysyłani na północ nie pochodzili z Makurii, ale raczej z ziem położonych dalej na południe i zachód. Niewiele wiadomo o handlu i stosunkach z innymi częściami Afryki. Istnieją pewne dowody archeologiczne potwierdzające kontakty i wymianę handlową z obszarami położonymi na zachodzie, zwłaszcza z Kurdufanem. Na zachodzie, obszar do Gebel al-Ajn znajdował się pod bezpośrednią kontrolą Makurii, łącząc kultury Nilu z kulturą Zankur. Dodatkowo wydają się prawdopodobne kontakty z Darfurem i Kanem-Bornu. Możemy przypuszczać, że istotne były stosunki polityczne między Makurią i chrześcijańską Etiopią na południowym wschodzie. Na przykład w X wieku Georgios II skutecznie interweniował w imieniu nienazwanego etiopskiego władcy, przekonując patriarchę Aleksandrii Philotheosa do wyboru Abuna, głowy Etiopskiego Kościoła Ortodoksyjnego. Jednak istnieje niewiele dowodów na inne interakcje pomiędzy tymi dwoma chrześcijańskimi państwami.
Rząd.
Makuria była monarchią rządzoną przez króla z siedzibą w Dongoli. Król był uprawniony do spełniania pewnych kultowych funkcji. Nie jest jasne, w jaki sposób decydowano o sukcesji. Wcześni autorzy wskazują, że przechodziła z ojca na syna. Niemniej wydaje się oczywiste, że po XI wieku wykorzystywano system faworyzowany przez tysiąclecia w Kusz, według którego władza przechodziła na syna siostry panującego. Shinnie spekuluje, że ta późniejsza zasada sukcesji mogła być wykorzystywana od początku, i że wcześni pisarze arabscy źle rozumiejąc sytuację nieprawidłowo ją opisali na wzór tego, do czego byli przyzwyczajeni.
Niewiele wiadomo o przedstawicielach władzy poza królem. Jest wzmiankowany szeroki wachlarz urzędników, generalnie używających bizantyjskich tytułów, ale ich role nigdy nie zostały wyjaśnione. Jedyną funkcją dobrze znaną dzięki dokumentom znalezionym w Kasr Ibrim, jest eparcha z Nobadii, który wydaje się być namiestnikiem w tym regionie po przyłączeniu go do Makurii. Dokumenty związane z eparchą świadczą o tym, że był on również odpowiedzialny za handel i dyplomację z Egipcjanami. Wczesne teksty wskazują raczej na to, iż był on mianowany przez króla, ale z późniejszych wynika, że jego stanowisko stało się dziedziczne. Ostatecznie rządził autonomiczną, a następnie kontrolowaną przez Egipcjan al-Maris.
Biskupi mogli uczestniczyć w zarządzaniu państwem. Ibn Salim al-Aswani zauważył, że zanim król odpowiedział na jego misję spotkał się z radą biskupów. Al-Aswani opisał państwo bardzo scentralizowane, ale inni autorzy stwierdzają, że Makuria była federacją trzynastu królestw pod przewodnictwem wielkiego króla w Dongoli. Nie wiemy jak było w rzeczywistości, ale królestwo Dotawo, wyraźnie wymienione w dokumentach z Kasr Ibrim, mogło być jednym z tych królestw zależnych.
Religia.
Jednym z najbardziej dyskutowanych zagadnień wśród badaczy starożytnej Nubii jest religia Makurii. Aż do V w. oficjalna religia Meroe wydaje się pozostawać silna, nawet gdy znika jej odpowiednik w Egipcie – starożytna religia egipska. W V w. Nubijczycy wkroczyli do Egiptu po tym, jak chrześcijanie próbowali przekształcić niektóre z głównych świątyń religii egipskiej w kościoły. Wśród znalezisk archeologicznych w Nubii z tego okresu jest wiele o chrześcijańskim charakterze, co niektórym uczonym dało podstawę do twierdzenia, że ewangelizacja Nubii rozpoczęła się wcześniej niż w VI w. Do drugiej połowy XX w. przyjmowano, iż konwersja była wynikiem szeregu misji Cesarstwa Bizantyjskiego wysyłanych przez Justyniana i Teodorę w połowie VI wieku. Źródłem tych informacji jest Jan, biskup Efezu. Dowody archeologiczne wskazują jednak na istnienie chrześcijańskich budowli sakralnych np. w Kasr Ibrim już w 2. połowie V w. Być może misje pary cesarskiej miały na celu podporządkowanie Nubijczyków Kościołowi bizantyjskiemu – chalcedońskiemu, jak chciał Justynian lub Kościołowi monofizyckiemu, co było życzeniem Teodory. Jan z Efezu informuje, że dzięki intrygom Teodory monofizyci, którzy wyprzedzili oficjalną misję cesarską, z powodzeniem dokonali konwersji królestw Nobadii i Alodii, ale Makuria pozostała wroga. Jan z Biclar stwierdza, że Makuria przyjęła potem konkurencyjny ryt melchicki. 
Archeologiczne dowody wskazują raczej na nagłą konwersję spowodowaną oficjalnym przyjęciem nowej wiary, w następstwie czego zostały porzucone stare tradycje, takie jak pochówek z bogatym wyposażeniem grobowym, a świątynie w całym regionie przekształcano w kościoły. Ostatecznie kościoły powstały w każdym mieście i wiosce.
Przed ok. 710 r. Makuria stała się oficjalnie lojalna w stosunku do koptyjskich patriarchów Aleksandrii. Król Makurii uważał się za obrońcę patriarchów i czasami interweniował zbrojnie w ich obronie. W tym samym okresie melchicka Makuria wchłonęła Nobadię należącą do Kościoła koptyjskiego. Historycy od dawna zastanawiali się, dlaczego zdobywca przyjął religię swojego rywala. Oczywiście w regionie silne były koptyjskie wpływy ze strony Egiptu, a siła Bizancjum słabła, co mogło odegrać pewną rolę. Historycy są podzieleni również co do tego, czy był to koniec melchickiego i koptyjskiego rozłamu; istnieją dowody trwania melchickiej mniejszości aż do końca królestwa.
Kościół makurski został podzielony na siedem biskupstw: Kalabsza, Qupta, Kasr Ibrim, Faras, Sai, Dongola i Suenkur. W przeciwieństwie do Etiopii raczej nie powstał Kościół państwowy, a wszystkich siedmiu biskupów odpowiadało bezpośrednio przed koptyjskim patriarchą Aleksandrii. Biskupów wyznaczał patriarcha, a nie król, choć wydaje się, że w dużej mierze byli wybierani spośród Nubijczyków, nie Egipcjan.
Inaczej niż w Egipcie nie ma wielu dowodów na monastycyzm w Makurii. Według Adamsa istnieją tylko trzy stanowiska archeologiczne, które z pewnością można określić jako monastyczne. Wszystkie trzy są dość małe i koptyjskie, co prowadzi do przypuszczenia, że zostały założone raczej przez egipskich uchodźców, a nie miejscowych Makurian. 
Interpretacja dowodów z dwóch różnych cmentarzy na obszarze Wadi Halfa i w Meinarti doprowadziła Shinnie'go do stwierdzenia, że islam był obecny w Makurii już od wczesnych lat X wieku, i wygląda na to, że chrześcijanie i muzułmanie mieszkali w zgodzie przez kilka stuleci. Przypuszcza się, że chrześcijańska wspólnota słabła: dwie rolki znalezione w grobie biskupa w Kasr Ibrim, datowane na 1372 r., świadczą o jego wyświęceniu w Kairze i zezwoleniu na intronizację. Według Shinnie'go oznacza to, że chrześcijaństwo wciąż miało znaczenie, chociaż liczba chrześcijan w okolicy zmniejszała się.
Informację o problemach nubijskiego Kościoła pod koniec jego istnienia mamy dzięki sprawozdaniu podróżnego Francisco Álvaresa. Podczas pobytu na dworze etiopskiego cesarza Lybne Dyngyla w 1520 r. był świadkiem poselstwa chrześcijan z Nubii, którzy przybyli do cesarza z prośbą o kapłanów, biskupów i inny personel pilnie potrzebny do utrzymania chrześcijaństwa w ich kraju. Lebna Dengel odmówił pomocy stwierdzając, że ich biskupów mianował patriarcha Aleksandrii, i że do niego powinni zwrócić się po wsparcie.
Kultura.
Chrześcijańska Nubia długo była uważana za prowincjonalną. Odkrycia z 2. połowy XX w. rzucają nowe światło na jej sztukę i kulturę.
Budownictwo.
Budownictwo na terenie Nubii zalicza się do kręgu twórczości regionalnej, inspirowanej wzorami płynącymi przede wszystkim z Cesarstwa Bizantyjskiego, niemniej rozwijającej się niezależnie. Powstało na gruncie tradycji meroickich utrwalających wzory faraońskie. Znajomość obróbki kamienia, wyrób cegły, zwłaszcza suszonej, wprawa w budowie sklepień – wszystkie te umiejętności były spuścizną epok poprzednich. Domy budowano z suszonej cegły i złomków skalnych, fortyfikacje wznoszono z kamienia, natomiast kościoły – przede wszystkim z suszonej cegły. Ilość budowli sakralnych dotychczas rozpoznanych na terenie Nubii przekracza liczbę stu kilkudziesięciu.
W pierwszym okresie rozwoju budownictwa sakralnego w Nubii powstają założenia podłużne na wzór popularnego ówcześnie układu bazylikowego. Na podstawie znalezisk można założyć, że były to układy trzynawowe z filarowymi podporami, z zakrystiami z dwóch stron apsydy. W głównym nurcie rozwojowym następuje monumentalizacja i skomplikowanie planów m.in. domniemanych pierwszych katedr w Faras i Kasr Ibrim np. pojawiają się plany pięcionawowe, podpory kolumnowe (w Faras). W drugim okresie rozwoju nubijskiej architektury zaznacza się dwutorowość działalności budowlanej. Obok kierunku zachowawczego, występującego głównie na prowincji, istnieje drugi, postępowy, o charakterze dworskiej inicjatywy, którego osiągnięciem staje się wprowadzenie układu centralnego. Układy kopułowe, wprowadzone ok. 1000 r. szybko rozpowszechniają się, ale przez dłuższy czas konstrukcje te pozostają innowacją jakby niezależną od całości kompozycji przestrzennej budowli. W ostatnim okresie rozwoju maleje skala wznoszonych założeń, miejscowe osiągnięcia ewoluują, na ukształtowanie niektórych obiektów mają wpływ koncepcje układów halowych, stanowiących jeden z podstawowych elementów kompozycji budowli kultury islamu.
W okresie chrześcijańskim główne, kilkutysięczne centa znajdują się na terenie Nobadii w Faras, Kasr Ibrim i Quarta, natomiast w Makurii właściwej w Starej Dongoli, Sai, prawdopodobnie również Argo. Miasta o zwartej, jedno- lub dwukondygnacyjnej zabudowie niekiedy podporządkowane są projektowanej sieci ulicznej. Niektóre miasta otaczane są fortyfikacjami. W końcowej fazie rozwoju społeczeństwa chrześcijańskiego w każdej miejscowości znajdował się kościół, zazwyczaj usytuowany na obrzeżach osady. Formowanie się całych kompleksów sakralnych np. w Starej Dongoli, Faras, Tamit wskazuje wg Gartkiewicza na powstawanie osobnych „dzielnic duchownych”. 
Malarstwo.
Jednym z najważniejszych odkryć dokonanych w trakcie wielkich prac archeologicznych, prowadzonych w pośpiechu, pod patronatem UNESCO, przed zalaniem Dolnej Nubii wodami zbiornika Nasera, była katedra w Faras. Ten duży budynek został całkowicie zasypany piaskiem dzięki czemu zachowały się wspaniałe malowidła ścienne. Podobne, ale gorzej zachowane malowidła zostały znalezione w kilku innych miejscach w Makurii, m.in. w pałacach i domach prywatnych, dzięki czemu mamy ogólne wyobrażenie sztuki malarskiej Nubii. Styl i treści tej sztuki pozostawały pod silnym wpływem sztuki bizantyjskiej, a także pod wpływem egipskiej sztuki koptyjskiej i syro-palestyńskiej. Przede wszystkim miała ona charakter religijny. Istotne jest również to, że rozwijała się niezależnie wykształcając cechy charakterystyczne dla sztuki nubijskiej. 
Rozwój malarstwa ściennego w Nubii przypada na czasy bizantyjskiego ikonoklazmu i według Jakobielskiego można odnieść wrażenie, że został wywołany na skutek migracji artystów z ośrodków prześladowań. Kompozycje figuralne widoczne są w sztuce nubijskiej od VIII wieku. Koniec VIII i 1. połowa IX w. to czas twórczych poszukiwań. Pojawia się wówczas szereg kanonów i typów przedstawień stosowanych od tego czasu przez cały okres historii malarstwa nubijskiego. Cechą charakterystyczną dla sztuki nubijskiej był np. zwyczaj oddawania rzeczywistego koloru skóry przedstawianych dostojników i innych śmiertelników (w tym przypadku kolorem brązowym) w przeciwieństwie do postaci świętych (o jasnej karnacji).
Zbiory malarstwa nubijskiego można podziwiać w trzech muzeach: Muzeum Koptyjskim w Kairze (malarstwo z Nubii egipskiej), Sudańskim Muzeum Narodowym w Chartumie (malarstwo z Faras i innych miejscowości) i Muzeum Narodowym w Warszawie (część faraskich malowideł ściennych).
Ceramika.
Ceramikę nubijską z tego okresu Shinnie opisuje jako „najbogatszą rodzimą tradycję garncarską na kontynencie afrykańskim”. Początkowo Nubijczycy importowali dużo ceramiki z Egiptu. Adams sugeruje, że handel ten zakończył się wraz z inwazją w 652 r.; Shinnie natomiast łączy jego upadek z upadkiem Umajjadów w 750 r. W następnych latach wzrasta produkcja ceramiki w kraju, z dużym jej ośrodkiem m.in. w Faras. W tej epoce, która trwa aż do około 1100 r., ceramika jest zdobiona motywami floralnymi i zoomorficznymi.
Język.
W Makurii używano wielu różnych języków. W pierwszych wiekach jej istnienia, kiedy bizantyjskie wpływy pozostawały nadal silne, grecki był głównym językiem pisanym, a być może używano go także na dworze królewskim. W późniejszych wiekach greka nadal była stosowana w celach obrzędowych, takich jak inskrypcje nagrobne, jednak często pojawiające się w późniejszych napisach błędy ortograficzne i gramatyczne wskazują na słabszą znajomość tego języka. Ostatecznie to staronubijski, który był używany przez większość ludności, stał się głównym językiem pisanym; w powszechnym użytku były staronubijskie przekłady Biblii i wiele innych dokumentów religijnych. Jeden z podróżników arabskich stwierdził, że Nobadowie i Makurianie mówili różnymi językami; prawie wszystkie zachowane dokumenty pochodzą z tego obszaru, który stanowił kiedyś Nobadię i ten język zdaje się być przodkiem współczesnego języka nobiin, wciąż używanego w regionie. Adams zauważa, że starożytna granica między Makurią i Nobadią jest zbliżona do granicy pomiędzy językami nobiin i dongolawi. Innym ważnym językiem w Makurii był koptyjski. Związki z egipskimi chrześcijanami były silne i wydaje się, że koptyjska literatura religijna była w Makurii szeroko znana. Do Makurii regularnie napływali również mówiący po koptyjsku, chrześcijańscy uchodźcy z Egiptu. W późniejszych latach istnienia królestwa coraz ważniejszy stawał się arabski. Arabscy kupcy działali w całym regionie i można przypuszczać, że arabski stał się językiem handlu.

</doc>
<doc id="1089843" url="https://pl.wikipedia.org/wiki?curid=1089843" title="Czesław Śliwa">
Czesław Śliwa

Czesław Śliwa (ur. 3 lipca 1932 w Rzeszowie jako Jacek Silber, zm. 18 listopada 1971 w Wołowie) – polski hochsztapler, fałszerz, fałszywy konsul austriacki. Używał także nazwisk Jack Ben Silberstein i Jacek Zilbercfaig.
Życiorys.
Urodził się w Rzeszowie, w rodzinie żydowskiej. Jego ojciec był właścicielem gorzelni oraz gospodarstwa rolnego w Błażowej pod Rzeszowem. W czasie okupacji rodzice oddali syna pod opiekę swojej znajomej o nazwisku Śliwa, która pod fałszywymi dokumentami, wystawionymi na nazwisko Czesław Śliwa, ukrywała go do końca II wojny światowej.
Ukończył szkołę średnią, lecz nie zdał matury i podjął pracę jako krojczy w bytomskim zakładzie krawieckim. Posługiwał się sfałszowanym odpisem dyplomu mgr inż. włókiennictwa, wystawionym na nazwisko "Jacek Elizeusz Zilbercfaig". Później przeniósł się do Wałbrzycha, gdzie na podstawie sfałszowanych dokumentów był zatrudniony na stanowisku racjonalizatora i eksperta górniczego. W 1958 ożenił się. Na ślubie wystąpił bezprawnie w mundurze inżyniera górnika, co zwróciło uwagę milicji. Wkrótce został aresztowany i w tym samym roku skazany na 7 lat więzienia. Karę odbywał w więzieniu w Strzelcach Opolskich. Zwolniono go w wyniku amnestii w 1964.
Po kilku kolejnych oszustwach (m.in. pobierał zaliczki na ortalionowe kurtki, ale nie wywiązał się z ich dostawy) został aresztowany ponownie i w 1966 skazany na 3 lata pozbawienia wolności. Ponownie na wolność wyszedł 8 sierpnia 1969. Wkrótce powrócił do przestępczego procederu. Posługując się nazwiskiem Jack Ben Silberstein, wyłudzał duże kwoty pieniędzy od krewnych osób, które rzekomo ukrywały go w czasie wojny, a które mamił obietnicą przekazania znacznie większych sum w walutach wymienialnych, w ramach podziękowania.
Fikcyjny konsulat.
„Ukoronowaniem” jego przestępczej kariery było założenie fikcyjnego konsulatu generalnego Austrii we Wrocławiu, którego szefem mianował sam siebie. Tymczasową siedzibą „konsula” był wrocławski hotel Monopol, w którym Silberstein wynajął pokój na pół roku, zapewniając że rachunek ureguluje Ambasada Austrii. Zaopatrzył się w fałszywe pieczęcie, które przygotował mu pracownik jednego z zakładów pieczątkarskich wyłącznie na podstawie przedstawionej mu wizytówki „konsula”. W analogiczny sposób zamówił również urzędowe druki w drukarni. Pieczęcie z imitacją godła państwowego wykonał sam, wykorzystując do tego emblematy z dwugłowym orłem.
Właściwą działalność jako „konsul” rozpoczął na początku września 1969, pozyskując do współpracy osiem osób (wrocławskiego taksówkarza, dwie uczennice fryzjerskie, studentkę pedagogiki, trzyosobową rodzinę greckich imigrantów trudniącą się hodowlą owiec i ich znajomego, również Greka). Wszystkim obiecywał wysokie wynagrodzenie, w tym dodatek dewizowy. Osoby te otrzymały od niego fałszywe dokumenty, poświadczające nadanie im stanowisk kierowcy konsula, sekretarza generalnego konsulatu, attaché ekonomicznego i tym podobnych. W istocie osoby te również zostały oszukane, udzielając fałszywemu konsulowi pożyczek oraz świadcząc nieodpłatnie usługi na jego rzecz. Śliwa-Silberstein, wraz z „personelem konsulatu”, podróżował po całej Polsce, poszukując swoich następnych ofiar. Dzięki swoim umiejętnościom fałszowania dokumentów, jak i wyjątkowej charyzmie, zdołał oszukać władze lokalne, które rozpoczęły przygotowania do otwarcia placówki konsularnej, opróżniając na ten cel jedno z przedszkoli. Śliwa odwiedził także Urząd Rady Ministrów i złożył „listy uwierzytelniające” (napisane ołówkiem, niedbałym językiem, na kartce wyrwanej z zeszytu) w siedzibie Rady Państwa.
Wkrótce jego działalność zwróciła uwagę Służby Bezpieczeństwa. Zdecydowała się ona jednak na aresztowanie Silbersteina dopiero wtedy, gdy ambasada Austrii, do której dyrekcja hotelu Monopol zwróciła się o zapłatę, zareagowała protestem. Śliwa ponownie trafił do aresztu 28 listopada 1969. Nawet po aresztowaniu utrzymywał, że nazywa się Silberstein i jest Austriakiem (co szybko zweryfikowano, bowiem Śliwa nie rozumiał pytań zadawanych po niemiecku). Ponadto Śliwa usiłował wmówić śledczym, że jest zachodnim szpiegiem, aktualnie tworzącym w Polsce siatkę wywiadowczą składającą się z osób pochodzenia żydowskiego. Jednocześnie (przebywając w areszcie) wysyłał listy do swoich ofiar, usiłując wyłudzić od nich dodatkowe środki „na pokrycie kosztów adwokackich”, cały czas utrzymując, że naprawdę jest konsulem, a aresztowanie jest pomyłką.
Mimo apeli władz ofiary oszustw niechętnie zgłaszały się na milicję, bojąc się odpowiedzialności, głównie za nielegalny obrót dewizami. Te z ofiar, które stawiły się, aby zeznawać podczas procesu – jak zauważyli jego obserwatorzy – z reguły nie okazywały urazy do oskarżonego. Śliwa nie miał obrońcy, bronił się sam. Do końca domagał się, aby nazywano go Silbersteinem. Po trwającym zaledwie cztery dni procesie został, wyrokiem wrocławskiego sądu powiatowego z 9 czerwca 1970, uznanym za winnego wyłudzeń na kwotę ponad pół miliona złotych i skazany na 7 lat pozbawienia wolności oraz 200 tys. złotych grzywny (z zamianą na 3 dodatkowe lata więzienia). Sądzony wraz z nim Lefteris Conis skazany został za przestępstwa dewizowe na 2 lata pozbawienia wolności w zawieszeniu na 5 lat. Współpracowniczka, 19-letnia Janina Sikorska (ur. 1951) otrzymała wyrok jednego roku więzienia w zawieszeniu na 4 lata za legitymowanie się fałszywymi dokumentami.
Ostatni pobyt w więzieniu i śmierć.
W czasie pobytu w Zakładzie Karnym Wołów Śliwa oddawał się pisaniu patriotycznych wierszy, zwłaszcza wychwalających ustrój komunistyczny i przywódców państwa. Napisał ich kilkaset, prawdopodobnie chcąc w ten sposób przypodobać się władzy, aby móc wcześniej wyjść na wolność.
Zmarł w więzieniu w niejasnych okolicznościach. Wedle jednej z wersji, chcąc wymóc na władzach więziennych przeniesienie do jednostki o lepszych warunkach, połknął bliżej nieokreślony metalowy przedmiot, dzięki czemu miał symulować gruźlicę, jednak poniósł śmierć w wyniku powikłań. Został pochowany na cmentarzu Osobowickim we Wrocławiu; jego nieopłacony grób zlikwidowano w 1994.
Śliwa w popkulturze.
W 1970 reżyser Krzysztof Gradowski nakręcił czarno-biały film dokumentalny z jego udziałem, pt. "Konsul i inni", w którym z dużą swobodą opowiada on o swojej przestępczej karierze. Na własne życzenie został ucharakteryzowany do filmu, by wyglądać na ortodoksyjnego Żyda: wystąpił w czarnej peruce i długiej sztucznej brodzie. W filmie na jego temat wypowiadają się także oszukane przez niego osoby – zarówno pracownicy fikcyjnego konsulatu, jak i rzekomi sprawiedliwi, którzy mieli ukrywać go w czasie wojny.
Na kanwie przestępczej działalności Śliwy reżyser Mirosław Bork nakręcił w 1989 film fabularny "Konsul", z Piotrem Fronczewskim w roli tytułowej.
W 2014 raper Taco Hemingway wydał minialbum – „Trójkąt Warszawski”, który luźno opiera się na fragmentach filmu pt. "Konsul i inni".

</doc>
<doc id="1089851" url="https://pl.wikipedia.org/wiki?curid=1089851" title="Droga wojewódzka nr 175">
Droga wojewódzka nr 175

Droga wojewódzka nr 175 (DW175) – droga wojewódzka w woj. zachodniopomorskim o długości 64,8 km łącząca Drawsko Pomorskie z Kaliszem Pomorskim i Choszcznem. Droga przebiega przez powiat drawski i choszczeński, prowadząca przez poligon drawski. Łączy drogę krajową nr 10 z drogą nr 20. Podlega Rejonowi Dróg Wojewódzkich Drawsko Pomorskie oraz RDW Pyrzyce.
Zachodniopomorski Zarząd Dróg Wojewódzkich w Koszalinie określił ją jako drogę klasy G.

</doc>
<doc id="1089852" url="https://pl.wikipedia.org/wiki?curid=1089852" title="DW175">
DW175



</doc>
<doc id="1089854" url="https://pl.wikipedia.org/wiki?curid=1089854" title="Wielkość skalarna">
Wielkość skalarna



</doc>
<doc id="1089856" url="https://pl.wikipedia.org/wiki?curid=1089856" title="Twierdzenie kosinusów">
Twierdzenie kosinusów



</doc>
<doc id="1089860" url="https://pl.wikipedia.org/wiki?curid=1089860" title="Koral szlachetny">
Koral szlachetny

Koral szlachetny, koral czerwony ("Corallium rubrum") – gatunek koralowca z rodziny Coralliidae występujący w Morzu Adriatyckim i zachodniej części Morza Śródziemnego. Introdukowany w Japonii.
Charakterystyka.
Tworzy krzewiaste kolonie osiągające wysokość do 40 cm, o gałązkach do 4-6 cm grubości. Właśnie te szkielety, wytwarzane przez niewielkie polipy, wykorzystuje się jako materiał jubilerski do produkcji ozdób. Koral (jako surowiec) był stosowany już w czasach Cesarstwa Rzymskiego. Jest poławiany włokami dennymi lub zbierany podczas nurkowania. Z wyłowionych korali usuwa się miękkie części, następnie sortuje według jakości, uwzględniając grubość koralowiny, gałązek, barwę oraz skazy. Po selekcji korale są szlifowane i polerowane. Po wypolerowaniu mają połysk szklisty (w stanie surowym kawałki korali są matowe). 
Koral szlachetny zachowuje czerwony kolor po osuszeniu.
Głównym miejscem handlu jest Torre del Greco (okolice Neapolu - Włochy), gdzie obrabia się ¾ korali wyłowionych na całym świecie.
Występowanie.
Najliczniej występują w Morzu Śródziemnym, wzdłuż wybrzeży Algierii i Tunezji, zachodnich Włoch, Korsyki, Sardynii, Sycylii – ławice rozwijają się na dnie skalistym i kamienistym, często pod skalnymi przewieszkami. Ich gałązki zwrócone są ku dołowi. Połów tych korali nie jest łatwy, trzeba je wyszukiwać wśród załomów skalnych. 
Do wysoko cenionych należą korale algierskie, które dają najmniej odpadów przy obróbce. 
Zastosowanie.
Korale dostarczają materiału jubilerskiego. Służą do wyrobu koralików - do wyrobu naszyjników i bransoletek; także do wytwarzania przedmiotów artystycznych i rzeźb. Do celów zdobniczych poszukiwany jest koral szlachetny o najbardziej żywej, czerwonej barwie. Nie wszystkie gałązki nadają się do obróbki, przede wszystkim ze względu na zbyt małą średnicę i małą spoistość materiału. Koralom poddawanym obróbce nadaje się zwykle kształt obły, kulisty i kaboszonowy. 
W Polsce naszyjniki z korali stanowią nieodłączną ozdobę regionalnego stroju krakowskiego. 
W złotnictwie cenione są także korale o barwie czarnej (Hawaje), niebieskiej (Kamerun) oraz białej (Japonia).
Nazewnictwo.
W przeszłości mianem korala szlachetnego określano jedynie czerwony koral śródziemnomorski o wapiennym, koralowinowym szkielecie.
Współcześnie termin koral szlachetny zyskał szersze znaczenie i obejmuje także inne gatunki korali szlachetnych z rodziny Coralliidae (m.in. białe i różowe) o twardym szkielecie łatwo nadającym się do szlifowania i polerowania. Do wyrobu biżuterii wykorzystuje się również naturalne korale nieszlachetne, o porowatym lub miękkim szkielecie, uzyskujące wysoki połysk dopiero po zabiegach jubilerskich tj. impregnowanie czy barwienie. Naturalne korale nieszlachetne stosowano jako imitację bardziej wartościowych gatunków korali. 
Powszechnie w użyciu określenie „koral” nie jest terminem naukowym, a raczej amatorskim, oznaczającym osobny polifitetyczny zbiór różnych grup zwierząt morskich bentosowych z gromady "Anthozoa", których szkielety są wykorzystywane w jubilerstwie.

</doc>
<doc id="1089861" url="https://pl.wikipedia.org/wiki?curid=1089861" title="Osiedle Rycerska (Świnoujście)">
Osiedle Rycerska (Świnoujście)

Osiedle Rycerska w Świnoujściu położone jest na wyspie Uznam w zachodniej części miasta nieopodal Świdnego Lasu. Składa się z zabudowy w postaci domków jedno- i wielorodzinnych. Znaczną część stanowią kompleksy leśne i tereny rekreacyjne oraz tereny pod zabudowę mieszkalną.
W północnej części osiedla powstaje duży kompleks mieszkaniowy pod nazwą "Osiedle Pod Lasem", "Przylesie" oraz "Basztowa" składający się szeregowych domów jednorodzinnych oraz budynków wielorodzinnych. Plany zagospodarowania przestrzennego całego terenu i osiedla obowiązują do okolicy 2020 roku.

</doc>
<doc id="1089863" url="https://pl.wikipedia.org/wiki?curid=1089863" title="Henri Gaudier-Brzeski">
Henri Gaudier-Brzeski

Henri Gaudier-Brzeski, ang. Henri Gaudier-Brzeska (ur. 4 października 1891 w Saint-Jean-de-Braye, zm. 5 czerwca 1915 w Neuville St. Vaast) – francuski grafik i rzeźbiarz.
Był uczuciowo związany z poznaną w Paryżu Sofią Brzeską (właśc. Zofią), pisarką polskiego pochodzenia zarabiającą na życie jako guwernantka. Przyjęli swoje nazwiska, dodając je jako drugi człon. W 1910 wyjechali wspólnie do Londynu. Żyli w skrajnej biedzie. Po wybuchu I wojny światowej Gaudier jako ochotnik zgłosił się do armii brytyjskiej i zginął 5 czerwca 1915 na froncie.
Artysta zdobył uznanie dopiero po śmierci. Historycy sztuki uznają go za przedstawiciela nurtu zwanego wortycyzmem (zapoczątkowany przez Wyndhama Lewisa w 1912). Pierwsza wystawa jego prac miała miejsce już po śmierci Gaudiera.
Jego praca twórcza i związek z Sofią Brzeską-Gaudier był głównym tematem filmu "Dziki Mesjasz" z 1972 w reżyserii Kena Russella.
Imię Henriego Gaudiera-Brzeskiego nosi Lycée Technique et Professionnel Gaudier-Brzeska w Saint-Jean de Braye koło Orleanu. Prace artysty można oglądać między innymi w Muzeum Sztuki w Orleanie.

</doc>
<doc id="1089867" url="https://pl.wikipedia.org/wiki?curid=1089867" title="Przesycenie roztworu">
Przesycenie roztworu

Przesycenie roztworu jest siłą napędową procesu krystalizacji. Można je osiągnąć poprzez ochłodzenie roztworu nasyconego, przez odparowanie rozpuszczalnika, dodatek substancji wysalającej lub w wyniku reakcji chemicznej między dwiema jednorodnymi fazami.
gdzie dla "T" = const:
Przesycenie roztworu zależy nie tylko od natury fizykochemicznej substancji rozpuszczonej i rozpuszczalnika, ale duży wpływ mają takie czynniki jak:

</doc>
<doc id="1089869" url="https://pl.wikipedia.org/wiki?curid=1089869" title="Nocek rybaczek">
Nocek rybaczek

Nocek rybaczek ("Myotis vivesi") – gatunek nietoperza z rodziny mroczkowatych (Vespertilionidae) występujący na południowo-zachodnim wybrzeżu USA. Czasami umieszczany w monotypowym rodzaju "Pizonyx".
Wygląd.
Ciemnobrunatny nietoperz z długimi zębami i dużymi stopami.
Pożywienie.
Żywi się rybami i skorupiakami.

</doc>
<doc id="1089872" url="https://pl.wikipedia.org/wiki?curid=1089872" title="Ion Druță">
Ion Druță

Ion Druță (mołdawską cyrylicą Ио́н Дру́цэ, wym. , ros. Ива́н Пантеле́евич Дру́ца; ur. 3 września 1928 w Horodiște) – mołdawski prozaik, dramaturg, eseista i publicysta; członek honorowy Akademii Rumuńskiej. Jest najczęściej tłumaczonym na języki obce współczesnym pisarzem mołdawskim. Od 1960 roku mieszka na stałe w Moskwie. W polskojęzycznych źródłach i opracowaniach jego nazwisko zapisywane bywa jako „Ion Druce”.
Życie.
Ion Druță urodził się w Rumunii, we wsi Horodiște (obecnie rejon Dondușeni w Mołdawii). W 1945 roku ukończył kurs traktorzysty, 1946 szkołę leśnictwa, a w 1957 roku kurs literatury pięknej w Instytucie Maksyma Gorkiego w Moskwie. Początkowo bywał jako pisarz często oskarżany przez mołdawskie urzędy oraz krytykę literacką o nacjonalizm i odrzucenie zasad socrealizmu. Z tego powodu Druță pierwsze swe utwory wydawał głównie w Rosji, gdzie krytyka literacka była bardziej liberalna.
Twórczość.
Najsłynniejszym dziełem Iona Druță jest nowela pt. "Ostatni miesiąc jesieni" (mołdawski, rumuński "Ultima lună a toamnă", 1962–1976). Innym znanym utworem jest powieść pt. "Biała Cerkiew" (mołd., rum. "Biserica Albă", 1981). Akcja "Białej Cerkwi" rozgrywa się w czasie jednej z wielu wojen turecko-rosyjskich w XVIII wieku. Głównymi bohaterami utworu są przełożony mołdawskiego monasteru Neamț – Paisjusz (Wieliczkowski), w brzmieniu mołdawskim Paisie Velicikowski oraz Grigorij Potiomkin – rosyjski generał carycy Katarzyny II. Obydwaj są przedstawieni jako obrońcy Mołdawii. Bronią przeora są modlitwy odmawiane do Boga, zaś bronią Potiomkina – waleczne czyny. Najważniejszym wątkiem dzieła jest budowa cerkwi, symbolu zwycięstwa nad cierpieniem i zniszczeniami spowodowanymi wojną. Budowa świątyni stanowi także symbol odbudowy kraju. Obecność Rosjan i w ogóle kultury ruskiej w Mołdawii jest w "Białej Cerkwi" przedstawiona w pozytywnym świetle (według autora wpłynęła na postęp cywilizacyjny w kraju).
Dzieła.
Utwory Iona Druță zostały przetłumaczone na wiele języków, m.in. na język polski, rosyjski, czeski i słowacki.
Wydania mołdawskie.
Większość mołdawskich publikacji Iona Druță ukazało się w czasie, gdy język mołdawski zapisywano cyrylicą.

</doc>
<doc id="1089874" url="https://pl.wikipedia.org/wiki?curid=1089874" title="Antyliniowość">
Antyliniowość



</doc>
<doc id="1089875" url="https://pl.wikipedia.org/wiki?curid=1089875" title="Liniowość">
Liniowość



</doc>
<doc id="1089876" url="https://pl.wikipedia.org/wiki?curid=1089876" title="Iloczyn wewnętrzny">
Iloczyn wewnętrzny



</doc>
<doc id="1089877" url="https://pl.wikipedia.org/wiki?curid=1089877" title="United States Naval Academy">
United States Naval Academy

United States Naval Academy ("Akademia Marynarki Wojennej Stanów Zjednoczonych") – założona przez propagatora powszechnej oświaty i edukacji, jednocześnie sekretarza Marynarki Wojennej USA George’a Bancrofta, uczelnia wojskowa z USA kształcąca przyszłych oficerów US Navy i Korpusu Piechoty Morskiej USA, działająca w Annapolis w stanie Maryland. Założona w 1845 roku jako "Naval School" ("Szkoła Marynarki"), działa pod obecną nazwą od 1850, a pierwszych sześciu absolwentów ukończyło studia w 1854. Ma obecnie 4,4 tys. studentów.
Absolwenci po ukończeniu czteroletnich studiów otrzymują dyplom "Bachelor of Science" bakałarza i stopień wojskowy podporucznika marynarki ("ensign"), jeśli będą służyć w United States Navy albo stopień podporucznika ("Second Lieutenant") jeśli będą służyć w Korpusie Piechoty Morskiej, żołnierze następnie są zobowiązani służyć przez co najmniej pięć lat w US Navy lub Marines.

</doc>
<doc id="1089878" url="https://pl.wikipedia.org/wiki?curid=1089878" title="Pierścienie Palla">
Pierścienie Palla

Pierścienie Palla – rodzaj wypełnienia kształtkowego wymienników masy, takich jak kolumna rektyfikacyjna lub kolumna absorpcyjna, stosowanych w instalacjach przemysłu chemicznego. Pierścienie Palla mają kształt perforowanych rurek o wysokości zbliżonej do zewnętrznej średnicy. Pierścienie wykonane są najczęściej ze stali lub tworzyw sztucznych (polipropylen), obojętnych chemicznie względem mediów przepływających przez kolumnę. Podobne w konstrukcji do pierścieni Białeckiego.
Pierścieni Palla używa się w celu zwiększenia efektywności procesów prowadzonych w kolumnach, poprzez rozwinięcie powierzchni międzyfazowej cieczy i gazu. Zakłada się, że skuteczność procesu absorpcji na wypełnieniu wykonanym z pierścieni Palla jest do 40-50% większa niż na wypełnieniu z pierścieni Raschiga.

</doc>
<doc id="1089880" url="https://pl.wikipedia.org/wiki?curid=1089880" title="Liczba Sherwooda">
Liczba Sherwooda

Liczba Sherwooda – jedna z liczb podobieństwa. Wyraża ona stosunek przepływu masy do czystej dyfuzji masy. Definiuje ją równanie:
gdzie:
Liczba Sherwooda jest w praktyce inżynierskiej liczona z zależności empirycznych, będąc funkcją liczb dających się łatwiej określić:
I tak istnieje wzór Colburna, który podaje jedną z możliwych zależności w zakresie do Sc = 2000:
Jak również równanie Froesslinga:

</doc>
<doc id="1089882" url="https://pl.wikipedia.org/wiki?curid=1089882" title="Nowotwór złośliwy płuca">
Nowotwór złośliwy płuca



</doc>
<doc id="1089883" url="https://pl.wikipedia.org/wiki?curid=1089883" title="M29 Weasel">
M29 Weasel

M29 Weasel (łasica) – amerykański wojskowy pojazd transportowy z okresu II wojny światowej.
Historia.
Pojazd powstał na zamówienie dowództwa Armii Stanów Zjednoczonych na lekki transporter gąsienicowy będący w stanie poruszać się w trudno dostępnym terenie, jako że planowano wówczas inwazję na okupowaną przez wojska niemieckie Norwegię.
Zaprojektowany w zakładach Studebakera pojazd otrzymał początkowo nazwę T19 Weasel, następnie T24, a do służby został przyjęty jako M29 Cargo Carrier. Transporter otrzymał oficjalną nazwę "Ark" (arka), ale pomimo to najbardziej znany był pod popularną nazwą "Weasel". Charakterystyczną cechą "łasicy" były bardzo szerokie gąsienice pozwalające się jej poruszać po głębokim śniegu czy miękkim błocie. Wersją rozwojową M29 był amfibijny M29C Weasel, w tej wersji pojazd otrzymał gumowe gąsienice służące także do napędu w wodzie, z przodu i tyłu zamontowano pływaki, do sterowania pojazdem w wodzie służył podwójny ster na rufie.
Służba.
W czasie wojny "Łasice" używane były zazwyczaj jako transportery mogące poruszać się po terenach niedostępnych dla bardziej konwencjonalnych pojazdów, często służyły także jako karetki do ewakuacji rannych. M29 miały bardzo szerokie gąsienice przez co wywierały niski nacisk na ziemie i mogły być używane do przekraczania pól minowych.

</doc>
<doc id="1089884" url="https://pl.wikipedia.org/wiki?curid=1089884" title="M29C">
M29C



</doc>
<doc id="1089885" url="https://pl.wikipedia.org/wiki?curid=1089885" title="Bitwa pod Guilford Court House">
Bitwa pod Guilford Court House

Bitwa pod Guilford Court House została stoczona w dniu 15 marca 1781 na terenie dzisiejszego miasta Greensboro w stanie Karolina Północna, podczas amerykańskiej Wojny Rewolucyjnej. 
Liczące 1900 żołnierzy siły brytyjskie pod dowództwem generała lorda Charlesa Cornwallisa, starły się z oddziałami amerykańskimi liczącymi około 4400 ludzi, a dowodzonymi przez pochodzącego z Rhode Island generała Nathanaela Greene’a. Pomimo iż w bitwie zaangażowane były relatywnie nieznaczne siły, to jest ona jednak postrzegana jako jedna z najważniejszych bitew całej wojny. Nim doszło do tego starcia, Brytyjczycy dość łatwo (przy wydatnym udziale lojalistów) opanowali Georgię oraz Karolinę Południową i wszystko wskazywało na to, że również Karolina Północna zostanie przez nich szybko opanowana.
Przed bitwą.
Po przegranej jednego ze swych generałów (Banastre Tarletona) pod Cowpens Cornwallis za wszelką cenę dążył do zniszczenia armii Greene’a. Jednak utrata w czasie starcia pod Cowpens większości lekkiej piechoty zmusiła brytyjskiego dowódcę do pozbycia się (spalenia) części ciężkiego sprzętu tak, by jego oddziały były zdolne do pogoni za uchodzącym na północ przeciwnikiem. Pościg nie udał się, bowiem Greene sforsował rozlane wody rzeki Dan i schronił się w Wirginii zabierając przy tym wszystkie dostępne środki przeprawowe. Cornwallis założył więc obóz pod Hillsborough gromadząc zapasy żywności i próbując uzupełniać szeregi w oparciu o zasoby ludzkie miejscowych lojalistów, ale ci nie kwapili się zasadniczo w szeregi. 
14 marca 1781 Cornwallis otrzymał wiadomość, że generał Richard Butler ma zamiar zaatakować jego wojska. Butler miał pod swymi rozkazami północnokarolińską milicję oraz posiłki z Wirginii w sile 3 000, co wzmocniło poważnie wojska Greene’a dysponującego obecnie niemal dziesięcioma tysiącami ludzi. W ciągu nocy nadeszły następne meldunki potwierdzające, że wojska Greene’a ponownie przekroczyły rzekę i znajdują się w pobliżu siedziby władz lokalnych – Guilford Court House – w odległości zaledwie około 12 mil (20 km). Cornwallis postanowił wydać bitwę, chociaż miał tylko 1900 żołnierzy. Tabory, osłaniane przez 100 piechurów i 20 kawalerzystów odesłał do Bell's Mills, a sam ruszył na przeciwnika.
Starcie.
Pierwsze starcie czołowych oddziałów kawalerii nastąpiło w odległości około 4 mil (6 km) od Guilford Court House. Brytyjski 23. pułk piechoty wsparł natychmiast własną kawalerię, co zmusiło Amerykanów pod dowództwem „Little Horse Harry’ego” do odwrotu ku pozycjom sił głównych.
Amerykanie zajęli pozycję na wzniesieniu około półtora mili (2,5 km) od budynku sądu. Cornwallis nie zdobył zbyt wielu informacji o przeciwniku ani od nielicznych jeńców, ani od miejscowej,niechętnie nastawionej ludności. Przed sobą miał plantację ze sporym polem uprawnym po obu stronach drogi i dwoma następnymi, oddzielonymi od siebie 200-metrowym zagajnikiem. Po prawej, za polem, las gęstniał i rozciągał się na kilka kilometrów w głąb. Za polem po lewej rozciągał się ogrodzony las głęboki na 1 milę (1,6 km) i tam też ciągnęła się pierwsza linia frontu Amerykanów, wzmocniona po obu stronach drogi 6-funtowymi działkami.
Greene ustawił swe wojska w trzech liniach. Pierwszą z nich – flankowaną przez strzelców mających swym ogniem dezorganizować frontalne ataki Brytyjczyków – stanowiła milicja północnokarolińska. W drugiej linii stanęła milicja z Wirginii. Oddziały regularne stanowiły linię ostatnią, z dwoma działkami 6-funtowymi w centrum. Wprawdzie powtórzył ustawienie Daniela Morgana spod Cowpens, ale poszczególne linie znajdowały się setki metrów od siebie i nie były w stanie wspierać się wzajemnie.
Po krótkiej wymianie ognia artylerii, o 13.30 Cornwallis wydał rozkaz do ataku. Gdy Brytyjczycy znaleźli się w odległości 150 metrów od ogrodzenia, padła pierwsza salwa ze strony Amerykanów, których długie strzelby miały większy zasięg od brytyjskich muszkietów, co jednak nie powstrzymało nacierających, którzy zbliżyli się na około 100 metrów i oddali salwę. W odległości 50 kroków od płotu padła ostatnia salwa Amerykanów, którzy następnie – mimo znacznych strat w brytyjskiej tyralierze – porzucili swe stanowiska i zaczęli uciekać przez las. W rezultacie Brytyjczycy dotarli wkrótce do drugiej i trzeciej linii obrony, przy czym las był tak gęsty, że walka na bagnety nie wchodziła w grę.
71 Regiment Grenadierów i 2 Pułk Gwardii parły naprzód wspierane ogniem 33. pułku piechoty na lewym skrzydle. Tymczasem na skrzydle prawym 1. Pułk Gwardii i pułk heski miały ciężką przeprawę, bowiem wprawdzie uderzyły na regularne oddziały Armii Kontynentalnej, zmusiły je do ucieczki do lasu i zdobyły dwa działa, ale zaraz zostały odparte przez Pierwszy Regiment Piechoty Maryland i Pułk Lekkich Dragonów. Oddziały musiały odstąpić tracąc przed chwilą zdobyte działa i wielu ludzi, przede wszystkim od własnego ognia. Mimo że sytuacja była wciąż nierozstrzygnięta, wojska amerykańskie zaczęły się cofać, ścigane krótko przez wyczerpanych Brytyjczyków.
Po walce.
Bitwa trwała zaledwie 90 minut. I wprawdzie Brytyjczycy pokonali Amerykanów, ale stracili niemal 25% ludzi. Ich straty wyniosły 5 oficerów i 88 żołnierzy zabitych oraz 24 oficerów i 389 żołnierzy rannych (26 uznano za zaginionych). 
Brytyjczycy, którzy utrzymali się na polu bitwy, byli w sensie technicznym zwycięzcami. Widząc je jednak jako klasyczne pyrrusowe zwycięstwo, przywódca partii wigów w parlamencie i zdecydowany przeciwnik wojny Charles James Fox sparafrazował słynne zdanie Plutarcha mówiąc, "„Jeszcze jedno takie zwycięstwo i koniec z brytyjską armią!”" .
Po bitwie brytyjscy żołnierze znaleźli się rozproszeni na obszernym, zalesionym terenie, bez żywności i dachu nad głową. W nocy nastąpiła gwałtowna ulewa; 50 rannych zmarło przed świtem. Pogoń za Amerykanami nie była możliwa bez taborów, a te znajdowały się kilkanaście kilometrów w tyle.
Greene, pragnąc za wszelką cenę uniknąć następnej bitwy wycofywał się, przy czym przywrócił porządek w szeregach i wzmocnił morale wojska. Cornwallis ze swej strony, mając obecnie mniej niż półtora tysiąca ludzi pod bronią, zrezygnował z pościgu za Greene’em, zawrócił do Hillsborough, gdzie przez krótki czas odgrywał rolę zwycięzcy, zdobywcy Georgii i obu Karolin. Jednak po kilku tygodniach opuścił wnętrze kraju i wycofał się na wybrzeże, do Wilmington, gdzie miał zamiar zdobyć uzupełnienia i zaopatrzenie dla swej armii.
W Wilmington generał brytyjski zdołał wprawdzie zyskać setki koni dla swej kawalerii i około 12 tysięcy „wyzwolonych” czarnych niewolników, którzy zasilili jego wojsko, ale stracił całkowicie kontrolę nad południowymi koloniami, ku którym skierował się, niezrażony porażką Greene. Ten ostatni powiedział po wojnie: "„Walczyliśmy, braliśmy cięgi i znów walczyliśmy”". Greene poniósł porażkę w polu, ale tak poważnie osłabił Cornvallisa, że zdecydowanie przyspieszył jego kapitulację wobec Washingtona w siedem miesięcy później pod Yorktown.

</doc>
<doc id="1089887" url="https://pl.wikipedia.org/wiki?curid=1089887" title="Godło Beninu">
Godło Beninu



</doc>
<doc id="1089888" url="https://pl.wikipedia.org/wiki?curid=1089888" title="Antoine Ghanem">
Antoine Ghanem

Antoine Ghanem, j. arabski: أنطوان غانم (ur. 10 sierpnia 1943, zm. 19 września 2007 w Bejrucie) – libański polityk antysyryjski, katolik-maronita, deputowany do parlamentu z ramienia prawicowej partii chrześcijańskiej Falangi Libańskie.
Zginął 19 września 2007 r., w wyniku wybuchu samochodu-pułapki w bejruckiej dzielnicy Sin al-Fil w okolicy hotelu "Metropolitan". Poza Ghanemem w zamachu śmierć poniosło 8 osób w tym 2 jego ochroniarzy, a ponad 20 osób zostało rannych. Ghanem jest 8 politykiem antysyryjskim zabitym w Libanie od lutego 2005 r. Pogrzeb polityka który odbył się 21 września, przerodził się w wielką manifestację polityczną w której uczestniczyło kilka tysięcy zwolenników Falang Libańskich.

</doc>
<doc id="1089893" url="https://pl.wikipedia.org/wiki?curid=1089893" title="DTR">
DTR



</doc>
<doc id="1089898" url="https://pl.wikipedia.org/wiki?curid=1089898" title="Tak tak">
Tak tak



</doc>
<doc id="1089908" url="https://pl.wikipedia.org/wiki?curid=1089908" title="Nathanael Greene">
Nathanael Greene

Nathanael Greene (ur. 7 sierpnia 1742 w Potowomut w brytyjskiej kolonii Rhode Island, zm. 19 czerwca 1786 w hrabstwie Chatham) – generał Armii Kontynentalnej w czasie wojny o niepodległość Stanów Zjednoczonych. Na początku wojny Greene był szeregowym członkiem milicji stanowej w Rhode Island; w czasie wojny awansował, przy poparciu Waszyngtona, do stopnia generała majora, jako jeden z najlepszych dowódców w czasie wojny. Greensboro, trzecie co do wielkości miasto stanu Karolina Północna, zostało nazwane jego imieniem.
Był synem kwakierskiego kowala wiejskiego. Sam zdobywał wykształcenie, szczególnie interesując się matematyką, historią i prawem. Pastor Ezra Stiles, późniejszy rektor Uniwersytetu Yale, wywarł ogromny wpływ na dalsze życie Greene’a.
W 1770 Greene przeprowadził się do Coventry, gdzie pracował, do śmierci ojca, w rodzinnej odlewni metali. Wkrótce został wybrany do lokalnego zgromadzenia ustawodawczego i był wybierany ponownie w latach 1771, 1772 i 1775. Sympatyzował z wigami lub – jak ich powszechnie nazywano – patriotami, partią dążącą do wyzwolenia spod jarzma korony brytyjskiej. W 1774 ożenił się z Catharine Littlefield z Block Island. Jej ciotka, Catherine Ray, była bliską przyjaciółką Benjamina Franklina.
W maju 1775 został mianowany (od razu ze stopnia szeregowca!) generałem tzw. "Rhode Island Army of Observation" sformowanej w odpowiedzi na oblężenie Bostonu przez Brytyjczyków. Następnie został mianowany generałem brygady Armii Kontynentalnej przez Kongres Kontynentalny22 czerwca 1775. Waszyngton nominował Greene’a komendantem Bostonu w marcu 1776.
9 sierpnia 1776 został mianowany jednym z czterech generałów-majorów i postawiony na czele oddziałów Armii Kontynentalnej na Long Island, gdzie zbudował fortyfikacje wówczas znane jako Fort Putnam, a obecnie Fort Greene Park na wschód od Brooklynu.
Był głównym orędownikiem wycofania się z Nowego Jorku i spalenia miasta, by stało się bezużyteczne dla Brytyjczyków. 25 października 1776 przejął od generała Israela Putnama dowództwo nad umocnieniami Fortu Washington. Był niewątpliwie odpowiedzialny za utracenie tej pozycji, ale utrzymał się na stanowisku za poręczeniem Waszyngtona.
Przegrał wiele bitew, ale Waszyngton wspierał go w każdej sytuacji. Pod koniec wojny (1781) został mianowany dowódcą armii na południu, gdzie jego operacje (mimo przegrania wszystkich bitew) osłabiały niewielkie siły brytyjskiego generała Cornwallisa, co w konsekwencji doprowadziło do zakończenia wojny i ostatecznego zwycięstwa.

</doc>
<doc id="1089909" url="https://pl.wikipedia.org/wiki?curid=1089909" title="Czerniawa Sucha">
Czerniawa Sucha

Czerniawa Sucha (także "Suchy Groń" albo "Sucha Góra") – szczyt o wysokości 1062 m n.p.m. położony w Paśmie Jałowieckim, które według regionalizacji Polski opracowanej przez Jerzego Kondrackiego znajduje się w Paśmie Przedbabiogórskim należącym do Beskidu Makowskiego. Na mapach i w przewodnikach turystycznych Pasmo Jałowieckie zaliczane jest zazwyczaj do Beskidu Żywieckiego.
Czerniawa Sucha znajduje się w głównym grzbiecie Pasma Jałowieckiego, pomiędzy Kolistym Groniem (1114 m n.p.m.), od którego oddzielona jest przełęczą Klekociny (894 m n.p.m.), a Jałowcem, oddzielona od niego Suchą Przełęczą (982 m n.p.m.). Jest zwornikiem; w zachodnim kierunku odchodzi od niej grzbiet Lachowego Gronia. Czerniawa Sucha ma dość długi grzbiet, w którym wyróżnia się 3 wierzchołki: zachodni (1051 m n.p.m.), środkowy, najwyższy (1062 m n.p.m.) i wschodni zwany Beskidkiem, najmniejszy (1045 m n.p.m.). Przebiegają przez nią dwa szlaki turystyczne, krzyżujące się nieco po zachodniej stronie wierzchołka.
Czerniawa Sucha jest w większości zalesiona, ale od południowej strony wysoko, niemal pod wierzchołek Beskidka na jej stokach wspinają się pola i zabudowania należącego do Koszarawy przysiółka Bystra. Z górnej części tych pól (pod lasem) szeroka panorama widokowa obejmująca Pasmo Policy, Babią Górę i Małą Babią Górę, Kolisty Groń z Halą Kamińskiego, Pilsko i Romankę.

</doc>
<doc id="1089911" url="https://pl.wikipedia.org/wiki?curid=1089911" title="Sucha Góra (Beskid Żywiecki)">
Sucha Góra (Beskid Żywiecki)

Sucha Góra (1040 m) – szczyt w Grupie Lipowskiego Wierchu i Romanki w Beskidzie Żywieckim. Znajduje się w południowo-zachodnim grzbiecie niemającego nazwy wierzchołka 998 m położonego w grzbiecie łączącym przełęcz na Hali Boraczej z Redykalnym Wierchem. Północno-zachodnie stoki Suchej Góry opadają do doliny Milowskiego Potoku, południowo-wschodnie do doliny potoku Nickulina, południowo-zachodnie do koryta Soły w miejscowości Rajcza. Od wierzchołka w południowym kierunku odgałęzia się niski grzbiet z wzniesieniem Surpaja Groń (663 m).
Sam wierzchołek Suchej Góry porasta las, ale zbocza są w dużym stopniu bezleśne, zajęte przez pola i zabudowania Rajczy i jest w nich wiele polan. Pod szczytem i na jego grzbiecie znajdują się dwie polany: Hala Michalskiego i polana Sucha Góra. Były to dawne hale pasterskie. Roztacza się z nich rozległy widok na Tatry, Małą Fatrę, grupę Lipowskiej. Ze zboczy widoczny jest również Beskid Śląski. Na grzbiecie północno-wschodnim istnieje jeszcze hala pasterska – polana Cukiernica Wyżna, a w dolnej części zboczy opadających do potoku Nickulina polana Janotka. Prócz tych trzech pasterskich polana na zboczach Suchej Góry istnieją polany będące równocześnie osiedlami: Sarnówka i Wielka Cecońka. Południowymi i wschodnimi stokami góry przebiega niebieski szlak turystyczny.
Nieopodal szczytu znajduje się mała ogólnodostępna chata, w której znajduje się piecyk, stół z ławami, a także antresola, na której może przespać się kilka osób. Przed chatką znajduje się miejsce na ognisko, a w jej pobliżu latryna.
Szlak turystyczny.
 Rajcza – Sucha Góra – Schronisko PTTK na Hali Boraczej. Czas przejścia 2.55 h, ↓ 2.25 h

</doc>
<doc id="1089913" url="https://pl.wikipedia.org/wiki?curid=1089913" title="Rękawica (skała)">
Rękawica (skała)

Rękawica, zwana też Pięciopalcówką lub Białą Ręką – wybitna skała o charakterystycznym kształcie w Ojcowskim Parku Narodowym. Zbudowana jest z jurajskich wapieni. Znajduje się w środkowej części Doliny Prądnika, na jego zachodnim zboczu w masywie Góry Koronnej i wznosi się ok. 85 m powyżej dna doliny.
Nazwa skały związana jest z legendą, według której podczas jednego z najazdów tatarskich ludność okoliczna szukała schronienia w Jaskini Ciemnej, wejście do której znajduje się w pobliżu. Jednak Tatarzy penetrowali dolinę poszukując ludności. Wówczas Bóg zasłonił wejście do jaskini własną ręką, ratując w ten sposób ludzi od śmierci lub haniebnej niewoli. Rzeczywiście, skała składająca się w górnej części z 5 palczastych kolumn, przypomina swoim kształtem dłoń. Jest dobrze widoczna zarówno z dna doliny, jak i ze szlaku turystycznego prowadzącego przez Górę Koronną. Z platformy widokowej przy wejściu do Jaskini Ciemnej widać ją z bliska, z profilu. Nie wolno uprawiać na niej wspinaczki skałkowej.
Szlak turystyki pieszej.
 Doliną Prądnika, naprzeciwko Bramy Krakowskiej, wejście obok skały Słupek, przez wąwóz Wawrzonowy Dół, wypłaszczenie Skały Krukowskiego, Jaskinię Ciemną, powyżej skały Rękawica, przez punkty widokowe na górze Koronnej i Wapienniku, obok Skały Puchacza do dna Doliny Prądnika przy wylocie Wąwozu Smardzowickiego. 

</doc>
<doc id="1089914" url="https://pl.wikipedia.org/wiki?curid=1089914" title="Biała Ręka">
Biała Ręka



</doc>
<doc id="1089917" url="https://pl.wikipedia.org/wiki?curid=1089917" title="Paweł Cyrus-Sobolewski">
Paweł Cyrus-Sobolewski

Paweł Piotr Kajetan Cyrus-Sobolewski (ur. 29 czerwca 1863 w Osieczanach, zm. 8 października 1930 w Mikulicach) – generał major cesarskiej i królewskiej armii, tytularny generał dywizji Wojska Polskiego.
Życiorys.
Był synem Marcelego, właściciela ziemskiego, i Konstancji z Dąmbskich. Jego starszy brat Feliks był także generałem majorem c.k. armii. Żonaty z Anielą Ludwiką Hochberger. Miał czworo dzieci; synów Jana Kantego, Stanisława i Ludwika oraz córkę Marię. Uczył się w Gimnazjum św. Jacka w Krakowie.
W latach 1881–1884 był słuchaczem oddziału artyleryjskiego Wojskowej Akademii Technicznej w Wiedniu. 18 sierpnia 1884 w stopniu podporucznika rozpoczął służbę czynną w artylerii. Do roku 1888 był oficerem baterii w 21 dywizjonie artylerii we Lwowie, a następnie oficerem w 11 pułku artylerii korpuśnej. W 1891 przeniesiony został do 3 dywizjonu artylerii w Jarosławiu. W latach 1892–1893 był słuchaczem Wyższego Kursu Artylerii. W 1897 powrócił do 11 pułku artylerii korpuśnej, w którym między innymi dowodził parkiem amunicyjnym. W 1906 skierowany został do 1 pułku artylerii dywizyjnej, a następnie do 1 pułku artylerii korpuśnej na stanowisko dowódcy baterii. W 1908 został wyznaczony na stanowisko dowódcy 1 dywizjonu artylerii konnej. 7 czerwca 1913 objął dowództwo krakowskiego 3 pułku artylerii polowej.
W czasie I wojny światowej walczył na stanowisku dowódcy 3 pułku artylerii polowej (do 14 sierpnia 1915) i dowódcy Brygady Artylerii (do 1 maja 1916). 1 lipca 1917 został przeniesiony w stan spoczynku i równocześnie reaktywowany na czas wojny. W latach 1916–1918 w Okręgu Wojskowym Kraków.
12 listopada 1918 „objął komendę„ nad całą artylerią” podległą Polskiej Komendzie Wojskowej w Krakowie. 1 kwietnia 1919 objął dowództwo VI Brygady Artylerii Frontu Cieszyńskiego. Następnie był inspektorem artylerii Armii gen. J. Hallera i dowódcą XI Brygady Artylerii na froncie bolszewickim. 1 maja 1920 roku został zatwierdzony z dniem 1 kwietnia 1920 roku w stopniu generała podporucznika, w grupie oficerów byłej armii austro-węgierskiej. 2 czerwca 1920 zwolniony został ze stanowiska dowódcy XI BA i przeniesiony do Stacji Zbornej dla Oficerów w Krakowie.
Z dniem 1 kwietnia 1921 został przeniesiony w stan spoczynku, w stopniu generała podporucznika. 12 marca 1921 Naczelny Wódz przyznał mu prawo noszenia munduru. 26 października 1923 roku Prezydent RP Stanisław Wojciechowski zatwierdził go w stopniu tytularnego generała dywizji.
Po przeniesieniu w stan spoczynku osiadł w Krakowie. 8 października 1930 zmarł w Mikulicach w pow. przeworskim (według innego źródła w Krakowie). Pochowany na Cmentarzu Rakowickim w Krakowie.

</doc>
<doc id="1089923" url="https://pl.wikipedia.org/wiki?curid=1089923" title="Kazimierz Puczyński (hydrotechnik)">
Kazimierz Puczyński (hydrotechnik)

Kazimierz Puczyński pseudonim „Wroński” (ur. 3 marca 1908, zm. 18 września 2007) – polski specjalista w zakresie hydrotechniki, redaktor czasopisma „Gospodarka Wodna”, członek honorowy Stowarzyszenia Inżynierów Wodnych i Melioracyjnych, major WP. 
Biogram.
Magister inżynier Budownictwa wodnego Politechniki Warszawskiej.
W czasie II wojny światowej jako podporucznik był dowódcą 104 Kompanii Związku Syndykalistów Polskich Zgrupowania Armii Krajowej „Róg” w powstaniu warszawskim. Po wojnie długoletni dyrektor Przedsiębiorstwa Inżynieryjnego w Warszawie, oraz sekretarz naukowy resortowych rad gospodarki wodnej i ochrony powietrza atmosferycznego. W latach 1937–1998 redaktor „"Gospodarki Wodnej”", członek honorowy kolegium czasopisma. 
Pochowany 26 września 2007, na Cmentarzu Wojskowym na Powązkach w Warszawie (kwatera HII-9-2).

</doc>
<doc id="1089927" url="https://pl.wikipedia.org/wiki?curid=1089927" title="Dublany (miasto)">
Dublany (miasto)

Dublany (ukr. Дубляни) – miasto na Ukrainie, w obwodzie lwowskim, w rejonie żółkiewski. W 2001 roku liczyło ok. 8,5 tys. mieszkańców.
Historia.
Pierwsza wzmianka o Dublanach pochodzi z 1440 roku.
W 1853 roku powstała tam trzyletnia średnia Szkoła Rolnicza, przekształcona w 1878 roku w Wyższą Szkołę Rolniczą, a następnie w 1902 roku w Akademię Rolniczą. Przez dłuższy czas była to jedyna wyższa uczelnia rolnicza na ziemiach polskich pod zaborami. W 1919 roku wcielono ją w do Politechniki Lwowskiej jako Wydział Rolniczo-Lasowy.
W II Rzeczypospolitej wieś należała początkowo do gminy wiejskiej Dublany. 1 sierpnia 1934 roku w ramach reformy na podstawie ustawy scaleniowej została włączona do gminy wiejskiej Malechów w powiecie lwowskim, w województwie lwowskim, a 1 kwietnia 1937 roku została siedzibą administracyjną gminy wiejskiej Dublany utworzonej z terytorium zniesionej gminy Malechów. W 1921 roku wieś liczyła 1076 mieszkańców (549 kobiet i 527 mężczyzn) i znajdowało się w niej 201 budynków mieszkalnych. 745 osób deklarowało narodowość polską, 331 – rusińską. 639 osób deklarowało przynależność do wyznania rzymskokatolickiego, 437 – do greckokatolickiego.
Repatrianci z Dublan po osiedleniu się w 1945 roku w niemieckiej wsi Drachenbrunn pod Wrocławiem przemianowali ją na Dublany. W 1947 roku zmieniono nazwę wsi na Wojnów, a w 1951 roku przyłączono ją do Wrocławia.
W 1967 roku Dublany otrzymały status osiedla typu miejskiego, a w 1978 roku stały się miastem.
Rada Miejska Dublan nadała honorowe obywatelstwo miasta Dublan Stepanowi Banderze. W mieście mieści się także muzeum poświęcone Stepanowi Banderze oraz pomnik Bandery zbudowany z inicjatywy władz samorządowych.

</doc>
<doc id="1089934" url="https://pl.wikipedia.org/wiki?curid=1089934" title="Paweł Szymański (generał)">
Paweł Szymański (generał)

Paweł Szymański, właściwe Paweł Szymczuk (ur. 3 kwietnia 1867 w Kamionce, w powiecie sokołowskim, zm. 1 kwietnia 1945 w Radomsku) – pułkownik piechoty Armii Imperium Rosyjskiego, generał dywizji Wojska Polskiego.
Życiorys.
Przed wstąpieniem do wojska uczył się siedleckim gimnazjum klasycznym. Od 1886 ochotniczo służył w wojsku rosyjskim. Ukończył Oficerską Szkołę Piechoty. Od 1888 oficer zawodowy piechoty. Przeszedł kolejne szczeble dowodzenia do dowódcy pułku podczas I wojny światowej. Walczył na froncie austriackim i rumuńskim, ostatnio jako dowódca dywizji piechoty. W tym roku włączył się do działań organizacyjnych Wojska Polskiego na Ukrainie. 4 stycznia 1919 przyjęty został do Legii Oficerskiej przy 4 Dywizji Strzelców Polskich. W marcu tego roku został szefem Komisji Zaopatrzenia Wojska Polskiego w Południowej Rosji. W następnym miesiącu objął dowództwo dywizjonu samochodów pancernych. Przeszedł jej bojowy i tułaczy szlak z Kubania i Odessy do Polski.
Od 16 lipca 1919 do 16 sierpnia 1920 dowodził X Brygadą Piechoty. 1 maja 1920 zatwierdzony został w stopniu generała podporucznika z dniem 1 kwietnia tego roku. Do 30 sierpnia 1921 dowodził 5 Dywizją Piechoty. W międzyczasie, od 8 października do 15 grudnia 1920 dowodził Grupą Operacyjną (Grupą Południową). 27 sierpnia 1921 Naczelny Wódz zezwolił mu na zmianę nazwiska rodowego „Szymczuk” na „Szymański”. 1 września 1921 objął dowództwo 13 Dywizji Piechoty i sprawował je do marca 1922. Na podstawie dekretu Naczelnika Państwa i Naczelnego Wodza z dnia 18 lutego 1922 przeniesiony został w stan spoczynku z dniem 1 czerwca tego roku, w stopniu generała porucznika. Osiadł w Łucku. 26 października 1923 Prezydent RP, Stanisław Wojciechowski zatwierdził go w stopniu generała dywizji.
Po wkroczeniu Armii Czerwonej przeniósł się do Warszawy. Po powstaniu warszawskim wysiedlony do Radomska, gdzie zmarł. Pochowany na Cmentarzu Starym w Radomsku – kwatera B04/0163.

</doc>
<doc id="1089935" url="https://pl.wikipedia.org/wiki?curid=1089935" title="Stary most Kaszczorek – Złotoria">
Stary most Kaszczorek – Złotoria

Stary most Kaszczorek – Złotoria – most na Drwęcy, łączący toruńską dzielnicę Kaszczorek z podmiejską wsią Złotoria; pierwotnie drewniany, dziś żelbetowo-stalowo-drewniany.
Lokalizacja.
Most znajduje się w prawobrzeżnej części miasta, w dzielnicy Kaszczorek, na granicy administracyjnej Torunia z gminą Lubicz. Jego prawy przyczółek zlokalizowany jest na wysokości ul. Turystycznej, a lewy na wysokości ul. Warszawskiej. 
Historia.
Most wybudowano w 1893 roku i oficjalnie otwarto 16 grudnia tegoż roku. Był to most drewniany, o jednym pasie drogowym (szerokości ok. 4 m) i jednym pasie pieszym (szerokości ok. 1,5 m). Pobierano na nim opłaty 20 fenigów za przejazd w okresie rozbiorów. W 1914 roku – w następstwie szybkiego niszczenia, także na skutek pożarów – most wzmocniono stalowymi elementami. W trakcie kampanii wrześniowej most został wysadziny przez oddział saperów polskiej Armii „Pomorze”. Przeprawę odbudowały władze niemieckie w latach 1940–1941. 
Most funkcje drogowe pełnił do lat 70. XX wieku, kiedy w niewielkiej odległości wybudowano nowy most betonowy. Niestety, na skutek złych technologii okresu PRL, w latach 90. groził zawaleniem. W latach 1998–1999 został rozebrany i zbudowany od nowa. Na czas remontu zabytkowy most stalowo-drewniany przejął funkcje drogowe (dopuszczono ruch dla samochodów do 3,5 tony). Na początku XXI wieku most kilkakrotnie był częściowo niszczony – na skutek podpaleń – i odremontowywany.
Obecnie na podporach (dwóch żelbetowych w nurcie rzeki oraz dwóch stalowych na rzecznej skarpie) i stalowych przęsłach ułożona jest drewniana nadbudowa. Most jest aktualnie użytkowany jako kładka dla pieszych i rowerów – biegnie nim rowerowa trasa turystyczna.

</doc>
<doc id="1089937" url="https://pl.wikipedia.org/wiki?curid=1089937" title="Pustelnik (Marki)">
Pustelnik (Marki)

Pustelnik – część miasta Marki w województwie mazowieckim w powiecie wołomińskim. Do 1957 roku, kiedy Marki otrzymały prawa osiedla, oddzielna wieś. Od 1967 r. w granicach miasta Marki.
Wieś w okresie międzywojennym znajdowała się w gminie Marki, po II wojnie światowej jedna z 7 gromad wchodzących w skład gminy Marki, powiat radzymiński, województwo warszawskie. Po reformie administracyjnej w 1952 w powiecie wołomińskim. W latach 1952–1954 miejscowość była siedzibą gminy Pustelnik. W 1954 zlikwidowane zostały gminne rady narodowe i utworzono Gromadzkie Rady Narodowe w Markach, Pustelniku, Strudze, Zielonce, Ząbkach i Kątach Grodziskich. W 1957 zlikwidowano Gromadzką Radę Narodową w Pustelniku i włączono go do Osiedlowej Rady Narodowej w Markach.
W 1897 r. Pustelnik z Markami i Warszawą połączyła kolej konna Kolejki Mareckiej, w 1899 przedłużona do Radzymina i zastąpiona trakcją parową. Z uwagi na pokłady gliny pracowały tu liczne cegielnie. Na początku XX wieku istniała tu murowana synagoga, zniszczona przez Niemców już w 1939 roku.
W dawnym folwarku Olechnowiczów „Czerwony Dwór” od końca XIX wieku działał szpital, gdzie w czasie leczenia w 1911 zmarł wybitny litewski kompozytor i malarz Mikalojus Čiurlionis, co upamiętnia tablica pamiątkowa na ścianie budynku. Od 1928 w Czerwonym Dworze funkcjonuje Zgromadzenie Sióstr Franciszkanek Rodziny Maryi, które obecnie prowadzi Specjalny Ośrodek Szkolno-Wychowawczy im. Abpa Felińskiego w Markach-Pustelniku.

</doc>
<doc id="1089939" url="https://pl.wikipedia.org/wiki?curid=1089939" title="E955">
E955



</doc>
<doc id="1089945" url="https://pl.wikipedia.org/wiki?curid=1089945" title="Lakowie">
Lakowie

Lakowie (lakijski лак, лакку халкь, гъази-гъумучи) – naród kaukaski, zamieszkujący w Rosji liczący około 156 500 osób, z których 140 000 żyje w Dagestanie, zwłaszcza w centralnych, górzystych częściach. W 1944 Lakowie osiedlili się na równinach opuszczonych przez Czeczenów deportowanych przez Rosjan. Posługują się językiem lakijskim i mają piśmiennictwo od XV wieku (alfabet arabski, od 1938 cyrylica).
W XIX wieku w dyskusji naukowej obecny był pogląd, że Polacy (Lachowie/Lechici) wywodzili się z Kaukazu, a ich przodkami byli Lakowie lub Lezgini. Pogląd taki wyrażał min. Adam Mickiewicz.

</doc>
<doc id="1089947" url="https://pl.wikipedia.org/wiki?curid=1089947" title="Scythe">
Scythe

Scythe – japońskie przedsiębiorstwo produkujące układy chłodzenia procesorów, płyt głównych, twardych dysków. Jest znane z wysokiej jakości swoich produktów oraz innowacyjności zastosowanych rozwiązań. Jest szczególnie znane wśród użytkowników, którzy zwiększają parametry swoich komputerów (przetaktowywanie).

</doc>
<doc id="1089953" url="https://pl.wikipedia.org/wiki?curid=1089953" title="Ulemozaur">
Ulemozaur

Ulemozaur ("Ulemosaurus") – rodzaj terapsyda z podrzędu dinocefali, którego szczątki odkryto na terenie rosyjskiego Tatarstanu. Żył pod koniec permu, około 260 milionów lat temu. Materiał kopalny obejmował 3 czaszki oraz elementy szkieletu pozaczaszkowego.
Ulemozaur był zwierzęciem wielkości byka. Jego czaszka była dość szeroka. Rejon zaoczodołowy odznaczał się jej dużą wysokością. Otwory skroniowe były względnie duże. W okolicy czoła znajdowało się mierzące około 10 cm zgrubienie (było ono charakterystyczne dla przedstawicieli rodziny Tapinocephalidae). Miał duże siekacze i średniej wielkości kły. Przednie zęby zakłowe były większe od tylnych.
Powszechnie uważa się, że ulemozaur był roślinożercą. Jednak niektórzy badacze uważają, że był drapieżnikiem, używającym mocnych szczęk i dużych przednich zębów do odcinania mięsa. Pomimo to, zęby ulemozaura wydają się raczej przystosowane do zbierania (niekoniecznie żucia) materiału roślinnego, który następnie był trawiony w przewodzie pokarmowym zwierzęcia.
Ulemozaur bardzo przypominał moschopsa, był jednak od niego geologicznie nieznacznie starszy. W związku z tym przypuszcza się, że mógł stanowić dla niego formę wyjściową, bądź być jego bliskim krewnym.
Ulemozaury mogły stanowić łup innych dinocefali, takich jak tytanofon.

</doc>
<doc id="1089955" url="https://pl.wikipedia.org/wiki?curid=1089955" title="Szawuszka">
Szawuszka



</doc>
<doc id="1089957" url="https://pl.wikipedia.org/wiki?curid=1089957" title="Ulemosaurus">
Ulemosaurus



</doc>
<doc id="1089972" url="https://pl.wikipedia.org/wiki?curid=1089972" title="Język lakijski">
Język lakijski

Język lakijski (лакку маз, "lakku maz") – nach-dagestański język Laków i jeden z sześciu literackich języków Dagestanu. Mówi nim około 120 tys. osób. W przeszłości określano go jako język ghazi-kumuk (Гьази-Кьумукь).
Do 1928 zapisywany alfabetem arabskim, później łacinką, a od 1938 cyrylicą. Ma fonemiczną labializację i faryngalizację.

</doc>
<doc id="1089986" url="https://pl.wikipedia.org/wiki?curid=1089986" title="Parafia św. Apostołów Piotra i Pawła w Toruniu">
Parafia św. Apostołów Piotra i Pawła w Toruniu

Parafia św. Apostołów Piotra i Pawła w Toruniu – parafia rzymskokatolicka w diecezji toruńskiej, w dekanacie Toruń IV, z siedzibą w Toruniu. Erygowana w 1813.
Ulice.
Ulice na obszarze parafii:

</doc>
<doc id="1089993" url="https://pl.wikipedia.org/wiki?curid=1089993" title="Piotr Szymanowski (generał)">
Piotr Szymanowski (generał)

Piotr Szymanowski (ur. w Witebsku, zm. 17 listopada 1926 w Warszawie) – generał major kawalerii Armii Imperium Rosyjskiego i tytularny generał dywizji Wojska Polskiego.
Życiorys.
Wychowanek Korpusu Kadetów w Orle i Oficerskiej Szkoły Kawalerii w Petersburgu. Od 1878 oficer zawodowy rosyjskiej kawalerii. Służył głównie na terenach Królestwa Polskiego. Pułkownik z 1907 i dowódca Izumskiego pułku huzarów. W 1910 przeniesiony na emeryturę z awansem na stopień generała. Reaktywowany wraz z wybuchem I wojny światowej. Zaangażował się w organizowanie ochotniczych jednostek polskich przy armii rosyjskiej jako przeciwwagi Legionów Polskich przy armii austro-węgierskiej. Był skarbnikiem Komitetu Organizacyjnego Legionów Polskich, formowanych u boku wojsk rosyjskich w 1915 roku. W 1915 organizował Legion Puławski, potem był kierownikiem biura werbunkowego dla Polaków w Rosji, a od lipca 1915 do kwietnia 1916 dowódcą Brygady Strzelców Polskich w Rosji.
W Wojsku Polskim od grudnia 1918. Od grudnia 1918 do marca 1921 był komendantem Stacji Zbornych dla oficerów. Z dniem 1 kwietnia 1921 przeniesiony został w stan spoczynku, w stopniu generała podporucznika. 26 października 1923 zweryfikowany jako tytularny generał dywizji. Osiadł w Warszawie, gdzie zmarł. Został pochowany na cmentarzu Powązkowskim w Warszawie (kwatera 221-1-9).

</doc>
<doc id="1090003" url="https://pl.wikipedia.org/wiki?curid=1090003" title="Wojciech Wróblewski (dyplomata)">
Wojciech Wróblewski (dyplomata)

Wojciech Franciszek Wróblewski (ur. 6 września 1957 w Mielcu) – polski socjolog, samorządowiec, dyplomata, instruktor harcerski (harcmistrz, Harcerz Rzeczypospolitej).
Życiorys.
Ukończył studia socjologiczne na Wydziale Filozoficzno-Historycznym Uniwersytetu Jagiellońskiego. W latach 1984–1990 pracownik naukowy w Zakładzie Socjologii Wychowania Instytutu Socjologii UJ. Naukowo zajmował się teorią ruchów społecznych, małych grup społecznych oraz badaniami nad organizacjami młodzieżowymi. Autor kilkunastu opublikowanych artykułów naukowych i raportów z badań. Publikował również teksty na temat problemów samorządowych, bezpieczeństwa wewnętrznego, bezpieczeństwa energetycznego i ruchu harcerskiego. Współautor z prof. Janem Widackim książki „Czego nie powiedział gen. Kiszczak?” (BGW 1992). Autor monografii „Szczepowe Dziedzictwo. Środowisko Szczepu Puszcza im. króla Kazimierza Wielkiego w Niepołomicach 1976–2011” (KPH 2013).
Od 1972 instruktor harcerski, pełnił różne funkcje w krakowskich strukturach Związku Harcerstwa Polskiego, był również członkiem Rady Naczelnej ZHP. Założyciel i wieloletni komendant (1976–1986) Szczepu „Puszcza” im. Kazimierza Wielkiego w Niepołomicach. Członek Kręgów Instruktorów Harcerskich im. Andrzeja Małkowskiego (KIHAM), będących harcerską opozycją w ramach ZHP. W latach 1983–1989 współorganizował konspiracyjne ogólnopolskie struktury tzw. Ruchu Harcerskiego. Był współzałożycielem i wiceprzewodniczącym Związku Harcerstwa Rzeczypospolitej (ZHR). W latach 1989–1990 był członkiem Krajowego Komitetu Odrodzenia Harcerstwa. Jest założycielem i aktywnym członkiem stowarzyszenia – Koło Przyjaciół Harcerstwa Stowarzyszenie byłych Wychowanków, Instruktorów i Sympatyków Szczepu „Puszcza”. Brał udział w obradach Okrągłego Stołu w podstoliku ds. młodzieży po stronie opozycji solidarnościowej, reprezentując niezależny ruch harcerski.
Był współzałożycielem i przewodniczącym Komitetu Obywatelskiego w Niepołomicach. Reprezentował Porozumienie Komitetów Obywatelskich Małopolski na forum krajowym. Uczestniczył w organizacji sondaży przedwyborczych an użytek Małopolskiego Komitetu Obywatelskiego „Solidarność”. Pełnił funkcję przewodniczącego Rady Miasta i Gminy Niepołomice w pierwszej kadencji odrodzonego samorządu (1990–1994). Był członkiem założycielem krakowskiego Towarzystwa Samorządowego. Był założycielem i przewodniczącym Niepołomickiego Stowarzyszenia Kulturalno-Oświatowego oraz Niepołomickiego Klubu Samorządowego.
Po zmianie ustroju był doradcą i rzecznikiem prasowym ministra spraw wewnętrznych (1990–1992), następnie zaś radcą ambasady RP w Wilnie oraz organizatorem i, od 1996, pierwszym dyrektorem Instytutu Polskiego w Wilnie (1992–1997). Nadzorował m.in. prace nad renowacją i upamiętnieniem miejsc pamięci narodowej na terenie Litwy, w tym remont kwatery wojennej na wileńskim Cmentarzu Na Rossie. Za tę działalność został odznaczony Złotym Medalem Opiekuna Miejsc Pamięci Narodowej.
Doradca komendanta głównego Policji (1997–1998). Doradca ministra spraw wewnętrznych i administracji (1998–2001). Kierował między innymi zespołami przygotowującymi Rządowy Program Poprawy Bezpieczeństwa oraz międzyresortowym zespołem analizującym możliwości budowy w Polsce cyfrowego systemu łączności trankingowej dla służb sektora publicznego. W latach 2001–2005 pełnił misję jako ambasador nadzwyczajny i pełnomocny RP w Estonii.
W latach 2005–2009 doradca ds. strategii w Polskim Koncernie Naftowym Orlen. Od roku 2009 w Grupie PZU. Przewodniczący Rady Fundacji Pomoc Polakom na Wschodzie. Członek Rady Muzeum Łazienki Królewskie.
1 marca 2016 został odwołany ze stanowiska członka Rady Fundacji PZU.

</doc>
<doc id="1090009" url="https://pl.wikipedia.org/wiki?curid=1090009" title="Bazylika Liberiańska">
Bazylika Liberiańska



</doc>
<doc id="1090015" url="https://pl.wikipedia.org/wiki?curid=1090015" title="Mongolsko-polskie związki literackie">
Mongolsko-polskie związki literackie

Polsko-mongolskie związki literackie to zespół powiązań między literaturą polską i polskim literaturoznawstwem a literaturą mongolską i literaturoznawstwem mongolskim. Pierwsze przejawy relacji polsko-mongolskich na gruncie literatury pojawiły się w średniowieczu jako relacje o Mongołach w pismach historyków i podróżników pochodzenia polskiego, znajomość Mongolii w Polsce stała się jednak bardziej żywa dopiero w wieku XIX w związku z uczestnictwem w rosyjskich badaniach tego kraju i przyległych doń obszarów Azji Polaków spod zaboru rosyjskiego. Zainteresowanie Polską w Mongolii jest mniejsze i datuje się dopiero od XX w.
Początki.
Do wieku XIX relacje polsko-mongolskie były sporadyczne. Najwcześniejsza polska wzmianka o życiu, dziejach i kulturze Mongołów pochodzi z relacji z podróży do wielkiego chana, którą w latach 1245-1247 odbyli franciszkanie – posłowie papieża Innocentego IV na czele z Janem di Piano Carpinim. Jednym z członków tego poselstwa był Benedykt Polak. Jego relacja jest bardzo zwięzłym skrótem obszernej "Historii Mongołów" Carpiniego, która była także podstawą tzw. "Historia Tartarorum" [Dziejów Tatarów] autorstwa C. de Bridia (być może również Polaka), zawierającej m.in. informacje o Bitwie pod Legnicą. Oprócz relacji Benedykta istnieją (liczne, lecz stereotypowe) wzmianki o Mongołach w pismach średniowiecznych kronikarzy, przede wszystkim Jana Długosza. W wiekach XV-XVIII tematykę mongolską identyfikowano w Polsce z żywo obchodzącymi naszych przodków kwestiami tatarskimi, czego owocem są takie teksty jak np. traktat o pochodzeniu Tatarów Mikołaja Rozembarskiego (1499).
Wiek XIX.
Pierwszym XIX-wiecznym polskim podróżnikiem do Mongolii był Jan Potocki, który zwiedził Mongolię w czasie podróży do Chin i pozostawił z tej podróży francuskojęzyczną relację (przełożoną na polski pt. "Podróże", 1959). Twórcą polskiej mongolistyki jest Józef Kowalewski, który przebywał w Mongolii wielokrotnie (1829, 1831-1833). Kowalewski był dawnym filomatą, przyjacielem Adama Mickiewicza, profesorem mongolistyki w Uniwersytecie w Kazaniu, autorem szeregu prac poświęconych bardzo zróżnicowanym aspektom kultury i języka Mongołów, często o charakterze przyczynkowym. Najważniejszym dziełem Kowalewskiego jest trzytomowy słownik mongolsko-rosyjsko-francuski (1844-1849). Polskie badania nad geografią i kulturą Mongolii zintensyfikowały się po powstaniu styczniowym w związku z zesłaniami Polaków na sąsiadującą Syberię – najbardziej znanym polskim zesłańcem uczestniczącym w rosyjskich ekspedycjach badawczych na terenach mongolskich był Aleksander Czekanowski.
Wiek XX.
Światową sławą wśród turkologów i mongolistów cieszył się polski uczony Władysław Kotwicz, autor wielu prac poświęconych Mongolii i literaturze mongolskiej, odkrywca (1912) staromongolskich inskrypcji kamiennych na terenie klasztoru Erdeni Dzu. Do innych znanych polskich mongolistów należą Marian Lewicki, Stanisław Kałużyński, Stanisław Godziński. Lewicki wydał wiele zabytków literatury mongolskiej – zbiór utworów spisanych w tzw. piśmie kwadratowym oraz "Huayi yiyu", zbiór zachowany w piśmie chińskim (1949).
W XX-wiecznej Mongolii istniało zainteresowanie literaturą polską, wzmocnione faktem, że PRL i Mongolska Republika Ludowa należały do tego samego bloku politycznego. Opublikowano sporo tłumaczeń polskich utworów literackich na język mongolski – przeważnie jednak za pośrednictwem języka rosyjskiego. Powstało zwłaszcza wiele przekładów polskiej literatury dziecięcej i młodzieżowej, szczególnie w latach 70. Większość z nich to jednak teksty rozproszone, publikowane w prasie, niewiele jest wydań książkowych. Do 1985 r. pięciu obywateli Mongolii ukończyło polonistykę na polskich uczelniach – żaden z nich nie zajął się jednak literaturą polską zawodowo. Bezpośrednio z języka polskiego na mongolski tłumaczyli dzieła literackie m.in. D. Biambaa (utwory Broniewskiego i Gałczyńskiego), B. Bandi (polska literatura ludowa), P. Biambasan i D. Kim (utwory Ewy Szelburg-Zarembiny). Najaktywniejszym mongolskim tłumaczem literatury polskiej za pośrednictwem języka rosyjskiego jest D. Purewdordż. Wśród tłumaczy wyróżnia się Bjambyn Rinczen (1905-1977), mongolski pisarz, historyk, etnograf i językoznawca, który przekładał na ojczysty język dzieła pochodzące z wielu literatur – spośród utworów polskich m.in. Adama Mickiewicza, Wandę Wasilewską, Jarosława Iwaszkiewicza i Jerzego Andrzejewskiego. Na język polski przetłumaczono jego pracę etnograficzną "Lamajskie maski taneczne" (1970).
Liczba przekładów współczesnych dzieł literatury mongolskiej na język polski także nie jest duża. Tak jak w przypadku przekładów z polskiego na mongolski, znaczna ich część powstała za pośrednictwem rosyjskiego. Można tu wymienić "Opowiadania mongolskie" Cendijna Damdinsürena (1953), "Wiersze" B. Jawuuchułana (1962) oraz powieść "Przejrzysty Tamir" Czadraabalyna Lodojdamby (1980). Przekłady bezpośrednio z mongolskiego publikowane były przede wszystkim na łamach „Przeglądu Orientalistycznego” – to m.in. poezja i proza D. Nacagdordża w spolszczeniu Stanisława Godzińskiego (1965 nr 1) i Adama Latuska (1968 nr 2). Godziński wydał również wybór fragmentów mongolskiej poezji epickiej i kronik ("W kręgu lamajskich legend i mitów", 1981). Do najwybitniejszych tłumaczy należy Stanisław Kałużyński – jego "Głosy z jurty" (1960) stanowią wybór mongolskich zagadek, przypowieści, przysłów itp., "Tajna historia Mongołów" (1970) to przekład anonimowej XIII-wiecznej kroniki mongolskiej, "Tradycje i legendy ludów Mongolii" (1978) grupują zaś m.in. tłumaczenia obszernych fragmentów XVII-wiecznej "Drogocennej kroniki" ("Erdenijin tobczi") Saganga Seczena i ludowego eposu o chanie Charanguju (Mrocznym Chanie). Spośród pisarzy polskich, na których twórczość wpływ wywarła kultura Mongolii, należy wymienić Wacława Sieroszewskiego, głównie jego powieść "Dalaj Lama" (1927) i jej przeróbkę dla młodzieży pt. "W niepodległej Mongolii" (1937), Ferdynanda Antoniego Ossendowskiego – zwłaszcza jego relację podróżniczą "Przez kraj ludzi, zwierząt i bogów" (1923), Kamila Giżyckiego i jego książkę "Przez Urianchaj i Mongolię" (1929, wznowienie 2007) oraz Przecława Smolika, autora opowieści z życia Buriatów "Wśród wyznawców Burchan-Buddhy" (1925).

</doc>
<doc id="1090016" url="https://pl.wikipedia.org/wiki?curid=1090016" title="Izabelin Studio">
Izabelin Studio

Izabelin Studio – zespół obejmujący trzy studia nagrań (produkcyjne i postprodukcyjne), zlokalizowane pierwotnie w Izabelinie pod Warszawą. 
Charakterystyka.
Studio A i B zlokalizowane jest w Izabelinie B przy ul. Rzędziana, Studio C w Łomiankach-Dąbrowie przy ul. Łyżwiarskiej.
Przedsiębiorstwo realizuje także nagrania koncertowe, przygotowując materiał do wydań CD i DVD. Współpracuje z firmami specjalizującymi się w organizacji koncertów oraz instalacji oświetlenia czy efektów pirotechnicznych, współtworząc widowiska telewizyjne i teatralne. Rejestruje głównie muzykę rockową, także pop i inne gatunki. Z usług studia korzystały liczne polskie zespoły i soliści, m.in. Kat, Perfect, Big Day, Hey, Acid Drinkers, Edyta Bartosiewicz, Kasia Kowalska, Closterkeller, Wilki, Ich Troje, Urszula, Róże Europy, Tomasz Stańko, Voo Voo, Pandemonium, Elektryczne Gitary, Ziyo, Dead Infection, Sanah i inni. 
Wytwórnia.
Izabelin Studio – niezależna wytwórnia muzyczna, powstała w 1990 roku w Izabelinie. Nakładem oficyny ukazały się m.in. nagrania takich wykonawców jak: Armia, Big Day, Brygada Kryzys, Closterkeller, Dezerter, Edyta Bartosiewicz, Hey, Houk, Kasia Kowalska, Kobong, Kolaboranci, Sweet Noise oraz Ziyo. Prowadzona przez tandem Andrzej Puczyński i Katarzyna Kanclerz wytwórnia, na początku lat 90. uchodziła za jedną z najbardziej wpływowych w Polsce.
W 1994 roku wytwórnię odkupił koncern PolyGram. Po 1998 roku prawa do katalogu Izabelin Studio przejęła firma Universal Music Polska.

</doc>
<doc id="1090017" url="https://pl.wikipedia.org/wiki?curid=1090017" title="Lizergamidy">
Lizergamidy

Lizergamidy – grupa organicznych związków chemicznych, pochodnych amidowych kwasu lizerginowego.

</doc>
<doc id="1090018" url="https://pl.wikipedia.org/wiki?curid=1090018" title="Aureli Serda-Teodorski">
Aureli Serda-Teodorski

Aureli Marek Serda-Teodorski (ur. 25 kwietnia 1860 w Tarnowie, zm. 27 czerwca 1942 w Zagrzebiu) – generał dywizji Wojska Polskiego, kawaler Orderu Virtuti Militari.
Życiorys.
Aureli Marek Serda urodził się 25 kwietnia 1860 w Tarnowie, w rodzinie Teodora (zm. 1867) i Aurelii z Kozdrańskich. Miał siostrę Irenę. Ukończył I c.k. gimnazjum w Tarnowie i zdał maturę w 1879. Studiował prawo na uniwersytetach w Wiedniu i Krakowie. 
W 1881 odbył obowiązkową służbę wojskową w cesarskiej i królewskiej Armii, w charakterze jednorocznego ochotnika. Na stopień porucznika rezerwy został mianowany ze starszeństwem z 1 listopada 1882 w korpusie oficerów kawalerii. Został przydzielony w rezerwie do Galicyjskiego Pułku Ułanów Nr 1 w Krakowie. W 1883 został przemianowany na oficera zawodowego i wcielony do Galicyjskiego Pułku Ułanów Nr 3 w Łańcucie. Później przyznano mu starszeństwo w stopniu porucznika z 1 listopada 1884. Na stopień nadporucznika został mianowany ze starszeństwem z 1 maja 1889. W 1890 został przydzielony z macierzystego pułku do Komendy 11 Korpusu we Lwowie na stanowisko adiutanta osobistego zastępcy komendanta korpusu i generała komenderującego FML Antona von Bechtolsheim. W 1894 wrócił do pułku w Łańcucie, w którym awansował na rotmistrza 2. klasy ze starszeństwem z 1 listopada 1895. Cztery lata później awansował na rotmistrza 1. klasy z tym samym starszeństwem 1 listopada 1885. Na stopień majora został mianowany ze starszeństwem z 1 maja 1909. W tym samym roku został przeniesiony do Czeskiego Pułku Dragonów Nr 1 w Moście () na stanowisko komendanta 1. dywizjonu w Terezinie () (od 1910 w Moście). Na tym stanowisku został mianowany podpułkownikiem ze starszeństwem z 1 listopada 1912.
W czasie I wojny światowej jako dowódca dywizjonu pułku dragonów walczył na terenach Polski. Pułkownik z 1914. 31 lipca 1916 otrzymał nobilitację z przydomkiem Teodorski, a dyplom dopiero 7 lutego 1917. W 1918 dowódca brygady kawalerii na froncie włoskim.
Od stycznia 1919 w Wojsku Polskim. Styczeń – luty 1919 dowódca rezerw Armii Wschód w walkach o Lwów, pełniący obowiązki dowódcy Grupy Operacyjnej gen. Lucjana Żeligowskiego. 28 maja 1919 roku został przeniesiony do Armii gen. Hallera. Czerwiec – wrzesień 1919 zastępca dowódcy 3 Dywizji Strzelców Polskich. Wrzesień 1919 – 1920 szef Misji Wojskowej przy rządzie Ukrainy, generał do zleceń specjalnych Naczelnego Wodza. 29 maja 1920 został zatwierdzony z dniem 1 kwietnia 1920 w stopniu pułkownika, w kawalerii, w grupie oficerów byłej armii austriacko-węgierskiej. 1920 – marzec 1921 zastępca Generalnego Inspektora Jazdy, marzec – maj 1921 zastępca dowódcy Okręgu Generalnego „Poznań” i kierownik kursów dla wyższych dowódców.
Z dniem 1 kwietnia 1921 przeniesiony został w stan spoczynku w stopniu tytularnego generała podporucznika. 31 maja 1921 Naczelnik Państwa i Naczelny Wódz mianował go rzeczywistym generałem podporucznikiem z równoczesnym przyznaniem tytułu generała porucznika. Pomimo ogłoszenia decyzji o przeniesieniu w stan spoczynku pozostawiony został w służbie czynnej na dotychczasowym stanowisku. 22 września 1922 Naczelnik Państwa i Naczelny Wódz mianował go z dniem 1 września 1922 komendantem Wyższej Szkoły Wojennej w Warszawie. Zajmował się sprawami porządkowymi i gospodarczymi. O zagadnieniach naukowych decydowała kadra z armii francuskiej z pułkownikiem Louisem Faury'm na czele. 26 października 1923 zatwierdzony został w stopniu tytularnego generała dywizji ze starszeństwem z dniem 1 czerwca 1919. 21 października 1925 Prezydent RP zwolnił go ze stanowiska komendanta WSWoj., a 31 października tego roku mianował go rzeczywistym generałem dywizji.
Od 30 maja 1893 był ożeniony z Chorwatką Petronelą de Sladović (zm. 1932), z którą miał dwie córki: Beatę (ur. 1898), żonę jugosłowiańskiego generała Murkowica, Teodorę (ur. 1899), nauczycielkę muzyki oraz syna Józefa (1900–1918), aspiranta marynarki wojennej Austro-Węgier, który zginął na Adriatyku na storpedowanym okręcie „Szent Istvan”.
Po zwolnieniu z czynnej służby wyemigrował w 1936 na stałe do Jugosławii i zamieszkał w Rijece.

</doc>
<doc id="1090019" url="https://pl.wikipedia.org/wiki?curid=1090019" title="Polsko-mongolskie związki literackie">
Polsko-mongolskie związki literackie



</doc>
<doc id="1090021" url="https://pl.wikipedia.org/wiki?curid=1090021" title="Złącze RCA">
Złącze RCA

Złącze RCA, zwane potocznie AV, cinch (wym. ) – złącze elektroniczne używane w sprzęcie audio/wideo.
"RCA" jest skrótem od Radio Corporation of America, która wprowadziła to złącze na rynek w latach czterdziestych, by umożliwić połączenie gramofonów typu mono ze wzmacniaczami. Słowo "cinch" pochodzi od hiszpańskiego słowa cincha, które oznacza popręg. Złącze ma centralnie usytuowany pin sygnałowy, a na zewnątrz masę.
Połączenie to korzysta z sygnałów niesymetrycznych, a przy większych długościach podatne jest na zakłócenia elektromagnetyczne. Można je w pewnym stopniu zniwelować stosując wysokiej klasy ekranowane kable koncentryczne.

</doc>
<doc id="1090022" url="https://pl.wikipedia.org/wiki?curid=1090022" title="Polsko-włoskie związki literackie">
Polsko-włoskie związki literackie



</doc>
<doc id="1090023" url="https://pl.wikipedia.org/wiki?curid=1090023" title="Wacław Strykowski">
Wacław Strykowski

Wacław Strykowski (ur. 5 września 1942 w Gaju Wielkim) – polski pedagog, prof. zw. dr hab., specjalista w zakresie technologii kształcenia, pedagogiki medialnej i dydaktyki.
Życiorys.
Absolwent Liceum Pedagogicznego w Poznaniu. W 1966 ukończył pedagogikę na Uniwersytecie im. Adama Mickiewicza w Poznaniu. W trakcie studiów był kierownikiem Studenckiego Teatru Nurt w Poznaniu. Po studiach rozpoczął pracę w macierzystej uczelni jako asystent, następnie jako adiunkt i docent w zespole prof. Leona Leji – twórcy polskiej szkoły technologii kształcenia. W latach 1981–1982 był dyrektorem Instytutu Nowych Technik Kształcenia UAM, następnie w latach 1982–1985 zastępcą dyrektora Instytutu Pedagogiki UAM. W latach 1985–1987 pełnił funkcję dziekana Wydziały Nauk Społecznych UAM. Następnie przez 30 lat (1982–2012) był kierownikiem Zakładu Technologii Kształcenia UAM. Równolegle w latach 1995–2002 pełnił funkcję dziekana Wydziału Pedagogiki Bałtyckiej Wyższej Szkoły Humanistycznej w Koszalinie oraz w latach 2003–2007 pierwszego w historii rektora Gnieźnieńskiej Wyższej Szkoły Humanistyczno-Menedżerska „Milenium” (obecnie Gnieźnieńska Szkoła Wyższa Milenium).
W latach 1987–1993 był członkiem i sekretarzem naukowym Komitetu Nauk Pedagogicznych Polskiej Akademii Nauk. Twórca i prezes Polskiego Towarzystwa Technologii i Mediów Edukacyjnych (od 1995) oraz członek Rady Polskiej Fundacji Upowszechniania Nauki.
Od 2003 członek Rady do spraw Edukacji Informatycznej i Medialnej przy Ministrze Edukacji Narodowej i Sportu. Rzeczoznawca środków dydaktycznych MEN, w zakresie ścieżki Edukacja czytelnicza i medialna.
Dorobek naukowy.
Wacław Strykowski jest autorem wielu książek i publikacji, m.in.:
Redaktor prac zbiorowych, m.in.:
Był redaktorem naczelnym:
Odznaczenia.
Za działalność naukową, dydaktyczno-wychowawczą został odznaczony m.in.

</doc>
<doc id="1090024" url="https://pl.wikipedia.org/wiki?curid=1090024" title="Ergina">
Ergina

Ergina ("LSA") – organiczny związek chemiczny, alkaloid ergolinowy, psychodeliczna substancja psychoaktywna, zaliczana do lizergamidów, w strukturze podobna do LSD. Występuje naturalnie w nasionach powojowatych i niektórych grzybach. Ergina jest główną substancją psychoaktywną w nasionach "Rivea corymbosa", powoju hawajskiego ("Arygeria nervosa") oraz wilców ("Ipomoea"). Nasiona tych roślin używane są w obrzędach i rytuałach przez indiańskie plemiona Ameryki Południowej i Środkowej od tysięcy lat. Efekty psychiczne po spożyciu LSA mogą być bardziej przygnębiające i depresyjne niż po LSD. Dawkowanie waha się w przedziale 500 µg – 3 mg a efekty działania w zależności od przyjętej dawki utrzymują się 4 do 12 godzin.

</doc>
<doc id="1090026" url="https://pl.wikipedia.org/wiki?curid=1090026" title="Teoria złożoności">
Teoria złożoności



</doc>
<doc id="1090028" url="https://pl.wikipedia.org/wiki?curid=1090028" title="Syndrom sprzątaczki">
Syndrom sprzątaczki



</doc>
<doc id="1090032" url="https://pl.wikipedia.org/wiki?curid=1090032" title="Baruch Steinberg">
Baruch Steinberg

Baruch Steinberg (ur. 17 grudnia 1897 w Przemyślanach, zm. 12 kwietnia 1940 w Katyniu) – starszy rabin II klasy Wojska Polskiego, pełniący obowiązki naczelnego rabina WP, ofiara zbrodni katyńskiej.
Życiorys.
Urodził się jako syn Szmaji i Hendli, z domu Wechsler. Członek Polskiej Organizacji Wojskowej. Już jako rabin wziął udział w wojnie polsko-ukraińskiej w obronie Lwowa w 1919, razem z ponad 400 innymi członkami POW. Był studentem Uniwersytetu Stefana Batorego w Wilnie.
W 1928 został kapelanem wyznania mojżeszowego Wojska Polskiego jako rabin Okręgu Korpusu Nr III w Grodnie. W marcu 1932 roku został przeniesiony na stanowisko rabina Okręgu Korpusu Nr I w Warszawie z równoczesnym pełnieniem obowiązków rabina Okręgu Korpusu Nr III i Okręgu Korpusu Nr V. 
W 1933 objął obowiązki szefa Głównego Urzędu Duszpasterskiego Mojżeszowego, a w latach 1935-1939 – szefa Głównego Wojskowego Urzędu Duszpasterskiego Mojżeszowego Biura Wyznań Niekatolickich Ministerstwa Spraw Wojskowych. W 1936 został naczelnym rabinem Wojska Polskiego.
1 września 1939, w chwili agresji Niemiec na Polskę, był jednym z siedmiu zawodowych rabinów wojskowych, został też szefem Duszpasterstwa Wyznań Niekatolickich dla Armii „Kraków”. Po najeździe sowieckim na Polskę 17 września 1939, wzięty do niewoli radzieckiej, przebywał w obozie w Starobielsku, skąd wywieziono go 24 grudnia 1939 w ramach akcji NKWD aresztowania duchownych-kapelanów wszystkich wyznań w wigilię Bożego Narodzenia 1939 do więzienia na Butyrkach w Moskwie, skąd w marcu 1940 powrócił do obozu, by następnie trafić do Juchnowa, a następnie do Kozielska. 12 kwietnia 1940 został wywieziony do Katynia i zamordowany.
Istnieją świadectwa, mówiące o niezwykłej solidarności ponad podziałami religijnymi wśród uwięzionych oficerów. Bronisław Młynarski pisze: "Jak wielką i potężną była potrzeba wspólnej modlitwy dowodzi, iż jeńcy wyznania mojżeszowego, protestanckiego, prawosławnego – masowo uczestniczyli w nabożeństwach katolickich (...). Innym razem szliśmy w piątkowe wieczory pod przyzbę mizernej szopy (...), gdzie setki Żydów wznosiło gorące modły po hebrajsku, pod przewodnictwem kapelana dra Steinberga".
Jego bratem był kapitan rabin Mejer Steinberg, szef Duszpasterstwa Wyznania Mojżeszowego w Armii Polskiej na Wschodzie gen. Władysława Andersa.
Minister Obrony Narodowej decyzją Nr 439/MON z 5 października 2007 awansował go pośmiertnie do stopnia podpułkownika. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="1090034" url="https://pl.wikipedia.org/wiki?curid=1090034" title="Struga (Marki)">
Struga (Marki)

Struga – część miasta Marki w województwie mazowieckim w powiecie wołomińskim, nad rzeką Czarną. Do 1957 roku, kiedy Marki otrzymały prawa osiedla, oddzielna wieś. W 1958 włączone do Marek i od 1967 w granicach miasta Marki.
Znajdują się tu skrzyżowania drogi wojewódzkiej nr (dawnej drogi krajowej nr 8) Warszawa – Radzymin (Aleja Marszałka Józefa Piłsudskiego) z drogami wojewódzkimi:
Znajduje się tu też kościół parafialny pw. św. Andrzeja Boboli w Markach-Strudze wybudowany w latach 1928–1931 oraz Kuria Generalna Zgromadzenia Świętego Michała Archanioła. 
W pobliżu węzła drogi wojewódzkiej nr 629 (al. Józefa Piłsudskiego) z drogą wojewódzką nr 631 (ks. Antoniego Poławskiego) znajduje się wzniesiony w 1963 roku pomnik upamiętniający walk żołnierzy AK II Rejonu "Celków - Marki". Autorem projektu jest żołnierz AK - Roman Grabowski ps. "Dziadek". W 1994 roku dokonano renowacji pomnika.
Dawniej znajdowała się tu stacja kolejowa Struga oraz przystanek Struga Warszawska.
Według legendy w Czarnej Strudze nad rzeką stała karczma, której mury odpowiadały na życzliwe pozdrowienia wędrowców echem aż osiem razy odbitym.

</doc>
<doc id="1090037" url="https://pl.wikipedia.org/wiki?curid=1090037" title="Lew Kassil">
Lew Kassil

Lew Abramowicz Kassil ros. Лев Абра́мович Касси́ль (ur. 27 czerwca 1905 w Engels nad Wołgą, zm. 21 czerwca 1970 w Moskwie) – popularny wśród młodzieży radzieckiej pisarz.
Ojciec Kassila był lekarzem, matka nauczycielką muzyki.
W 1923 r. po ukończeniu szkoły Kassil przeniósł się do Moskwy, gdzie zapisał się na wydział matematyczno-fizyczny Uniwersytetu Moskiewskiego. Debiutował w 1925 r. Rozgłos zyskał, jako autor autobiograficznej powieści o czasach szkolnych pt. "Szwambrania" (Nasza Księgarnia, 1958).
Razem z innymi radzieckimi dziennikarzami brał udział w lotach Czkałowa nad biegunem, w lotach do stratosfery, udawał się w dalekie podróże morskie. Uczestniczył również w wystąpieniach radzieckich sportowców za granicą.
W czasie II wojny światowej był korespondentem Wszechzwiązkowego Komitetu do Spraw Radia.
Ostatnimi najbardziej znanymi utworami są:
Na podstawie scenariusza opartego na powieści "Bramkarz republiki" nakręcono w swoim czasie popularny radziecki film "Bramkarz".

</doc>
<doc id="1090039" url="https://pl.wikipedia.org/wiki?curid=1090039" title="Seksbomba">
Seksbomba

Seksbomba (kalka z ) – kobieta o wyjątkowej atrakcyjności seksualnej (tzw. "seksapil"). Określenie przypisywane najczęściej gwiazdom kultury masowej (aktorkom, piosenkarkom, tancerkom, modelkom), rzadziej osobom nieznanym publicznie. Kobiety tak określane są utożsamiane z hiperseksualnością, doskonałymi kształtami ciała (pełny biust, wąska talia, pełne biodra, o figurach w kształcie klepsydry, zbliżonych do wymiarów 90-60-90), przy czym najczęściej w życiu zawodowym (na ekranie czy estradzie) kreują postaci znacznie większe niż w życiu prywatnym. 
Pierwszą kobietą określaną mianem „seksbomby” była amerykańska aktorka Jean Harlow, którą tak nazwano po jej udziale w filmie "Platynowa blondynka" (1931). Upowszechnienie stosowania tego pojęcia w prasie kolorowej na całym świecie miało związek z powstaniem i popularyzacją rankingów typu "100 najbardziej atrakcyjnych seksualnie kobiet na świecie".
Do grona kobiet określanych mianem seksbomby w świecie Zachodu w latach 50. i 60. zaliczano między innymi: Marilyn Monroe, Jayne Mansfield, Claudię Cardinale, Jane Russell, Avę Gardner, Britt Ekland Raquel Welch, Brigitte Bardot, Sophię Loren czy Ginę Lollobrigidę. W tych latach w Europie Środkowo-Wschodniej określeniem tym opisywano m.in. czeską aktorkę Olgę Schoberową. W Polsce w latach 60. mianem seksbomby określano Kalinę Jędrusik, Barbarę Brylską, Beatę Tyszkiewicz, Violettę Villas i Polę Raksę, w latach 70. i 80. Grażynę Szapołowską, w latach 80. i 90. Katarzynę Figurę, a w XXI wieku modelki – Annę Przybylską i Natalię Siwiec, tancerkę Edytę Herbuś, aktorkę Olgę Bołądź oraz piosenkarkę Dorotę Rabczewską. Na Ukrainie i w Rosji mianem seksbomby określano m.in. Wierę Breżniewą, która kilka razy uzyskała tytuły „Najseksowniejsza kobieta show-biznesu” i „Najseksowniejsza kobieta Rosji według magazynu Maxim”. Do grona seksbomb pochodzących z Rosji zaliczana jest także Irina Shayk. Wśród Ukrainek określanych tych mianem jest Anna Siedokowa.
Za wzór urody azjatyckiej uchodzą indonezyjska aktorka Roekiah, skrzypaczka Vanessa Mae czy chińska tenisistka Li Na. Renomą najseksowniejszych ciemnoskórych kobiet XX wieku cieszyły się angielska supermodelka Naomi Campbell (o korzeniach jamajskich i chińskich) i afroamerykańska aktorka Halle Berry, która weszła do dziejów kinematografii jako jedna z seksbomb XX wieku.
Aktorki Elisha Cuthbert, Angelina Jolie, Megan Fox, Scarlett Johansson oraz piosenkarki Madonna i Kylie Minogue są uważane za seksbomby z przełomu XX i XXI wieku. W tym okresie za uosobienie piękna uchodziła również czeska modelka Veronika Zemanová (w Wielkiej Brytanii powstał nawiązujący do niej film, "Zemanovaload"). Seksbomby w poszczególnych dekadach
Lata 50., 60. i 70. XX w.
Lata 80. i 90. XX w.
XXI w.

</doc>
<doc id="1090040" url="https://pl.wikipedia.org/wiki?curid=1090040" title="Antywzorzec">
Antywzorzec



</doc>
<doc id="1090044" url="https://pl.wikipedia.org/wiki?curid=1090044" title="Seks bomba">
Seks bomba



</doc>
<doc id="1090047" url="https://pl.wikipedia.org/wiki?curid=1090047" title="Adam Sławoczyński">
Adam Sławoczyński

Adam Sławoczyński (ur. 18 sierpnia 1855 na Witebszczyźnie, zm. 18 października 1925 w Warszawie) – generał dywizji Wojska Polskiego.
Życiorys.
Urodził się 18 sierpnia 1855 w rodzinie Jana i Wandy z Koplewskich. 12 sierpnia 1872 wstąpił do szkoły junkrów. Po czterech latach nauki został awansowany na chorążego ze starszeństwem z 19 grudnia 1876 i przydzielony do 81 Abszerońskiego Pułku Piechoty. W następnym roku awansował na porucznika ze starszeństwem z 24 października 1877, a po kolejnych dwóch latach na porucznika ze starszeństwem z 11 lutego 1879. W 1873 oraz w latach 1879-1880 uczestniczył w rosyjskich interwencjach zbrojnych w Turkmenistanie, natomiast w latach 1877-1878 walczył na wojnie rosyjsko-tureckiej. W międzyczasie ukończył Oficerską Szkołę Strzelecką "Skutecznie". W 1880 awansował na sztabskapitana ze starszeństwem z 26 lutego 1881, a w następnym roku na kapitana ze starszeństwem z 16 grudnia 1881. Dowodził 7 kompanią oraz III batalionem. Od 12 listopada 1893 do 7 września 1904 był naczelnikiem Zarządu Wojskowego w Okręgu Batumi, przyłączonego w 1878 do Imperium Rosyjskiego. W latach 1904-1905 walczył na wojnie rosyjsko-japońskiej. Od 25 kwietnia 1905 dowodził 85 Wyborskim Pułkiem Piechoty. W 1906 awansował na generała majora ze starszeństwem z 10 lutego 1905. 17 kwietnia 1906 wyznaczony został na stanowisko dowódcy 1 brygady 22 Dywizji Piechoty. 28 listopada 1908 został gubernatorem Kutaisi. 10 kwietnia 1911 awansowany został na generała lejtnanta. W 1914 został przeniesiony w stan spoczynku. 3 września 1914 został reaktywowany i przydzielony do rezerwy oficerskiej przy Sztabie Kijowskiego Okręgu Wojskowego, a następnie wyznaczony na stanowisko dowódcy brygady 45 Dywizji Piechoty.
Działał na rzecz tworzenia polskich formacji wojskowych przy armii rosyjskiej. Od 17 kwietnia do września 1916 dowodził Brygadą Strzelców Polskich w Rosji. Na jej czele walczył na froncie austriackim. W tym samym roku objął dowództwo rosyjskiej 5 Dywizji Piechoty i sprawował je do 15 października 1917. W 1918 przeniesiony został w stan spoczynku. Następnie był aresztowany przez bolszewików i więziony przez jedenaście miesięcy w Piotrogrodzie i Moskwie. Uwolniony w wyniku starań delegacji polskiej na rokowania pokojowe, powrócił do Polski w lipcu 1921, jako jeniec cywilny.
5 grudnia 1921 przyjęty został do Wojska Polskiego, w stopniu generała porucznika, z równoczesnym przeniesieniem w stan spoczynku z prawem noszenia munduru. Później zweryfikowany został w stopniu generała dywizji ze starszeństwem z 1 czerwca 1919 w korpusie generałów. Mieszkał i zmarł w Warszawie. Pochowany na cmentarzu Powązki Wojskowe w Warszawie (kwatera A16-1-4).

</doc>
<doc id="1090054" url="https://pl.wikipedia.org/wiki?curid=1090054" title="Pieniądze elektroniczne">
Pieniądze elektroniczne



</doc>
<doc id="1090058" url="https://pl.wikipedia.org/wiki?curid=1090058" title="Oddjana">
Oddjana



</doc>
<doc id="1090061" url="https://pl.wikipedia.org/wiki?curid=1090061" title="Oddijana">
Oddijana



</doc>
<doc id="1090063" url="https://pl.wikipedia.org/wiki?curid=1090063" title="Potok nazwany">
Potok nazwany



</doc>
<doc id="1090064" url="https://pl.wikipedia.org/wiki?curid=1090064" title="Nazwane potoki">
Nazwane potoki



</doc>
<doc id="1090066" url="https://pl.wikipedia.org/wiki?curid=1090066" title="39 Pułk Piechoty Strzelców Lwowskich">
39 Pułk Piechoty Strzelców Lwowskich

39 Pułk Piechoty Strzelców Lwowskich (39 pp) – oddział piechoty Wojska Polskiego II RP.
Utworzony został spośród listopadowych obrońców Lwowa 1918 roku.
Uczestnik walk o granice 1919 roku oraz wojny polsko-bolszewickiej 1920 roku.
W okresie międzywojennym wchodził w skład 24 Dywizji Piechoty.
Stacjonował w garnizonie Jarosław (I batalion w Lubaczowie).
W kampanii wrześniowej przeszedł szlak bojowy od Wojnicza – walcząc pod Zgłobicami i Zbylitowską Górą, Jawornikiem Ruskim, Boguszówką, Boratyczami, Husakowem, Mużyłowicami Kolonią, Rzęsną Ruską oraz Hołoskiem, przebijając się do oblężonego Lwowa, pod którym wykrwawił się ostatecznie 20 września 1939 roku.
Formowanie i zmiany organizacyjne.
39 pułk piechoty Strzelców Lwowskich powstał z oddziałów broniących Lwowa przed Ukraińcami, którzy 1 listopada 1918 roku, po rozpadzie Austro-Węgier, opanowali Małopolskę Wschodnią ze Lwowem włącznie. Samorzutnie zaczęły tworzyć się i walczyć tam polskie grupy bojowe. Przez trzy tygodnie trwały walki uliczne. 20 listopada 1918 roku z odsieczą przybyły: 4 i 5 pułk piechoty. 22 listopada Lwów został opanowany przez Polaków.
25 listopada 1918 roku zorganizowano trzy lwowskie pułki piechoty. Jednym z nich był 2 pułk Strzelców Lwowskich, sformowany przez Komendę Lwowa z różnych oddziałów. I batalion powstał z obsady odcinka Podzamcze–Rzęsna Polska, a II – z obrońców Dworca Głównego. 20 grudnia w skład oddziału włączony został 3 pułk Strzelców Lwowskich, jako III batalion.
25 stycznia 1919 roku batalion zapasowy pułku został przeniesiony do Jarosławia.
Na podstawie rozkazu Nr 98 Sztabu Generalnego z 8 marca 1919 roku oddział został przemianowany na 39 pułk piechoty.
4 kwietnia 1919 roku Minister Spraw Wojskowych generał porucznik Józef Leśniewski nadał pułkowi nazwę wyróżniającą „Strzelców Lwowskich”.
W grudniu 1919 batalion zapasowy pułku stacjonował w Jarosławiu.
Pułk w walce o granice.
W wojnie polsko-ukraińskiej.
Pułk otrzymał zadanie obrony północno-zachodniego i zachodniego odcinka frontu lwowskiego. Bronił: Hołosko i Rzęsnę Polską, Lewandówkę, Biłohorszcze, Sygniówkę, Zboiska i Kościarnię. 14 lutego siły ukraińskie przeszły do ofensywy i przez miesiąc bataliony pułku walczyły w okrążeniu aż do przybycia odsieczy gen. Wacława Iwaszkiewicza (17 marca 1919 roku). Największe zwycięstwo pułk odniósł 29 kwietnia 1919 r., przerywając w Zboiskach i Brzuchowicach pierścień wojsk ukraińskich wokół Lwowa, zdobywając rejon umocniony Melechów–Laszki Murowane. W połowie maja rozpoczęła się polska ofensywa. Pułk w składzie 5 Dywizji Piechoty przełamał front nieprzyjaciela i dotarł do Zborowa i Jeziernej. 1 czerwca zajął Tarnopol, zdobywając dziewięć lokomotyw, kilkaset wagonów z amunicją i sprzętem wojskowym. Podczas kontrofensywy ukraińskiej pułk osłaniał odwrót dywizji, aby 28 czerwca przejść znów do działań zaczepnych. W trakcie ponownej ofensywy pułk zajął Kotłów, Kruhów i Załoźce, ponosząc jednak ogromne straty. W związku z tym pułk odszedł do odwodu frontu galicyjskiego do Hłuboczka Wielkiego. 1 września 1919 roku na mocy rozejmu ustalono linię demarkacyjną wzdłuż rzeki Zbrucz. Tutaj, w rejonie Satanowa pułk zakończył swój szlak bojowy w wojnie polsko-ukraińskiej.
W wojnie polsko bolszewickiej.
W lutym 1920 roku pułk zdobył Nowokonstantynów po czterodniowych walkach, a 14 kwietnia 1920 roku wraz z 38 pułkiem piechoty nacierał na Wołkowińce, gdzie rozbito kilka pułków piechoty i jazdy sowieckiej.
13 kwietnia gen. Władysław Jędrzejewski postanowił zorganizować kolejny wypad na Wołkowińce, z zadaniem "rozbicia sił nieprzyjacielskich, przerwania toru kolejowego pod Wołkowińcami i częściowego zniszczenia stacji kolejowej". Tym razem użyto znacznie większych sił w porównaniu z wypadem kwietniowym. W skład oddziału wypadowego weszło siedem kompanii 38 pułku piechoty, pięć kompanii 19 pułku piechoty, cały 39 pułk piechoty, III/4 pułku strzelców konnych, pluton 3 baterii 12 pułku artylerii polowej, pociągi pancerne „Pionier” i „gen. Iwaszkiewicz”.
Nocą z 13 na 14 grupa rozpoczęła marsz na Wołkowińce i o świcie uderzyła na miejscowość. Zaskoczony nieprzyjaciel nie stawiał większego oporu i wycofywał się w bezładzie. Szybki odwrót przeciwnika sprawił, że wzięto tylko około 150 jeńców, zdobyto jednakże cztery działa, 26 ckm-ów, kancelarię 399 pułku strzelców oraz duże zapasy amunicji i żywności.
W kwietniu 1920 w składzie 6 Armii uczestniczył w wyprawie kijowskiej. 29 kwietnia 1920 roku pułk zajął Winnicę. Następnie działał w składzie Armii Rezerwowej gen. Kazimierza Sosnkowskiego.
4 lipca 1920 wojska Frontu Zachodniego Michaiła Tuchaczewskiego rozpoczęły natarcie.
39 pułk piechoty wchodzący w skład IX Brygady Piechoty z Grupy gen. Władysława Jędrzejewskiego bronił pozycji nad Autą na lewym skrzydle brygady.
Już w pierwszych godzinach nieprzyjacielskiego natarcia zarysował się kryzys na odcinku polskiej obrony. 39 pp został odrzucony na drugą linię okopów. W walce z oddziałami sowieckiej 4 Dywizji Strzeleckiej i zbiorczą brygadą kawalerii jego pozycje kilkakrotnie przechodziły z rąk do rąk. Pułk w walce stracił około 50% szeregowców i 40% kadry oficerskiej. Wieczorem pułk wycofał się za Mniutę i przeszedł do obrony przedmościa Zadoroże. 5 lipca przeciwnik przełamał front polski na północ i południe od przedmościa, a jego kawaleria zaczęła zagrażać wyjściem na tyły broniących się oddziałów. O 14.00 dowódca pułku otrzymał rozkaz opuszczenia przedmościa. Z ocalałych żołnierzy zdołano sformować tylko jeden batalion pod dowództwem kpt. Stanisława Szyłejki. Wieczorem zbiorczy batalion zajął stanowiska pod Zaborzem po obu stronach drogi z Zadoroża do Głębokiego. Jednak i tu kawaleria bolszewicka wykonywała głębokie obejścia uniemożliwiające utrzymanie pozycji obronnej. W trakcie dalszego odwrotu tylko część batalionu zdołała przedrzeć się do Głębokiego. Kpt. Szyłejko wraz z grupą żołnierzy został otoczony przez kawalerię i dostał się do niewoli.
W Głębokiem resztki pułku uzupełniono rozbitkami z różnych oddziałów 1 Armii i jako batalion skierowano do obrony linii Olszanki.
W kolejnych dniach pułk poniósł takie straty, że z jego resztek nie dało się sformować większego oddziału. Został wycofany z frontu i wysłany do Jarosławia do uzupełnienia i reorganizacji. W końcu sierpnia pułk wrócił na linię frontu i wziął udział w bojach pod Kutkorzem i Milatynem, gdzie stracił ponad 300 zabitych i rannych. Ostatnie walki pułk stoczył, forsując rzekę Boh i zdobywając Nowokonstantynów.
W czasie obu wojen poległo i zmarło z ran 25 oficerów i podchorążych oraz 361 podoficerów i szeregowców pułku.
Kawalerowie Virtuti Militari.
Ponadto 59 oficerów, 12 podchorążych, 36 podoficerów i 64 szeregowców zostało odznaczonych Krzyżem Walecznych, w tym 7 żołnierzy z jednym okuciem, 6 z dwoma okuciami i 4 z trzema okuciami.
Pułk w okresie pokoju.
W styczniu 1921 roku sztab pułku przeniesiony został do Jarosławia, I batalion stacjonował w Stanisławowie, II i III w Kołomyi. W lipcu 1921 roku pułk w całości dyslokowany został w Jarosławiu, w koszarach przy ul. Kościuszki. W 1922 roku I i III batalion przeniesiono do Lubaczowa, do koszar im. gen. Józefa Zajączka. I batalion stacjonował w Lubaczowie do września 1939 roku. III batalion został skadrowany i w 1930 roku powrócił do Jarosławia. Kadra batalionu zapasowego stacjonowała w Jarosławiu.
Organizacyjnie od 1921 roku pułk wchodził w skład 24 Dywizji Piechoty. Składał się z dowództwa, batalionu sztabowego, trzech batalionów piechoty i kadry batalionu zapasowego. W 1924 roku zlikwidowano batalion sztabowy i kadrę batalionu zapasowego. W ich miejsce wprowadzono: drużynę dowódcy pułku i dwa plutony specjalne – pionierów i łączności.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 29 kwietnia, jako datę święta pułkowego. Pułk obchodził swoje święto uroczyście w rocznicę zwycięskich walk pod Brzuchowicami i Zboiskami, stoczonych w 1919 roku.
18 września 1928 w Ożańsku kpr. Józef Rychtyk w wyniku nieostrożnego obchodzenia się z granatem doprowadził do jego eksplozji w następstwie której zranił 4 osoby i 3 konie z orszaku weselnego.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 39 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych. Pułk szkolił rekrutów dla potrzeb Korpusu Ochrony Pogranicza. Reorganizacja 1930 roku wprowadziła: dowództwo, kwatermistrzostwo z kompanią administracyjną, trzy bataliony piechoty (każdy po 3 kompanie strzeleckie i 1 kompania ckm) oraz oddziały specjalne: łączności, pionierów, artylerii piechoty i zwiad konny.
W 1937 roku w pułku sformowano kompanię przeciwpancerną. W 1938 roku kompania miała na stanie siedem 37 mm armatek. W tym samym roku utworzono oddział zwiadu w składzie: pluton kolarzy i pluton zwiadowców konnych.
39 pp w kampanii wrześniowej.
Mobilizacja.
Pułk był jednostką mobilizującą. Zgodnie z planem mobilizacyjnym „W” dowódca pułku był odpowiedzialny za przygotowanie i przeprowadzenie mobilizacji następujących oddziałów:
Pod względem mobilizacji materiałowej dowódcy pułku była podporządkowana Komenda Rejonu Uzupełnień Jarosław.
Mobilizację powszechną ogłoszono 31 sierpnia o godz. 11.30. I batalion mobilizował się w Młodowie pod Lubaczowem, pozostałe pod Jarosławiem – II w Tywonii, III we Wierzbnej. Mobilizacja przebiegała zgodnie z planami mobilizacyjnymi, które przewidywały całkowitą gotowość pododdziałów szóstego dnia. Jednak z uwagi na niepomyślną sytuację na froncie pułk otrzymał rozkaz zakończenia jej do godziny 12.00, 3 września.
Załadunek pododdziałów na eszelony odbywał się na stacjach Munina i Jarosław w następującej kolejności: pluton artylerii piechoty i kompania ppanc., I batalion, dowództwo pułku i kompania zwiadu, II batalion. Odjazd nastąpił o godz. 15.00. Załadunek III batalionu odbył się późną nocą na rampie w Jarosławiu, skąd wyruszył w rejon koncentracji 24 Dywizji Piechoty o godz. 3.00, 4 września.
Obrona na linii Dunajca.
Pierwszy transport wyładował się w Tarnowie 4 września. I batalion został wtedy zbombardowany i poniósł pierwsze straty. Zginął podoficer żywnościowy 2 kompanii, rozbita została kuchnia i wóz przykuchenny. II batalion wyładunek rozpoczął w południe, zbombardowany dwukrotnie nie poniósł żadnych strat. III batalion wyładował się dopiero rano 5 września, również dwukrotnie zbombardowany dołączył do pułku w dniu następnym i pozostał w odwodzie w rejonie Koszyc.
W składzie Armii Kraków pułk zorganizować miał obronę wschodniego brzegu Dunajca, na odcinku: Zgłobice–Zbylitowska Góra, na odcinku około 8 km. Pułk przygotował się do obrony stałej, nie mając jednak wsparcia artylerii. Pierwsze walki stoczono z niemieckimi dywersantami w nocy 5/6 września, w ich trakcie poległo dwóch żołnierzy. Do pierwszej styczności z oddziałami niemieckiej 4 Dywizji Lekkiej doszło 6 września w Wojniczu, podczas próby opanowania mostu drogowego nad Dunajcem przez zmotoryzowany pododdział rozpoznawczy niemieckiej 4 Dywizji Lekkiej. Po południu pułk oddał swój III batalion na rzecz 38 pp. Jednocześnie dotarł do dywizji 24 pułk artylerii lekkiej, którego 1 bateria wzmocniła artylerię pułku. Około północy dotarł rozkaz wycofania się w kierunku Pilzna.
Odwrót na linię Wisłoka, Wisłoki i Sanu. Walki pod Jawornikiem Ruskim.
Odwrót rozpoczął się rano 7 września. Po południu pułk przeszedł Wisłokę i zajął stanowiska na skraju lasu na wschód od rzeki i południe od Pilzna. W trakcie marszu pułk poniósł znaczne straty marszowe, z uwagi na chaos panujący na drodze marszu pułku, wywołany przez oddziały 17 pułku piechoty i 38 pułku piechoty oraz tabory, rozbite częściowo pod Tuchowem przez niemiecką 4 DLek. Część pogubionych żołnierzy pomaszerowała na Dębicę. W batalionie III/39 pp pozostała tylko połowa stanu osobowego, ponieważ batalion w trakcie 80 km marszu toczył walki z opóźniające z niemieckimi patrolami rozpoznawczymi. Przed zmrokiem batalion odparł niemiecki podjazd pancerno-motorowy. 8 września od rana 39 pp wzmocniony baterią 9/24 pal, podjął marsz jako straż tylna 24 DP, w południe dotarł do Wielopola, a wieczorem doszedł do Kozłówka. W nocy 8/9 września, z uwagi na rozkaz dalszego marszu za rzekę San, pułk podjął marsz dochodząc o świcie do wsi Węglówka. Gdzie z uwagi na zatarasowanie drogi odwrotu przez 11 Dywizję Piechoty, zajął przejściową obronę w Bonarówce i jej najbliższej okolicy. Tu do pułku dołączył 60 dywizjon artylerii ciężkiej - bez dwóch baterii. Po zwolnieniu drogi po godz. 16.00, 39 pp wraz z artylerią podjął marsz docierając wieczorem ok. 23.00 do Domaradza, gdzie pozostał na postoju. 10 września po godz. 2.00 w trakcie dalszego marszu w kierunku Baryczy, pułk został zatrzymany przed umocnioną zawałami i przeszkodami obroną 11 DP. Pułku nie przepuszczono, więc pomaszerował drogą do Sanu przez wieś Wara. Ostatecznie pułk po marszu polnymi drogami przeprawił się przez San w godzinach wieczorowo nocnych. 11 września po nocnym odpoczynku, 39 pp podjął marsz z okolic Siedlisk przez Jawornik Ruski, gdzie kolumna marszowa pułku została ostrzelana z zasadzki artylerią i bronią maszynową przez niemieckie oddziały 137 pułku strzelców górskich i 111 pułku artylerii górskiej ze składu 2 Dywizji Górskiej. Schodząca po zboczu kolumna pułku pod niemieckim ostrzałem podzieliła się na dwie części. Jedna z części kolumny 39 pp w składzie III/39 pp i części II/39 pp wsparty plutonem artylerii piechoty, zajęła obronę i odparła o godz. 11.00 niemieckie natarcie. O godz. 12.00 ta część kolumny wykonała przeciwuderzenie na stanowiska niemieckie, co umożliwiło pozostałej części pułku odejście na wschód w rejon Kotowa, a dalej na Jasienicę Sufczyńską. Po godz. 14.00 niepełne bataliony II i III pod dowództwem mjr. Józefa Bieńka wycofały się w kierunku Piątkowej. Po dojściu tej grupy do Iskań, a potem Tarnawki oba bataliony przeszły na odpoczynek. Podczas walk pod Jawornikiem Ruskim, 39 pp poniósł ciężkie straty w zabitych, wśród nich kpt. Leopold Arendt i wielu rannych, wśród nich ciężko por. Stanisław Trondowski. Utracono większość taborów i część moździerzy. O świcie 12 września pułk ruszył na Birczę. Grupa mjr. Bieńka szła wzdłuż Sanu, przez Krasiczyn do Kruhela Wielkiego. I batalion wraz z resztą II batalionu, 9 kompanią III batalionu i częścią oddziałów specjalnych zdołał przejść przez Kotów i dotarł 12 września do rejonu na wschód od Birczy, a wieczorem do odwodu dywizji w Kruhelu Wielkim. Tam nastąpiło połączenie się obu grup. Po tych walkach siły pułku spadły do siły dwóch batalionów. W trakcie boju pod Jawornikiem Ruskim i dalszego marszu ppłk. dypl. Roman Szymański był na odprawie w sztabie dywizji.
Kierunek: Lwów. Bój pod Boratyczami i Husakowem.
Wieczorem 13 września dowódca Armii Małopolska gen. K. Sosnkowski nakazał 24 DP forsowny marsz w kierunku Lwowa w celu obrony przyczółka rumuńskiego na linii Dniestr–Stryj. W związku z tym rozkazem 39 pp otrzymał rozkaz marszu do Husakowa poprzez Pikulice i Nehrybkę. W czasie postoju w Prałkowcach i Kruhelu Wielkim uzupełniono oddziały rozbitym batalionem „Nowy Sącz”. Resztki III batalionu utworzyły 7 kompanię strzelecką – dowódca por. L. Zalasiński. Rozwiązana została również orkiestra pułkowa. Skład pułku po reorganizacji:
Rano 14 września w rejonie Tyszkowice, Boratycze, Chodnowice na zajmujące obronę oddziały 24 DP uderzyły jednostki niemieckiej 2 DGór. Po załamaniu niemieckiego natarcia przystąpiły do kontrataku na las Boratycze 155 pułk piechoty i batalion 38 pp. Strona niemiecka wprowadziła do walki nowe bataliony i przy silnym wsparciu artylerii ponowiono atak na pozycje 155 pp i batalion 38 pp, spychając je z lizjery lasu, w jego głąb. Rozkazem dowódcy 24 DP płk. Bolesława Schwarzenberg-Czernego do odzyskania poprzednich pozycji skierowano 39 pp i pułk zbiorowy 24 DP. Od strony Chodnowic w kierunku północnym, pułk uderzył na zalesione wzgórze na zachód od Boratycz. Idący w straży przedniej I batalion ppłk. Piotra Kaczały uderzył z zaskoczenia na oddział rozpoznawczy niemieckiej 2 Dywizji Górskiej i zmusił go do odwrotu. W I rzucie natarcie prowadziły 6 i 7 kompanie strzeleckie i dywizyjna 103 kompania km i bt. Następnie pułk wraz z 155 pułkiem piechoty przeszedł do natarcia na las pod Boratyczami. Po ciężkich walkach zmuszono Niemców do wycofania się. W krytycznym momencie na polu walki pojawił się poczet ze sztandarem pułku. Zwycięstwo zostało okupione bardzo wysokimi stratami, wśród poległych był por. Kazimierz Czabanowski. W pułku pozostały trzy niepełne kompanie, liczące po kilkudziesięciu żołnierzy. Walki trwały do godzin wieczornych. Następnie pułk wycofał się do Husakowa i po przejściu płonącego po bombardowaniach miasta pomaszerował w kierunku Balic.
Walki pod Mużyłowicami Kolonią. Marsz do Lasów Janowskich.
Po dojściu 39 pp w rejon Mościsk, rozkazem dowódcy dywizji podjął dalszy marsz przez Tuligłowy do lasów Zarzecze, na miejsce dotarł 15 września po południu. Podczas postoju dołączył do pułku batalion marszowy mjr. Henryka Dyducha i dwie armatki przeciwpancerne z III batalionu, które wzięły udziały w obronie Przemyśla oraz resztki innych pododdziałów z garnizonu Przemyśla. Po południu pułk wyruszył na pozycję wyjściową do przewidywanego nocnego uderzenia przez Słomianki. Rano 16 września straż przednia pułku dotarła pod Mużyłowice Kolonię, gdzie napotkała zdecydowany opór resztek – rozbitego w nocy przez 11 KDP, III batalionu, pułku zmotoryzowanego SS-Standarte „Germania”. Do natarcia przeszedł I batalion ppłk. Piotra Kaczały, obronę niemiecką oskrzydliła kompania zwiadu 39 pp. Niemiecki pododdział został zniszczony, po stronie polskiej poległ por. Kazimierz Bukowy. 39 pułk dotarł do Mołoszkowic, a następnie do Lasów Janowskich (na północny zachód od Lwowa), obsadzając odcinek obronny lasu „Na Chmurowem” od strony południowo wschodniej i południowej. 17 września o świcie pod stanowiska obronne 24 DP, podeszły grupy bojowe niemieckiej 1 DGór. Po silnym ostrzale artylerii uderzyła piechota górska na oddziały 24 DP, w tym na odcinek 39 pp. Szczególnie atakowany był batalion I/39 pp. Wszystkie natarcia niemieckie zostały odparte. Po zmroku pułk oderwał się od nieprzyjaciela i podjął marsz przez las 336 do Kertyny. Dołączył do sił głównych 24 DP wraz z nią pomaszerował w kierunku Janowa. Kompanie miały wówczas po około 50 strzelców, a kompania zwiadu przestała istnieć. Rankiem 18 września pułk dotarł do Janowa, tu ppłk. dypl. Roman Szymański dokonał kolejnej reorganizacji 39 pułku piechoty formując z niego zbiorczy batalion piechoty i kompanię ckm.
Ostatnie boje pod Lwowem i rozwiązanie pułku.
Po krótkim postoju w Janowie batalion zbiorczy 39 pp ruszył na Jamelnę – Kozice – Rzęsnę Ruską. Dalszy marsz zatrzymany został na przedpolu Rzęsnej Ruskiej przez oddziały niemieckiej 1 Dywizji Górskiej. Wobec zamknięcia drogi na Lwów zgrupowaniu gen. Sosnkowskiego, wydał rozkaz uderzenia na Rzęsną Ruską. W celu jej zdobycia ppłk. dypl. Szymańskiemu oprócz batalionu zbiorczego 39 pp, podporządkowano zbiorcze bataliony 38 i 17 pp oraz dwa zbiorcze bataliony KOP i ON. Z rejonu Kozic przy wsparciu artylerii 24 DP, wyprowadzone zostało natarcie batalionu 39 pp mjr. Bieńka, batalionu 38 pp mjr. Böhma i batalionu 17 pp mjr. Weisbacha oraz batalionu zbiorczego KOP i ON mjr. Dembowskiego. Batalion 39 pp w ciężkiej walce wdarł się do północno-zachodniej części Rzęsny Ruskiej i toczył walkę o poszczególne budynki. Batalion 38 pp zdobył folwark Rzęsna Ruska i podszedł pod południowo zachodnią część wsi Rzęsna Ruska. Pozostałe dwa bataliony zostały zatrzymane przed Dworem Skitniki. O godz. 10.00 na prośbę ppłk. dypl. Szymańskiego wprowadzono zbiorowy batalion 1 pułku strzelców podhalańskich mjr. Serafiniuka. Batalion ten wdarł się do lasu na północ od Dworu Skitnik, z którego niemieckim przeciwnatarciem został wyrzucony do opanowanego Dworu Skitnik, który utrzymał. W dalszej walce batalion 39 pp opanował zachodnią część wsi, a batalion 38 pp południowy skraj wsi. Po gwałtownej walce, wobec braku wsparcia, natarcie utknęło w połowie miejscowości. Poległo i rannych zostało wielu żołnierzy wśród nich ciężko ranny został mjr. Józef Bieniek i por. Marian Żurawski, dowódcę batalionu zastąpił ppłk. Piotr Kaczała. Po godz. 16.00 wprowadzono do walki pozostałość 155 pp, który zdobył część lasu na północ od Rzęsny Ruskiej. Oddziały 24 DP w Rzęsnej Ruskiej i okolicy były atakowane przez lotnictwo niemieckie. Dalsze natarcie powstrzymano o godz. 17.00 z uwagi na pojawienie się niemieckich czołgów z 5 Dywizji Pancernej. Czołgi ostrzelały pozycje batalionu ppłk. Piotra Kaczały, a następnie ostrzelane zostały przez broń ppanc. batalionu 38 pp i armaty 75 mm, 24 pal i 40 pułku artylerii lekkiej ponosząc straty w unieruchomionych i zniszczonych czołgach. Z uwagi na brak odwodów natarcie zatrzymano. Na rozkaz gen. broni Kazimierza Sosnkowskiego postanowiono wycofać się do Lasów Brzuchowickich. Zniszczono samochody i pozostałe działa oraz ciężki sprzęt i tabory. Pozostali żołnierze po oderwaniu się od nieprzyjaciela o zmroku zebrali się punktach zbiórek, gdzie dokonano zniszczeń i reorganizacji pododdziałów. Z 39 pp pozostało wówczas dwie kompanie ckm i dwie kompanie strzeleckie z 200 żołnierzami. O godz. 22.00 pułk rozpoczął nocny marsz do Brzuchowic. O północy gen. Sosnkowskiemu udało się nawiązać łączność z dowódcą 11 Karpackiej Dywizji Piechoty, wobec czego odwołał swój poprzedni rozkaz o rozwiązaniu oddziałów i zniszczeniu ciężkiego sprzętu. Niestety, pułk zniszczył już swoje moździerze i dwa działony artylerii piechoty. Pozostało jednak dwadzieścia ckm, pięć armatek ppanc., cztery karabiny ppanc. oraz większość rkm. Z batalionów 39 pp i 38 pp i resztek 155 pp zorganizowano jeden zbiorczy pod dowództwem mjr. Józefa Böhma. 19 września resztki pułku weszły do akcji w Lasach Brzuchowickich. Zacięte walki o przebicie się do Lwowa rozpoczęły się od godzin popołudniowych 19 września, na odcinku działań pod Hołoskiem Małym i nieprzerwanie trwały do wieczora 20 września. Ze zbiorczego batalionu 38 pp, 39 pp i 155 pp oraz pozostałości 1 pspodh. pozostało ok.: 400 żołnierzy, cztery armatki ppanc. i osiem ckm. Około godz. 20.00 przystąpiono do ostatniej próby przebicia się do Lwowa wąwozem biegnącym od strzelnicy wojskowej do Zboisk, a następnie uderzeniem przez tę miejscowość, jednak nie zdołano przełamać linii niemieckich. W nocy 20/21 września ostatnia grupa żołnierzy w liczbie 300-400, w tym kilkudziesięciu z 39 pp wraz z ppłk. dypl. Szymańskim, kpt. Domiterem towarzysząc gen. Sosnkowskiemu próbowała przebić się do Dublan i do granicy węgierskiej. Wobec natrafienia na niemiecką obronę ppłk Szymański rozwiązał grupę i pułk, każdy w grupkach miał dotrzeć do granicy lub udać się do domu. 21 września 1939 roku jarosławski 39 pułk piechoty Strzelców Lwowskich przestał istnieć. 
Pododdziały formowane przez 39 pp.
III batalion 154 pułku piechoty
Zmobilizowany został dla 45 Dywizji Piechoty Rezerwowej, która miała być odwodem Armii „Kraków”. Oprócz oficerów z 39 pp odeszło do mobilizowanego batalionu 200 strzelców z pełnym uzbrojeniem. Mobilizacji 45 DP (rez.) nie zakończono, nie udało się również scalić dowództwa 154 pp (rez.) i wszystkich jego pododdziałów. Z rozkazu dowódcy Okręgu Korpusu nr X gen. Wacława Wieczorkiewicza batalion ppłk Franciszka Herzoga przeznaczony został do organizowanej obrony linii Sanu i 9 września zajmował pozycje obronne w Nowosielcach koło Przeworska. Wieczorem opuścił stanowiska i wymaszerował pod Leżajsk w celu wzmocnienia obsady przyczółka mostowego pod Kuryłówką. Niestety, rano 10 września na postoju w lasach w rejonie Dębna został zaskoczony i rozbity przez oddziały niemieckiej 2 Dywizji Pancernej.
I batalion improwizowany 39 pp
Utworzony został z nadwyżek osobowych pokojowego I batalionu 39 pułku piechoty. Utworzony w ramach Ośrodka Zapasowego 24 DP. 7 września obsadzał odcinek obronny pod Przemyślem: Lipowica–Winna Góra–zakole Sanu pod Buszkowicami. Wycofany 14 września, obsadził odcinek drogi od Dobromila przez Zniesienie i Podzamcze do Krasiczyna i skutecznie odpierał wielokrotne ataki niemieckiej 7 Dywizji Piechoty. Batalion miał 68 zabitych i 97 rannych. Wieczorem wycofał się w lasy janowskie, gdzie uzupełnił stany osobowe macierzystego pułku.
Dowódca – kpt. Franciszek Wylęgała
II batalion improwizowany 39 pp
Zmobilizowany w 39 pp jako batalion marszowy, potem w Ośrodku Zapasowym 24 Dywizji Piechoty z nadwyżek mobilizacyjnych pułku. W związku z załamaniem frontu batalion przewidziany został do obrony Przemyśla. Obsadzał odcinek obrony na Zasaniu. 14 września wycofany został do wschodniej części miasta i nie dopuścił do przeprawy przez San niemieckiego podjazdu, który sforsował rzekę pod Buszkowicami. Wieczorem wycofał się do Mościsk, gdzie dołączył do 24 Dywizji Piechoty.
Dowódca – mjr Henryk Dyduch
III batalion improwizowany 39 pp
Zorganizowany został w koszarach 5 psp z nadwyżek mobilizacyjnych 39 pp. Wszedł w skład OZ 24 DP. W trakcie obrony Przemyśla batalion obsadzał główną pozycję obronną w rejonie mostu kolejowego i drogowego. W nocy 13/14 września opuścił dotychczasową pozycję i zajął odcinek w południowo-wschodnim rejonie Przemyśla, od koszar 22 pal do cmentarza przy ul. Słowackiego. Podczas walk o miasto poniósł duże straty pod ogniem niemieckiej artylerii i broni maszynowej (54 zabitych i kilkudziesięciu rannych). Wieczorem 14 września wycofał się do Mościsk, gdzie dołączył do 24 Dywizji Piechoty.
Dowódca – kpt. Jakub Szutt
batalion Obrony Narodowej „Jarosław”
Symbole pułku.
9 maja 1923 roku Prezydent RP Stanisław Wojciechowski zatwierdził wzór chorągwi 39 pp.
29 kwietnia 1924 roku generał broni Lucjan Żeligowski, w imieniu Prezydenta RP, wręczył chorągiew ówczesnemu dowódcy oddziału, pułkownikowi Edwardowi Kańczuckiemu. Chorągiew została ufundowana przez Polonię amerykańską z Detroit.
Motywem kolorystycznym obu stron płata był czerwony krzyż maltański na białym tle. W środku prawego płata umieszczono wieniec wawrzynowy z haftowanym srebrnym orłem. Między ramionami krzyża, również w otoku wieńca wawrzynu znajdowały się numery pułku: „39”.
Środek lewego płata zajmował wieniec wawrzynowy z dewizą Wojska Polskiego Honor i Ojczyzna. W rogach herby Lwowa i Jarosławia i wizerunek Matki Bożej.
Na ramionach krzyża nazwy miejscowości i daty związane z tradycjami bojowymi pułku:
Drzewce zwieńczone było srebrną głowicą z orłem, zwróconym głową w lewo, rozchylonymi skrzydłami, siedzącym na podstawie z numerem pułku.
Na drzewcu, poniżej podstawy orła umocowana była kokarda z biało-czerwoną wstęgą.
We wrześniu 1939 roku, w związku z odejściem pułku na front, sztandaru nie oddano do Ośrodka Zapasowego pułku. Pojechał na front wozem sztabowym kapelana i przeszedł cały szlak bojowy. 14 września, w boju pod Boratyczami i Husakowem, w obliczu przełamania obrony przez Niemców – poczet sztandarowy wprowadzony został na pole walki, przyczyniając się do opanowania paniki. Zakopany nocą 18 września koło leśniczówki w Lasach Brzuchowickich zaginął i dalsze jego losy nie są znane. Jednak w Muzeum Wojska w Paryżu odnalazł się orzeł od sztandaru z numerem 39 na podstawie.
23 kwietnia 1929 roku Minister Spraw Wojskowych marszałek Polski Józef Piłsudski zatwierdził wzór i regulamin odznaki pamiątkowej 39 pp. Odznaka o wymiarach 40×28 mm ma kształt ośmiobocznej tarczy otoczonej stylizowanym wieńcem laurowym. Na wieńcu data: 22 XI 1918 – walki w obronie i wyzwolenie Lwowa. W środku wieńca ośmiobok z podwójną krawędzią, na nim numer i inicjały pułku: „39 P.P.S.L”. Nad ośmiobokiem herb Jarosławia, pod ośmiobokiem herb Lwowa. Odznaka oficerska była tłoczona w srebrze i częściowo emaliowana. Pole ośmioboku granatowe, jego obwódka – żółta. Kolorystyka ta związana była ściśle z granatowymi mundurami z żółtymi wyłogami piechoty polskiej epoki napoleońskiej i powstania listopadowego. Odznaka żołnierska była tłoczona z mosiądzu, nie była emaliowana.
W 1938, podczas obchodów obrony Lwowa z 1918, na obrazie Matki Boskiej Ostrobramskiej w kościele pod tym wezwaniem we Lwowie umieszczono ryngraf z obrazem Matki Boskiej Ostrobramskiej złożony przez 39 Pułk Piechoty Strzelców Lwowskich, powstały z Orląt lwowskich, „Opiekunce grodu dla wiecznej zwycięstwa pamiątki” (zaprojektowany przez Rudolfa Mękickiego, a wykonany w srebrze, częściowo złocony przez Kazimierza Wojtycha).
Strzelcy lwowscy.
Żołnierze 39 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1090068" url="https://pl.wikipedia.org/wiki?curid=1090068" title="Helena Vondrackowa">
Helena Vondrackowa



</doc>
<doc id="1090069" url="https://pl.wikipedia.org/wiki?curid=1090069" title="Przetwarzanie wsadowe">
Przetwarzanie wsadowe



</doc>
<doc id="1090074" url="https://pl.wikipedia.org/wiki?curid=1090074" title="Osiedla i dawne miejscowości w Mińsku Mazowieckim">
Osiedla i dawne miejscowości w Mińsku Mazowieckim

Osiedla i dawne miejscowości w Mińsku Mazowieckim.
Żadna część miasta nie posiada osobowości prawnej i nie jest umieszczana na mapie wydawanej cyklicznie przez Urząd Miasta, jednak według rejestru TERYT, w którym wymienione są wszystkie urzędowo ustalone nazwy miejscowości i ich części, w Mińsku Mazowieckim istnieje 5 nazwanych części: Anielina, Florencja, Kędzierak, Kędzierak Mały oraz Nowe Miasto
Dwa miasta.
Od 1549 roku, obok Mińska (istniejącego od XIV wieku) rozwijało się miasto Sendomierz. Zostało wchłonięte w 1695.
Nowe Miasto.
Nowe Miasto (pierwotnie Miasto-Ogród Mińsk) – dzielnica powstała w 1936, obecnie północno-zachodnia część miasta.
W tym momencie Mińsk składał się (z niewielkimi dodatkami, np. stacją kolejową, fabryką maszyn, koszarami) ze "Starego Miasta" (czyli dwóch miast z I Rzeczypospolitej) i Nowego Miasta.

</doc>
<doc id="1090081" url="https://pl.wikipedia.org/wiki?curid=1090081" title="Prezenterka">
Prezenterka



</doc>
<doc id="1090087" url="https://pl.wikipedia.org/wiki?curid=1090087" title="Prezenter telewizyjny">
Prezenter telewizyjny



</doc>
<doc id="1090088" url="https://pl.wikipedia.org/wiki?curid=1090088" title="Prezenterka telewizyjna">
Prezenterka telewizyjna



</doc>
<doc id="1090090" url="https://pl.wikipedia.org/wiki?curid=1090090" title="Czernica (góra)">
Czernica (góra)

Czernica (niem. "Schwarzenberg", inne nazwy: "Czarna Góra", "Dzialec") – szczyt w Sudetach Wschodnich, w północnej części Gór Bialskich, na terytorium Polski, w powiecie kłodzkim; wys. 1083 m n.p.m. Według regionalizacji fizycznogeograficznej Polski J. Kondrackiego znajduje się w Górach Złotych (332.61).
Położenie, geologia i przyroda.
Stanowi najwyższe wzniesienie północnej części Gór Bialskich, na północ od Przełęczy Suchej i dobry punkt widokowy na Góry Bialskie, Góry Złote i Masyw Śnieżnika; jest jedną z dominant krajobrazowych w tej części Sudetów. Na zachodzie przechodzi w Jawornik Kobyliczny (995 m n.p.m.), w kierunku wschodnim odchodzi ramię Płoski (1035 m n.p.m.).
Czernica zbudowana jest z łupków metamorficznych i gnejsów. Porośnięta jest lasem świerkowym regla dolnego, w części wierzchołkowej zniszczonego w wyniku klęski ekologicznej. Zbocza góry są w całości odwadniane przez dopływy Białej Lądeckiej.
Turystyka.
Na częściowo bezleśnym wierzchołku krzyżują się znakowane piesze szlaki turystyczne:
Zbocza Czernicy trawersują leśne drogi:
Wieża widokowa.
W połowie 2014 roku na szczycie powstała drewniana wieża widokowa.

</doc>
<doc id="1090095" url="https://pl.wikipedia.org/wiki?curid=1090095" title="Stadion Miejski Jaskółcze Gniazdo w Tarnowie">
Stadion Miejski Jaskółcze Gniazdo w Tarnowie

Stadion Miejski Jaskółcze Gniazdo w Tarnowie – stadion piłkarsko-żużlowy znajdujący się w Tarnowie przy ul. Zbylitowskiej 3. Swoje mecze rozgrywa na nim piłkarska drużyna – Unia Tarnów. Jest to również domowy obiekt, występujących obecnie w 2. Lidze, żużlowców spod znaku Jaskółki. 30 grudnia 2004 r. obiekt został przemianowany na "Stadion Miejski". W 2011 roku, dzięki apelom społeczeństwa tarnowskiego, do nazwy dodano człon „Jaskółcze Gniazdo”.
Pojemność stadionu to 14 790 miejsc podzielonych w następujący sposób:
Oświetlenie: uruchomione po raz pierwszy w 1972 r., zmodernizowane w 2005 r. Natężenie: ok. 900 luxów (2000 W).
Wymiary boiska: 104 × 68 metrów

</doc>
<doc id="1090096" url="https://pl.wikipedia.org/wiki?curid=1090096" title="Mielniki">
Mielniki



</doc>
<doc id="1090101" url="https://pl.wikipedia.org/wiki?curid=1090101" title="Nisza źródłowa">
Nisza źródłowa

Nisza źródłowa, nisza źródliskowa – małe zagłębienie o stromych zboczach, zwykle amfiteatralne, utworzone wokół źródła wskutek rozszerzania się miejsca wypływu i pod działaniem erozji wstecznej wypływającej wody (erozja źródłowa).

</doc>
<doc id="1090103" url="https://pl.wikipedia.org/wiki?curid=1090103" title="39 Pułk Piechoty">
39 Pułk Piechoty

Polskie pułki piechoty:
Austriackie pułki piechoty:
Austro-węgierskie pułki piechoty:
Niemieckie pułki piechoty:
Rosyjskie pułki piechoty:

</doc>
<doc id="1090105" url="https://pl.wikipedia.org/wiki?curid=1090105" title="Cud purymowy">
Cud purymowy

Cud purymowy z cyklu "Święta polskie" – polski film fabularny z 2000 roku w reżyserii Izabelli Cywińskiej na podstawie scenariusza Macieja Karpińskiego. Film był kręcony w Łodzi i w Warszawie.
Opis fabuły.
Akcja osadzona jest w czasach współczesnych. Łódzki robotnik, Jan Kochanowski, mieszka wraz z żoną i dorosłym synem, zagorzałym kibicem piłkarskim, w skromnym mieszkaniu w bloku. Gdy zostaje wyrzucony z pracy, o zaistniały stan rzeczy obwinia zachodnich kapitalistów, z Żydami na czele. Pewnego dnia do Kochanowskiego telefonuje amerykański prawnik z informacją o wielkim spadku od zmarłego niedawno krewnego, o którego istnieniu bohater nie wiedział. Na antysemitę Kochanowskiego spada wiadomość, że ma żydowskie korzenie, a jego rodzice nosili nazwisko Cohen. Ponadto żona mężczyzny, Jadwiga, wyznaje mu, że ukrywała przed nim swoje żydowskie pochodzenie. Co więcej, warunkiem otrzymania spadku jest przejście na judaizm.

</doc>
<doc id="1090110" url="https://pl.wikipedia.org/wiki?curid=1090110" title="Szklane ruchome schody">
Szklane ruchome schody

Szklane ruchome schody (ang. "glass escalator effect") – określenie oznaczające uprzywilejowaną sytuację mężczyzn pracujących w zawodach tradycyjnie uważanych za kobiece, pozwalającą na łatwiejszy awans na wyższe stanowiska. Por. szklany sufit.

</doc>
<doc id="1090112" url="https://pl.wikipedia.org/wiki?curid=1090112" title="Sodówka">
Sodówka



</doc>
<doc id="1090118" url="https://pl.wikipedia.org/wiki?curid=1090118" title="Eudora (program pocztowy)">
Eudora (program pocztowy)

Eudora – klient poczty elektronicznej. Pierwsza wersja powstała w 1988, jej autorem był Steve Dorner, pracownik University of Illinois. Od 1991 do 2006 program był rozwijany przez firmę Qualcomm. Nazwa programu pochodzi od imienia amerykańskiej pisarki Eudory Welty, autorki noweli „Why I live at the Post Office”.
Eudora 1.0 – 7.1.
Program pozwala na wysyłanie, odbieranie i edytowanie e-maili sformatowanych w HTML-u lub jako zwykły tekst. Eudora obsługuje konta POP3 i IMAP oraz bezpieczne, szyfrowane połączenia SSL.
Wersja sponsorowana (Adware) zawiera praktycznie te same opcje (oprócz SpamWatch) co pełna płatna wersja. Wersja darmowa nie wyświetla reklam za cenę ograniczonej funkcjonalności.
Za minus należy uznać brak obsługi polskich znaków oraz brak słownika języka polskiego dla modułu sprawdzania pisowni.
Eudora posiada również następujące funkcje:
Po instalacji programu można w menu Help → Payment &amp; Registration dokonać wyboru jednej z trzech opcji licencyjnych:
Program standardowo instaluje się w wersji bezpłatnej – sponsorowanej (adware).
Program w wersji sponsorowanej sprawdzał, czy reklamy rzeczywiście się wyświetlają. W przypadku zasłonięcia okna z reklamami lub niemożności połączenia się z serwerem reklam wyświetlał się komunikat o konieczności usunięcia zaistniałego stanu rzeczy, gdyż w przeciwnym razie program przejdzie w tryb pracy light. W ostatnich wersjach ta funkcja została zdezaktywowana.
Rozwój programu został wstrzymany w październiku 2006, ostatnią wersją dla Windows jest 7.1, a dla Mac – 6.2.4. Obecnie nie można już kupić licencji, ale program dalej można ściągnąć i używać bez ograniczeń.
Penelope, Eudora 8 beta i Eudora OSE.
Ogłaszając wstrzymanie rozwoju Eudory Qualcomm jednocześnie zapowiedział wypuszczenie zupełnie nowego programu pocztowego opartego o Thunderbirda. Wczesne wersje beta były dostępne w postaci dodatku dla Thunderbirda, późniejsze były rozpowszechniane w dwóch wersjach: dodatku o nazwie "Penelope" (oryginalna nazwa nowego projektu) oraz kompletnego archiwum zawierającego Thunderbird i wspomniany dodatek, o nazwie "Eudora 8". Pierwsza wersja stabilna została wypuszczona 13.09.2010, kompletne archiwum nosi nazwę Eudora OSE 1.0 (OSE oznacza Open Source Edition – wersja oparta o wolne źródła). Dostępne są wersje dla Windows, OS X i (po raz pierwszy w historii) Linuksa. Podobnie jak Thunderbird, Eudora OSE w pełni obsługuje polskie litery. Od tego czasu nie ukazała się żadna nowa wersja, a domena eudora.com przekierowuje na mozilla.org.

</doc>
<doc id="1090122" url="https://pl.wikipedia.org/wiki?curid=1090122" title="Poszycie leśne">
Poszycie leśne



</doc>
<doc id="1090125" url="https://pl.wikipedia.org/wiki?curid=1090125" title="ZETO Olsztyn">
ZETO Olsztyn



</doc>
<doc id="1090128" url="https://pl.wikipedia.org/wiki?curid=1090128" title="Wojewódzki Urząd Skarbowy">
Wojewódzki Urząd Skarbowy



</doc>
<doc id="1090129" url="https://pl.wikipedia.org/wiki?curid=1090129" title="Izabela Brazylijska">
Izabela Brazylijska



</doc>
<doc id="1090131" url="https://pl.wikipedia.org/wiki?curid=1090131" title="Power Rangers Mystic Force">
Power Rangers Mystic Force



</doc>
<doc id="1090133" url="https://pl.wikipedia.org/wiki?curid=1090133" title="Święty Tarsycjusz">
Święty Tarsycjusz

Tarsycjusz, Tarcyzjusz, gr. "Ταρσίζιος" (zm. ok. 250 r. w Rzymie) – męczennik rzymski z czasów prześladowań za cesarza Decjusza, akolita, święty Kościoła katolickiego.
Dane biograficzne.
Zgodnie z Tradycją Kościoła, św. Tarsycjusz żył w III wieku po Chrystusie i był akolitą Kościoła rzymskiego. Śmierć męczeńską poniósł w latach rządów cesarza Decjusza (249-251).
Z inskrypcji papieża Damazego I wynika, że akolita wolał zginąć z rąk wrogiego chrześcijanom i rozszalałego tłumu mieszkańców Rzymu, niż oddać niesiony pod płaszczem Najświętszy Sakrament. Papież Damazy porównywał jego śmierć przez ukamienowanie do męczeństwa św. Szczepana. 
Kult.
Legenda o św. Tarsycjuszu została znacznie rozbudowana przez kardynała Nicholasa Wisemana, który sportretował go w swej historycznej powieści "Fabiola, czyli Kościół katakumb", opublikowanej w 1854. W 1939 wybudowano w Rzymie świątynię ku czci świętego (arch. Rossi). W zbiorach paryskiego Musée d’Orsay znajduje się marmurowa rzeźba tego męczennika dłuta Alexandre Falguière powstała w 1868.
Liturgiczne wspomnienie obchodzono początkowo u jego grobu w dniu, w którym zginął (łac. "dies natalis"). Wzmianek o nim nie zawierają najstarsze księgi liturgiczne z VII-VIII wieku. O dniu jego wspomnienia wiadomo od Adona z Yienne, który żył w IX wieku i wymienia Tarsycjusza w swoim "Martyrologium" pod datą 15 sierpnia; pod tą datą figuruje też w "Martyrologium rzymskim" od czasów średniowiecza. 
Z uwagi na przypadającą w tym samym dniu Uroczystość Wniebowzięcia NMP, mającą wyższą rangę niż wspomnienie świętego, obchód ku czci św. Tarsycjusza przenoszony jest gdzieniegdzie na dzień 21 listopada. 
Szczątki męczennika złożono w katakumbach św. Kaliksta; obok pochowany został także męczennik papież Stefan I (254-257). 
W 1675 relikwie świętego przeniesiono do Neapolu do bazyliki św. Dominika, gdzie ufundowano osobną kaplicę. Część relikwii przechowywana jest w salezjańskim kolegium przy Via Appia w Rzymie.
Pius X ogłosił go patronem włoskiej Akcji Katolickiej.
W wielu krajach katolickich (również w Polsce) Tarsycjusz uważany jest za patrona służby liturgicznej (zwłaszcza ministrantów). W niektórych parafiach kandydaci na ministrantów otrzymują komżę w dzień wspomnienia świętego lub w niedzielę go poprzedzającą. 
Święty ten patronuje ponadto pierwszej komunii świętej.

</doc>
<doc id="1090135" url="https://pl.wikipedia.org/wiki?curid=1090135" title="Bhaktivedanta Swami Prabhupada">
Bhaktivedanta Swami Prabhupada



</doc>
<doc id="1090146" url="https://pl.wikipedia.org/wiki?curid=1090146" title="TelForceOne">
TelForceOne

TelForceOne SA – spółka z siedzibą we Wrocławiu, notowana na Warszawskiej Giełdzie Papierów Wartościowych od 29 marca 2007 (symbol TFO/nazwa TFOne). Zajmuje się dystrybucją akcesoriów do urządzeń mobilnych Firma oferuje produkty pod markami własnymi, np. MyPhone, Forever, co sprawia, że towary sprzedawane przez grupę TFOne są mylnie identyfikowane jako wytworzone w Polsce. Jest spółką dominującą grupy kapitałowej, liczącej w sumie 14 spółek, w tym 5 spółek zagranicznych w Czechach, na Ukrainie, na Słowacji i w Rumunii. Grupa kapitałowa TelForceOne wykreowała na rynku GSM osiem marek własnych (m.in. TF1, Foof, Callme, Millenium, BeSt).
Grupa kapitałowa.
W skład grupy kapitałowej TelForceOne wchodzą:

</doc>
<doc id="1090147" url="https://pl.wikipedia.org/wiki?curid=1090147" title="Śruti">
Śruti



</doc>
<doc id="1090152" url="https://pl.wikipedia.org/wiki?curid=1090152" title="Smryti">
Smryti

Smryti – święte księgi hinduizmu inne niż Wedy (zwane "śruti") takie jak Purany czy Itihasy.

</doc>
<doc id="1090153" url="https://pl.wikipedia.org/wiki?curid=1090153" title="Smriti">
Smriti



</doc>
<doc id="1090154" url="https://pl.wikipedia.org/wiki?curid=1090154" title="Mamzerzy">
Mamzerzy



</doc>
<doc id="1090155" url="https://pl.wikipedia.org/wiki?curid=1090155" title="Centrum Lotów Kosmicznych Tanegashima">
Centrum Lotów Kosmicznych Tanegashima

 – japoński ośrodek do wystrzeliwania w przestrzeń kosmiczną rakiet ze sztucznymi satelitami, podległy JAXA. Usytuowany na południowo-wschodnim skraju wyspy Tanegashima (prefektura Kagoshima), 35 km na południe od Kiusiu. Zajmuje powierzchnię 9,7 km2.
Kosmodrom powstał w 1969 roku. Od tamtego czasu obiekt służy do wystrzeliwania satelitów meteorologicznych i telekomunikacyjnych. Ponadto, periodycznie wystrzeliwano obiekty o charakterze szpiegowskim.
Kosmodrom wystrzeliwuje obiekty w dwóch turach czasowych:
Taki harmonogram jest efektem presji wywartej przez okolicznych rybaków.
Elementy kompleksu.
Kosmodrom składa się z następujących obiektów:
Na terenie Centrum znajduje się Muzeum Kosmiczne. Otwarte w 1979 r. przybliża historię pracy i rozwoju ośrodka na Tanegashimie. Głównymi atrakcjami są modele: Międzynarodowej Stacji Kosmicznej (ISS) oraz Japanese Experiment Module (JEM), który jest częścią ISS.
Misje.
14 września 2007 została wystrzelona bezzałogowa sonda Kaguya (SELENE), która w zamyśle jej autorów ma wyjaśnić wiele tajemnic związanych z Księżycem.
JAXA i podlegający jej kosmodrom w Tanegashima biorą udział w projekcie związanym z ISS.
Stąd jest bowiem wysyłana rakieta H-IIB wraz ze statkiem HTV Kounotori.

</doc>
<doc id="1090162" url="https://pl.wikipedia.org/wiki?curid=1090162" title="Pedro Henrique de Orléans-Braganza">
Pedro Henrique de Orléans-Braganza

Pedro Henrique de Orléans-Braganza, właściwie: książę "Pedro Henrique Afonso Filipe Maria Gastão Miguel Gabriel Rafael Gonzaga de Orléans e Bragança" (ur. 13 września 1909, w Boulogne-Billancourt; zm. 5 lipca 1981, w Vassouras) – brazylijski arystokrata urodzony we Francji, książę Orléans e Bragança i książę Grão-Pará (w latach 1909-1920), książę cesarski Brazylii (w latach 1920-1921) i pretendent do cesarskiego tronu Brazylii (w latach 1921-1981) jako wnuk Izabeli (I) Brazylijskiej (córki ostatniego cesarza - Piotra II).
Piotr Henryk był synem Dom Luísa Orléans e Bragança (zm. 1920), drugiego syna Izabeli (I), i Marii di Grazia Burbon, księżniczki Obojga Sycylii, trzeciej córki Alfonsa, hrabiego Caserty. Jednocześnie razem z nim, pretendentem do cesarskiego tronu Brazylii ogłosił się jego brat stryjeczny - Piotr Gaston Orleański-Bragança.
Małżeństwo i potomstwo.
19 sierpnia 1937 w Monachium, Piotr Henryk poślubił księżniczkę Marię Bawarską (ur. 1914-2011), córkę księcia Franciszka Marii Wittelsbacha (trzeciego syna ostatniego króla Bawarii - Ludwika III) i księżniczki Isabelli von Croÿ. 
Para ta miała 12 dzieci:

</doc>
<doc id="1090177" url="https://pl.wikipedia.org/wiki?curid=1090177" title="Zabrze (stacja kolejowa)">
Zabrze (stacja kolejowa)

Zabrze – stacja kolejowa w Zabrzu, województwie śląskim, w Polsce.
Pasażerowie.
W roku 2017 wymiana pasażerska wyniosła 803 tys. osób (2,2 tys. dziennie).
W roku 2018 stacja obsługiwała 2,4 tys. pasażerów na dobę (łącznie 876 tys. osób).
W roku 2019 wymiana pasażerska wyniosła 986 tys. osób (2,7 tys. dziennie), co dało jej 99. miejsce w Polsce.
W roku 2020 wymiana pasażerska wyniosła 659 tys. osób (1,8 tys. dziennie), co dało jej 91. miejsce w Polsce.
W roku 2021 wymiana pasażerska wyniosła 986 tys. osób (2,7 tys. dziennie), co dało jej 74. miejsce w Polsce.
Połączenia.
Na stacji zatrzymują się pociągi Kolei Śląskich i PKP Intercity wszystkich kategorii.
Koleje Śląskie.
Stacja znajduje się na trasie linii pociągów osobowych S1. Pociągami spółki Koleje Śląskie można bezpośrednio dojechać do stacji: Gliwice, Katowice, Sosnowiec Główny, Dąbrowa Górnicza, Zawiercie, Częstochowa. 
PKP Intercity.
Na stacji zatrzymują się pociągi wszystkich kategorii (TLK, IC, EIC, EIP) należące do spółki PKP Intercity.

</doc>
<doc id="1090178" url="https://pl.wikipedia.org/wiki?curid=1090178" title="Sal Abruscato">
Sal Abruscato

Sal Abruscate (ur. 18 lipca 1970 w Nowym Jorku) - były członek metalowego zespołu Type O Negative. Pozycja Abruscate'a w byłym zespole to perkusja oraz śpiew. Grał również jako perkusista w zespole Life of Agony na ich dwóch pierwszych płytach "River Runs Red" oraz "Ugly". Od 2010 roku występuje w zespole A Pale Horse Named Death.

</doc>
<doc id="1090179" url="https://pl.wikipedia.org/wiki?curid=1090179" title="Lew A. Kassil">
Lew A. Kassil



</doc>
<doc id="1090180" url="https://pl.wikipedia.org/wiki?curid=1090180" title="John Sidney">
John Sidney

John Sidney lub Sydney KB (ur. 14 lutego 1680 w Penshurst Place w hrabstwie Kent, zm. 27 września 1737) – brytyjski arystokrata i polityk, syn Roberta Sidneya, 4. hrabiego Leicester, i lady Elizabeth Egerton, córki 2. hrabiego Bridgewater.
Tytuł parowski odziedziczył po śmierci swojego starszego brata, Philipa, w 1705 r. i zasiadł w Izbie Lordów. Przedtem zasiadał w Izbie Gmin jako reprezentant okręgu Brackley. Był członkiem Tajnej Rady i kawalerem Orderu Łaźni. W latach 1717-1727 był lordem strażnikiem Pięciu Portów, w latach 1724-1737 lordem namiestnikiem Kentu, a w latach 1725-1731 kapitanem Ochotników Gwardii. Od 1731 r. był konstablem Tower of London i lordem namiestnikiem Tower Hamlets.
Nigdy się nie ożenił i nie pozostawił potomstwa. Po jego śmieci tytuł hrabiego Leicester odziedziczył jego młodszy brat, Jocelyn.

</doc>
<doc id="1090185" url="https://pl.wikipedia.org/wiki?curid=1090185" title="Rezerwat przyrody Jezioro Warnołty">
Rezerwat przyrody Jezioro Warnołty

Rezerwat przyrody „Jezioro Warnołty” – rezerwat faunistyczny na terenie gminy Ruciane-Nida w powiecie piskim (województwo warmińsko-mazurskie). Utworzony został w 1976 roku dla ochrony płytkiego i zarastającego jeziora Warnołty będącego odnogą jeziora Śniardwy. Jest to miejsce lęgowe wielu gatunków ptaków wodnych i błotnych oraz miejsce żerowania rzadkich gatunków ptaków drapieżnych. Zajmuje powierzchnię 376,23 ha (akt powołujący podawał 373,30 ha). Skupiska roślinności turzycowej, zarośli wierzbowych i lasów olszowych.
Rezerwat leży w granicach Mazurskiego Parku Krajobrazowego. Obszar rezerwatu jest objęty ochroną czynną.
Awifauna.
Na terenie rezerwatu występują takie gatunki ptaków jak m.in.:
Na wyspie na jeziorze Warnołty znajduje się największa na Warmii i Mazurach kolonia kormoranów czarnych. Ich nadmierna populacja, poprzez swoje odchody, powoduje degradację wód jeziora i jego brzegów na skutek zanieczyszczenia ogromną ilością związków azotu i fosforu.

</doc>
