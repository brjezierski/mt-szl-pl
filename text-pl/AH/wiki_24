<doc id="1098464" url="https://pl.wikipedia.org/wiki?curid=1098464" title="Gabinet Spencera Percevala">
Gabinet Spencera Percevala

Gabinet Spencera Percevala – gabinet pod przewodnictwem Spencera Percevala istniał od 4 października 1809 do 11 maja 1812, kiedy premier został zamordowany.

</doc>
<doc id="1098468" url="https://pl.wikipedia.org/wiki?curid=1098468" title="Rafał Wójcik (piłkarz)">
Rafał Wójcik (piłkarz)

Rafał Wójcik (ur. 1 marca 1978 w Dąbrowie Tarnowskiej) – polski piłkarz, grający na pozycji napastnika, po zakończeniu kariery zawodniczej trener.
Rafał Wójcik rozpoczynał swoją karierę w LZS Żabno. Wiosną 1995 trafił do Wisły Kraków, w której barwach zadebiutował w I lidze – nastąpiło to 24 sierpnia w wygranym 1:0 spotkaniu z Górnikiem Zabrze. Przed sezonem 1998/1999 odszedł do KSZO Ostrowiec Świętokrzyski. Wiosną 2001 występował w Starze Starachowice. Kilka miesięcy później został zawodnikiem Pogoni Staszów, z którą w grudniu 2003 rozwiązał kontrakt. Przed rundą wiosenną sezonu 2003/2004 Wójcik trafił do Korony Kielce. Po awansie zespołu do Ekstraklasy odszedł z klubu i ponownie podpisał umowę z KSZO. W 2008 został zawodnikiem Kolejarza Stróże, w którego barwach rozegrał pięć ligowych meczów.
Po odejściu z Kolejarza Stróże Wójcik został trenerem OKS-u Opatów, następnie prowadził rezerwy KSZO Ostrowiec Świętokrzyski. W styczniu 2010 objął posadę w Orlętach Radzyń Podlaski. Prowadzony przez niego zespół w sezonie 2009/2010 zajął w tabeli III ligi 15. miejsce i spadł o klasę niżej. Rok później uplasował się na pierwszej lokacie, powracając tym samym do trzeciej ligi.
6 lipca 2011 roku Wójcik został trenerem drugoligowego KSZO Ostrowiec Świętokrzyski. Poprowadził zespół w przegranym 0:3 meczu ze Zniczem Pruszków, następnie zrezygnował z posady szkoleniowca.
1 lipca 2013 został szkoleniowcem MKP Pogoń Siedlce 20 sierpnia 2013 został zwolniony z tej funkcji. Od 25 marca 2014 znalazł się w sztabie szkoleniowym Stali Mielec, a następnie od 2 maja do 5 września 2014 był pierwszym trenerem. Trenerem Nadwiślan Góra był w okresie 16 marca – 4 lipca 2016, a następnie objął posadę szkoleniowca Stali Stalowa Wola. W klubie tym pracował do 23 kwietnia 2017. Na początku lipca 2017 dołączył do sztabu szkoleniowego I-ligowej Drutex-Bytovii Bytów, gdzie został II trenerem zespołu.

</doc>
<doc id="1098470" url="https://pl.wikipedia.org/wiki?curid=1098470" title="Kosmos 13">
Kosmos 13

Kosmos 13 – radziecki satelita wywiadowczy. Był to statek typu Zenit-2 należący do programu Zenit, którego konstrukcja została oparta na załogowych kapsułach Wostok. Prócz zdjęć wywiadowczych, satelita wykonywał również badania górnych warstw atmosfery, w tym promieniowania jonizującego. Kapsuła z negatywami opadła na terytorium ZSRR po 8 dniach.

</doc>
<doc id="1098473" url="https://pl.wikipedia.org/wiki?curid=1098473" title="Centrum Wyszkolenia Piechoty">
Centrum Wyszkolenia Piechoty

Centrum Wyszkolenia Piechoty (CWPiech.) – ośrodek szkolenia piechoty Wojska Polskiego II RP.
Historia CWPiech.
Na podstawie rozkazu wykonawczego L.dz. 3900/tj. Org. Departamentu Piechoty Ministerstwa Spraw Wojskowych z 10 października 1930 o wprowadzeniu w życie przepisu służbowego P.S. 10–50 – „Organizacja – Piechota na stopie pokojowej” utworzono Centrum Wyszkolenia Piechoty w składzie:
Komendantowi centrum podporządkowano:
Centrum funkcjonowało w latach 1931-1939. Powstało w wyniku połączenia istniejącego od 1923 w Rembertowie Doświadczalnego Centrum Wyszkolenia (komendantem od 1929 do 1930 był płk piech. Władysław Dragat) i Centralnej Szkoły Strzelniczej funkcjonującej w Toruniu od 1922. 
W dwudziestoleciu międzywojennym było głównym ośrodkiem szkolenia oficerów wszystkich rodzajów wojsk w dziedzinie taktyki piechoty, na poziomie wyższych studiów wojskowych. Przygotowywano w nim oficerów do objęcia funkcji dowódczych od kompanii do pułku włącznie. Szkolono także kandydatów na oficerów innych rodzajów broni (tzw. szkolenie unitarne), przestrzegano bowiem zasady do 1937 r., że każdy oficer musi przejść szkolenie piechoty. W CWPiech istniał również kursy przygotowawcze do Wyższej Szkoły Wojennej.
W okresie od 28 listopada do 7 grudnia 1938 roku, po zakończeniu akcji zaolziańskiej, w Centrum został przeprowadzony Kurs doskonalący dla wyższych dowódców.
W marcu 1939 w skład CWPiech. wchodziła:
6 grudnia 1941 w Wielkiej Brytanii zorganizowano Centrum Wyszkolenia Piechoty (ang. "Polish Infantry Training Centre"). Początkowo centrum znajdowało się strukturze Brygady Szkolnej I Korpusu Polskiego, a później podporządkowane zostało Dowództwu Jednostek Terytorialnych (od 20 X 1944 - Dowództwo Jednostek Wojska w Wielkiej Brytanii).
Kadra centrum.
Organizacja i obsada personalna CWPiech w marcu 1939 roku.
Organizacja i obsada personalna CWPiech w marcu 1939 roku.
Organizacja i obsada personalna CWPiech w dniu 1 stycznia 1943 roku.
1 stycznia 1943 stan ewidencyjny CWPiech liczył 42 oficerów, 35 podoficerów i 34 szeregowców.
Symbole.
Minister spraw wojskowych rozkazem L. 3013/37 z 14 maja 1937 zatwierdził wzór i regulamin odznaki pamiątkowej Centrum Wyszkolenia Piechoty. Zgodnie z regulaminem odznakę nadawał komendant CWPiech. Prawo do otrzymania odznaki przysługiwało:
Prawo otrzymania odznaki przysługiwało wstecz od 29 października 1921 – od czasu utworzenia Doświadczalnego Centrum Wyszkolenia Armii. Odznakę nosiło się 4 cm. poniżej guzika lewej górnej kieszeni munduru. Na podstawie legitymacji uprawnieni nabywali odznakę wyłącznie w firmie Wł. Wyszomirski, Warszawa, Nowy Świat 37.

</doc>
<doc id="1098476" url="https://pl.wikipedia.org/wiki?curid=1098476" title="SZD-51">
SZD-51



</doc>
<doc id="1098477" url="https://pl.wikipedia.org/wiki?curid=1098477" title="Uchwała negatywna">
Uchwała negatywna

Uchwała negatywna – w teorii prawa uchwała uznana za podjętą, pomimo faktycznego niegłosowania nad jej treścią. Ma miejsce wtedy, gdy projekt uchwały określonej treści nie uzyskuje niezbędnej większości, co jest równoznaczne z uzyskaniem większości (przeważnie) przez uchwałę o treści przeciwnej.
Przykład: "uchwała o uznaniu" nie uzyskuje niezbędnej większości, zatem podjęta zostaje uchwała o "nieuznaniu".
Dyskusyjną jest sytuacja, gdy do podjęcia uchwały niezbędna jest większość np. 3/4 głosujących, a uchwała uzyska np. połowę głosów. W takim przypadku także nie można mówić o podjęciu uchwały negatywnej, ponieważ także ta uchwała nie uzyskała niezbędnej większości (3/4 głosów "przeciw").

</doc>
<doc id="1098478" url="https://pl.wikipedia.org/wiki?curid=1098478" title="Jerzy Lwowicz">
Jerzy Lwowicz



</doc>
<doc id="1098479" url="https://pl.wikipedia.org/wiki?curid=1098479" title="Mookie Blaylock">
Mookie Blaylock

Daron Oshay "Mookie" Blaylock (ur. 20 marca 1967 w Garland, Teksas) – amerykański koszykarz, grający w lidze NBA na pozycji rozgrywającego.
Jest rekordzistą NCAA w liczbie przechwytów (13) uzyskanych w trakcie jednego spotkania. Dokonał tego dwukrotnie, podczas rywalizacji z uczelnią Centenary (12.12.1987) oraz Loyola (17.12.1988).
Po ukończeniu University of Oklahoma, Blaylock został wybrany z 12. numerem w drafcie NBA w 1989 r. przez New Jersey Nets. Spędził w tym klubie trzy sezony, potem grał jeszcze w Atlanta Hawks oraz Golden State Warriors. Karierę skończył w 2002 roku.
Dwukrotnie wybierany do NBA All-Defensive Team, dwukrotnie z rzędu zwyciężył w statystykach najlepiej przechwytujących w lidze. Raz wystąpił w NBA All-Star Game (1994). W czołówce stosunku asyst do strat w całej historii NBA.
Upamiętnienie.
Grunge’owy zespół muzyczny Pearl Jam początkowo nosił nazwę „Mookie Blaylock” na cześć koszykarza. Także debiutancki album grupa zatytułowała numerem z jakim grał Blaylock, tj. 10 ("Ten").

</doc>
<doc id="1098481" url="https://pl.wikipedia.org/wiki?curid=1098481" title="Radio Luxembourg">
Radio Luxembourg

 Niniejszy artykuł dotyczy serwisu anglojęzycznego Radia Luxembourg, który był emitowany w latach 1933–1939 i 1946-1992. Informacji o reaktywowanym cyfrowym programie tego radia należy szukać pod hasłem Radio Luxembourg (DRM).
Radio Luxembourg – nazwa potoczna „LUXY” – w latach 60.-80. XX wieku stacja radiowa, nadająca muzykę młodzieżową i lansująca modę muzyczną wśród nastolatków Europy Zachodniej i Centralnej, w tym Polski.
Radio Luxembourg to niezależna, komercyjna rozgłośnia radiowa nadająca w wielu językach (miała również incydentalnie okienka w języku polskim), nadająca z terenu Wielkiego Księstwa Luksemburga.
W rozumieniu Wielkiej Brytanii, której rząd w roku 1973 ponownie przyznał BBC monopol na nadawanie transmisji radiowych na wyspach, lecz nadal zakazał jej emisji jakichkolwiek reklam, Radio Luxembourg przez długie lata było pionierem piractwa radiowego i jednocześnie wzorem nowoczesnej radiofonii komercyjnej.
Wstęp.
W 1922 rząd brytyjski przyznał na 5 lat wyłączną koncesję na nadawanie programów radiowych prywatnej Brytyjskiej Korporacji Nadawczej (ang. "British Broadcasting Corporation" – BBC), należącej do amerykańskich i brytyjskich przedsiębiorstw sektora elektrycznego. Chociaż przynajmniej w teorii BBC mogła sprzedawać czas antenowy, to jednak swoje dochody postanowiła czerpać ze sprzedaży konstruowanych przez siebie, patentowych odbiorników radiowych. Ten stan rzeczy trwał do roku 1927, kiedy to wygasła koncesja rządowa i udziały dawnej komercyjnej BBC zostały sprzedane nowej, niekomercyjnej BBC, która operować miała na terenie Zjednoczonego Królestwa w imieniu Korony.
Wobec braku możliwości emisji programów komercyjnych z terenu Zjednoczonego Królestwa, były pilot RAF i zarazem impresario – kapitan Leonard F. Plugge utworzył własne Międzynarodowe Przedsiębiorstwo Nadawcze (ang. "International Broadcasting Company").
IBC wynajmowało czas antenowy nadajników ulokowanych na kontynencie, a następnie odsprzedawało go innym przedsiębiorstwom występującym w roli sponsorów audycji anglojęzycznych dedykowanych dla odbiorców na wyspach brytyjskich. Sposobem tym Plugge udowodnił, że państwowy monopol na usługi radionadawcze może być skutecznie przełamany. Wkrótce potem, jego śladem poszli inni tworząc radiostacje wyłącznie w celach komercyjnych.
Powstanie Radia Luxembourg.
W 1924 bracia François i Marcel Anen wybudowali w Luksemburgu przy rue Beaumont 100-watowy nadajnik, który miał służyć do nadawania koncertów muzyki wojskowej i wodewili dla mieszkańców Wielkiego Księstwa. François Anen zainspirowany osiągnięciami Pluggego, zauważył, że granice państwa nie dotyczą emisji radiowych i 11 maja 1929 wraz z Henrym Etienn (wydawcą) i Jeanem Le Duc (impresariem), założył Luksemburskie Towarzystwo Studiów Radiofonicznych (fr. "La Société Luxembourgeoise d’Etudes Radiophoniques") – S.L.E.R., które to jako grupa nacisku, miało doprowadzić do uzyskania koncesji nadawczej.
S.L.E.R. wykupiło radiostację rodzeństwa Anen i zatrudniło François Anen jako dyrektora technicznego.
19 maja 1929 rząd Luksemburga ustanowił prawo do wyłącznego nadawania dla przedsiębiorstwa krajowego, a 29 grudnia przyznał je S.L.E.R, które na tę okoliczność utworzyło Luksemburskie Przedsiębiorstwo Nadawcze (fr. "Compagnie Luxembourgeoise de Radiodiffusion") – CLR, które na falach eteru dało się poznać jako Radio Luksemburg.
W 1931 rozpoczęto budowę stacji nadawczej w Junglinster, a wkrótce potem CLR przeniosło swoją siedzibę i studia do należącej do XVII-wiecznego fortu w centrum miasta – Willi Louvigny.
W maju 1932 Radio Luxembourg rozpoczęło w paśmie fal długich LW pierwsze emisje w językach; niemieckim, francuskim i angielskim. Emisje w języku angielskim, które były ze względu na propagację doskonale słyszalne w Wielkiej Brytanii wywołały zdecydowanie wrogą reakcję rządu JKM. Oskarżył on Radio Luxembourg o piractwo radiowe, a wskutek złożonej skargi radio musiało trzymać się „obok” częstotliwości „brytyjskich”. W 1933 szefem serwisu anglojęzycznego został 23-letni Stephen Wiliams.
1 stycznia 1934 weszła w życie nowa międzynarodowa umowa o przydziale częstotliwości radiokomunikacyjnych i wkrótce potem Radio Luxembourg rozpoczęło regularną, emisję programów w języku francuskim i angielskim za pomocą nowego, 200 kW nadajnika pracującego na przydzielonej mu oficjalnie częstotliwości 230 kHz.
Pierwszy okres komercyjny.
1933-1939.
W latach 1933–1939 anglojęzyczny serwis Radia Luxembourg swoją „sponsorowaną” ofertą programową przyciągnął szeroką rzeszę słuchaczy zarówno w Wielkiej Brytanii, jak i w innych krajach. Programy tej wersji w niedziele nadawano od południa do północy, natomiast w pozostałe dni o różnych porach. Komercyjność stacji nie polegała na nadawaniu reklam, lecz na zapowiedziach, w których komunikowano, że „program sponsorowany jest przez...”
II wojna światowa.
1940–1945.
21 września 1939, chroniąc neutralność Księstwa, rząd zamknął rozgłośnię. Jej urządzenia oraz nadajnik zostały zdobyte przez wojska niemieckie i w dalszej kolejności wykorzystane do nadawania propagandowych anglojęzycznych programów Wiliama Joyce, obdarzonego przez aliantów przezwiskiem „Lord hau-hau”.
W sierpniu 1944 wojska alianckie wyzwoliły Luksemburg, a kontrolę nad rozgłośnią przejęła armia amerykańska i wykorzystała ją również do celów propagandowych, ale tym razem przeciwko Niemcom, jako „Radio 1212”.
Drugi okres komercyjny.
1946-1953.
Wyjście wojsk alianckich z Luksemburga zwiastowało wznowienie działalności rozgłośni na falach długich, ponownie pod kierownictwem Stephena Williamsa.
21 czerwca 1946 Williams zatrudnił zdemobilizowanego z brytyjskiej armii w Luksemburgu Geoffreya Everitta, który wkrótce, po odejściu Williamsa objął kierownictwo małego, trzyosobowego zespołu serwisu anglojęzycznego. Wobec złej sytuacji gospodarczej w powojennej Wielkiej Brytanii popyt na reklamę radiową był szczątkowy. Doprowadziło to do redukcji długości serwisu na rzecz programów francuskojęzycznych.
Sytuacja poprawiła się z początkiem lat 50. W miarę rozrostu serwisu anglojęzycznego, równolegle z działającym na falach długich Radiem Luxembourg I uruchomione zostało nieznacznie słabsze średnio falowe Radio Luxembourg II.
W 1955, Hal Lewis – DJ hawajskich radiostacji KPOA-AM i KSSK-FM, zgłosił Radiu Luxembourg II ofertę zakupu czasu antenowego pomiędzy 6 a 9 rano na potrzeby swojego show, ale ofertę odrzucono, gdyż zadowalający odbiór transmisji na fali 208 metrów na wyspach brytyjskich miał miejsce dopiero po zmroku, gdy jonosfera była na dogodnej wysokości. Ta właśnie cecha fali radiowej 208 metrów nadawała drugie znaczenie reklamowemu sloganowi radia: „208 – Twoje Radio Gwiazd” (ang. "208 – Your Station of the Stars") –.
Program.
Radio Luxembourg było także azylem dla gwiazd lub programów uprzednio emitowanych przez BBC, a które BBC z takich czy innych przyczyn pozbyła się. Dlatego też, gdy w 1951 BBC chciała zmusić Verę Lynn, jedną ze swoich największych śpiewających gwiazd, do wykonania bardziej nowoczesnego materiału niż jej tradycyjny repertuar, stanowczo odmówiła i nagrała dla Radia Luxembourg 42 audycje, za które w dodatku jak stwierdziła, zapłacono jej lepiej. Podobnie, seriale komediowe jak "Much Binding in the Marsh" którego emisję zawieszono po 6 latach nadawania, przeniknął do Radia Luxembourg na lata 1950–1951, tj. do czasu kiedy BBC zrewidowała swoje stanowisko.
1954-1963.
Po połączeniu serwisów anglojęzycznych długofalowego Radia Luxembourg I ze średniofalowym Radio Luxembourg II nadającym na fali 208 metrów, powstało właściwe Radio Luxembourg. Rozgłośnia była kontrolowana przez Radio Luxembourg (London) Ltd, które odpowiadało za całokształt programu i sprzedawało czas antenowy reklamodawcom.
Ramówkę programu dopasowywano do pory dnia i roku tak, aby w sposób maksymalny wykorzystać korzystną propagację fal radiowych po zmroku. Chociaż stacja była dobrze słyszalna na całych wyspach, to jednak najlepszy odbiór był w północnej Anglii. Poprzez ograniczenie nadawania do pory wieczorowo-nocnej, która jednocześnie była okresem największej słuchalności, stacja mogła efektywnie sprzedawać czas antenowy zarówno reklamodawcom, jak i sponsorom.
Program był realizowany częściowo przez stały zespół prezenterów ze studia w Willi Louvigny w Luksemburgu, a częściowo w oparciu o nagrania zrealizowane w londyńskim studiu przy Hartford Street 38. Powodowało to pewnego rodzaju zamieszanie w głowach słuchaczy, którzy bądź byli przekonani, że wszyscy prezenterzy są w studiu w Luksemburgu, bądź też, że program „idzie” ze studia w Londynie za pośrednictwem specjalnej linii przesyłowej – na której budowę rząd JKM bynajmniej nie zamierzał nigdy udzielić zgody.
Ten okres działania Radia Luxembourg i BBC nacechowany był tajemnicami i przemilczeniami. Obydwie rozgłośnie ostentacyjnie się nie zauważały, chociaż wiele sławnych nazwisk pojawiało się na obu antenach, niejednokrotnie równocześnie.
Od około 1960 Radio Luxembourg zaczęło swoją linię programową stopniowo obracać w kierunku nastolatków, wyraźnie zbaczając w kierunku muzyki pop. Z anteny szybko zniknęły słuchowiska, seriale, wodewile i transmisje sportowe. Od 1963 cała emisja stacji odbywała się w oparciu o płytotekę muzyczną. Ten ruch spowodował także znaczną obniżkę kosztów produkcji programu.
DJ-e od A do Z.
Lista DJ-ów, którzy nagrywali swoje bloki programowe w londyńskim studiu przy Hartford Street 38 (wiele z tych programów sponsorowały wytwórnie płytowe):
Peter Aldersley; Sam Costa; Alan Dell; Keith Fordyce; Alan Freeman; David Gell; Tony Hall; Jack Jackson; David Jacobs; Brian Matthew; Don Moss; Pete Murray; Ray Orchard; Jimmy Savile; Shaw Taylor; Jimmy Young; Muriel Young.
1964–1967.
Do marca 1964 Radio Luxembourg stało się monopolistą w zakresie usług reklamowych pośród nadawców anglojęzycznych słuchanych w Wielkiej Brytanii.
W marcu 1964 na antenie w paśmie dziennym dla południowej Anglii pojawiło się nadające z zakotwiczonego na wodach międzynarodowych u wybrzeży Wielkiej Brytanii statku Radio Caroline. Jego sygnał, ze względu na małą odległość od słuchacza był zarówno silny, jak i zasadniczo pozbawiony zakłóceń i fadingu. Po sukcesie komercyjnym jaki odniosła ta przybrzeżna, a jednak działająca poza ustawodawstwem brytyjskim rozgłośnia, wkrótce wyspy otoczyła flotylla innych, działających na tej samej zasadzie rozgłośni. Program nadawany był całodobowo i przyjmował różne postacie, jednakże dominowała w nich muzyka pop grana z płyt.
Konkurencja rozgłośni przybrzeżnych zmusiła Radio Luxembourg do rezygnacji z bloków nagrywanych w Londynie na rzecz bardziej elastycznych i aktualnych transmisji z Willi Louvigny. Nowa ramówka przewidywała więc spoty grane „na żywo” przez DJ-ów rezydujących w Luksemburgu, w tym i takich, których dopiero co podkupiono ze stacji przybrzeżnych.
W październiku 1967 roku Wojciech Korda wraz z zespołem Niebiesko-Czarni był gościem popularnego prezentera tej stacji, Colina Nicol w studio „Station of the Stars”. W trakcie wywiadu, podkreślono, że zespół był pierwszym, zaproszonym zza „żelaznej kurtyny” i zaprezentowano m.in. piosenkę „Płynie Wisła, płynie”, wskazując na łączenie tradycyjnej muzyki ludowej z nowoczesnym rockiem.
Programu tego radia szukał przy pomocy babci i sprężynowej anteny główny bohater filmu Radosława Piwowarskiego "Yesterday" – filmowy „Ringo” (Piotr Siwkiewicz) i po znalezieniu słuchał przeboju Beatlesów.
W sierpniu 1967 ustawodawstwo brytyjskie „zagłodziło” Radio Caroline nakładając obowiązek sprzedaży czasu reklamowego tylko na terenie wysp i pozbawiając je tym samym zleceniodawców. Równolegle z eliminacją przybrzeżnych „piratów radiowych”, rząd nakazał BBC utworzenie niekomercyjnej rozgłośni – BBC Radio 1 – która odciągnęłaby młodych słuchaczy od innych stacji. Choć Radio Luxembourg nadal zarabiało na reklamie, to jednak jego działalność nieodwracalnie ograniczona była tylko do pory wieczorowo-nocnej.
1968-1988.
Powstanie i upadek w początkach lat 70. kolejnych stacji przybrzeżnych nie zachwiało tak pozycji Radia Luxembourg, jak konkurencja BBC, które stale zwiększało swój wpływ i przejmowało słuchaczy „Luxy”. W 1973 skończył się monopol nadawczy BBC. Nowe prawodawstwo zezwalało na tworzenie stricte komercyjnych Lokalnych Niezależnych Rozgłośni (ang. "Independent Local Radio").
W tym właśnie czasie Radio Luxembourg osiągnęło szczyt popularności w krajach za żelazną kurtyną, stając się oknem na świat muzyki pop dla odciętej do tej pory od nowości młodzieży bloku socjalistycznego.
W 1983 Radio Luxembourg obchodziło swoje 50. urodziny, chociaż działające na wyspach stacje komercyjne poważnie uszczupliły jego zasięg.
1989–1992.
W 1989 w nadziei odbudowania swego audytorium, anglojęzyczny serwis Radia Luxembourg powrócił do nadawania w paśmie dziennym (po raz pierwszy od lat 50.) wykorzystując do tego celu jeden z analogowych transponderów satelity Astra, jako uzupełnienia dla starego systemu nadawania na fali 208 metrów. Nie uchroniło to stacji od kłopotów finansowych i pożegnalny spot na 208 wyemitowano nocą z 31 grudnia na 1 stycznia 1992. Ostatnią zagraną płytą był album „In the Days Before Rock and Roll” Vana Morrisona wybrany ze względu na odwołania w jego treści do żargonowej nazwy radia – „Luxy”.
Emisja satelitarna przetrwała rok dłużej. Reklamodawcy nie będąc w stanie oszacować zarówno zasięgu radia, jak i kręgu odbiorców odwrócili się od niego. Ostatnim zagranym utworem był „This Will Be Our Last Song Together” Neila Sedaki.
Od tego momentu przedsiębiorstwo macierzyste Radia Luxembourg zdecydowało skoncentrować się na nowym projekcie medialnym, długofalowej rozgłośni radiowej nadającej z Republiki Irlandii – Radio Atlantic 252.
Nadajniki.
Pierwsze mające miejsce w 1932 transmisje Radia Luxembourg były emitowane za pośrednictwem nadajnika 234 kHz o mocy 150kW zlokalizowanego w Junglinster w Luksemburgu. Układ antenowy składał się z trzech wolnostojących masztów wysokości 250m każdy, pracujących w trybie uziemionych radiatorów. W 1951 moc zwiększono do 250 kW.
W 1951 emisję średniofalową uruchomiono testowo w Junglinster w oparciu o inny, pracujący na częstotliwości 1439 kHz nadajnik podłączony do anteny dookólnej. W 1955 w celu poprawienia sprawności systemu, stację przeniesiono do Marnach w północnym Luksemburgu. Dwa równolegle połączone nadajniki mocy 100kW każdy, zasilały układ dwóch z trzech wolnostojących na bazie trójkąta masztów antenowych wysokości 105m każdy, co umożliwiało kierunkowanie wiązki; w dzień na obszar Zagłębia Ruhry (transmisje niemieckojęzyczne) w nocy w kierunku Wielkiej Brytanii.
W 1956 zwiększono moc nadajników do 350 kW. W lipcu 1957 ruszyła regularna emisja serwisu niemieckojęzycznego, a w kwietniu anglojęzycznego – słynne 208. W 1965 zwiększono moc do 600kW, a w 1968 do 1200kW, co czyniło nadajnik najmocniejszym nie tylko w Europie, ale i na świecie. W 1969 do istniejącego zestawu dobudowano nowy 65-metrowy maszt antenowy, który miał pracować jako antena wiodąca i w ten sposób poprawić skuteczność odbioru. W 1970 układ 3 masztów powiększono o kolejne 2, ale nie przyniosło to spodziewanych rezultatów i powrócono do poprzedniego rozwiązania.
W 1978 układ po dobudowaniu do anteny wiodącej pasywnego reflektora w postaci 60-metrowej ażurowej wieży o podstawie trójkąta, uzyskał kierunkową charakterystykę w azymucie 324° i przyjął ostateczną trwającą do 1992 postać (położenie anteny nocnej: 50°02′30.73″N 6°04′56.95″E). Prawdopodobnie profil emisji, który wyraźnie dyskryminował rejon Europy Wschodniej i zdecydowanie pogarszał tam jakość odbioru stacji, w połączeniu z nowatorskimi pomysłami Programu 3. Polskiego Radia zdecydował o tym, że popularność Radia Luxembourg w Polsce od końca lat 70. zaczęła zdecydowanie słabnąć.
W 1978 wobec ustalenia nowego rastru międzykanałowego nadajnik przestrojono na 1440 kHz.
Mimo zakończenia nadawania serwisu angielskiego w 1991 r., nadajnik w Marnach wciąż był wykorzystywany do emisji niemieckiego serwisu RTL Radio, płatnych audycji religijnych czy obcych stacji, przede wszystkim Chińskiego Radia Międzynarodowego. Ostatecznie został on wyłączony w noc z 31 grudnia 2015 na 1 stycznia 2016, a 11 lutego 2016 r. maszty zostały zburzone.

</doc>
<doc id="1098482" url="https://pl.wikipedia.org/wiki?curid=1098482" title="Ludność Głogowa">
Ludność Głogowa

Głogów należy do grupy miast, w których wzrost liczby ludności w okresie powojennym następował najszybciej. Związane jest to z rozwojem i eksploatacją zasobów miedzi w Legnicko-Głogowskim Okręgu Miedziowym. Maksymalna wartość liczby ludności Głogowa wystąpiła w roku 1996 (74,4 tys.). W ostatnim czasie liczba mieszkańców zaczęła spadać. Odpowiada za to ujemne saldo migracji, gdyż przyrost naturalny jest dodatni.

</doc>
<doc id="1098487" url="https://pl.wikipedia.org/wiki?curid=1098487" title="Ludność Jeleniej Góry">
Ludność Jeleniej Góry



</doc>
<doc id="1098490" url="https://pl.wikipedia.org/wiki?curid=1098490" title="36 Pułk Piechoty">
36 Pułk Piechoty

Pułki piechoty (strzelców) noszące numer „36”:
Polskie:
Austro-węgierskie:
Rosyjski:
Francuski:

</doc>
<doc id="1098491" url="https://pl.wikipedia.org/wiki?curid=1098491" title="Miejski Stadion Sportowy KSZO w Ostrowcu Świętokrzyskim">
Miejski Stadion Sportowy KSZO w Ostrowcu Świętokrzyskim

Miejski Stadion Sportowy "KSZO" – stadion, na którym rozgrywa mecze piłki nożnej drużyna KSZO 1929 Ostrowiec Świętokrzyski.
Historia.
W 1931 roku rozpoczęto budowę stadionu, którego przede wszystkim potrzebowała sekcja lekkoatletyczna. Niewielki teren na stadion, w trójkącie dzisiejszych ulic Świętokrzyskiej, Traugutta i Zgoda, przeznaczyły Zakłady Ostrowieckie. W tymże roku zbudowano płytę stadionu do rozgrywek piłkarskich z 400-metrową bieżnią żużlową oraz boiska do siatkówki i koszykówki. W kolejnych latach powstały budynek socjalny oraz hala widowiskowo-treningowa. Ostatecznie budowę ukończono w 1934 roku.
W 1956 roku, po awansie KSZO do III ligi, rozpoczęto modernizację stadionu. Prace trwały do połowy 1958 roku. W ich trakcie usunięto starą nawierzchnię bieżni okalającej płytę boiska, wykonano drenowanie murawy i jej kapitalny remont oraz wykończono trybuny na 5000 miejsc siedzących.
Na potrzeby rozgrywanej w 1975 roku w Ostrowcu Świętokrzyskim Ogólnopolskiej Spartakiady Młodzieży Szkół Przyzakładowych zadaszono trybuny od ulic Nowotki (obecnie ul. Świętokrzyska) i Traugutta. Zbudowano również konstrukcję pod tablicę i zegar, którego jednak nigdy nie zamontowano.
W 1995 roku stadion przejęła gmina Ostrowiec Świętokrzyski. Po awansie KSZO do ekstraklasy w 1997 roku rozpoczęła się modernizacja obiektu. Prace objęły montaż ponad 2000 krzesełek, boksy dla zawodników rezerwowych i obsługi technicznej, zadaszenie trybun od strony wschodniej, wykonanie sektora dla osób niepełnosprawnych i budowę dodatkowego wejścia na obiekt od ul. Traugutta. Samo boisko zostało powiększone o 2,5 metra wzdłuż i wszerz kosztem bieżni.
W listopadzie 2001 roku oddano do użytku nową trybunę od strony ul. Zgoda z charakterystyczną konstrukcją dachu i szatniami umieszczonymi pod trybuną. W 2002 roku dobudowano trybunę za przeciwległą bramką, zamontowano monitoring oraz cztery maszty oświetleniowe. Inauguracja sztucznego oświetlenia miała miejsce 27 lipca 2002 roku w towarzyskim spotkaniu z MZKS Kozienice.
Plany dalszej rozbudowy.
Pierwotnie wraz z budową nowej hali widowiskowo-sportowej planowano postawienie nowych trybun od ulic Świętokrzyskiej i Traugutta. Jednakże z powodów finansowych na razie zrezygnowano z ich budowy.

</doc>
<doc id="1098497" url="https://pl.wikipedia.org/wiki?curid=1098497" title="Dopalacz">
Dopalacz



</doc>
<doc id="1098499" url="https://pl.wikipedia.org/wiki?curid=1098499" title="Dopalacz (motoryzacja)">
Dopalacz (motoryzacja)

Dopalacz - urządzenie w samochodach umożliwiające utlenianie (dopalanie) palnych składników spalin, zmniejszające toksyczność spalin.
Na ogół przez dopalacz samochodowy rozumie się zastosowanie butli z podtlenkiem azotu (N2O) dającej bardzo duży przyrost mocy, na zasadzie dostarczenia do silnika większej ilości tlenu. N2O rozpada się pod wpływem wysokiej temperatury, tlen jest wykorzystywany przy spalaniu paliwa, zaś azot schładza silnik i zabezpiecza przed stopieniem takich elementów jak tłoki, czy zawory.

</doc>
<doc id="1098500" url="https://pl.wikipedia.org/wiki?curid=1098500" title="Franz Heide">
Franz Heide

Franz Xaver Heide (ur. 2 czerwca 1801 w Ząbkowicach Śląskich, zm. 25 marca 1867 w Raciborzu) – proboszcz raciborski. 
Ukończył gimnazjum w Kłodzku, a następnie w 1822 roku zaczął studiować filozofię i teologię na Uniwersytecie Wrocławskim. W 1825 roku został wyświęcony na księdza i mianowany wikarym w Oleśnicy Małej. Rok później został przeniesiony do Raciborza. W latach 1826–1831 uczył hebrajskiego, greckiego i niemieckiego w Królewsko-Ewangelickim Gimnazjum w Raciborzu (dziś Zespół Szkół Ekonomicznych przy ul. Gimnazjalnej). W 1833 roku napisał pracę o dziejach opactwa cystersów w Rudach. Do 1836 roku był kuratorem kościelnym, wydawcą i redaktorem czasopisma „Eunomia”.
Po śmierci Jana Nepomucena Zolondka (zm. 24 grudnia 1836 roku) został proboszczem parafii pw. Wniebowzięcia Najświętszej Maryi Panny w Raciborzu. Pełnił także funkcję komisarza biskupiego na okręg raciborski. Otrzymał godność honorowego kanonika wrocławskiego i 16 czerwca 1852 roku doktorat "honoris causa" z teologii na Uniwersytecie Wrocławskim. 10 października 1848 został posłem do parlamentu frankfurckiego, zastępując zmarłego Felixa Lichnowskyego. 12 marca 1849 roku zastąpił go Cyprián Lelek. W 1857 roku król Fryderyk Wilhelm IV zaproponował mu stanowisko biskupa warmińskiego, ale Heide go nie przyjął. Był inicjatorem powstania w Raciborzu w 1862 roku klasztoru urszulanek prowadzącego renomowaną szkołę dla dziewcząt. Założył również szkołę rzemieślniczą dla chłopców. W 1849 roku został odznaczony Orderem Czerwonego Orła, a w 1866 roku nadano mu krzyż rycerski orderu domowego Hohenzollernów.
22 marca 1867 roku zachorował na zapalenie płuc. Na wieść o jego chorobie przybył do Raciborza trzy dni później biskup wrocławski Heinrich Förster. Zdążył się zobaczyć z raciborskim proboszczem kilka godzin przed jego śmiercią. Franz Heide został pochowany na nieistniejącym już dziś cmentarzu katolicko-ewangelickim przy ul. Opawskiej (obecnie park im. Miasta Roth). Na następcę Heidego na stanowisku proboszcza, wbrew pierwotnej obietnicy biskupa według której miał nim zostać Tomasz Strzybny, powołano Hermanna Schaffera.

</doc>
<doc id="1098502" url="https://pl.wikipedia.org/wiki?curid=1098502" title="Piotr Dobrowolski (politolog)">
Piotr Dobrowolski (politolog)

Piotr Dobrowolski (ur. 26 kwietnia 1938 w Borowinie, zm. 6 sierpnia 2005 w Katowicach) – polski politolog, profesor zwyczajny dr hab. nauk politycznych, nauczyciel akademicki Wydziału Nauk Społecznych
Uniwersytetu Śląskiego w Katowicach i prodziekan tegoż wydziału, członek Komitetu Nauk Politycznych Polskiej Akademii Nauk oraz zespołu ekspertów przy Ministerstwie Edukacji Narodowej. Jest autorem publikacji i opracowań z dziedziny stosunków polsko-niemieckich, historii Górnego Śląska. Po jego śmierci Polskie Towarzystwo Nauk Politycznych ustanowiło konkurs o Nagrodę im. prof. Piotra Dobrowolskiego.

</doc>
<doc id="1098503" url="https://pl.wikipedia.org/wiki?curid=1098503" title="Groźba">
Groźba



</doc>
<doc id="1098505" url="https://pl.wikipedia.org/wiki?curid=1098505" title="Johann Christoph Pentenriedter">
Johann Christoph Pentenriedter



</doc>
<doc id="1098515" url="https://pl.wikipedia.org/wiki?curid=1098515" title="Windows Experience Index">
Windows Experience Index



</doc>
<doc id="1098520" url="https://pl.wikipedia.org/wiki?curid=1098520" title="Janusz Tandecki">
Janusz Tandecki

Janusz Stefan Tandecki (ur. 2 września 1950 w Miastku) – polski historyk, specjalizujący się w archiwistyce, historii średniowiecza i naukach pomocniczych historii.
Życiorys.
W 1974 roku ukończył studia historyczne na Uniwersytecie Mikołaja Kopernika. W latach 1975-1988 pracował w Archiwum państwowym w Toruniu, a od 1988 do 1992 roku w Pomorskiej Pracowni Instytutu Sztuki PAN. W 1982 roku uzyskał stopień doktora. Tematem rozprawy doktorskiej była "Organizacja i funkcjonowanie oraz działalność aktotwórcza cechów toruńskich w okresie staropolskim", a promotorem Antoni Czacharowski. Stopień doktora habilitowanego nauk humanistycznych w zakresie historii uzyskał w 1991 roku, na podstawie rozprawy "Średniowieczne księgi wielkich miast pruskich jako źródła historyczne i zabytki kultury mieszczańskiej". W latach 1992-1994 pracował w Wyższej Szkole Pedagogicznej w Bydgoszczy. 
Od 1994 roku jest pracownikiem naukowym Instytutu Historii i Archiwistyki Uniwersytetu Mikołaja Kopernika, gdzie kieruje Zakładem Źródłoznawstwa i Edytorstwa. W 1999 roku otrzymał tytuł profesora nauk humanistycznych. W latach 2000-2003 był dyrektorem Instytutu Historii i Archiwistyki.
W 2012 został członkiem Komitetu Nauk Historycznych PAN.
Pełni funkcję sekretarza generalnego Towarzystwa Naukowego w Toruniu.
Odznaczenia.
W 2004 odznaczony Złotym Krzyżem Zasługi, a w 2009 Krzyżem Kawalerskim Orderu Odrodzenia Polski.

</doc>
<doc id="1098523" url="https://pl.wikipedia.org/wiki?curid=1098523" title="Indeks wydajności systemu Windows">
Indeks wydajności systemu Windows

Indeks wydajności systemu Windows – wbudowany w system operacyjny Microsoft Windows począwszy od Windows Vista system oceniania wydajności komputera, przy czym końcowy wynik jest najniższym wynikiem osiągniętym przez komputer w jednym z testów:
Testy wykazują zdolność komputera do komfortowej pracy z systemem. W każdym z testów oceny udzielane są w skali od 1,0 do:
Microsoft założył, że skala będzie rozszerzana w miarę postępu technicznego.
Indeks wydajności systemu Windows ma na celu poinformowanie użytkownika, jakie oprogramowanie (w szczególności mowa tu o grach) będzie zdolny uruchomić jego komputer, a także jakie podzespoły powinien zmodyfikować, jeśli komputer nie spełnia wymagań danego programu.
Microsoft zaniechał używania funkcji indeksowania wydajności wraz z aktualizacją Windows 8.1.

</doc>
<doc id="1098525" url="https://pl.wikipedia.org/wiki?curid=1098525" title="Leonard-Helie Pompadour">
Leonard-Helie Pompadour

Leonard-Helie, markiz de Pompadour – francuski arystokrata i dyplomata.
W roku 1714 został desygnowany na ambasadora Francji w Madrycie, nie został tam jednak wysłany z uwagi na sprzeciw księżnej des Ursins – wszechwładnej na madryckim dworze.
W roku 1718 zaaresztowany w związku z udziałem w spisku, który zorganizował hiszpański poseł w Paryżu Antonio del Giudica, Książę Cellamare. Cellamare planował obalić regenta Francji Filipa Orleańskiego i przygotować tron Francji dla Filipa. Hiszpańskiemu posłowi pomagał nienawidzący regenta Ludwik August Burbon, Książę du Maine.
Loenard-Helie nie był spokrewniony z mieszczką Madame de Pompadour, która po 1745 roku otrzymała ziemie należące do rodziny markiza i związany z tym tytuł szlachecki.

</doc>
<doc id="1098527" url="https://pl.wikipedia.org/wiki?curid=1098527" title="Ślub (dramat)">
Ślub (dramat)

Ślub – dramat Witolda Gombrowicza wydany w 1953 w Paryżu przez Instytut Literacki (w jednym wolumenie z powieścią "Trans-Atlantyk").
Gombrowicz napisał "Ślub" w 1946, w trakcie pobytu w Argentynie. Jest on jednym z trzech, obok dramatów "Operetka" i "Iwona, księżniczka Burgunda", scenicznych utworów Gombrowicza.
Opis fabuły.
Bohater, jeszcze młody mężczyzna, snuje się ze swym chłystkowatym kolegą po okolicy. Trafiają do gospody prowadzonej przez jego rodziców. Tutaj rozpoczyna się sadomasochistyczna wojna psychologiczna pomiędzy światem młodych i starych, pomiędzy byciem sobą a sztucznością. Zmieniają się maski, gęby i pupy. Utwór ma klimat oniryczny i tajemniczy. Bohaterowie są jakby zahipnotyzowani sobą oraz sztucznością siebie samych. Zetknięcie świata ojcowizny i synczyzny wytwarza nową groteskową jakość. Ludzie jawią się jako marionetki na scenie życia, szukające swej własnej tożsamości. Autor zadaje pytania: kim jednak jesteśmy, skoro ciągle gramy, skoro ktoś ciągle gra wobec nas, skoro cały świat jest wielką błazenadą?
"Ślub" to dramat formy ludzkiej, która nie potrafi znaleźć własnego, autentycznego oblicza. Wedle utworu jesteśmy czymś na podobieństwo tanich aktorów w codziennym teatrze życia. Gramy raz króla, raz błazna, ale nie wiemy naprawdę kim jesteśmy. W "Ślubie" autor powraca do dychotomii „ojczyzny – synczyzny” zaprezentowanej wyraźnie w "Trans-Atlantyku". Jest on też konsekwentną kontynuacją dyskursu pisarza nad właściwościami „ja” i literacką transpozycją nurtów filozoficznych temu poświęconych. Nawet użycie bogatego i rubasznego, lub wręcz wulgarnego języka, którym opisuje skomplikowane intelektualno-filozoficzne zagadnienia jest świadomym i realizowanym wedle żelaznej zasady chwytem artystycznym. Wielu reżyserów uznaje "Ślub" za świetną kompozycję sceniczną.
Przekład na język kaszubski.
W 2011 nakładem Gdańskiego Towarzystwa Promocji Kultury Akademickiej wydano przekład dramatu Gombrowicza na język kaszubski. Przetłumaczenia dokonała Hanna Makurat pod naukową redakcją Jerzego Tredera. Utwór w kaszubskiej wersji nosi tytuł "Zdënk."
Wybrane inscenizacje.
Źródło: Encyklopedia teatru polskiego.

</doc>
<doc id="1098531" url="https://pl.wikipedia.org/wiki?curid=1098531" title="Pierre Puchot">
Pierre Puchot

Pierre Puchot, markiz des Alleurs (1643-1725) – francuski wojskowy i dyplomata.
W latach 1701-1702 był wysłannikiem ("envoyé") na dwór Elektora Kolonii. W latach 1703-1709 doradzał węgierskim powstańcom przeciw władzy Wiednia, którym przewodził Franciszek II Rakoczy. W latach 1711-1716 był francuskim ambasadorem w Konstantynopolu.
Puchot, dyplomata rosyjski Piotr Szafirow i rezydent austriacki Franz Anselm Fleischmann pomogli Polsce zawrzeć traktat pokojowy z Turcją (rozmowy trwały od 1713 do 22 kwietnia 1714 roku).
Roland Puchot (1693-1754), później również ambasador w Turcji był jego synem.

</doc>
<doc id="1098538" url="https://pl.wikipedia.org/wiki?curid=1098538" title="Superboy">
Superboy

Superboy – szereg fikcyjnych postaci (superbohaterów), znanych z komiksów wydawanych przez DC Comics, oraz wszelkich adaptacji związanych z postacią Supermana. Pierwszy raz pojawiła się (jako nieletnia wersja Supermana) w magazynie "More Fun Comics vol. 1 #101" (styczeń 1945). Postać Supermana (Kal-La/Kal-Ela/Clarka Kenta) pierwszy raz pojawiła się w magazynie "Action Comics vol. 1 #1" (czerwiec 1938 roku) i została stworzona przez Joego Shustera i Jerry’ego Siegela. Postać nowego Superboya (Kon-Ela/Connera Kenta), klonu oryginalnego Supermana zadebiutowała w magazynie "Adventures of Superman vol. 1 #500" (czerwiec 1993 roku), a jej autorami są Karl Kesel i Tom Grummett.
Postać Superboya (zarówno Clarka jak i Connora Kenta) poza komiksem pojawiała się w różnych serialach telewizyjnych, serialach animowanych, filmach animowanych i grach komputerowych.
Historia.
Lata 1945-1985.
Po raz pierwszy przygody młodego Supermana, czyli Superboya zaprezentowano w magazynie "More Fun Comics". Długo tam on jednak nie zabawił, bo już rok po swoim debiucie przeniósł się do komiksu "Adventure Comics" (od #103), by po uzyskaniu dużej popularności zdobyć własny tytuł w 1949 (mimo to w "Adventure Comics" nadal ukazywały się jego przygody). Wydawania serii Superboy zaprzestano w 1979 roku, ale już rok później pojawił się nowy tytuł – "The New Adventures of Superboy".
Poczynając od drugiego numeru "Superboya", młody Superman przeżywał swe przygody w rodzinnym, małym miasteczku Smallville. Miasto to nigdy nie zostało dokładnie zlokalizowane na łamach komiksów związanych z Supermanem. Wiadomo jedynie, że leży w stanie Kansas, niedaleko Metropolis. Na łamach tytułów powiązanych z Superboyem miało miejsce wiele ważnych wydarzeń. Już w 8 numerze serii Superboy po raz pierwszy pokazano przygody Superbaby, czyli bardzo młodego Supermana. Ozdobą numeru 10. było natomiast pojawienie się Lany Lang, pierwszej miłości Supermana. Również superpies Krypto debiutował właśnie w towarzystwie Superboya (konkretnie w "Adventure Comics vol. 1 #210" z 1955 roku). W komiksach związanych z Superboyem po raz pierwszy pojawiło się także kilku ważnych przeciwników Supermana. Dobrym przykładem są przestępcy z tzw. Plantom Zone. To również tutaj pojawił się młody Lex Luthor.
W "Adventure Comics vol. 1 #247" z 1958 roku Superboy przyłączył się do pochodzącego z XXX wieku Legionu Superbohaterów, który zawiązał się na bazie inspiracji postacią Supermana. Członkami – założycielami Legionu była trójka bohaterów: Lighting Lad, Cosmic Boy i Saturn Girl. Historia ta początkowo była pomyślana jako epizod, ale ostatecznie okazało się, że super-chłopak współpracował z tą grupą aż do lat 80. Przygody Legionu najpierw (tzn. od 1962 roku) ukazywały się w "Adventure Comics", a potem od połowy lat 70. grupa przeniosła się do "Superboya" (w tamtym czasie pełny tytuł tej serii brzmiał "Superboy and the Legion of Super-Heroes", by w końcu w 1980 przekształcić się w "Legion of Super-Heroes" wypierając Superboya całkowicie).
Wraz z pojawieniem się ostatniego, #54 wspomnianej już wcześniej serii "The New Adventures of Superboy" w 1985 roku i crossoverem "Kryzys na Nieskończonych Ziemiach" ("Crisis of the Infinite Earths") wydawało się, że postać Superboya zostanie usunięta z mitologii postaci Supermana.
Superboy z kieszonkowego uniwersum.
Jednak po wspomnianym przełomowym crossoverze w 1986 roku Superboy pojawił się znowu. Co prawda w nowej wersji przygód Supermana autorstwa Johna Byrna "człowiek ze stali" w młodości nie działał jako Superboy, ale o postaci tej nie zapomniano. Początkowo Superboyem był tutaj odpowiednik Supermana z tzw. "Kieszonkowego uniwersum" ("Pocket universe") stworzonego przez Time Trappera. Pierwszy raz pojawił się w komiksie "Legion of Super-Heroes vol. 3 #23". Podobnie jak jego poprzednik współpracował on z Legionem Superbohaterów. Zginął on jednak w walce z Time Trapperem ratując odpowiednik Ziemi z kieszonkowego wszechświata przed zniszczeniem.
Kon-El.
Na kolejne wcielenie Superboya trzeba było zaczekać, aż do 1993 roku, kiedy to po śmierci Supermana pojawił się jego młody klon. Zadebiutował on w jubileuszowym "The Adventures of Superman vol. 1 #500". Początkowo nazywany był on po prostu Superboyem, jednak później Superman nadał mu kryptońskie imię Kon-El, aby pokazać mu, że przyjmuje go do swojej rodziny. Superboy przyjął również tajną tożsamość i prywatnie uchodził za Connera Kenta, kuzyna Clarka. Jego moce nieco różniły się od mocy jego poprzedników. On w przeciwieństwie do nich w dużej mierze bazował na telekinezie, ale mimo to wiele jego zdolności takich jak duża siła i zdolność latania była podobna do mocy Supermana i innych Superboyów. Kon-el został stworzony przez projekt Cadmus w celu zastąpienia Supermana po jego śmierci z rąk Doomsdaya. Odrestaurowana postać była pomyślana jako zwariowany nastolatek zainteresowany głównie kobietami i dobrym wizerunkiem w mediach. Ta odmiana bardzo spodobała się czytelnikom. W konsekwencji Superboy doczekał się w lutym 1994 własnej serii, która przetrwała aż 100 numerów. Większość z nich została napisana przez Karla Kessela. Najpierw Superboy działał indywidualnie w tak egzotycznych miejscach jak np. Hawaje, po czym ponownie przyłączył się do projektu Cadmus i działał tam jako "człowiek od usuwania wszelkich kłopotów". Był jednym z pierwszych, którzy, którzy badali tzw. Hypertime. To właśnie dzięki tej misji poznał podwójną tożsamość Supermana. Podczas crossoveru "Our Worlds At War Cadmus" został pozornie zniszczony. Wtedy to właśnie Superboy zamieszkał w jednym z apartamentów w Metropolis i zaczął pracować jako superbohater do wynajęcia. Mniej więcej w tym samym czasie przyłączył się także do supergrupy Young Justice, a potem do kolejnej wersji Teen Titans. Na łamach serii Teen Titans okazało się, że Superboy był klonem Supermana zaledwie w 50%, a pozostałe 50% jego DNA pochodziło od Lexa Luthora. Również na łamach tego tytułu Superman powierzył jego opiece superpsa Krypto.
Kon-El zginął w 2006 roku zabity przez Superboya-Prime w czasie "Infinity Crisis". Jakiś czas później Robin próbował ponownie go sklonować wykorzystując DNA Supermana i Luthora, ale eksperyment zakończył się porażką.
Superboy-Prime.
Na krótko przed "Crisis of the Infinite Earths" zadebiutował Superboy z Ziemi Prime. W czasie wspomnianego crossoveru został on uwięziony wraz z Supermanem z Ziemi 2, jego żoną i Alexandrem Luthorem Jr. w innym wymiarze zwanym Paradise Dimension. Cała czwórka spędziła tam ponad 20 lat by w 2006 roku wydostać się ze swojego więzienia i wywołać kolejny wielki cross over uniwersum DC – "Infinite Crisis". Superboy-Prime w czasie wydarzeń "Kryzysu Nieskończoności" oszalał oraz w wyniku wspólnego działania Flashów postarzał się o kilka lat. Sfrustrowany zabił wielu ludzi w tym m.in. Kon-Ela i niektórych Green Lanternów. Został powstrzymany dopiero przez Supermana i Supermana z Ziemi-2, który przypłacił to życiem. Pozbawiony na jakiś czas swoich mocy został uwięziony na Oa. Z niewoli wydostał go Sinestro i mianował członkiem swojego korpusu. Superboy-Prime zmienił też imię na Superman Prime.
Jon Kent.
Kolejną postacią, która ukryła się pod nazwą Superboy jest syn Clarka i Lois- Jon. Chłopiec początkowo dorastał bez wiedzy o pochodzeniu oraz poczynaniach swojego ojca. Tajemnice wyjawiono mu dopiero, kiedy jego własne moce zaczęły się objawiać. W "Rebirth" przedstawiono nie tylko zmaganie się Jona w nowej dla niego rzeczywistości, ale i funkcjonowanie rodziny Kentów. Chłopiec, oprócz rozwiązywania spraw z Robinem w ich serii Supersons (2016), ma do czynienia z tym co normalne dzieciaki – opiekuńczymi rodzicami.
W innych mediach.
Seriale i filmy aktorskie.
"The Adventures of Superboy" (pilot z 1961).
W pilocie serialu z 1961 roku w rolę Superboya/Clarka Kenta wcielił się aktor Johnny Rockwell.
"Superboy" (serial z lat 1989–1992).
W serialu telewizyjnym "Superboy" (później przemianowanym na "The Adventures of Superboy") z lat 1989–1992 w pierwszym sezonie w tytułową rolę wcielił się John Haymes Newton, a w sezonie od drugiego do czwartego jego miejsce zajął Gerard Christopher.
"Tajemnice Smallville".
W serialu telewizyjnym "Tajemnice Smallville" ("Smallville") emitowanym w stacji The CW w latach 2001–2011, w postać młodego Clarka Kenta wcielił się aktor Tom Welling. W serialu pojawia się również grana przez Lucasa Grabeela postać Connera Kenta, występująca pod pseudonimami LX-15 i Cognitional Neuroplastic Replicant (CNR).
Gry komputerowe.
Superboy pojawił się w następujących grach video:
Prawa autorskie.
Po opublikowaniu historii z Superboyem przez DC Jerry Siegel i Joe Shuster postanowili zaskarżyć wydawnictwo w 1947 roku. Siegel utrzymywał, że Harry Donenfeld wcześniej odrzucił serię o Superboyu i w związku z tym nie ma do niego praw. Efektem tego sporu było to, że DC dało twórcom Superboya 100 tysięcy dolarów za prawa do tej postaci i nie odnowiło z nimi 10-letniego kontraktu. Po zwolnieniu z DC Comics i spróbowaniu szczęścia z nowym bohaterem Funnymanem, drogi życiowe Siegela i Shustera rozeszły się w 1949 roku. Po latach spadkobiercy obu twórców upomnieli się o prawa do tej postaci. Zmusiło to m.in. należącą do korporacji Time Warner stację The CW, aby w serialu telewizyjnym "Tajemnice Smallville" ("Smallville") nigdy nie określano Clarka tym tytułem właśnie z powodu kwestii praw autorskich. W 2013 roku wyrok sądu w sporze studia Warner Bros. z rodziną Siegel zakończył się wygraną studia, które odtąd będzie mogło posługiwać się nazwą Superboya w filmach kinowych. Umożliwia to studiu wykorzystanie również postaci Kon-Ela/Connera Kenta w kolejnych adaptacjach komiksów DC Comics.

</doc>
<doc id="1098546" url="https://pl.wikipedia.org/wiki?curid=1098546" title="Tomasz Sobieraj (artysta)">
Tomasz Sobieraj (artysta)

Tomasz Marek Sobieraj (ur. 1 lipca 1964 w Łodzi) – prozaik, poeta, eseista, krytyk literacki, fotograf. Absolwent Uniwersytetu Łódzkiego (geografia, hydrologia i klimatologia). Redaktor naczelny kwartalnika Krytyka Literacka. Stypendysta Ministerstwa Kultury i Dziedzictwa Narodowego.
Twórczość.
Na twórczość fotograficzną Tomasza Marka Sobieraja składają się głównie cykle dokumentalne, reportaże, fotoopowiadania i fotopoematy, niekiedy martwe natury, akty i krajobrazy wykonywane na tradycyjnych materiałach srebrowych, bez komputerowych przetworzeń, sporadycznie aparatem otworkowym. Dopełnieniem przekazu wizualnego bywają rozbudowane podpisy podkreślające narracyjny charakter wypowiedzi. Sobieraj zajmuje się również zagadnieniami teoretycznymi; sformułował koncepcję dyfuzjonizmu fotograficznego, paralelizmu (rzeczywistości równoległej), opracował system podstawowych terminów i pojęć dotyczących fotografii. Nominowany do Prix Pictet – The Global Award in Photography and Sustainability.
Twórczość literacką Sobieraja cechuje filozoficzna refleksja, estetyzm, indywidualizm, ironia, erudycyjne aluzje, sugestywność. Jego liryka to przykład dialogu z poprzednikami i próba syntezy różnych kierunków literackich; wyrasta z europejskiej tradycji romantycznej, modernizmu, symbolizmu, ekspresjonizmu przede wszystkim jednak z poetyki takich twórców, jak Walt Whitman, Robert Frost, Konstandinos Kawafis, Allen Ginsberg. Proza Sobieraja wymyka się jednoznacznym klasyfikacjom, łączy poetycki opis z dygresyjnością i reportażem, przypowieść filozoficzną z historycznym epizodem, metafizykę z zagadnieniami przyrodniczymi.
Twórczość fotograficzna.
Jego prace znajdują się w Southeast Museum of Photography, Fotomuseum Antwerp, International Center of Photography oraz w kolekcjach w USA, Niemczech, Wlk. Brytanii, Austrii, Izraelu i Polsce. W działalności Fotoklubu RP uczestniczył do 2021.
Twórczość literacka.
Ponadto eseje, recenzje, felietony, rozmowy, wiersze, opowiadania i fotografie publikowane m.in. w czasopismach: Twórczość, Format, Exit, Odra, Migotania, Fraza, Krytyka Literacka, Myśl Polska, Dziennik Polski, Lamus

</doc>
<doc id="1098547" url="https://pl.wikipedia.org/wiki?curid=1098547" title="Garnizon Gdynia">
Garnizon Gdynia

Garnizon Gdynia – garnizon Wojska Polskiego istniejący od 1924 roku. Poniższa lista przedstawia dowództwa, instytucje oraz jednostki wojskowe, które stacjonują lub w przeszłości stacjonowały na terenie Garnizonu Gdynia. W spisie wyszczególnione są jedynie nadrzędne jednostki wojskowe, powyżej oddziału włącznie. Data w nawiasie opisuje okres w jakim dana jednostka stacjonowała w Gdyni i może być różna od lat istnienia jednostki.
Marynarka Wojenna.
Dowództwa i jednostki wojskowe istniejące przed 1939.
Obsada personalna komendy placu i garnizonu.
"Obsada personalna komendy placu i garnizonu w marcu 1939":
Inne.
Pozostałe instytucje i jednostki wojskowe istniejące obecnie:

</doc>
<doc id="1098549" url="https://pl.wikipedia.org/wiki?curid=1098549" title="Teal'c">
Teal'c



</doc>
<doc id="1098550" url="https://pl.wikipedia.org/wiki?curid=1098550" title="Stanisław Komorowski">
Stanisław Komorowski



</doc>
<doc id="1098552" url="https://pl.wikipedia.org/wiki?curid=1098552" title="NONEL">
NONEL

NONEL (Szwecja) (od ang. "non electric") jest to sposób nieelektryczny odpalania ładunków materiałów wybuchowych przy zastosowaniu specjalnych przewodów detonujących które są podstawowym elementem. Zbudowany jest z trzech warstw zespolonych z sobą
Średnica zewnętrzna tego przewodu wynosi 3 mm, a wewnętrzna wynosi 1,5 mm. Przewód ten jest pokryty wewnątrz cienką warstwą substancji wybuchowej (oktogen szybkość spalania 9000m/s oraz pył aluminium spowalniacz) w ilości od 5 – 20 mg na metr bieżący. Szybkość detonacji materiału wynosi 2100m/s a detonacja nie powoduje uszkodzenia przewodu.
Sposób ten zaleca się stosować w przypadku zagrożenia prądami błądzącymi.

</doc>
<doc id="1098555" url="https://pl.wikipedia.org/wiki?curid=1098555" title="Rada Służby Publicznej">
Rada Służby Publicznej

Rada Służby Publicznej – działający przy Prezesie Rady Ministrów w latach 2007–2009 organ opiniodawczo-doradczy oceniający przebieg postępowań kwalifikacyjnych, konkursowych i egzaminacyjnych w służbie cywilnej i państwowym zasobie kadrowym.
Zadania.
Rada działała na podstawie ustawy o państwowym zasobie kadrowym i wysokich stanowiskach państwowych. Do zadań Rady Służby Publicznej należało w szczególności:
Rada liczyła 21 członków. Tryb pracy Rady określał regulamin ustalany przez Radę, a obsługę prac zapewniała Kancelaria Prezesa Rady Ministrów.
Skład.
Ostatni.
Członkowie:
Sekretarz Rady: Rafał Tomasik

</doc>
<doc id="1098564" url="https://pl.wikipedia.org/wiki?curid=1098564" title="Zagrożenia skojarzone">
Zagrożenia skojarzone

Zagrożenia skojarzone – zagrożenia naturalne w górnictwie, których jednoczesna obecność może poprzez wzajemne na siebie oddziaływanie wpływać na intensywność swojego występowania. Do takich czynników można zaliczyć: zagrożenia tąpaniami, zagrożenia metanowe, pożarowe, klimatyczne oraz zagrożenia wybuchem pyłu węglowego. Zagrożenia skojarzone zachodzą, jeśli występują współwystępują co najmniej dwa tego typu zjawiska.

</doc>
<doc id="1098566" url="https://pl.wikipedia.org/wiki?curid=1098566" title="Singlish">
Singlish

Język singlish (wym. "singlisz") – kreoloid oparty na języku angielskim, używany w Singapurze. Jest wyraźnie odrębny od angielszczyzny standardowej.
Jego status lingwistyczny nie został dobrze ustalony. Bywa klasyfikowany jako język kreolski, pidżyn bądź kreoloid (język z cechami kreolskimi).
Słownictwo tego języka charakteryzuje się licznymi zapożyczeniami z języka malajskiego, kantońskiego i innych języków chińskich oraz tamilskiego.
Rząd Singapuru kategorycznie sprzeciwia się używaniu singlishu i uznaje standardowy język angielski za podstawowy środek komunikacji w państwie. Współistnienie obu tych odmian języka (singlishu i "Standard Singapore English") bywa opisywane jako przejaw dyglosji.
System fonologiczny.
Samogłoski.
Dyftongi
Porównanie samogłosek singlish i brytyjskiej wymowy Received Pronunciation:

</doc>
<doc id="1098567" url="https://pl.wikipedia.org/wiki?curid=1098567" title="Dobieg samolotu">
Dobieg samolotu



</doc>
<doc id="1098573" url="https://pl.wikipedia.org/wiki?curid=1098573" title="Przygody szewczyka Grzesia">
Przygody szewczyka Grzesia

Przygody szewczyka Grzesia (, , 2000) – chorwacko-niemiecki serial animowany. Zrealizowany przy współpracy z Croatia Film, Haffa Diebold i RTL Television. Kontynuacja filmu pod tym samym tytułem. Serial liczy 26 odcinków. 
Fabuła.
Serial opowiada o Grzesiu, właścicielu magicznych butów oraz jego przyjaciołach: Kasi, psie Bruno i papudze Pico. Razem mieszkają w fikcyjnym mieście wraz z mistrzem Melchiorem i wróżką Zofią w zakładzie obuwniczym. Walczą z bandą szczurów chcących wykraść buty.
Wersja polska.
Serial był emitowany na antenie TVP1 w 2002 roku. Obecnie jest emitowany w TVP ABC.
Wersja polska: Telewizyjne Studia Dźwięków w Warszawie
Reżyseria: Barbara Sołtysik
Tłumaczenie: Mirosław Michalczak
Dialogi: Dorota Dziadkiewicz-Brewińska
Dźwięk: 
Montaż: Elżbieta Joel
Tekst piosenki: Andrzej Brzeski
Opracowanie muzyczne: Eugeniusz Majchrzak
Kierownictwo produkcji: Krystyna Dynarowska
Wystąpili:
i inni
Wykonawcy piosenki czołówkowej: Katarzyna Łaska, Beata Jankowska i Magdalena Krylik

</doc>
<doc id="1098574" url="https://pl.wikipedia.org/wiki?curid=1098574" title="Pożar endogeniczny">
Pożar endogeniczny

Pożar endogeniczny powstaje w kopalniach w wyniku samozapalenia węgla spowodowanego niemożnością odprowadzania ciepła z utleniania. Często nie dochodzi do występowania otwartego ognia a pożar objawia się wydzielaniem gazów (stężenie tlenku węgla powyżej 0,0026% jeśli objawy te nie pochodzą od procesów technologicznych).
Metody zwalczania pożarów:

</doc>
<doc id="1098580" url="https://pl.wikipedia.org/wiki?curid=1098580" title="Open de Moselle 2007">
Open de Moselle 2007

Open de Moselle 2007 – tenisowy turniej ATP z cyklu Open de Moselle rozgrywany w dniach 29 września–7 października 2007 roku w Metzu na kortach twardych w hali o puli nagród 416 000 dolarów amerykańskich.

</doc>
<doc id="1098582" url="https://pl.wikipedia.org/wiki?curid=1098582" title="AMS">
AMS



</doc>
<doc id="1098584" url="https://pl.wikipedia.org/wiki?curid=1098584" title="Koiné uçidentala">
Koiné uçidentala

Zachodni język lombardzki – wariant języka lombardzkiego, używany w kantonie Ticino w Szwajcarii.
Przez samych użytkowników języka zwany jest koiné uçidentala, co oznacza „wspólny zachodni”. Jest to bowiem najbardziej rozpowszechniony wariant języka lombardzkiego na terenie tegoż kantonu.

</doc>
<doc id="1098588" url="https://pl.wikipedia.org/wiki?curid=1098588" title="Spergula arvensis">
Spergula arvensis



</doc>
<doc id="1098589" url="https://pl.wikipedia.org/wiki?curid=1098589" title="Volapükabled">
Volapükabled

Volapükabled – magazyn wydawany w Niemczech w 1881, w języku Volapük przez autora tego języka - księdza Johanna Martina Schleyera. Zrzeszał wszystkich fanów tego języka.

</doc>
<doc id="1098598" url="https://pl.wikipedia.org/wiki?curid=1098598" title="Jan Völkel">
Jan Völkel

Jan Völkel (ur. niezn., zm. 1618) – działacz reformacyjny w Polsce i na Litwie, duchowny i nauczyciel braci polskich.
Był pochodzenia niemieckiego. Tak jak wielu jego rodaków unitarian szukał schronienia przed prześladowaniami w tolerancyjnej Rzeczypospolitej Obojga Narodów i przyłączył się do ruchu braci polskich. Był jednym z administratorów ("scholarchów") i nauczycieli (m.in. języka niemieckiego) w Akademii Rakowskiej. Był także duchownym ariańskim w zborach w Śmiglu i Węgrowie. W tym ostatnim mieście pełnił też funkcje rektora i nauczyciela w miejscowej szkole ariańskiej, która w 1592, po śmierci protektora braci polskich – Jana Kiszki, została przekształcona w zbór kalwiński.

</doc>
<doc id="1098601" url="https://pl.wikipedia.org/wiki?curid=1098601" title="Maria Nowak">
Maria Nowak



</doc>
<doc id="1098606" url="https://pl.wikipedia.org/wiki?curid=1098606" title="Bonifacy-Winfrid">
Bonifacy-Winfrid

Bonifacy Winfrid, Święty Bonifacy, właśc. "Wynfryd", cs. "Swiaszczennomuczenik Wonifatij, archijepiskop Kreditonskij" (ur. między 672 a 675 prawdopodobnie w Crediton w hrabstwie Devon, w ówczesnym Wessex, zm. 5 czerwca 754 w Dokkum) – biskup obrządku łacińskiego, benedyktyn, misjonarz, męczennik i święty Kościoła katolickiego.
Żywot świętego.
Dokładna data urodzenia Bonifacego nie jest znana – przyjmuje się, że urodził się między 672 a 675 rokiem. Wychowywał się w klasztorach w Exeter i Nursling, później został kierownikiem szkoły klasztornej w tym ostatnim. W 716 roku bez efektów próbował prowadzić działalność misyjną w Fryzji u boku Wilibrorda. Po powrocie na Wyspy Brytyjskie został wybrany opatem Nersling. Nie przyjął godności i w 718 roku wyruszył z pielgrzymką do Rzymu. Otrzymawszy błogosławieństwo papieża Grzegorza II rozpoczął działalność misyjną.
Był jednym z najważniejszych misjonarzy i reformatorów Kościoła katolickiego w północno-zachodniej części Królestwa Franków na początku VIII. w. W Niemczech nazywany jest także apostołem Niemców, chociaż jego działania koncentrowały się bardziej na tworzeniu organizacji kościelnej na w dużej mierze schrystianizowanych już terenach, a mniej na pracy misjonarskiej. W roku 732 został mianowany arcybiskupem Germanii. Założył wtedy 4 biskupstwa w Bawarii, w tym biskupstwo misyjne dla Słowian w Salzburgu, a także opactwo w Fuldzie. W 753 zdecydował się kontynuować misję Wilibrorda w Fryzji, gdzie zginął rok później śmiercią męczeńską. Pochowany został w Fuldzie.
W sprawie antypodów toczył spór z Wirgiliuszem z Salzburga.
W 751 r. na polecenie papieża namaścił na króla Franków Pepina III.
Kult.
Jego relikwie przechowywane są w sarkofagu znajdującym się w kaplicy-krypcie św. Bonifacego w katedrze w Fuldzie (Niemcy).
Wspomnienie liturgiczne św. Bonifacego, w Kościele katolickim, obchodzone jest 5 czerwca. W diecezjach polskich wspomnienie jest obowiązkowe.
Jego kult w Cerkwi prawosławnej (jak i w Anglii) jest niewielki. Wyznawcy prawosławia wspominają metropolitę (biskupa) i męczennika 5/18 czerwca, tj. 18 czerwca według kalendarza gregoriańskiego.
Uznany jest za patrona Niemiec i Holandii oraz Anglii, krawców, księgarzy, kasjerów i piwowarów.
W ikonografii Święty Bonifacy przedstawiany jest w biskupim stroju, mitrze, z krzyżem męczeńskim w dłoni. W tradycji zachodniej bywa ukazywany w paliuszu lub w szatach mnicha benedyktyńskiego.

</doc>
<doc id="1098609" url="https://pl.wikipedia.org/wiki?curid=1098609" title="Lejb-Gwardyjski Pawłowski Pułk">
Lejb-Gwardyjski Pawłowski Pułk

Lejb-Gwardyjski Pawłowski Pułk Jego Wysokości (ros. Лейб-гвардии Павловский Его Величества полк) – pułk piechoty okresu Imperium Rosyjskiego, sformowany 15 maja 1790, rozformowany w 1918.
Wielokrotnie przemianowywany, głównie po zmianach na stanowisku dowódcy pułku. 31 marca 1801 przyjął nazwę Pawłowski Pułk Grenadierów ("Павловский гренадерский полк").
Lejb-Gwardyjski Pawłowski Pułk brał udział w działaniach zbrojnych epoki napoleońskiej, a także okresu I wojny światowej.
Święto pułkowe: 29 listopada. Dyslokacja w 1914: Petersburg.

</doc>
<doc id="1098610" url="https://pl.wikipedia.org/wiki?curid=1098610" title="Bonifacy (święty)">
Bonifacy (święty)



</doc>
<doc id="1098611" url="https://pl.wikipedia.org/wiki?curid=1098611" title="Mekran (państwo)">
Mekran (państwo)

Mekran – dawne księstwo muzułmańskie znajdujące się na obszarze dzisiejszego Pakistanu.
Mekran obejmował obszar 54 000 km², jego stolicą był Turbat.
Księstwo Mekranu powstało w XIX wieku. 17 marca 1948 Makran wszedł w skład nowo utworzonego Pakistanu jako autonomiczne księstwo. 14 października 1955 księstwo zostało zlikwidowane i weszło w skład nowo powstałej prowincji Beludżystan.

</doc>
<doc id="1098614" url="https://pl.wikipedia.org/wiki?curid=1098614" title="Amb">
Amb

Amb – dawne księstwo muzułmańskie znajdujące się na obszarze dzisiejszego Pakistanu.
Amb było niewielkim państewkiem klanu Tanoli, o powierzchni 585 km². Jego stolicą był Darband.
Państwo Amb powstało prawdopodobnie pod koniec XVIII wieku. W 1947 książę Amb podjął decyzję o przyłączeniu państwa do nowo powstałego Pakistanu. W 1973 władze pakistańskie zlikwidowały Amb i włączyły go do Północno-Zachodnia Prowincji Pogranicznej.

</doc>
<doc id="1098618" url="https://pl.wikipedia.org/wiki?curid=1098618" title="Cmentarz mariawicki w Górce Powielińskiej">
Cmentarz mariawicki w Górce Powielińskiej

Cmentarz mariawicki w Górce Powielińskiej-Smogorzewie – założony w 1906 cmentarz Kościoła Starokatolickiego Mariawitów (pochowani są tu również wierni Kościoła Katolickiego Mariawitów) w Smogorzewie. Do 1945 cmentarz działał przy parafii mariawickiej, później została ona zniesiona, a cmentarz przez wiele lat pozostawał bez opieki. Nabożeństwo mariawickie celebrowane jest na cmentarzu rokrocznie w Święto Wszystkich Świętych: 1 listopada. 
Historia cmentarza w Górce Powielińskiej nieodzownie wiąże się z istniejąca tutaj kiedyś parafią Nawiedzenia Najświętszej Maryi Panny, która powstała w 1906 kiedy to ks. Władysław Zbirochowicz z grupą wiernych zdecydowali się przejść do Kościoła Starokatolickiego Mariawitów. Konwersja kilkunastu rodzin na mariawityzm wywołała duże napięcia w społeczności wiejskiej, toteż 17 lipca 1906 doszło tutaj do pogromu, w wyniku którego zabito 2 osoby, a 200 zostało rannych. Parafianie, których liczbę oceniano na 400–450 osób, pragnęli mieć jednak świątynię, w ciągu kilku lat pobudowano budynki kościelne w nieodległej od Smogorzewa Górce Powielińskiej. W czasie rozłamu w mariawityzmie nieliczna i tak parafia podzieliła się. II wojna światowa, a także ciągłe migracje ludności sprawiły, że dziś w Smogorzewie nie ma już parafii Kościoła Starokatolickiego Mariawitów, co nie oznacza, że nie mieszkają tutaj już mariawici – związali się oni z parafiami w Warszawie i w Raszewie Dworskim, a także felicjanowską w Michałowie. 
W 2006 z inicjatywy kilku rodzin mariawickich zamieszkujących tereny Smogorzewa, wystąpiono z inicjatywą wybudowania nowego ogrodzenia cmentarza, ciężar odpowiedzialności za inwestycję wzięła rodzina Państwa Przybyszów. Do akcji porządkowania nagrobków włączyli się niemal wszyscy miejscowi parafianie mariawiccy, warszawscy mariawici felicjanowscy wraz z s. bp Hanną Marią Rafaelą Woińską oraz warszawscy mariawici płoccy z kapł. Stanisławem Marią Łukaszem Kaczorkiem na czele. 15 lipca 2007 odbyła się podniosła uroczystość poświęcenia krzyża cmentarnego oraz miniaturowego ołtarza do odprawiania nabożeństw w Dzień Zaduszny.

</doc>
<doc id="1098621" url="https://pl.wikipedia.org/wiki?curid=1098621" title="Hamlet (film 2000)">
Hamlet (film 2000)

Hamlet – dramat z 2000 w reżyserii Michaela Almereydy, z Ethanem Hawkiem w roli tytułowej.
Film jest uwspółcześnioną adaptacją dzieła Williama Shakespeare’a o tym samym tytule. Akcja sztuki została przeniesiona do Nowego Jorku końca drugiego tysiąclecia, rozgrywa się w siedzibie potężnej firmy Denmark Corporation (Korporacji Dania). Zostaje zachowana tradycyjna budowa utworu, jednak bohaterowie posługują się dzisiejszymi technologiami. Hamlet używa laptopa i kręci filmy kamerą cyfrową, a Ofelia kontaktuje się z bliskimi za pośrednictwem polaroidowych zdjęć.

</doc>
<doc id="1098624" url="https://pl.wikipedia.org/wiki?curid=1098624" title="Bahawalpur (księstwo)">
Bahawalpur (księstwo)

Bahawalpur – dawne księstwo muzułmańskie znajdujące się na obszarze dzisiejszego Pakistanu.
Państwo obejmowało obszar 45,911 km², jego stolicą było Bahawalpur.
Państwo utworzono w 1690 roku. 22 lutego 1833 Bahawalpur przyjął protektorat brytyjski. 7 października 1947 wszedł w skład Pakistanu jako autonomiczne księstwo. 14 października 1955 księstwo zlikwidowano i włączono do prowincji Pendżab.

</doc>
<doc id="1098628" url="https://pl.wikipedia.org/wiki?curid=1098628" title="Maja Szpotańska">
Maja Szpotańska

Maja Szpotańska (ur. 30 listopada 1978) – polski pilot oraz kierowca rajdowy.
W rajdach samochodowych startuje jako Majka Szpotańska. Mieszka w Warszawie. Dwukrotny Mistrz Polski w Rajdach Samochodowych. Największe sukcesy odnosiła pilotując Piotra Wypycha (starty zakończone zdobyciem tytułu Rajdowego Samochodowego Mistrza Polski – klasa N2 samochód Citroën Saxo – rok 2003) oraz Marcina Paseckiego (starty zakończone zdobyciem tytułu Rajdowego Samochodowego Mistrza Polski – klasa A7 samochód Peugeot 206 RC – rok 2005). W 2007 uczestniczyła jako pilot Marcina Turskiego w 3 rajdach zaliczanych do cyklu Rajdowych Samochodowych Mistrzostw Polski startując w samochodzie Subaru Impreza N12 w zespole Statoil Rally Team.

</doc>
<doc id="1098631" url="https://pl.wikipedia.org/wiki?curid=1098631" title="Esowanie">
Esowanie

Esowanie - w lotnictwie - manewr polegający na jednokrotnym, bądź wielokrotnym wykonaniu następujących po sobie zakrętów w przeciwnych kierunkach, najczęściej, z dużym przechyleniem.
W szybownictwie (jak również w paralotniarstwie), manewr ten wykonuje się w celu wytracenia znacznego nadmiaru wysokości przed lądowaniem. Manewr wykorzystuje się zwykle na lotniskach, gdzie utrudnione, bądź niemożliwe jest wykonanie pełnego kręgu nadlotniskowego.
Esowanie stosuje się także w trakcie lotów termicznych, w celu dłuższego pozostania w strefie, w której napotkało się wznoszenie, by móc sprawdzić, czy spowodowane zostało występującym w danym miejscu kominem termicznym, czy też jest to jedynie chwilowa turbulencja.

</doc>
<doc id="1098635" url="https://pl.wikipedia.org/wiki?curid=1098635" title="Jean-Baptiste Louis Picon">
Jean-Baptiste Louis Picon

Jean-Baptiste Louis Picon, wicehrabia d'Andrezel (ur. ok. 1663, zm. 1727 w Konstantynopolu) – francuski dyplomata i wysoki urzędnik państwowy.
Życiorys.
Jean-Baptiste-Louis Picon, pan d’Andrezel, La Mothe, Saint Méry, Monginot, potem wicehrabia d’Andrezel, sekretarz królewski i doradca, rozpoczął swą służbę państwu jako zarządca u delfina Francji Ludwika. Następnie pracował w urzędzie Intendenta Alzacji (1701). Poznał w tym czasie dwóch zdolnych kompozytorów francuskich, którymi byli: Joseph Valette de Montigny i Joseph Bodin de Boismortier.
Gdy w roku 1723 Boismortier przybył do Paryża zadedykował wicehrabiemu d'Andrezel utwór fletowy, mający być pamiątką po latach spędzonych wspólnie w Perpignan.
Picon został potem przeniesiony do Roussillon na stanowisko intendenta. W październiku roku 1716 mianowano go doradcą królewskim (conceiller du Roi). Do tych zaszczytów dodano jeszcze w roku 1719 funkcję intendenta tzw. Armii Hiszpanii ("intendant de l’armée d’Espagne") - tzn. armii mogącej operować przeciw Hiszpanii w razie potrzeby.
Dnia 6 marca 1724 odpłynął do Konstantynopola jako 26. ambasador Francji w stolicy tureckiej, funkcję tę pełnił do 1728 roku.
Jego żoną była Françoise-Thérèse de Bassompierre (1675-1749).

</doc>
<doc id="1098637" url="https://pl.wikipedia.org/wiki?curid=1098637" title="Chitral (księstwo)">
Chitral (księstwo)

Chitral - dawne księstwo muzułmańskie znajdujące się na obszarze dzisiejszego Pakistanu.
Państwo obejmowało obszar 14,850 km², jego stolicą było Chitral.
Chitral założyli w 1575 roku Persowie. W 1911 Chitral wszedł w skład Indii Brytyjskich. W 1947 wszedł w skład Pakistanu. 28 lipca 1969 rząd pakistański podjął decyzję o likwidacji księstwa i włączeniu go do Północno-Zachodniej Prowincji Pogranicznej.

</doc>
<doc id="1098651" url="https://pl.wikipedia.org/wiki?curid=1098651" title="Dir (księstwo)">
Dir (księstwo)

Dir - dawne księstwo muzułmańskie znajdujące się na obszarze dzisiejszego Pakistanu.
Mekran obejmował obszar 5,282 km², jego stolicą był Dir.
Księstwo Dir założyli Pasztuni, nieznana jest jednak data jego powstania. W 1947 Dir weszło w skład Pakistanu zachowując dużą autonomię. 28 lipca 1969 Dir włączono do Północno-Zachodnia Prowincji Pogranicznej.

</doc>
<doc id="1098654" url="https://pl.wikipedia.org/wiki?curid=1098654" title="Mari Boine">
Mari Boine

Mari Boine, wcześniej znana jako Mari Boine Persen, urodzona jako Mari Boine Olsen (ur. 8 listopada 1956 roku w Gámehisnjárga w gminie Karasjok w północno-norweskiej prowincji Finnmark) – norwesko-saamska piosenkarka, tworząca i wykonująca muzykę inspirowaną folklorem saamskim.
Po studiach w Finnmark University College w Alta została nauczycielką. Życie zawodowego muzyka rozpoczęła w 1985 roku debiutanckim albumem "Jaskatvuođa maŋŋá".
W ramach protestu przeciw polityce norweskiego rządu wobec Saamów odmówiła występu na ceremonii otwarcia Zimowych Igrzysk Olimpijskich 1994 w Lillehammer. W grudniu 2008 roku uczelnia Nesna University College przyznała jej tytuł (i stanowisko) profesora muzykologii.
W 2009 roku otrzymała Nagrodę Andersa Jahre, najważniejsze norweskie wyróżnienie kulturalne.
Posługiwała się nazwiskiem Mari Boine Persen, ale w po rozwodzie używa jedynie swojego nazwiska.
Dyskografia.
Albumy studyjne.
Winter in Moscow (2001).
Mari Boine, Inna Zhelannaya i Sergey Starostin.
Čuovgga Áirras / Sterna Paradisea (2009).
wyd. 24 sierpnia 2009
See the Woman (2017).
wyd. MPS, 3 marca 2017
Ścieżki dźwiękowe.
Kautokeino-opprøret (2008).
Mari Boine, Svein Schultz i Herman Rundberg. Album z muzyką do filmu "Kautokeino-opprøret" ("The Kautokeino Rebellion") w reżyserii Nilsa Gaupa.
Albumy koncertowe.
Gilve gollát / Sow Your Gold (2013).
Mari Boine featuring Norwegian Radio Orchestra
Kompilacje.
An Introduction to Mari Boine (2011).
CD1:
CD2:

</doc>
<doc id="1098664" url="https://pl.wikipedia.org/wiki?curid=1098664" title="Classmate PC">
Classmate PC

Classmate PC – laptop zaprojektowany wspólnie przez Intel oraz Microsoft.
Intel Classmate PC jest oparty na technologiach firmy Intel, w przeciwieństwie do laptopa OLPC XO-1, opartego na technologiach AMD. Komputer Intela ma nieco mniejszy ekran od XO-1 (przekątna mniejsza o pół cala, tj. o 12,5 mm), ma być dostępny z systemem operacyjnym Windows XP lub Mandriva Linux, Rxart Linux. Komputer ma kosztować ponad $200.

</doc>
<doc id="1098665" url="https://pl.wikipedia.org/wiki?curid=1098665" title="Hunza (księstwo)">
Hunza (księstwo)

Hunza (urdu ہنزہ, bsk. "Hunzo") – historyczne księstwo położone w dolinie rzeki Hunza w zachodniej części Karakorum, zamieszkałe głównie przez Buruszów i niewielką grupę Wachów i innych osiedleńców. Historycznie graniczyło na południu i południowym zachodzie z księstwem Nagiru, na północy z chińskim regionem Sinciang, a na zachodzie okresowo z księstwem Chitralu i Afganistanem.
Początki państwowości, podobnie jak pochodzenie Buruszów i języka buruszaski, którym się posługują, pozostają przedmiotem naukowej spekulacji; aczkolwiek według najnowszych badań, teza opracowana przez niemieckiego językoznawcę J.H. Holsta udowadnia pokrewieństwo pomiędzy buruszaski a językami kartwelskimi, a zatem łączność pomiędzy Buruszami a południowymi regionami Kaukazu. Księstwo Hunzy położone w trudno dostępnej, wysokogórskiej dolinie znalazło się w orbicie spraw międzynarodowych dopiero w XIX w. podczas brytyjsko-rosyjsko-chińskiego współzawodnictwa o wpływy na górskich obszarach Azji Środkowej. Do 1891 r. niezależne, choć uznające zwierzchniość Chin, od grudnia 1891 r. w znalazło się w wyniku brytyjskiej akcji militarnej pod rządami pośrednimi Brytyjskiego Imperium. W 1947 r., w chwili rozpadu Indii Brytyjskich, opowiedziało się za przynależnością do części Kaszmiru zajętej przez Pakistan, utrzymując status autonomicznego księstwa i tworząc wspólnie z jeszcze kilkoma księstwami i innymi dystryktami jednostkę administracyjną Terytoria Północne; od 1970 r. włączone do regionu Gilgit-Baltistan. We wrześniu 1974 r. premier Pakistanu Zulfikar Ali Bhutto postanowił mocą dekretu o rozwiązaniu Hunzy jako niezależnego księstwa i nadaniu jej wraz z byłym księstwem Nagiru statusu dystryktu o nazwie Hunza-Nagar District.
Księstwo Hunza rozciągało się na zdatnych do zasiedlenia i uprawy terenach w środkowym biegu rzeki Hunza, zagarniając z czasem położone wyżej doliny, by w 1972 r. liczyć ok. 26,5 tys. mieszkańców. Władcą Hunzy był rządzący autokratycznie "tham" (w języku buruszaski), nominalnie wspomagany przez wezyra (bsk. "wazīr"), i otoczony przez wielmożów (bsk. "guśpúr" i "uyóṅko") oraz ich liczne rodziny; siedzibą władzy do połowy lat 40. XX w. była twierdza Baltit Fort, wznosząca się ponad historyczną miejscowością Baltit (dziś Karimabad). W czasach poprzedzających przejście pod administrację Imperium Brytyjskiego, do lat 90. XIX w., mieszkańcy Hunzy skupiali się w ufortyfikowanych wioskach (bsk. "khan") i trudnili rolnictwem i sadownictwem, sezonowym wypasem bydła, a także rozbojem i handlem niewolnikami. W rezultacie ułagodzenia relacji z sąsiadującymi księstwami (przede wszystkim Nagirem) i ogólnego wzrostu bezpieczeństwa pod brytyjskim zarządem osady w Hunzie rozrosły się poza wcześniejsze granice i powstały nowe, nieufortyfikowane osiedla.
Rolniczo-pasterska gospodarka księstwa Hunza oparta była na systemie nawadniającym wodą spływającą z lodowców tarasów zbudowanych na wypłaszczonej części doliny. Ilość produkowanej żywności wystarczała zaledwie na okres od zbiorów do zbiorów; nie było też wymiany towarowej z regionami poza Doliną Hunzy, nawet w przypadku obfitości owoców i orzechów (morele, jabłka, morwa, orzechy włoskie), głównie z powodu ograniczonych warunkami terenowymi trudności transportowych. Zmian, jakie przyniosła budowa szosy karakorumskiej, ukończonej na odcinku w pobliżu Karimabad w latach 1972-79, doświadczył dystrykt Hunza dopiero pod administracją pakistańską. W ostatniej dekadzie istnienia księstwa zaczęła rozwijać się turystyka, dynamicznie promowana przez jego władcę i wspierana przez Aga Chana IV m.in. poprzez reklamowanie mitu długowieczności mieszkańców Doliny Hunzy, ale płynące z niej korzyści pozostawały przeważnie do wyłącznej dyspozycji kręgu wokół rodziny "mīr" Jamala Chana.
Mieszkańcy.
Nazwa.
W księstwie Hunzy, a szerzej w całej dolinie rzeki Hunzy, której mieszkańcy od pokoleń są wielojęzyczni, kwestie etnicznej identyfikacji są skomplikowane i prowadzą do językowych wieloznaczności, co szczegółowo opisuje węgierski antropolog László K. Csáji. Rozmaitość etnonimów, nawiązujących albo do języka albo do terytorium, ma podłoże historyczne. "Hunzakuts", lub w innym zapisie "Hunzakuċ", to mieszkaniec lub mieszkańcy Hunzy jako księstwa albo jako Doliny Hunzy. "Burúśin" to Burusz, czyli osoba posługująca się językiem buruszaski jako pierwszym językiem. Buruszowie (bsk. "Burúso") od co najmniej XV w. zamieszkują nie tylko centralną część Doliny Hunzy, dawne księstwa Hunzy i Nagiru, ale i dolinę rzeki Yasin. "Bericho" to nieautochtoniczny mieszkaniec Hunzy, dawnego księstwa lub dzisiejszego dystryktu. "Nagérkuts" ("Nagérkuċ") to mieszkaniec Nagiru jako dawnego księstwa lub dzisiejszego dystryktu, a "Werchikwr" to mieszkaniec doliny Yasin, w której głównym językiem zawsze był buruszaski. Określenie siebie jednym z powyższych etnonimów lub innym nawiązującym do języka – np. jako "Wakhi" (Wach) czy "Shinaki" (mówiący językiem szina) – zależy według L.K. Csáji od tego, kto, do kogo i w jakiej sytuacji mówi. Niemniej jednak nawet dla samych użytkowników te określenia pozostają niejednoznaczne.
Ponadto dawni sąsiedzi księstwa Hunzy określali je także "Biltum", "Khajuna" lub "Kanjut." Te dwa ostatnie są chińskiej proweniencji, ale weszły do powszechnego użycia w Europie w XIX w. za sprawą podróżników, którzy poznawali Hunzę poprzez Chiny. Mianem "Kanjút" określali Buruszów także Wachowie i mieszkańcy rejonu Sirikol, natomiast oni sami nigdy się nim nie posługiwali. Spolszczona wersja tej nazwy jako Kandżut weszła do obiegu w polskim piśmiennictwie dzięki publikacji drugiego tomu relacji podróżniczych Bronisława Grąbczewskiego "Podróże" (Warszawa, 1924-1925), zatytułowanego "Przez Pamiry i Hindukusz do źródeł rzeki Indus". Także tom VII tzw. encyklopedii Gutenberga podaje hasło „Kandżut”, ale zawarte w nim informacje nie są dokładne. Polskie tłumaczenie relacji Gabriela Bonvalota z podróży odbytej w latach 1885-1886 "Przez Kaukaz i Pamir do Indii," wydane w 1986 r., podaje zgodnie z kontekstem historycznym nazwę księstwa Hunzy jako Kandżut, dla jego mieszkańców stosuje jedynie określenie „mieszkańcy Kandżutu”, a władcę nazywa „chanem Kandżutu”. W brytyjskiej literaturze okresu Imperium Brytyjskiego pojawiało się określenie "Kanjutis" odnośnie do mieszkańców Doliny Hunzy (którą zresztą zwano czasem "Kanjut Valley") i stosowane było obok potocznych i nieprecyzyjnych takich nazw jak "Hunzas" czy "Nagirs" / "Nagiris".
Do mieszkańców (mieszkańca) zarówno dawnego księstwa Hunzy, jak i Doliny Hunzy (także dzisiaj), najogólniej odnosi się określenie "Hunzakuts" lub "Hunzakuċ" i w tym brzmieniu stosowane jest w literaturze naukowej zarówno w kontekście historycznym jak i współczesnym.
Struktura społeczeństwa i władzy.
Niezmienną cechą społeczeństwa Hunzy był jego sztywny klasowy charakter, oparty na praktycznie nieprzenikających się nawzajem warstwach społecznych i na klanach rodowych (bsk. "moór"). (Por. „Słownictwo” historyczne w tabeli poniżej.) Przez cały okres pięciu wieków istnienia księstwa władzę w nim pełnili potomkowie z dynastii nazwanej przez nich "Ayáśo", czyli niebiańska, pochodząca z nieba. Władca nazywał się "tham", a od 1891 r. "mīr", tak też był tytułowany. Tytułem w języku buruszaski, "tham," przestano się posługiwać po ucieczce z Hunzy thama Safdara Ali (Por. „Ostatni władcy dynastii Ayáśo” historyczne w zestawieniu poniżej.), dla jego następcy i kolejnych książąt przyjmując perski tytuł "mīr". Każdy z władców rządził w oparciu o licznych wielmożów (bsk. "guśpúr" i "uyóṅko") i pozostawał od nich zależny. Ponadto wpływ na rządy miał jego najważniejszy doradca – wezyr (bsk. "wazīr"), a jego ród (bsk. "wazīrkuċ") należał do warstw uprzywilejowanych. Członkowie tych warstw i ich liczne rodziny byli utrzymywani z podatków i innych bezpośrednich dochodów księstwa, w zamian za co pełnili, często tytularne, funkcje urzędnicze. Przeważająca część terenów uprawnych należała do klanów rodowych z warstw wokół thama i wezyra. Pozostała część społeczeństwa, rolnicy i pasterze, była zobowiązana do płacenia podatków, głównie w naturze, i wykonywania nieodpłatnie prac na rzecz społeczności (bsk. "rajaáki"), np. budowy kanałów irygacyjnych. Niższą grupą społeczną byli "baldákuyo," zatrudniani sezonowo i nieodpłatnie jako tragarze, a wcześniej także przy płukaniu w rzece Hunzie złota. Do najniższej, wyłączonej z wszelkich przywilejów warstwy, pogardliwie nazywanej "bériċo", należeli kowale i muzycy. Rozdział przywilejów i przynależność do grupy społecznej przebiegała też wzdłuż podziałów językowych: grupy stojące najwyżej na drabinie społecznej składały się tylko z Buruszów, acz thamowie brali za żony kobiety z innych pobliskich krain. Z przywileju pełnienia urzędów (czyli dostępu do klasy "uyóṅko") praktycznie wyłączeni byli Wachowie i osiedleńcy, których językiem ojczystym był szina.
Religia.
Religia izmailicka dotarła do doliny Hunzy, według miejscowej tradycji, w XIV w. z Badachszanu wraz z podbojem Hunzy przez mogulskiego wodza Tag Mogula. Pierwszym władcą, o którym wiadomo, że przyjął izmailizm był Silum Chan III, a jego pogrzeb był pierwszym w Hunzie odprawionym według rytu izmailickiego. Według innych źródeł Hunzakuc przyjęli wyznanie szyickie w XVI w., a na przełomie XVIII i XIX w. przeszli (lub zostali nawróceni) na izmailizm. Wiadomo natomiast, że za oficjalną religię izmailizm ogłosił tham Ghazanfar Ali Chan w 1838 r. Relacje przynależności religijnej utrzymały się przez cały okres istnienia księstw Hunzy i Nagiru w tych samych proporcjach: niemal wszyscy mieszkańcy Nagiru ("Nagarkuc") i Ganeshu, prawobrzeżnego i należącego do Hunzy terenu na południe od Baltitu, ("Ganeshkuc") to imamici (dwunastowcy), podczas gdy Hunzakuc to izmailici. Przez całe swoje dzieje księstwo Hunzy pozostawało w zasadzie wolne od konfliktów na tle religijnych. Mimo powszechnej religijności wśród mieszkańców Hunzy zachowały się pewne rytuały szamańskie. Ani w Hunzie ani w Nagirze nie rezydował przedstawicieli izmailickiego duchowieństwa, a najbliższy "pīr" miał okresowo siedzibę w Gilgitcie, a także w Chitralu, Ghizer i in., co tłumaczono m.in. ograniczonymi środkami finansowymi księstw. Polityczny wpływ religii był w księstwie ograniczony. Bezpośrednie kontakty z agą chanem, duchowym przywódcą (imamem) izmailitów, nastąpiły po objęciu władztwa w księstwie przez Nazima Chana w marcu 1892 r. Dopiero od tego czasu miało miejsce regularne płacenie dziesięciny, także w złocie, imamowi w Bombaju. W ostatnich dwóch dekadach istnienia księstwa osobiste poparcie aga chanów, a od 1967 r. prowadzonej przez nich Aga Khan Foundation, w ogromnym stopniu przyczyniły się do rozwoju szkolnictwa, opieki zdrowotnej i poziomu życia w księstwie.
Wielkość populacji.
Przybliżoną liczbę mieszkańców można podać dopiero na połowę XIX w., gdy Hunzę zaczęli odwiedzać brytyjscy badacze i podróżnicy, ale i o późniejszych danych mówi niemiecki antropolog i geograf Hermann Kreutzmann, że nie są dokładne. Według opracowanych przez niego danych przyrost ludności w Hunzie miał się następująco:
Stolica.
Ośrodkiem władzy i administracji księstwa była ufortyfikowana wieś Baltit, w której na wzniesieniu moreny stał obronny Baltit Fort, siedziba thama. Budowa tej twierdzy ma przypadać na początki XV w., kiedy na to miejsce przeniósł się z siedziby w Altit jeden z dwóch synów ówczesnego thama. Baltit Fort pozostał siedzibą władców Hunzy do 1945 r., kiedy "mīr" Jamal Chan przeniósł się do nowego pałacu w niższej części Baltitu. Do rozbudowy nowej rezydencji w znacznej mierze przyczyniła się pomoc finansowa Aga Chana III. Pozostał on siedzibą ostatniego mira Hunzy aż do jego śmierci w 1976 r. Dla uhonorowania Aga Chana IV i utworzonej przez niego agencji rozwoju Aga Khan Development Network w 1976 r. przemianowano Baltit na Karimabad.
Godło.
Hunza i jej władcy od najwcześniejszego okresu mieli w godle łuk i strzałę. Kontury ośnieżonych gór mają kilka wersji. Sylwetkę lwa, trzymającego w pysku drzewce z rozpostartą flagę, wprowadził, jak się sądzi, mir Jamal Chan, ostatni władca Hunzy. Półksiężyc i gwiazdę dodano do flagi Hunzy po włączeniu jej jako dystryktu w granice Pakistanu po 1974 r. Godło Hunzy, składające się z flagi na maszcie wspartym o wstęgę z napisem Hunza State, a więc bez lwa, symbolizuje epokę po odsunięciu od władzy dynastii Ayśo.
Historia.
Okres przedkolonialny.
Hunza i Nagir, leżące na przeciwległych brzegach rzeki Hunzy, były od początku swoich dziejów niezależne politycznie, doraźnie tylko deklarując lojalność wobec sąsiadujących władztw Kaszmiru i chińskiegoTurkiestanu. Przytaczana bywa opowieść o XV-wiecznej rywalizacji dwóch książęcych synów, protoplastów linii dynastycznych w Nagirze (dynastia Moghlot) i w Hunzie (dynastia Ayáśo). O wojowniczych relacjach między księstwami świadczy obronny charakter ich wiosek, zwanych "khan". Antagonizmy były okresowo zażegnywane, m.in. poprzez małżeństwa między domami panującymi. W połowie XIX w. mieszkańcy Hunzy mieszkali w trzech khana (Ganesh, Altit i Baltit) i zajmowali się rolnictwem na zasilanych potokami lodowcowymi sztucznych tarasach, wypasem i łowiectwem. W sumie nie zapewniało im to jednak egzystencji, szczególnie zimą Hunzakuc skazani byli na okresy niedostatku, a nawet głodu. Dodatkowym i ważnym źródłem dochodu były systematyczne napady na karawany podążające szlakiem jedwabnym przez przełęcze (Kilik, Mintaka, Khunjerab) nad Doliną Hunzy. Rabowano towary i brano w niewolę ludzi, których odsprzedawano jako niewolników po chińskiej stronie Karakorum. W górskich rzekach płukano także niewielkie ilości złota.
Kilkutysięczną ludność Hunzy skonsolidował w księstwo pod koniec XVIII w. tham Silum Chan III (zwany też Salim Chan). Rozbudowano kanały irygacyjne i powiększono tereny uprawne wokół osad obronnych. Do wzrostu liczby mieszkańców przyczyniła się dodatkowo migracja z sąsiednich dolin, osiedlili się m.in. Wachowie. Za panowania Salima Chana rozszerzono też pokojowe kontakty z chińskim Kaszgarem (którego zwierzchniość Hunza bez protestu uznawała), zachowując kontrolę nad wiodącymi przez przełęcze trasami handlowymi. Politykę tę kontynuował jego syn Ghazanfar Chan. Okres także jego rządów cechowało twarde egzekwowanie podatków oraz regularne napady na karawany i prowadzenie handlu niewolnikami, co były źródłem dochodu niezbędnym do utrzymania rozległej warstwy wielmożów i ich rodzin. Ghazan Chan nie cieszył się też zaufaniem Brytyjczyków ze względu na powiązania z chińską prowincją i uznawanie chińskiego imperium za suzerena Hunzy.
Okres w obrębie Imperium Brytyjskiego.
Księstwa Hunza i Nagir ze względu na położenie znalazły się w centrum Wielkiej Gry prowadzonej między graniczącymi z ich terytorium trzema imperiami: brytyjskim, chińskim i rosyjskim. Hunza i Nagir były niezależnymi państewkami, czego nie naruszały płacone maharadży Dżammu i Kaszmiru trybuty. Tham Hunzy nie godził się np. na obecność kaszmirskich posterunków czy urzędników maharadży w Dolinie Hunzy. Utworzona w 1877 r. za zgodą maharadży Ranbira Singh w Gilgicie brytyjska agentura ("Gilgit Agency") miała za zadanie m.in. monitorować działalność księstw na terenach granicznych i rozwój sytuacji międzynarodowej na karakorumskich i pamirskich przełęczach. Brytyjczykom znane były kontakty władcy Hunzy Safdara Ali Chana i władcy Czitralu z Rosją. Zaniepokojenie budziła też sytuacja wewnętrzna w Hunzie: w 1886 r. Safdar Ali Chan objął władzę w księstwie po zamordowaniu swoich trzech braci i ojca Ghazan Chana, dotychczasowego thama Hunzy. W 1888 r. Hunzakuc po raz kolejny napadli zbrojnie na posterunki kaszmirskie w niższej partii Doliny Hunzy. Wzmagało się też oburzenie na ich napaści na karawany, ograbianie podróżnych i uprowadzanie jeńców na sprzedaż. Innego rodzaju powodem do obaw okazały się świadectwa o bliskich kontaktach, także korespondencji, władców Hunzy i Nagiru zarówno z Rosją, jak i z Chinami. Brytyjski Political Agent w Gilgicie Algernon Durand wszedł w sierpniu 1889 r. w układ z władcą Hunzy, na mocy którego w zamian za roczną pensję dla thamów, Hunza i Nagir zaprzestaną zbójeckich napadów, wycofają się z politycznych związków z Rosją i Chinami oraz zgodzą na budowę w dolinie drogi od Gilgitu do Hunzy. Kiedy władca Hunzakuc nie dotrzymywał żadnego z warunków, postanowiono w połowie 1891 r. przystąpić do budowy drogi, a ewentualne protesty przełamać akcją militarną. Do rozstrzygającej bitwy o ufortyfikowaną nagirską wioskę Nilt doszło 2 grudnia. Zdobyto ją po zaciekłym oporze i ucieczce obrońców. Przez kolejne dwa tygodnie Brytyjczycy ze zmiennym powodzeniem atakowali kolejne wioski forty, by w końcu złamać opór ich obrońców. kapitulację Nagiru i fortu Baltit przyjęto 20 grudnia w stolicy Hunzy. Tham Safdar Ali Chan uciekł dzień wcześniej obładowany kosztownościami w stronę chińskiej granicy.
Rządy Nazima Chana i jego syna.
Brytyjczycy wyznaczyli Ali Nazima Chana (przyrodniego brata Safdara Ali) na nowego władcę Hunzy. Po oficjalnej nominacji przez maharadżę Kaszmiru, Hunza weszła jako księstwo w obręb Gilgit Agency. Nad sytuacją w Hunzie prawie do końca 1894 r. czuwał oficer polityczny F.E. Younghusband, a do 1897 r. w rejonie stacjonowały brytyjskie oddziały wojskowe. W kolejnych dekadach władca Hunzy deklarował lojalność wobec Political Agent w Gilgicie, utrzymywał jednak nadal kontakty z Chinami, co nie uchodziło uwagi władz kolonialnych. Wspierany przez Brytyjczyków Nazim Chan opowiedział się za polepszeniem poziomu życia Hunzakuc: przystąpiono do rozbudowy kanałów irygacyjnych, zakładania nowych tarasów pod uprawy, budowano drogi i osiedla domów poza granicami obronnych wiosek. Hunza płaciła maharadży Kaszmiru symboliczny roczny trybut w złocie, w zamian za co "mīr" i jego wezyr otrzymywali wsparcie finansowe (po połowie od Kaszmiru i od rządu w indyjskiego) o wartości piętnastokrotnie wyższej od trybutu.
Nazim Cham zwiększył obciążenia wynikające z pracy przymusowej i opodatkowania, acz nierównomiernie: z ulgami dla Buruszów i mieszkańców Shinaki oraz dodatkowymi ciężarami dla mieszkańców Gojalu. Dążył też do ograniczenia nadmiernych wpływów wezyra Humayuna Bega i jego klanu nie tylko dlatego, że spiskowali przeciwko niemu, ale i ze względu na koszty utrzymania rozległego rodu wezyra ("Tarakuċ"). W pierwszej dekadzie XX w. pozycja mira Nazima Chana na tyle się umocniła, że układ władzy między mirem a wezyrem nabrał, w ocenie Gilgit Political Agency, równowagi. Śmierć wezyra w 1916 r. stworzyła mirowi Nazimowi Chanowi okazję do stania się władcą autorytarnym.
Jako narastający problem we władztwach Hunzy i Nagiru władze kolonialne w Kaszmirze dostrzegały w licznej warstwie uprzywilejowanych "guśpúr", którzy nie wykonywali żadnej pracy oprócz pełnienia funkcji urzędniczych, przy czym oni i całe ich rodziny były utrzymywane przez lokalną społeczność. Jednym ze źródeł dochodu był powstający w Dolinie Hunzy ruch turystyczny, na obsługę którego miał monopol mir, właściciel jedynego w całej dolinie „zajazdu”, oraz członkowie elity władzy, na których spoczywały obowiązki związane z organizacją noclegów, wyżywienia, zwierząt jucznych itp.; czerpali z tego oczywiście odpowiednie dochody. Tragarze wynajmowani przez ekspedycje górskie i badawcze, wywodzący się z najniższej warstwy społecznej "baldákuyo", nie otrzymywali żadnej zapłaty, gdyż ich pracę uważano za obowiązek w ramach pracy przymusowej na rzecz całej społeczności. Aby zatem dostarczyć innych możliwości dochodu, z inicjatywy Gilgit Agency opracowano plan objęcia 640 mężczyzn z obu księstw czasową i stałą służbą wojskową w Gilgit Scouts. Ponieważ była ona płatna, mirowie nalegali, by dostęp do niej mieli jedynie synowie wielmożów z warstw uprzywilejowanych.
W latach 1934 i 1935 miały miejsce trzy śluby pomiędzy członkami rodów rządzących w Hunzie i Nagirze: wnuk Nazima Chana Jamal pojął za żonę córkę mira Nagiru Sikandara, trzeci syn Sikandara Chana poślubił córkę Nazima Chana i w 1935 r. odbył się ślub córki najstarszego syna Nazima Chana "mīrzāda" Ghazana Chana z czwartym synem mira Nagiru. Nigdy dotąd tak silne więzy nie spajały obu, tradycyjnie ze sobą walczących rodów. W obrębia własnej elity władzy Nazim Chan trwał w konflikcie z kolejnym wezyrem, którego wbrew oczekiwaniom Political Agent zdymisjonował w listopadzie 1935 r. i zastąpił nowym, nienależącym do żadnego z rdzennych rodów Hunzy.
Badaniem układów władzy w księstwie, jego historią i językami zajmowało się wielu badaczy odwiedzających w latach 30. XX w. Dolinę Hunzy. Byli między nimi wybitny brytyjski językoznawca David L.R. Lorimer, autor jednych z pierwszych całościowych opracowań języków buruszaski i wachański, oraz jego żona Emily Overend Lorimer, której wspomnienia z podróży po Hunzie, drukowane w popularnych magazynach, przyczyniły się do powstania wyidealizowanego obrazu księstwa. Zgoła odmienny ton miały relacje Reginalda Schomberga, emerytowanego brytyjskiego wojskowego, dyplomaty i szpiega, szczegółowo i bardzo krytycznie opisujące układy autorytarnej władzy mira Hunzy, skostniałe i niesprawiedliwe stosunki społeczne oraz niezdrową sytuację ekonomiczną księstwa. W 1931 r. gośćmi mir Nazima Chana była francuska transkontynentalna ekspedycja "Croisière Jaune", promująca najnowsze pojazdy marki Citroën; towarzyszył jej rosyjski malarz Aleksander J. Jakowlew, który w jej trakcie sporządził różnymi technikami (rysunek węglem, sangwina, olej, akwarela) ponad sto pejzaży, scen rodzajowych i portretów, także w Hunzie.
W marcu 1935 r. maharadża Kaszmiru Hari Singh oddał Brytyjczykom w dzierżawę na 60 lat część Gilgit Agency na północ od rzeki Indus, przez co księstwa Hunzy i Nagiru znalazły się pod bezpośrednią kontrolą Gilgit Agency. Na dwa lata przed śmiercią w lipcu 1938 r. Nazim Chan zdołał sporządzić dzięki pomocy wnuka Jamala Chana (sam był niepiśmienny) autobiografię, którą wkrótce przełożono na angielski. Jej wartość faktograficzną H. Kreutzmann komentuje jako pełną sprzeczności i przekłamań. W sumie jednak 46 lat jego rządów oceniano pozytywnie jako okres stabilny politycznie i społecznie, w miarę dostatni i w pełni zgodny z oczekiwaniami administracji kolonialnej. Z tym większymi obawami oczekiwano rządów jego syna i następcy Ghazana Chana. Powszechny sceptycyzm co do jego zdolności do pełnienia funkcji władcy kraju, uprawiony wiedzą o jego trwającej od lat chorobie alkoholowej, znalazł potwierdzenie w trakcie siedmiu lat jego rządów, które H. Kreutzmann nazywa „żenującym interregnum”. Okazał się zdolny jedynie do zarządzania schedą po ojcu, ale nie do jej wzbogacenia czy rozwoju samego księstwa. Pod koniec życia zaprzestał sprawowania urzędu i przeniósł swą siedzibę do Gulmitu, gdzie zmarł w maju 1945 r. Jeszcze jesienią 1944 r. przekazał sprawy księstwa na ręce syna Jamala Chana, który w listopadzie 1945 r. został ostatnim, jak się okazało, mirem Hunzy.
Okres w obrębie Pakistanu 1947-1974.
Jamal Chan wzorował się w prowadzeniu księstwa na swoim dziadku Nazimie Chanie, a głównym doradcą uczynił swego brata Ayasha Chana. Kiedy wraz z przyznaniem w 1947 r. niepodległości krajom wchodzącym w skład dawnych Indii Brytyjskich nastąpił podział na „hinduskie” Indie i „muzułmański” Pakistan, mirowie Hunzy i Nagiru dobrowolnie opowiedzieli się za wejściem w granice tego drugiego. Formalny akt akcesji, podpisany 19 listopada 1947 r., cedował na państwo pakistańskie prowadzenie polityki w kwestiach międzynarodowych i obronnych, przy zachowaniu przez mirów pełni władzy nad sprawami wewnętrznymi księstw. Polityka Pakistanu zmierzała do stopniowej integracji księstw z resztą kraju. Wycofano się ze wspierania materialnie władców i ich rodzin. Mir utracił prawo do ograniczania swobody poruszania się swoich poddanych, czego rezultatem była fala emigracji najpierw w rejon Gilgitu, a następnie w dalsze regiony Pakistanu aż po Karaczi. Zaczęto korzystać z możliwości zatrudnienia poza rolnictwem, jak np. w przemyśle portowym i policji, a także szukać możliwości kształcenia i prowadzenia samodzielnych interesów poza Hunzą. Stopniowo upadał feudalny system pracy przymusowej. Od połowy lat 50. XX w. wzrastała liczba osób zatrudnionych w armii pakistańskiej.
Ruch turystyczny w Dolinie Hunzy pozostawał w rękach elity rządzącej Hunzą, której znaczne dochody przynosiło m.in. obsługiwanie wypraw badawczo-eksploracyjnych i sportowych, przy czym powszechne były narzekania na nieudolność świadczonych usługi oraz na zawyżanie stawek i cen. Międzynarodowego rozmachu nabierała równocześnie strategia marketingowa promująca turystykę w Dolinie Hunzy poprzez szerzenie mitu o długowieczności Hunzakuc, rzekomo autarkicznej gospodarce Hunzy, braku biedy i biedaków, braku przestępstw i bezgranicznym zadowoleniu poddanych z rządów mira Jamala Chana. Wizerunek szczęśliwych i „zdrowych Hunzów” okazał się, jak pisze H. Kreutzmann, wartościowym argumentem marketingowym, który przetrwał parę dekad.
Unowocześnienie gospodarki księstwa Hunzy i trwalszy wzrost poziomu życia przyniósł patronat Agi Chana III, Sultana M. Shaha, a w jeszcze większym stopniu jego następcy Agi Chana IV Karim al-Hussaini, który jako pierwszy imam osobiście odwiedził Hunzę w październiku 1960 r. Powstała w 1967 r. Aga Khan Foundation inicjowała, koordynowała, a przede wszystkim finansowała takie projekty rozwojowe jak budowę szkół dla dziewcząt i chłopców (co przyczyniło się do ograniczenia analfabetyzmu), tworzenie systemu opieki zdrowotnej, budownictwo oraz usługi sektora finansowego i ubezpieczeniowego.
Jednocześnie od połowy lat 60. XX w. pogłębiał się rozziew między elitą władzy a oczekiwaniami modernizującego się społeczeństwa. Szczególnie młodsze, wykształcone pokolenie oraz Hunzakuc mieszkający poza Hunzą, np. robotnicy w Karaczi, przestawało identyfikować się z panującymi w kraju feudalnymi tradycjami i systemem władzy. W marcu 1967 r. przedłożono Jamalowi Chanowi formalny protest przeciwko systemowi sprawowania władzy opartemu na prywacie, sprzeniewierzaniu społecznych funduszy, przywilejach dziedzicznej elity i wyzyskowi obywateli spoza elity władzy. Wraz z demonstracjami w marcu 1969 r. w Karaczi powstał ruch Hunza &amp; Nagar Liberation Movement i był aktywny aż do rozwiązania obu księstw: Nagiru w 1972 r., a Hunzy w 1974 r. W ciągu tych kilku lat społeczeństwo Hunzy podzieliło się na partię obrońców mira i dotychczasowej instytucji księstwa – należała do niej większość dziedzicznych beneficjentów systemu, "arġúndaro" i "guśpúr" – oraz zwolenników reformy systemu politycznego, której domagali się stronnicy propagowanych w tamtym czasie w Pakistanie przez Zulfiqara Ali Bhutto ideologii socjalistycznych i reformy rolnej. Oddział Pakistańskiej Partii Ludowej powstał w Hunzie w 1972 r. Jamal Chan nie ogarniał już sytuacji w kraju, nie rozumiał problemów jego mieszkańców, nie potrafił więc ich rozwiązać. Próbę opanowania kryzysu politycznego podjęła Ismailicka Rada Regionalna ("Ismaili Regional Council") pod przywództwem wezyra Sajidullaha Bega, ale niczego nie wskórała wobec dynamicznie rosnącej opozycji. Dnia 24 września, tuż po odwiedzinach w Hunzie premiera Pakistanu Sulfiqara Ali Bhutto, ogłoszono dekret znoszący księstwo Hunzy jako odrębnego księstwa w granicach pakistańskich. Hunzę przemianowano na jednostkę administracyjną w obrębie dystryktu Gilgit ("Gilgit District"), wchodzącego w skład nowo utworzonego regionu Obszary Północne ("Northern Areas"), administrowanego przez Pakistan bez nadania mu statusu prowincji. Mira Jamala Chana przeniesiono w stan spoczynku na wojskową emeryturę jako generała majora Jamala Chana.
Ostatni władcy dynastii Ayáśo.
Istnieje kilka wersji drzewa genealogicznego rodu Ayáśo rządzącego dziedzicznie Hunzą przez cały okres istnienia księstwa od ok. XV w. Niniejsze zestawienie opiera się na opracowaniu Hermanna Kreutzmanna. Jako tytuł władców podano "tham" w języku buruszaski dla wcześniejszych władców i wywodzące się z perskiego "mīr" dla późniejszych, gdyż była to wersja powszechnie używana przez administrację brytyjską od mianowanego przez nią "mīr" Nazima Chana. Pominięto tu początkowe "shah" u pierwszych dwóch władców i zwyczajowe "Muhammad" przed imieniem późniejszych. Daty w nawiasach to okres sprawowania władzy.
Rozpoczynający tę listę jest jednym z trzech thamów o tym samym imieniu, bywa też nazywany Salim Chan. Rok, w którym objął władzę w Hunzie jest różnie podawany. Przez historię rodu panującego w Hunzie przeplata się krwawy wątek morderstw, który H. Kreutzmann tak komentuje: „Ilość książąt i członków rządzącej elity była w Hunzie utrzymywana zawsze na niskim poziomie, gdyż synowie na drodze do objęcia rządów w kraju przejawiali skłonność do zgładzania swoich ojców, wujów i/lub braci”. Według drzewa genealogicznego rodu rządzącego Hunzą od Khistau Chana (ojca Silum Chana), sporządzonego w 1895 r. przez brytyjskiego oficera i badacza Hindukuszu George'a K. Cockerilla, spośród 21 męskich potomków 11 zostało zamordowanych przez bliskiego krewnego w walce o wpływy i władzę. Imiona żon władców nie są wspominane w drzewach genealogicznych Hunzakuc, najwyżej region lub księstwo, z którego pochodziły.

</doc>
<doc id="1098666" url="https://pl.wikipedia.org/wiki?curid=1098666" title="Louis Sauveur Villeneuve">
Louis Sauveur Villeneuve

Louis-Sauveur de Villeneuve, markiz de Forcalqueiret (ur. ok. 1680, zm. 1745) – francuski dyplomta.
Przez 13 lat ambasador Ludwika XV w Turcji (1728-1741). Udało mu się doprowadzić do zawarcia pokoju w Belgradzie w między Turcją z jednej strony a Rosją i Austrią z drugiej. Pokój ten zawarto 18 września 1739 roku. 
Po powrocie do Francji został radcą stanu ("conseiller d'Etat") i markizem de Forcalqueiret, z odpowiednią posiadłością podniesioną do rangi markizatu. W październiku 1744 Ludwik uczynił go swym sekretarzem stanu spraw zagranicznych, lecz markiz odmówił w swej wrodzonej skromności. 
Bratem Luisa-Savera był François-Raynaud de Villeneuve (1685-1766), wikary w Marsylii podczas epidemii dżumy (1720-1721).

</doc>
<doc id="1098667" url="https://pl.wikipedia.org/wiki?curid=1098667" title="Intel Classmate PC">
Intel Classmate PC



</doc>
<doc id="1098669" url="https://pl.wikipedia.org/wiki?curid=1098669" title="Tromsø Idrettslag">
Tromsø Idrettslag



</doc>
<doc id="1098670" url="https://pl.wikipedia.org/wiki?curid=1098670" title="Knattspyrnufélag Akureyrar">
Knattspyrnufélag Akureyrar

Knattspyrnufélag Akureyrar – islandzki klub sportowy z siedzibą w mieście Akureyri leżącym na północy Islandii.
Piłkarska sekcja klubu w 1989 roku wywalczyła tytuł mistrza Islandii.
W klubie działają również sekcje judo, piłki ręcznej i piłki siatkowej.

</doc>
<doc id="1098674" url="https://pl.wikipedia.org/wiki?curid=1098674" title="Kalat (księstwo)">
Kalat (księstwo)

Kalat – dawne księstwo muzułmańskie znajdujące się na obszarze dzisiejszego Pakistanu.
Miał obszar 91 909 km², jego stolicą był Kalat.
Księstwo powstało w 1638 roku. 31 marca 1948 weszło w skład Pakistanu. Zlikwidowano je 14 października 1955 i włączono do nowo utworzonej prowincji Beludżystan. W 1958 wybuchło krótkotrwałe powstanie mające na celu odzyskanie przez Kalat niezależności.

</doc>
<doc id="1098675" url="https://pl.wikipedia.org/wiki?curid=1098675" title="Różowa Pantera kontratakuje">
Różowa Pantera kontratakuje

Różowa Pantera kontratakuje ("ang. Pink Panther Strikes Again") – komedia kryminalna produkcji amerykańskiej w reżyserii Blake’a Edwardsa z 1976 roku.
Fabuła.
Charles Dreyfus, były przełożony inspektora Clouseau, który w wyniku jego działań przeżywa załamanie nerwowe, po trzech latach pobytu ucieka z szpitala psychiatrycznego. Jego celem staje się zemsta na byłym podwładnym, zajmującym obecnie jego stanowisko. Chcąc zrealizować swój plan, sam zostaje kryminalistą. Odbija z konwoju skazańca i razem z nim napada na bank. Organizuje przestępczą siatkę, zamierzając zniszczyć Clouseau.
Inspektor wyjeżdża na zaproszenie Scotland Yardu do Anglii, gdzie ma pomóc w rozwikłaniu
zagadki uprowadzenia sławnego naukowca i jego córki. W sprawie zniknięcia profesora Hugo Fassbendera i Margo, Clouseau przesłuchuje służbę. Śledząc kamerdynera Jarvisa, trafia do baru dla homoseksualistów, gdzie wdając się w bójkę zostaje zatrzymany przez policję.
W swej kryjówce, w bawarskim zamku, Dreyfus przetrzymuje zakładników. Grozi profesorowi poddaniem
torturom jego córki, jeżeli ten nie zgodzi się na współpracę. Próbuje zmusić Fassbendera do powierzenia mu tajemnicy
najnowszego wynalazku, lasera, mogącego przynieść całemu światu zagładę. Zamierza użyć tej broni, jeżeli
jego największy wróg Clouseau nie zostanie zlikwidowany. Na życie inspektora czyha dwudziestu dwóch zabójców,
próbujących wkraść się w łaski Dreyfusa. Jedną z nich jest radziecka agentka Olga, która zakochuje się
w inspektorze z Francji.
Clouseau przypadkowo dowiaduje się, że jego były szef z bolącym zębem oczekuje wizyty dentysty. Podając się za doktora, inspektor przybywa w przebraniu do zamku, gdzie Charles nadal więzi profesora Fassbendera i jego córkę.
Nagrody i nominacje.
Oscary za rok 1976
Złote Globy 1976

</doc>
<doc id="1098678" url="https://pl.wikipedia.org/wiki?curid=1098678" title="Pierre Constantini">
Pierre Constantini

Pierre Dominique Costantini (ur. 16 lutego 1889 na francuskiej Korsyce, zm. 30 czerwca 1986) – francuski wojskowy, dziennikarz i publicysta, bonapartysta, założyciel i przewodniczący kolaboracyjnej Ligi Francuskiej i Związku Dziennikarzy Antymasońskich podczas II wojny światowej.
Brał udział w I wojnie światowej jako oficer. W okresie międzywojennym prowadził działalność polityczno-publicystyczną o zabarwieniu bonapartystycznym. W 1939 r. został przyjęty do wojska; służył w lotnictwie jako oficer rezerwy. Po zajęciu Francji przez wojska niemieckie w 1940 r., podjął kolaborację z okupantami. Na pocz. 1941 r. założył Ligę Francuską, na czele której stanął. Redagował jej organ prasowy pismo "L'Appel". W poł. 1941 r. wraz z innymi głównymi kolaborantami francuskimi wszedł w skład Komitetu Centralnego LVF, który prowadził ochotniczą rekrutację do Legionu Ochotników Francuskich przeciw Bolszewizmowi. W 1943 r. utworzył Związek Dziennikarzy Antymasońskich. W momencie wyzwalania Francji przez wojska alianckie w 1944 r. uciekł do Niemiec. Po zakończeniu wojny został aresztowany przez francuskie władze i osadzony w więzieniu. W 1952 r. wyszedł na wolność. Pracował jako dziennikarz i publicysta.

</doc>
<doc id="1098679" url="https://pl.wikipedia.org/wiki?curid=1098679" title="Kharan (księstwo)">
Kharan (księstwo)

Kharan – dawne księstwo muzułmańskie znajdujące się na obszarze dzisiejszego Pakistanu.
Kharan obejmował obszar 48,051 km², jego stolicą był Kharan.
Księstwo powstało w 1697 roku. 17 marca 1948 weszło w skład Pakistanu. Zlikwidowano je 14 października 1955 i włączono do nowo utworzonej prowincji Beludżystan.

</doc>
<doc id="1098680" url="https://pl.wikipedia.org/wiki?curid=1098680" title="Drewnica">
Drewnica



</doc>
<doc id="1098683" url="https://pl.wikipedia.org/wiki?curid=1098683" title="Las Bela">
Las Bela

Las Bela – dawne księstwo muzułmańskie znajdujące się na obszarze dzisiejszego Pakistanu.
Las Bela obejmowało obszar 18 254 km², jego stolicą był Lasbela.
Księstwo powstało w 1742 roku. W okresie międzywojennym liczyło 63 tys. mieszkańców (1931), a ludność zajmowała się głównie półkoczowniczą hodowlą bydła, owiec i wielbłądów. W 1948 weszło w skład Pakistanu. Zlikwidowano je 14 października 1955 i włączono do nowo utworzonej prowincji Beludżystan.

</doc>
<doc id="1098684" url="https://pl.wikipedia.org/wiki?curid=1098684" title="Michel-Ange Castellane">
Michel-Ange Castellane

Micahel-Ange Castellane (ur. 2 października 1703 w Novejan, zm. 26 września 1782 w Villandry) – francuski dyplomata i ambasador Ludwika XV w Turcji.
5 października 1729 poślubił w Paryżu Catherine de La Treille. Ich synem był Esprit-Henri de Castelanne (1730-1795), a wnukiem Boniface-Louis-"André", markiz de Castellane (1758-1837).

</doc>
<doc id="1098685" url="https://pl.wikipedia.org/wiki?curid=1098685" title="Hrabstwo Alamance">
Hrabstwo Alamance

Hrabstwo Alamance – hrabstwo w USA, w stanie Karolina Północna, według spisu z 2000 roku liczba ludności wynosiła 142661. Siedzibą hrabstwa jest Graham.
Geografia.
Według spisu hrabstwo zajmuje powierzchnię 1126 km 2, z czego 1114 km 2 stanowią lądy, a 12 km2 stanowią wody.

</doc>
<doc id="1098689" url="https://pl.wikipedia.org/wiki?curid=1098689" title="Anna Radziwiłłówna (zm. 1600)">
Anna Radziwiłłówna (zm. 1600)

Anna z Radziwiłłów Stanisławowa Kiszczyna Krzysztofowa Sadowska (data urodzenia nieznana, zm. w 1600) – księżniczka, wojewodzina witebska, działaczka reformacyjna (kalwińska i braci polskich) na Litwie.
Życiorys.
Była córką Jana Radziwiłła (podczaszego litewskiego) i Anny z Kostewiczów (Kościewiczówny), córki Janusza Kostewicza (wojewody witebskiego i podlaskiego). Po matce odziedziczyła, wraz z dwiema siostrami (Petronelą za Stanisławem Dowojną i Elżbietą za Hieronimem Sieniawskim), jeden z największych majątków w Wielkim Księstwie Litewskim 
Około 1552 wyszła za mąż za Stanisława Kiszkę, wojewodę witebskiego, jednego z najbogatszych magnatów na Litwie. Był on synem Piotra Kiszki (wojewody połockiego) i Anny Heleny Iliniczówny oraz wnukiem Stanisława Kiszki (hetmana wielkiego litewskiego) i marszałka Jerzego Ilinicza. Anna urodziła Stanisławowi dwóch synów – Jana Kiszkę i Stanisława Kiszkę – oraz córkę Annę. Po śmierci męża, w 1554, jej syn odziedziczył ogromny majątek, którym zarządzała do pełnoletniości syna. Wspierała rozwój miast i przedsiębiorczości w swoich posiadłościach (w 1568 nadała Rajgrodowi prawa miejskie).
Początkowo, tak jak mąż, była wyznawczynią kalwinizmu, który propagowała w posiadłościach Kiszków, wypędzając duchownych katolickich i odbierając im kościoły (w 1558 założyła zbór kalwiński w Węgrowie). Po 1563 roku założyła zbór kalwiński w Sokołowie. Około 1563 stała się gorliwą wyznawczynią unitarianizmu i propagatorką ruchu braci polskich. Uczestniczyła w wielu synodach, pisała polemiki religijne, między innymi przeciwko chrzczeniu nieświadomych dzieci. Syna wychowała na żarliwego wyznawcę doktryny braci polskich i stał się on jednym z największych propagatorów unitarianizmu w Rzeczypospolitej Obojga Narodów. W 1570 zapisała swoje majątki ziemskie królowi Zygmuntowi Augustowi, który w zamian darował jej majątek Sielce, gdzie spędziła resztę życia.

</doc>
<doc id="1098694" url="https://pl.wikipedia.org/wiki?curid=1098694" title="Nagar (księstwo)">
Nagar (księstwo)

Nagar, Nagir – dawne księstwo muzułmańskie znajdujące się na obszarze dzisiejszego Pakistanu.
Nagar obejmowało obszar 5,000 km², jego stolicą był Nagar.
Księstwo powstało w XIV wieku w północno-zachodniej części dzisiejszego Kaszmiru. W 1889 przyjęło narzucony przez Brytyjczyków protektorat. W 1947 znalazł się w części Kaszmiru zajętej przez Pakistan, gdzie otrzymał status autonomicznego księstwa.
W 1968 roku w Nagar wybuchła rebelia przeciwko rządom monarchy. 25 września 1974 premier Pakistanu Zulfikar Ali Bhutto podjął decyzję o likwidacji państwa Nagar.

</doc>
<doc id="1098704" url="https://pl.wikipedia.org/wiki?curid=1098704" title="Marki (gmina)">
Marki (gmina)

Marki – dawna gmina wiejska istniejąca w latach 1924–1954 w woj. warszawskim. Siedzibą władz gminy była wieś Marki.
Gminę utworzono z dniem 1 lipca 1924 w powiecie warszawskim w woj. warszawskim z części gminy Bródno: wieś Drewnicę, folwark Drewnicę, leśnictwo Drewnicę, osadę Marki, kolonią Osinki, kolonję Pustelnik, kolonję Rościszewo, kolonję Henryków, kolonję Czerwony-Dwór, kolonję Pustelnik D., kolonję; Piotrówkę, wieś Pustelnik Strugę, kolonję Czarną-Strugę, kolonją Brazylkę, wieś Siwki, kolonję Podlesie, kolonje. Szybówek, kolonję Zielonkę-Letnisko, kolonie Zielonkę-Bankową, folwark Nutkę Zieloną i wszystkie inne niezaludnione osady, położone w granicach gminy Brudno na wschód od granic gruntów folwarków: Lewinów, Lewicpol i Lewandów oraz gruntów wsi Grodzisk i Brzeziny.
1 kwietnia 1930 do gminy Marki z gminy Wawer w tymże powiecie włączono miejscowość Ząbki, zakład leczniczy dla umysłowo chorych w Drewnicy oraz lasy państwowe położone na terytorium Drewnicy i Ząbek.
W 1939 roku w jej skład wchodziły wsie: Drewnica, Pustelnik, Struga, kolonie: Czarna Struga, Czerwony Dwór, Drewnica, Halberówka, Henryków, Horowa Góra, Nowa Zielonka, Osinki, Piotrówka, Pustelnik D, Rogaczówka, Rościszewo, Struga, Szpitalna Drewnica, Zieleniec, Zielonka Bankowa, Zielonka Letnisko i Poligon Wojskowy oraz folwark Nutka Zielonka i Nadleśnictwo Drewnica.
Po wojnie gmina zachowała przynależność administracyjną.
1 stycznia 1948 część obszaru gminy Marki przyłączono do gminy Zielonka (gromada Siwki).
15 maja 1951 do gminy Marki przyłączono część obszaru zniesionej gminy Bródno (gromady Brzeziny i Grodzisk), natomiast część obszaru gminy Marki włączono do Warszawy (część gromady Ząbki).
1 lipca 1952 zniesiono powiat warszawski, a gminę Marki przyłączono do powiatu wołomińskiego; równocześnie z części obszaru gminy Marki utworzono nowe gminy Ząbki (gromady Drewnica i Ząbki) i Pustelnik (gromady Pustelnik i Struga), a część obszaru gminy włączono z powrotem do gminy Zielonka (gromada Siwki).
Według stanu z dnia 1 lipca 1952 gmina składała się z 3 gromad: Brzeziny, Grodzisk i Marki.
Jednostkę zniesiono 29 września 1954 wraz z reformą wprowadzającą gromady w miejsce gmin.
Jednostki nie przywrócono 1 stycznia 1973 po reaktywowaniu gmin, ponieważ większość jej dawnego obszaru weszła w skład Warszawy i utworzonego w 1967 miasta Marki.

</doc>
<doc id="1098706" url="https://pl.wikipedia.org/wiki?curid=1098706" title="Phulra (księstwo)">
Phulra (księstwo)

Phulra - dawne księstwo muzułmańskie znajdujące się na obszarze dzisiejszego Pakistanu.
Phulra obejmowało obszar zaledwie 94 km², jego stolicą było Phulra.
Księstwo Phulra powstało wskutek wydzielenia z państwa Amb w 1828. W 1947 weszło w skład nowo powstałego Pakistanu. 
W 1950 księstwo zlikwidowano i włączono do Północno-Zachodniej Prowincji Pogranicznej

</doc>
<doc id="1098708" url="https://pl.wikipedia.org/wiki?curid=1098708" title="ASUS Eee PC">
ASUS Eee PC

ASUS Eee PC 701 (Eee to akronim – z , oficjalne polskie tłumaczenie to: Edukacja, (R)Ewolucja, Emocje) – laptop firmy Asus.
Komputer należy do klasy Ultra-Mobile PC (a także netbooków), używa zmodyfikowanego Linuksa Xandros jako podstawowego systemu operacyjnego. Wszedł na rynek USA 1 listopada 2007 r. z ceną wynoszącą 399 $. Eee nie został zaprojektowany w ramach programu „laptop dla każdego dziecka (OLPC)” i nie stanowi konkurencji dla XO-1 czy Classmate PC, jest to po prostu tani laptop przeznaczony na szeroki rynek.

</doc>
<doc id="1098715" url="https://pl.wikipedia.org/wiki?curid=1098715" title="Swat (księstwo)">
Swat (księstwo)

Swat - dawne księstwo muzułmańskie znajdujące się na obszarze dzisiejszego Pakistanu.
Swat obejmowało obszar 8,250 km², jego stolicą było Swat.
Swat zostało założone przez Pasztunów w 1849. Rozpadło się w 1863.
Księstwo Swat powstało ponownie w 1915 roku. W 1947 weszło w skład Pakistanu jako autonomiczne księstwo. 28 lipca 1969 Swat zostało zlikwidowane i włączone do Północno-Zachodnia Prowincji Pogranicznej.

</doc>
<doc id="1098718" url="https://pl.wikipedia.org/wiki?curid=1098718" title="Roland Puchot">
Roland Puchot

Roland Puchot, hrabia des Alleurs (ur. 1693, zm. 1754) - dyplomata francuski o ambicjach literackich.
Jego ojcem był dyplomata Pierre Puchot (1643-1725).
W 1739 opublikował anonimowo "Lettre d'un patissier anglois au nouveau cuisinier françois. Avec un extrait du Craftsman" („List cukiernika angielskiego do nowego kucharza francuskiego, wraz z wyjątkiem z "The Craftsman"”). Była to próba naśladownictwa stylu brytyjskiej gazety istniejącej od 1726 "The Craftsman". Puchot korespondował z prowadzącą salon literacki Madame de Graffigny.
W latach 1747-1754 Puchot był ambasadorem Francji w Konstantynopolu. Zmarł podczas pełnienia tej misji.

</doc>
<doc id="1098720" url="https://pl.wikipedia.org/wiki?curid=1098720" title="Kazimierz Maślankiewicz">
Kazimierz Maślankiewicz

Kazimierz Maślankiewicz (ur. 9 czerwca 1902 w Pruchniku, zm. 21 sierpnia 1981 w Krakowie) – polski geolog i mineralog, profesor, encyklopedysta.
Życiorys.
Do szkoły powszechnej i średniej uczęszczał w Krakowie. W 1920 złożył egzamin dojrzałości i podjął studia mineralogiczne na Akademii Górniczej w Krakowie. Po roku studiów przeniósł się na Wydział Filozoficzny Uniwersytetu Jagiellońskiego. Studiował mineralogię, chemię i geologię. W 1927 ukończył studia ze stopniem doktora filozofii. Ponadto złożył egzamin nauczycielski na Studium Pedagogicznym UJ oraz egzamin pedagogiczny w zakresie chemii z mineralogią i geografii z geologią.
Jeszcze podczas studiów w sezonach 1922/1923 i 1923/1924 zatrudniony był na UJ jako pomocnicza siła naukowa, prowadząc ćwiczenia z mineralogii. Następnie przez 11 lat pełnił obowiązki asystenta i starszego asystenta w Zakładzie Chemii Nieorganicznej UJ. W okresie międzywojennym prowadził także wykłady zlecone i ćwiczenia z zakresu chemii nieorganicznej i petrografii na UJ oraz wykłady w Państwowym Pedagogium w Krakowie. Przez kilka lat pracował jednocześnie w szkolnictwie średnim jako nauczyciel chemii, fizyki, matematyki i mineralogii.
W 1932 został mianowany naczelnikiem Krakowskiego Urzędu Probierczego, zajmującego się kontrolą stopów metali szlachetnych. Za zgodą polskich władz podziemnych pozostał na tym stanowisku także podczas okupacji niemieckiej. Obowiązki te wykonywał też po wojnie do 1955, organizując w 1945 służbę probierczą w Polsce.
Brał czynny udział w konspiracyjnej pracy Stronnictwa Demokratycznego, jako współpracownik wychodzącego w Krakowie tajnego "Dziennika Polski" oraz redaktor dywersyjnego pisma "Germania", wydawanego w języku niemieckim dla Niemców. Uczestniczył też w tajnym nauczaniu UJ, prowadząc wykłady z mineralogii, krystalografii i chemii.
Na prośbę prof. Stanisława Kulczyńskiego, organizatora i pierwszego rektora Uniwersytetu i Politechniki we Wrocławiu, zorganizował w 1946 Zakład Mineralogii i Petrografii na Wydziale Nauk Przyrodniczych Uniwersytetu Wrocławskiego. Przez kilka lat powojennych prowadził także wykłady i ćwiczenia na dwóch wydziałach Politechniki Wrocławskiej i we Wrocławskiej Szkole Inżynierskiej. W latach 1955-1962 był równocześnie kierownikiem Katedry Chemii Nieorganicznej i Analitycznej na Akademii Medycznej w Krakowie. W okresie 1966-1969 był prorektorem Uniwersytetu Wrocławskiego. Głównym obszarem badawczym Maślankiewicza były badania petrograficzne.
Zmarł 21 sierpnia 1981. Został pochowany na Cmentarzu Rakowickim w Krakowie.
Działalność społeczna.
Podczas studiów uniwersyteckich zorganizował Akademicką Ligę Przyjaciół Kasy im. Mianowskiego, pełniąc przez kilka lat funkcję jej prezesa. Po studiach przez osiem lat był sekretarzem oddziału krakowskiego Polskiego Towarzystwa Przyrodników im. Kopernika. Po wyzwoleniu zajął się wznowieniem działalności tego Towarzystwa, sprawując przez kilka lat obowiązki sekretarza zarządu głównego. Po połączeniu w 1952 Polskiego Towarzystwa Przyrodników im. Kopernika ze Stowarzyszeniem Przyrodników-Marksistów objął stanowisko wiceprezesa nowego towarzystwa, które zatrzymało nazwę Polskiego Towarzystwa Przyrodników im. Kopernika. Od 1959 do 1981 był jego prezesem. W czerwcu 1968 roku wszedł w skład Komitetu Przygotowawczego obchodów 500 rocznicy urodzin Mikołaja Kopernika.
Od czasów międzywojennych brał udział w pracach Polskiego Towarzystwa Geologicznego. Podczas okupacji w jego mieszkaniu odbywały się tajne posiedzenia PTGeol. Po wyzwoleniu zajął się wznowieniem jego działalności. Od 1945 był przez wiele lat członkiem zarządu głównego PTGeol. Z jego inicjatywy utworzono w 1951 Oddział Towarzystwa we Wrocławiu, którym kierował przez pierwsze pięć lat, a następnie ponownie przez kilka lat od 1962. Był wieloletnim przewodniczącym Zarządu Głównego PTG, a 23 września 1977 podczas 49. Zjazdu Naukowego Geologów w Załużu otrzymał tytuł honorowego członka PtG i został zastąpiony na stanowisku przez doc. dr hab. Rafała Unruga.
Przed wojną brał również udział w pracach Polskiego Towarzystwa Chemicznego i Związku Chemików Polskich. Był wówczas także bardzo aktywnym popularyzatorem nauk przyrodniczych, wygłaszając w wielu miejscowościach prelekcje w ramach wykładów powszechnych UJ oraz kilkadziesiąt odczytów w Polskim Radio.
Od pierwszych lat powojennych uczestniczył w pracach redakcji "Wszechświata", "Kosmosu" i "Rocznika Polskiego Towarzystwa Geologicznego". W 1962 otrzymał Nagrodę Miesięcznika „Problemy” za osiągnięcia w dziedzinie popularyzowania nauki.
Wybrane publikacje.
Był encyklopedystą, redaktorem naczelnym Małej encyklopedii przyrodniczej wydanej przez PWN w latach 1957-1962.

</doc>
<doc id="1098722" url="https://pl.wikipedia.org/wiki?curid=1098722" title="Jaworzyna (Kamienicka)">
Jaworzyna (Kamienicka)

Jaworzyna, Jaworzyna Kamienicka, Polana Jaworznicka – położona na wysokości 1190–1265 m n.p.m. polana na północno-wschodnim stoku Jaworzyny Kamienickiej w Gorcach. Jest to jedna z najpiękniejszych gorczańskich polan. Roztacza się z niej bardzo szeroka panorama na Beskid Sądecki i Beskid Wyspowy. Szczególnie dobrze widać stąd wznoszące się po południowej stronie pobliskie grzbiety Kudłonia i Gorca wraz z ich polanami. Od północno-wschodniej strony stok polany opada do potoku Kamienica, spływającego głęboką kotliną pomiędzy Gorcem i Kudłoniem.
Polana była dawniej wypasana. Przed I wojną światową gazdował tutaj Tomasz Chlipała, nazywany Bulandą. Był to jeden z najbardziej słynnych gorczańskich baców. Kazimierz Ignacy Sosnowski nazywał go „górzańskim Sabałą”. Wybudował on w 1904 r. na górnym skraju polany kapliczkę zwaną kapliczką Bulandy. Jedna z wersji ludowych przekazów mówi, że Bulanda zobaczył podczas sny liczne dusze pokutujące za grzechy, które błądzą po górach i nie mają gdzie kolan ugiąć, by przyklęknąć przed poświęconym miejscem.
Na polanie wiele ciekawych gatunków roślin: żyworodna forma wiechliny alpejskiej, kuklik górski, urdzik karpacki. Z ptaków spotkać tu można m.in. siwerniaka, jarząbka, a bywa tu nawet głuszec. Po zaprzestaniu wypasu polana zaczęła zarastać łanami borówki, malin i pojedynczymi drzewami. By zahamować jej całkowite zarośnięcie lasem, Gorczański Park Narodowy rozpoczął coroczne jej wykaszanie.
W górnej części polany, obok kapliczki Bulandy ławki dla turystów. Z tego też miejsca, przez las na zachodnią stronę, prowadzi z polany żółty szlak turystyczny do drugiej pod względem długości gorczańskiej jaskini Zbójnickiej Jamy. Obok duża tablica z opisem polany, a także panorama szczytów, które z niej widać.
We wrześniu 1944 na tę polanę zrzucony został liczący 70 żołnierzy desant sowieckich partyzantów majora Iwana Zołotara.
Jaworzyna znajduje się na obszarze Gorczańskiego Parku Narodowego, w granicach wsi Zasadne, w województwie małopolskim, w powiecie limanowskim, gminie Kamienica.

</doc>
<doc id="1098723" url="https://pl.wikipedia.org/wiki?curid=1098723" title="Khayrpur (księstwo)">
Khayrpur (księstwo)

Khayrpur – dawne księstwo muzułmańskie znajdujące się na obszarze dzisiejszego Pakistanu.
Khayrpur obejmowało obszar 15,730 km². Jego stolicą był Khairpur.
Państwo założyli w 1775 Sindhowie. W 1832 Khayrpur znalazło się pod protektoratem brytyjskim. W lipcu 1947 weszło w skład Pakistanu. 14 października 1955 księstwo zlikwidowano i włączono do prowincji Pendżab.

</doc>
<doc id="1098728" url="https://pl.wikipedia.org/wiki?curid=1098728" title="Ogólnopolski Festiwal Teatralny Pobocza Teatru w Toruniu">
Ogólnopolski Festiwal Teatralny Pobocza Teatru w Toruniu

Ogólnopolski Festiwal Teatralny Pobocza Teatru w Toruniu – przegląd form teatralnych, odbywający się od 1993 roku w Toruniu. Jego organizatorem był Teatr Młodyżywiec, a pomysłodawcą Tadeusz Misiaszek Przybyszewski. 
Opis festiwalu.
W trakcie festiwalu prezentowane są nowe, polskie wydarzenia teatralne. W ramach festiwalu odbywają się także imprezy towarzyszące: wystawy plastyczne, koncerty, projekcje filmów, spotkania z artystami i twórcami przedstawień.

</doc>
<doc id="1098737" url="https://pl.wikipedia.org/wiki?curid=1098737" title="The Craftsman">
The Craftsman

The Craftsman – pismo polityczne powstałe w 1726 roku. Jego założycielami byli Henry St John, 1. wicehrabia Bolingbroke torysowski magnat i szef opozycji przeciw władzy premiera Roberta Walpole’a i jego przyjaciel William Pulteney, 1. hrabia Bath (Wig, ale pokłócony z Walpole’em).
Rząd w odpowiedzi na jego powstanie zatwierdził podatek stemplowy od każdej strony, który musieli płacić redaktorzy gazet; środek ten był nieskuteczny, ponieważ Bolingbroke i jego stronnicy dysponowali dużymi środkami finansowymi. Gazeta miała kilku fikcyjnych redaktorów, którzy odsiadali wyroki za pieniądze.

</doc>
<doc id="1098738" url="https://pl.wikipedia.org/wiki?curid=1098738" title="Grzybienie egipskie">
Grzybienie egipskie

Grzybienie egipskie ("Nymphaea lotus" L.) – gatunek rośliny należący do rodziny grzybieniowatych ("Nymphaeceae"). Znany zwykle pod nazwami zwyczajowymi lub handlowymi jako lotos tygrysi, lotos egipski lub grzybień egipski. Występuje w stanie dzikim w Afryce i Rumunii. Jako gatunek introdukowany rozprzestrzenił się na Florydzie w USA oraz w niektórych krajach Ameryki Środkowej i Południowej (Kostaryka, Salwador, Panama, Gujana, Wenezuela, Brazylia, Kolumbia). Poza tym jako roślina ozdobna jest uprawiany w wielu krajach świata.
Biologia i ekologia.
W naturze rośnie w wodach czystych, ciepłych i lekko kwaśnych. Kwiaty otwierają się nocą, zamykają nad ranem, posiadają przyjemny aromat. Są samopylne i przy sprzyjających warunkach, np. odpowiedniej wilgotności powietrza, następuje samozapylenie, po czym kwiat zanurza się w wodzie i tam dojrzewają owoce.

</doc>
<doc id="1098743" url="https://pl.wikipedia.org/wiki?curid=1098743" title="Janusz Rzeszewski">
Janusz Rzeszewski

Janusz Antoni Rzeszewski (ur. 10 lutego 1930 w Kożangródku, zm. 2 października 2007 w Warszawie) – polski reżyser filmowy, od 1958 związany z Telewizją Polską.
Życiorys.
W 1948 rozpoczął studia na PWSF w Łodzi na Wydziale Reżyserii, a w 1952 ukończył studia na Uniwersytecie Łódzkim na Wydziale Historii Sztuki. W 1958 rozpoczął pracę w Telewizji Polskiej, w 1967 ukończył studia na PWSF i w 1968 otrzymał dyplom tej uczelni. 
W latach 1966–1969 był naczelnym reżyserem Ośrodka TVP w Łodzi, w latach 1969–1971 zastępcą naczelnego reżysera TVP, a następnie w latach 1971–1973 redaktorem naczelnym Redakcji Rozrywkowej TVP. W latach 1975–1980 był współtwórcą i kierownikiem artystycznym Music-hallu TVP w Chorzowie. Realizował wiele programów telewizyjnych, a także festiwale piosenki w Opolu, Sopocie i Zielonej Górze.
W 1977 został uhonorowany "Złotym Ekranem" (za "Bajki dla dorosłych" w kategorii "program rozrywkowy"), w 2002 statuetką "Gwiazda Telewizji Polskiej" nadaną z okazji 50-lecia TVP (za reżyserię programów rozrywkowych i widowisk telewizyjnych), a w 2004 odznaczony Krzyżem Oficerskim Orderu Odrodzenia Polski.
Mąż kostiumografki, Lidii Rzeszewskiej (zm. 1989) i ojciec aktorki Joanny Agaty Rzeszewskiej.

</doc>
<doc id="1098746" url="https://pl.wikipedia.org/wiki?curid=1098746" title="László Bodrogi">
László Bodrogi

László Bodrogi (ur. 11 grudnia 1976 w Budapeszcie) – węgierski kolarz szosowy od 2007 roku reprezentujący Francję, dwukrotny medalista mistrzostw świata. Obecnie jest zawodnikiem grupy Team Type 1-Sanofi.
Kariera.
Pierwszy sukces w karierze László Bodrogi osiągnął w 1997 roku, kiedy zdobył srebrny medal w indywidualnej jeździe na czas w kategorii U-23 podczas mistrzostw świata w San Sebastián. W tej samej konkurencji był trzeci na rozgrywanych rok później mistrzostwach Europy U-23, a w 2000 roku zdobył brązowy medal na mistrzostwach świata w Plouay. W zawodach tych wyprzedzili go jedynie Ukrainiec Serhij Honczar oraz Niemiec Michael Rich. Kolejny medal zdobył siedem lat później, podczas mistrzostw świata w Stuttgarcie, gdzie w swej koronnej konkurencji zdobył srebro. W wyścigu tym zwyciężył Szwajcar Fabian Cancellara, a trzecie miejsce zajął Holender Stef Clement. Bodrogi trzykrotnie startował na igrzyskach olimpijskich, najlepszy wynik osiągając na igrzyskach w Atenach w 2004 roku, gdzie jazdę indywidualną na czas ukończył na 21. pozycji. Jest ponadto wielokrotnym medalistą mistrzostw Węgier.

</doc>
<doc id="1098750" url="https://pl.wikipedia.org/wiki?curid=1098750" title="Grzegorz Wiśniewski (pisarz)">
Grzegorz Wiśniewski (pisarz)

Grzegorz Wiśniewski (ur. 1971) – polski pisarz science fiction.
Życiorys.
Absolwent informatyki na Politechnice Szczecińskiej.
Debiutował w 1994 w magazynie Nowa Fantastyka opowiadaniem „Manipulatrice”, jednym z pierwszych polskich tekstów cyberpunkowych.
Jest autorem cyklu humoresek „Opowieści wigilijne” publikowanych w internetowym magazynie Esensja. Za opowiadanie „Dobrzy, źli ludzie” otrzymał nagrodę Elektrybałta.
Mąż pisarki Anny Brzezińskiej. W 2007 ukazała się ich wspólna powieść "Za króla, ojczyznę i garść złota", a rok później zbiór mikropowieści "Na ziemi niczyjej".

</doc>
<doc id="1098751" url="https://pl.wikipedia.org/wiki?curid=1098751" title="Kunrei">
Kunrei

 – system latynizacji języka japońskiego, stworzony w oparciu o starszy system nihon-shiki rōmaji i zaadaptowany przez Międzynarodową Organizację Normalizacyjną jako standard transkrypcji języka japońskiego ISO 3602.
Transkrypcja kany w kunrei-shiki.
Uwagi:

</doc>
<doc id="1098753" url="https://pl.wikipedia.org/wiki?curid=1098753" title="Laszlo Bodrogi">
Laszlo Bodrogi



</doc>
<doc id="1098759" url="https://pl.wikipedia.org/wiki?curid=1098759" title="Alternatywne Spotkania Teatralne Klamra">
Alternatywne Spotkania Teatralne Klamra

Alternatywne Spotkania Teatralne Klamra - festiwal teatralny prezentujący najnowsze i najciekawsze spektakle przygotowane przez najlepsze polskie teatry niezależne. Organizatorem tego festiwalu jest Klub Studencki Od Nowa w Toruniu. 
Opis.
Festiwal, odbywający się w nieskrępowanej atmosferze typowej dla kultury studenckiej, pokazuje różne zjawiska teatralne - od klasyki sceny alternatywnej po teatr tańca.
Festiwal ma też charakter dydaktyczny i naukowy. Popularyzuje sztukę teatralną dla amatorów. W ramach festiwalu odbywają się także imprezy towarzyszące: dyskusje z artystami, projekcje filmów, spotkania z twórcami przedstawień. 
Festiwalowi towarzyszą pokazy fotograficzne, plastyczne i inne wydarzenia kulturalne.
Festiwal jest organizowany co roku w połowie marca. Szefem festiwalu jest Maurycy Męczekalski, a szefem artystycznym Justyna Bieluch.
Nagroda Publiczności KLAMRY.
Generalna formuła festiwalu KLAMRA nie ma charakteru konkursowego. Wyjątkiem od tej reguły jest przyznawana od 2007 roku Nagroda Publiczności - zwycięski spektakl wybierany jest przez samych widzów, w drodze głosowania. Od 2008 roku nagrodzony teatr otrzymuje pamiątkową statuetkę oraz zaproszenie na kolejną edycję KLAMRY, gdzie ma okazję zaprezentować nowe przedstawienie.
Dotychczasowi Laureaci Nagrody Publiczności KLAMRY:

</doc>
<doc id="1098767" url="https://pl.wikipedia.org/wiki?curid=1098767" title="Teplá (rzeka)">
Teplá (rzeka)

Teplá (niem. "Tepl") – rzeka w Czechach (kraj karlowarski), o długości 65,1 km, prawy dopływ Ohrzy.
Przepływa m.in. przez miasta Bečov nad Teplou i Karlowe Wary. 

</doc>
<doc id="1098775" url="https://pl.wikipedia.org/wiki?curid=1098775" title="Pruszcz Pomorski">
Pruszcz Pomorski

Pruszcz Pomorski – stacja kolejowa w mieście Pruszcz, w województwie kujawsko-pomorskim, w Polsce. Stacja należy do gminy Pruszcz. W roku 2017 stacja obsługiwała 500–699 pasażerów na dobę.
Budynek dworca pod koniec roku 2021 przeszedł remont. Sam budynek, oprócz toalet i poczekalni, ma również dwa pomieszczenia przeznaczone na działalność handlowo-usługową, nie ma natomiast kas biletowych.

</doc>
<doc id="1098784" url="https://pl.wikipedia.org/wiki?curid=1098784" title="Dźwignia operacyjna">
Dźwignia operacyjna

Dźwignia operacyjna – jest miarą wpływu zmian wartości przychodów netto ze sprzedaży na zysk operacyjny przedsiębiorstwa. Zysk operacyjny przedsiębiorstwa jest różnicą pomiędzy przychodami netto ze sprzedaży a kosztami operacyjnymi, obejmującymi zarówno koszty stałe, jak i koszty zmienne.
Koszty stałe nie zależą od skali działalności przedsiębiorstwa, czyli kształtują się w poszczególnych okresach (w krótkim i średnim terminie) na niezmiennym poziomie, niezależnie od zmian wielkości przychodów netto ze sprzedaży. W przeciwieństwie do nich koszty zmienne zwiększają się wraz ze wzrostem działalności produkcyjnej, usługowej czy handlowej. Do kosztów zmiennych w przypadku działalności produkcyjnej można zaliczyć m.in. koszty surowców, materiałów, energii zużytych w procesie produkcyjnym. Z kolei kosztami stałymi mogą być m.in. czynsze dzierżawne, pensje pracowników (w części nie powiązanej z wielkością produkcji), stałe opłaty licencyjne lub koszty konserwacji.
Można wykazać, że wyższy udział kosztów stałych w kosztach operacyjnych ogółem (wynikający z wyższego udziału aktywów trwałych w aktywach ogółem), przy innych warunkach niezmienionych, powoduje osiągnięcie wyższej dźwigni operacyjnej przez przedsiębiorstwo. Oznacza to wyższą wrażliwość zysków operacyjnych na zmiany wielkości przychodów netto ze sprzedaży (procentowy wzrost lub spadek zysku operacyjnego jest wyższy niż procentowy wzrost lub spadek przychodów netto ze sprzedaży). 
Efekt dźwigni operacyjnej można wyrazić następującą formułą:
Stopień dźwigni operacyjnej równy np. 3 oznacza, że wzrost przychodów ze sprzedaży o 1% powoduje wzrost zysku operacyjnego o 3%. Natomiast spadek przychodów ze sprzedaży o 1% skutkuje spadkiem wyniku operacyjnego o 3%.

</doc>
<doc id="1098787" url="https://pl.wikipedia.org/wiki?curid=1098787" title="Freerun">
Freerun

Freerun, freerunning, 3run (ang. "wolny bieg") – sport ekstremalny, który polega na wykonywaniu efektownych i trudnych tricków w czasie pokonywania przeszkód na trasie biegu. Za prekursora freerunningu uważa się Sébastiena Foucana, który odłączył freerun od parkouru.
Freerun wywodzi się z parkouru, ale prostota i szybkość pokonywania przeszkód nie odgrywa w nim znaczącej roli. We freerun zmieniono znacząco technikę. Elementy, które pozwalały przedostać się biegnącemu przez przeszkodę jak najłatwiej i jak najszybciej, zostały zastąpione przez tricki, które są trudne do wykonania, ale mają wartość pokazową ("palm spin", "wall spin" itp.), dołączone zostały także elementy akrobatyczne. Głównymi trickami są tzw. "flipy".
Sport ten nie powinien być postrzegany jako zbiór pojedynczych ruchów, a jako cały sposób poruszania się. Freerun to także sposób myślenia. Osoby trenujące parkour, patrząc na przeszkodę, myślą jak najsprawniej ją pokonać. Ludzie trenujący freerun na tę samą przeszkodę spojrzą z zamysłem pokonania jej w jak najbardziej efektowny sposób.
We freerun nastąpiła także zmiana celów, ograniczająca się tylko do zadowolenia z siebie i czerpania przyjemności z trenowania. Nie jest to jednak regułą: przykładem tego może być Chase Armitage czy Daniel Ilabaca, którzy trenują dla siebie, a zarazem czerpią z tego korzyść finansową poprzez dawanie pokazów i pracy jako kaskaderzy w filmach.
Parkour z elementami freerunu wykorzystywany jest w grach komputerowych jako element przemieszczania się po otwartym lub częściowo otwartym świecie, m.in. w "Mirror’s Edge", "Dying Light" czy w serii "Assassin’s Creed".
Freerun w Polsce.
Większe imprezy freerunowe organizowane w Polsce to przede wszystkim:

</doc>
<doc id="1098790" url="https://pl.wikipedia.org/wiki?curid=1098790" title="Free running">
Free running



</doc>
<doc id="1098793" url="https://pl.wikipedia.org/wiki?curid=1098793" title="Edward Passendorfer">
Edward Passendorfer

Edward Władysław Passendorfer (ur. 13 stycznia 1894 w Wadowicach Górnych, zm. 10 sierpnia 1984 w Warszawie) – polski geolog, specjalizujący się w stratygrafii, tektonice i paleontologii.
Życiorys.
Syn Oskara urzędnika pocztowego i Bronisławy z Wachalów. W 1912 roku ukończył VII Gimnazjum w Krakowie i podjął studia w zakresie geologii i paleontologii na Uniwersytecie Jagiellońskim. Studiował z przerwami do 1919, w którym uzyskał doktorat na podstawie rozprawy "Szkic opracowania stratygraficznego kredy górnotatrzańskiej", wykonanej pod kierunkiem Władysława Szajnochy. Odbył też serię staży na uniwersytetach w Lozannie, Grenoble, Genewie i Paryżu, jego wykładowcami byli wówczas m.in. Maurice Lugeon, Wilfrid Kilian oraz Émile Haug.
Od 1919 do 1930 pracował w Państwowym Instytucie Geologicznym w Warszawie, równocześnie prowadząc zlecone wykłady na Uniwersytecie Jagiellońskim oraz ćwiczenia na Akademii Górniczo-Hutniczej. Monografia kredy wierchowej Tatr (praca doktorska 1919) była przez pół wieku podstawowym źródłem wiedzy o utworach tego okresu w Tatrach. Monografia albu wierchowego Tatr (1929, rozprawa habilitacyjna) weszła do kanonu literatury stratygraficznej i stanowi klasyczną pozycję cytowaną na całym świecie. W 1925 prowadził badania paleontologiczne we Francji i Szwajcarii. W 1929 uzyskał veniam legendi na Uniwersytecie Jagiellońskim z geologii, które w następnym roku rozszerzył na paleontologię
W 1930 uzyskał (na podstawie rozprawy "Studium stratygraficzne i paleontologiczne nad kredą serii wierchowej w Tatrach") uprawnienia veniam legendi w zakresie paleontologii, w 1933 uzyskał ich rozszerzenie na geologię. W latach 1930–1934 pracował jako zastępca profesora paleontologii na Uniwersytecie Poznańskim. Od 1934 pracował jako nauczyciel w Seminarium Nauczycielskim w Mysłowicach i gimnazjum w Siemianowicach.
W 1936 otrzymał stanowisko profesora geologii na Wydziale Matematyczno-Przyrodniczym Uniwersytetu Stefana Batorego w Wilnie. Kierował Katedrą Geologii do 1939. W czasie II wojny światowej pozostał w Wilnie, do 1944 pracował w Urzędzie Geologicznym, potem organizował Instytut Geologii. Brał udział w tajnym nauczaniu na poziomie gimnazjalnym.
Po wojnie trafił do Torunia, gdzie był jednym z organizatorów Wydziału Matematyczno-Przyrodniczego na Uniwersytecie Mikołaja Kopernika. Był prodziekanem tego wydziału w latach 1945–1947 oraz dziekanem od 1947 do 1948. W latach 1945–1952 kierował Katedrą Geologii, a przez krótki okres także paleontologii.
18 sierpnia 1951 prezydium rządu PRL wydało uchwalę o utworzeniu Wydziału Geologii na Uniwersytecie Warszawskim. Efektem tej decyzji było przeniesienie Edwarda Passendorfera wraz z współpracownikami do Warszawy, gdzie został dziekanem nowo utworzonej jednostki. Funkcję dziekana pełnił do 1954, a kierownika Katedry Geologii do 1964. Pracował także w Zakładzie Nauk Geologicznych PAN, gdzie kierował Pracownią Paleozoiku i Mezozoiku (1959–1963) oraz Pracownią Stratygrafii (1963–1972).
Znaczna część badań prowadzonych przez Edwarda Passendorfera dotyczyła mezozoiku Tatr. Był on działaczem Polskiego Towarzystwa Tatrzańskiego i PTTK, współzałożycielem Koła Pomorskiego Klubu Wysokogórskiego PTTK w Toruniu. Był też działaczem, a w latach 1968–1971 wiceprezesem Polskiego Towarzystwa Geologicznego.
W 1960 został członkiem korespondentem, a w 1976 członkiem rzeczywistym PAN.
Został odznaczony Krzyżem Kawalerskim Orderu Odrodzenia Polski (1954) oraz Krzyżem Komandorskim z Gwiazdą Orderu Polonia Restituta i tytułem „Zasłużonego Nauczyciela PRL”. 
Godność członka honorowego nadały mu Polskie Towarzystwo Geologiczne (1972) oraz Polskie Towarzystwo Przyrodników im. Kopernika.
Pochowany na Starych Powązkach (kwatera N-3-15).

</doc>
<doc id="1098794" url="https://pl.wikipedia.org/wiki?curid=1098794" title="Ejruw">
Ejruw

Ejruw (właśc. erub, także druty sobotnie, szabasowe) – sposób na uchylenie zakazów religijnych wiążących się z nastaniem szabasu. Ejruw stanowiły sznury lub druty, które oplatając słupy lub domy podczas szabasu łączyły je w jedno symboliczne podwórko, w obrębie którego prawo talmudyczne zezwala Żydom na dokonywanie najprostszych czynności. W soboty ejruw stanowił częsty element towarzyszący zabudowie przedwojennych miasteczek żydowskich.

</doc>
<doc id="1098795" url="https://pl.wikipedia.org/wiki?curid=1098795" title="Port lotniczy Makau">
Port lotniczy Makau

Port lotniczy Makau – międzynarodowy port lotniczy położony na sztucznej wyspie 2 km na wschód od centrum Makau. Jest jednym z największych portów lotniczych w tej części Chin. W 2010 roku obsłużył 4 mln pasażerów.

</doc>
<doc id="1098796" url="https://pl.wikipedia.org/wiki?curid=1098796" title="Międzynarodowe Toruńskie Spotkania Teatrów Lalek">
Międzynarodowe Toruńskie Spotkania Teatrów Lalek

Międzynarodowe Toruńskie Spotkania Teatrów Lalek – festiwal teatralny, odbywający się od 1994 w Toruniu. Organizuje je Teatr Baj Pomorski w Toruniu. Jest największym i najstarszym Festiwalem Teatrów dziecięcych w Polsce.
Festiwal zwyczajowo odbywa się jesienią, najczęściej w październiku. Trwa kilka dni, w czasie których dziecięce sceny teatralne w kraju prezentują po jednym przedstawieniu. Daje to obraz życia teatralnego dla dzieci i młodzieży w Polsce. Przedstawienia mają określone kategorie wiekowe. Prezentowane są również przestawienia teatrów zagranicznych 
Dyrektorem Festiwalu jest Zbigniew Lisowski, a kierownikiem festiwalu – Krystian Kubjaczyk.
Almanach Międzynarodowych Toruńskich Spotkań Teatrów Lalek (1994-2004).
Dokumentacja 11-stu edycji Międzynarodowych Toruńskich Spotkań Teatrów Lalek w latach 1994 – 2004
Spektakle festiwalowe podane są w kolejności prezentacji.
I Toruńskie Spotkania Teatrów Lalek 9-16 listopada 1994.
Przedstawienia dla dzieci:
Przedstawienia dla dorosłych:
II Toruńskie Spotkania Teatrów Lalek 1-8 listopada 1995.
Przedstawienia dla dzieci:
Przedstawienia dla dorosłych:
III Toruńskie Spotkania Teatrów Lalek 6-13.10.1996.
Przedstawienia dla dzieci:
Przedstawienia dla dorosłych:
Nagrody Grand Prix w kategorii spektaklu dla dorosłych nie przyznano.
IV Toruńskie Spotkania Teatrów Lalek 5-12.10.1997.
Przedstawienia dla dzieci:
Przedstawienia dla dorosłych:
V Toruńskie Spotkania Teatrów Lalek 4-10.10.1998.
Przedstawienia dla dzieci:
Przedstawienia dla dorosłych:
VI Międzynarodowe Toruńskie Spotkania Teatrów Lalek 3-8.10.1999.
Przedstawienia dla dzieci:
Przedstawienia dla dorosłych:
VII Międzynarodowe Toruńskie Spotkania Teatrów Lalek 1-7.10.2000.
Przedstawienia dla dzieci:
Przedstawienia dla dorosłych:
VIII Międzynarodowe Toruńskie Spotkania Teatrów Lalek 30.09 – 6.10.2001.
Przedstawienia dla dzieci:
Przedstawienia dla dorosłych:
IX Międzynarodowe Toruńskie Spotkania Teatrów Lalek 29.09. – 4. 10.2002.
"'Przedstawienia dla dzieci:"
Przedstawienia dla dorosłych:
Po deszczyku, Teatr Lalek republiki Marii El
X Międzynarodowe Toruńskie Spotkania Teatrów Lalek 27.09 – 3.10.2003.
Przedstawienia dla dzieci:
Przedstawienia dla dorosłych:
XI Międzynarodowe Toruńskie Spotkania Teatrów Lalek 16 – 22.10.2004.
Przedstawienia dla dzieci:
"Złotowłosa", Stare Divadlo Nitra (Słowacja)
Przedstawienia dla dorosłych:

</doc>
<doc id="1098797" url="https://pl.wikipedia.org/wiki?curid=1098797" title="Dźwignia łączna">
Dźwignia łączna

Dźwignia łączna (połączona, całkowita, ang. "Degree of Total Leverage", "DTL", "Degree of Combined Leverage", "DCL") – zależność, która łączy ze sobą zmienność przychodów netto ze sprzedaży, zysku operacyjnego, zysku netto oraz stopy zwrotu z kapitału własnego. Łączy w sobie ryzyko operacyjne („czystego biznesu”) i ryzyko finansowe (np. bankructwa).
Przyjmuje się, że stopień dźwigni całkowitej stanowi iloczyn stopnia dźwigni operacyjnej i finansowej. Wartość DTL obliczana jest zgodnie ze wzorem:
formula_1
Stopień dźwigni połączonej informuje, o ile zmieni się wskaźnik rentowności kapitału własnego (ROE) w wyniku zmiany przychodów netto ze sprzedaży o 1%, np. jeżeli stopień dźwigni całkowitej wynosi 3, to znaczy, że zmiana przychodów netto ze sprzedaży o 1% powoduje zmianę ROE o 3%.
Dźwignia łączna definiuje stopień ryzyka operacyjnego i finansowego przedsiębiorstwa. Dźwignię można wykorzystać w procesie planowania zysku. Planowanie zysku to proces, który daje możliwość wyboru najbardziej satysfakcjonujących rozwiązań spośród możliwych wariantów wzrostu oraz zastosowania przedsięwzięć niezbędnych do uzyskania zamierzonych celów przedsiębiorstwa.

</doc>
<doc id="1098798" url="https://pl.wikipedia.org/wiki?curid=1098798" title="Breiðablik UBK">
Breiðablik UBK

Breiðablik – islandzki klub piłkarski pochodzący z miejscowości Kópavogur. Został założony w 12 lutego 1950 roku. Stadion Kópavogsvöllur należący do dwóch klubów Breiðabliku i HK Kópavogur może pomieścić 5501 kibiców.

</doc>
<doc id="1098800" url="https://pl.wikipedia.org/wiki?curid=1098800" title="Flaga Oranii">
Flaga Oranii

Flaga Oranii, Wolnego Państwa Oranii (niderl. "Vlag van Oranje Vrijstaat", afr. "Vlag van Oranje Vrystaat", ang. "Flag of the Orange Free State") – flaga Wolnego Państwa Oranii istniejącego w latach 1854–1902 została zaprojektowana w 1856 i oficjalnie zaadaptowana 23 lutego 1857 na trzecią rocznicę istnienia republiki.

</doc>
<doc id="1098801" url="https://pl.wikipedia.org/wiki?curid=1098801" title="Orchestral Manoeuvres in the Dark (album)">
Orchestral Manoeuvres in the Dark (album)

"Orchestral Manoeuvres in the Dark" − debiutancki album studyjny angielskiego zespołu OMD, wyprodukowany przez Chestera Valentino i wydany 22 lutego 1980.

</doc>
<doc id="1098809" url="https://pl.wikipedia.org/wiki?curid=1098809" title="Mathurin Cordier">
Mathurin Cordier

Mathurin Cordier (ur. w 1479 lub 1480, zm. 8 września 1564 w Genewie) – francuski kalwiński działacz reformacyjny, pisarz, nauczyciel i pedagog (uczył m.in. w Akademii Rakowskiej), propagator reformy nauczania języków obcych i etyki.
Urodzony w Normandii, otrzymał święcenia kapłańskie i został duchownym w Rouen. Około 1514 zaczął nauczać gramatyki w paryskich szkołach średnich; jednym z jego uczniów był Jan Kalwin w 1523.
Przyjął protestantyzm około 1528, jednak w 1534, oskarżony o herezję, musiał uciec z Paryża do Nevers, gdzie uczył literatury. W obawie przed represjami już w 1535 przeniósł się do Bordeaux, skąd w 1536 na prośbę Wilhelma Farela i Kalwina wyjechał do Genewy, gdzie zajął się reorganizacją szkoły średniej "Collège de Rive". Wspólnie z Teodorem de Bèze napisał "„Prawa akademickie”" ("'„Lois de l'Académie”"), które do dziś są podstawą systemu szkolnictwa w Genewie. 
Wydalony z Genewy w 1539 razem z Farelem i Kalwinem, przeniósł się do Neuchâtel, gdzie uczył aż do 1545. Potem powierzono mu kierowanie szkołą średnią w Lozannie. Od 1557 do 1559 przebywał m.in. w Polsce, gdzie uczył zasad moralnych i potocznej łaciny w Akademii Rakowskiej.
W 1559 wrócił do Genewy, gdzie zaczął znowu uczyć. Zmarł kilka miesięcy po śmierci Kalwina.

</doc>
<doc id="1098811" url="https://pl.wikipedia.org/wiki?curid=1098811" title="Kożangródek">
Kożangródek

Kożangródek, Korzangródek (biał. "Кажан Гарадок") – agromiasteczko na Białorusi, w rejonie łuninieckim obwodu brzeskiego, na Polesiu, dawniej miasto i centrum klucza kożangródzkiego.
Siedziba parafii prawosławnej pw. św. Mikołaja Cudotwórcy.
Prywatne miasto szlacheckie położone było w końcu XVIII wieku w powiecie nowogródzkim województwa nowogródzkiego. Po rozbiorach Rzeczypospolitej w Imperium Rosyjskim, w latach 1920–1939 w granicach II Rzeczypospolitej w województwie poleskim. Za II RP miejscowość była siedzibą wiejskiej gminy Kożangródek.
W latach 1939–1991 w granicach Białoruskiej SRR i obecnie w granicach Białorusi.
Historia.
Pierwsza wzmianka o miejscowości pochodzi z 1493. Nazywany wówczas Horodźcem, wchodził w skład majątku Łachwa, należącego do wojewody trockiego Piotra Janowicza Montygerdowicza. Następnie przeszedł w ręce jedynej córki Piotra – Zofii, żony hetmana wielkiego litewskiego Stanisława Kiszki, i ich potomków. W 1613 podskarbi wielki WKL Mikołaj Stanisławowicz Kiszka sprzedał dobra kożangródzkie, obejmujące oprócz miasta z dworem m.in. wsie Rokitnę, Cnę, Jazwinki, Bostyń, Brodnicę, Wielutę, Dworzec, Drecką dolinę, Wiazyń i in., marszałkowi brasławskiemu Jerzemu Samsonowi Podbereskiemu, działaczowi kalwińskiemu. Podberescy stosunkowo krótko (ok. 30 lat) władali Kożangródkiem. Wdowa po Jerzym, Dorota z Zawiszów, w 1635 wybudowała w Kożangródku zbór kalwiński. Poprzez małżeństwo (1639) ich córki Elżbiety (I v. za cześnikiem w. lit. Władysławem Dorohostajskim) ze starostą krzepickim Teodorem Karolem hr. Tarnowskim dobra kożangródzkie przechodzą do rodziny Tarnowskich. Pod koniec XVII w. w wyniku małżeństwa wdowy po Piotrze Stanisławie hr. Tarnowskim (wnuku Teodora Tarnowskiego), Anny z Kieżgajło-Zawiszów, z kasztelanem smoleńskim Krzysztofem Benedyktem Niemirowiczem-Szczyttem dobra stają się własnością Niemirowiczów-Szczyttów.
Dobra kożangródzkie pozostawały nieprzerwanie w rękach Niemirowiczów-Szczyttów niemal 250 lat (do inwazji sowieckiej na Polskę w 1939). Ze względu na ich dominujący charakter cały region nazywano „Szczyttowszczyzną”. Po Annie i Krzysztofie Niemirowiczach-Szczyttach Kożangródek odziedziczył ich syn Jan Krzysztof. W II połowie XVIII wieku dobra kożangródzkie Niemirowiczów-Szczyttów obejmowały miasto Kożangródek ze wsiami: Rokitna, Cna, Jazwinki, Wiazyn, Dworzec, Boronica (Brodnica), Wole, Drepska Dolina, Bostyń, Wełuta, Korniż i prawdopodobnie folwark Nowosiółki. Jan Krzysztof i jego żona kasztelanka połocka Ludwika z Paców Niemirowiczowie-Szczyttowie zasłużyli się jako najwięksi fundatorzy i mecenasowie w historii ziemi łuninieckiej. Ufundowali w swoich dobrach trzy świątynie: Cerkiew Piatnicką w Bostyniu (1750), Św. Trójcy w Wiczynie (1756) i w Jaźwinkach (1759).
W I poł. XVIII w. w Kożangródku Niemirowiczowie-Szczyttowie wznieśli barokowy pałac, w całości bądź częściowo piętrowy, w którym działał nadworny teatr. Pałac spłonął w poł. XIX w., jednak brama wjazdowa do rezydencji zachowała się do 1939.
Kolejnym właścicielem został ich syn Krzysztof Niemirowicz-Szczytt (zm. 1790) ożeniony z Józefą hr. Butlerówną, a po nich ich syn Józef Niemirowicz Szczytt (ur. ok. 1769–zm. przed 1833), marszałek dawidgródzki i mozyrski. Marszałek Józef Niemirowicz Szczytt (ur. ok. 1769–zm. przed 1833) wraz z drugą żoną, Teklą z ks. Druckich-Lubeckich, ufundował w Kożangródku w 1818 cerkiew unicką pw. św. Mikołaja Cudotwórcy (zachowaną do czasów współczesnych, obecnie jest to świątynia prawosławna). Następnie dobra odziedziczył ich jedyny syn Krzysztof, ożeniony z Ewą Karaffa-Korbutt, a po nim jego syn Iścisław Niemirowicz-Szczytt.
W poł. XIX w. Niemirowiczowie-Szczyttowie wybudowali po przeciwnej stronie dawnego dziedzińca pałacowego duży dwór drewniany, w środkowej części piętrowy, z czterokolumnowym portykiem. Znajdowała się w nim m.in. kolekcja sztychów angielskich i francuskich. Dwór otoczony był parkiem w stylu angielskim, poprzecinany kanałami.
Klucz kożangródzki w poł. XIX w. liczył ok. 25 tys. ha. Po śmierci Krzysztofa Niemirowicza-Szczytta został podzielony pomiędzy jego synów na trzy mniejsze fortuny: 
Ostatnim dziedzicem Kożangródka był syn Iścisława i Aleksandry z Mogilnickich – Kazimierz Niemirowicz-Szczytt (1901-1940).
Atrakcją turystyczną Kożangródka jest znajdujący się na terenie dawnego parku 500-letni dąb – olbrzym, jedno z najstarszych drzew na Białorusi. Wg miejscowego przekazu poeta Adam Mickiewicz, w czasie swojego pobytu u Niemirowiczów-Szczyttów w drodze na Ukrainę, upodobał go sobie na miejsce odpoczynku.

</doc>
<doc id="1098815" url="https://pl.wikipedia.org/wiki?curid=1098815" title="Legion Wołyński">
Legion Wołyński



</doc>
<doc id="1098818" url="https://pl.wikipedia.org/wiki?curid=1098818" title="Letnie Spotkania Teatrów Ulicznych w Toruniu">
Letnie Spotkania Teatrów Ulicznych w Toruniu

Letnie Spotkania Teatrów Ulicznych - festiwal teatralny, odbywający się od połowy lat 90. w Toruniu. Jest przeglądem przedstawień wykorzystujących różnorodne środki teatru plenerowego, organizowanym na zabytkowej Starówce. Organizuje je Teatr Baj Pomorski w Toruniu. 
Opis festiwalu.
Festiwal prezentuje różnorodną sztukę uliczną, zwłaszcza z Europy zachodniej - Francji, Hiszpanii, Włoch, Niemiec. Spotkania najczęściej rozpoczynają i kończą się przedstawieniem w Fosie Zamku Krzyżackiego na zabytkowej Starówce. Do uczestnictwa w przedstawieniu włączani są przechodnie.
Festiwal odbywa się corocznie, w okresie wakacji - pod koniec lipca. Trwa przez dwa tygodnie, znacząco ożywiając toruńską Starówkę.
Dyrektorem Festiwalu jest Zbigniew Lisowski.

</doc>
<doc id="1098819" url="https://pl.wikipedia.org/wiki?curid=1098819" title="Solaseed Air">
Solaseed Air

Solaseed Air (Skynet Asia Airways) – japońska tania linia lotnicza z siedzibą w Miyazaki, na wyspie Kiusiu. Obsługuje połączenia pomiędzy miastami Kiusiu i Tokio.
Agencja ratingowa Skytrax przyznała linii cztery gwiazdki.

</doc>
<doc id="1098822" url="https://pl.wikipedia.org/wiki?curid=1098822" title="Karl Ludwig von Pöllnitz">
Karl Ludwig von Pöllnitz

 
Karl Ludwig, baron von Pöllnitz (ur. 25 lutego 1692, zm. 23 czerwca 1775) – niemiecki pisarz i awanturnik urodzony w Issum.
Jego ojciec Wilhelm Ludwig von Pöllnitz (zm. 1693), służył w armii Wielkiego Elektora, więc większość dzieciństwa Karl spędził na berlińskim dworze.
Pöllnitz był gotów służyć każdemu i nie miał skrupułów. Zwiedził wiele europejskich stolic i dworów. Służył w armii Austrii i Hiszpanii. Po całej Europie poszukiwał bogatych wdów i uciekał przed wierzycielami.
Powróciwszy do Berlina w roku 1735 otrzymał stanowisko na dworze Fryderyka Wilhelma I, który bardzo go lubił i cenił. Od 1740 zatrudniał go Fryderyk Wielki, z którym potem się poróżnili i sprawiali sobie złośliwe żarty. Pöllnitz wspomniał raz, że: "wolałby służyć świniom niż Prusakom". Pöllnitz zmarł w Berlinie 23 stycznia 1775 roku.
Pamiętniki Pöllnitza: "Mémoires" (wydane w Liège – 1734), szybko przetłumaczone na język niemiecki (Frankfurt nad Menem, 1735), stanowią interesujące źródło na temat jego epoki, choć zawarte w nich fakty są często fałszywe lub naciągane. Napisał też: "Nouveaux mémoires" (Amsterdam, 1737), "Etat abrégé de la cour de Saxe sous le règne d'Auguste III." (Frankfurt, 1734; tłum. niemieckie Wrocław, 1736) i "Mémoires pour servir a l'histoire des quatres derniers souverains de la maison de Branderibourg", opublikowane przez F. L. Brunna w Berlinie w roku 1791 i w tym samym roku przetłumaczone na niemiecki.
Najbardziej znaną jego książką jest "La Saxe Galante" (Amsterdam, 1734), źródło do historii życia prywatnego Augusta Mocnego.
Inne jego dzieła to: "Histoire secrete de la duchesse d'Hanovre, épouse de Georges I" (Londyn, 1732). W roku 1738 Anglicy zaczęli tłumaczyć jego "Mémoires" (Londyn, 1738-1739).
Jego krewnym był Wilhelm Albert Christian von Pöllnitz, którego stany saskie wysłały w 1707 roku do Holandii.

</doc>
<doc id="1098823" url="https://pl.wikipedia.org/wiki?curid=1098823" title="Rajmund Galon">
Rajmund Galon

Rajmund Galon (ur. 14 sierpnia 1906 w Rynku, pow. lubawski, zm. 19 czerwca 1986 w Toruniu) – polski geograf, profesor, członek rzeczywisty Polskiej Akademii Nauk.
Życiorys.
Urodził się w Rynku, w rodzinie Lucjana i Anny z Krebsów. W 1912 przeprowadził się wraz z rodziną do Łysomic pod Toruniem, gdzie jego ojciec objął posadę nauczyciela. W 1925 ukończył Gimnazjum Klasyczne im. Mikołaja Kopernika w Toruniu i zdał egzamin dojrzałości. W 1929 ukończył geografię na Uniwersytecie Poznańskim, a następnie podjął pracę na uczelni pod kierunkiem prof. Stanisława Pawłowskiego. Głównym obszarem zainteresowań prof. Galona była geomorfologia i problematyka czwartorzędu. Kierował pierwszą wyprawą geografów toruńskich na lodowce Islandii w 1968. Pierwsze wyniki badań przedstawił w swej rozprawie doktorskiej „Kujawy Białe i Czarne” (1929). W latach 1929–1930, będąc stypendystą Funduszu Kultury Narodowej, odbył staż podoktorski w Niemczech, Danii, Szwecji i Norwegii. Po odbyciu stażu naukowego w Niemczech i krajach skandynawskich dalsze wyniki opisał w pracy „Morfologia doliny Drwęcy” (1931). Obszerne opracowanie „Dolina dolnej Wisły, jej kształt i rozwój na tle budowy dolnego Powiśla” (1934) było podstawą habilitacji. Niebawem objął stanowisko docenta kontraktowego i wykłady z geografii fizycznej i kartografii. W latach 1930–1931 odbył służbę wojskową w Jarocinie, gdzie uzyskał stopnień podporucznika. Od 1931 pracował na Uniwersytecie Poznańskim jako starszy asystent w Instytucie Geografii, od 1935 jako docent geografii fizycznej na wydziale matematyczno-przyrodniczym. Podróżował w celach naukowych do Niemiec, Francji, Szwajcarii, Bułgarii, Turcji. Uczestniczył w międzynarodowych kongresach geograficznych w Wiedniu (1935), Sofii (1936), Amsterdamie (1938). Sekretarz komitetu geograficznego Towarzystwa Przyjaciół Nauk w Poznaniu, sekretarz Towarzystwa Geograficznego w Poznaniu, współpracownik komitetu geograficznego Polskiej Akademii Umiejętności, członek Międzynarodowej Unii Badań Czwartorzędu w Wiedniu.
W momencie wybuchu II wojny światowej został zmobilizowany i wcielony jako oficer ordynansowy do dowództwa 17. Dywizji Piechoty, która wchodziła w skład Armii „Poznań”. Brał udział w bitwie nad Bzurą. 17 września 1939 trafił do niewoli niemieckiej. Znalazł się w Oflagu II A Prenzlau (nr jeniecki 1196), na przełomie 1943/44 w Gross Born. W tym okresie prowadził wykłady dla współtowarzyszy, które stały się podstawami wydanego po wojnie podręcznika „Siatki kartograficzne” (1951).
Po wyzwoleniu, od września 1945 do połowy 1946 przebywał w Belgii, gdzie prowadził zajęcia dla polskich studentów na uniwersytetach w Brukseli i Louvain. Po powrocie do kraju, od 1946 do emerytury w 1976 kierował katedrą (później zakładem) geografii fizycznej Uniwersytetu Mikołaja Kopernika w Toruniu. W 1948 uzyskał tytuł profesora nadzwyczajnego, a w 1956 – profesora zwyczajnego UMK w Toruniu. W latach 1948–1949 pełnił również funkcję dyrektora Regionalnej Dyrekcji Planowania Przestrzennego w Bydgoszczy.
Doktor honoris causa uniwersytetów im. Adama Mickiewicza z 1983 i Mikołaja Kopernika w Toruniu z tegoż roku. Członek Honorowy Polskiego Towarzystwa Geograficznego od 1965. Członek korespondent (od 1969), członek rzeczywisty (od 1980) Polskiej Akademii Nauk Członek Polskiego Towarzystwa Geologicznego.
Był mężem Margrity z Krzewińskich (1912–1998).
Zmarł 19 czerwca 1986 w Toruniu. Spoczywa, razem z żoną, na Centralnym Cmentarzu Komunalnym w Toruniu (sektor IVB1_5-1-1).
Upamiętnienie.
Dla uczczenia pamięci prof. R. Galona audytorium nr 104, znajdujące się na parterze gmachu Wydziału Biologii i Ochrony Środowiska oraz Wydziału Nauk o Ziemi UMK w Toruniu, zlokalizowanego przy ul. Lwowskiej, nazwano jego imieniem.
27 lipca 2000 Rada Miasta Torunia upamiętniła zasługi R. Galona nazywając jego imieniem jedną z ulic na Podgórzu.

</doc>
<doc id="1098831" url="https://pl.wikipedia.org/wiki?curid=1098831" title="Éloi Relange">
Éloi Relange

Éloi Relange (ur. 1 lipca 1976) – francuski szachista, arcymistrz od 1998 roku.
Kariera szachowa.
Trzykrotnie w swojej karierze reprezentował Francję na mistrzostwach świata juniorów do 20 lat (Buenos Aires 1992, Matinhos 1994 i Halle 1995). W drugiej połowie lat 90. awansował do szerokiej krajowej czołówki. Wielokrotnie wystąpił w finałach indywidualnych mistrzostw Francji, największy sukces osiągając w 1996 r. w Auxerre, gdzie zdobył brązowy medal. W tym samym roku wystąpił w narodowej drużynie na olimpiadzie szachowej w Erywaniu, a rok później – w drużynowych mistrzostwach Europy, rozegranych w Puli. W 1997 r. zajął również II miejsce (za Jean-Marcem Degraeve, przed Anthony Kostenem, Eduardasem Rozentalisem, Davidem Marciano i Michaiłem Gurewiczem) w Belfort, natomiast na przełomie 1997 i 1998 r. podzielił II miejsce w Hastings (za Matthew Sadlerem, wraz z Eduardasem Rozentalisem, przed m.in. Władysławem Tkaczewem i Johnem Nunnem).
Najwyższy ranking w dotychczasowej karierze osiągnął 1 lipca 2003 r., z wynikiem 2513 punktów zajmował wówczas 15. miejsce wśród francuskich szachistów.

</doc>
<doc id="1098832" url="https://pl.wikipedia.org/wiki?curid=1098832" title="Eloi Relange">
Eloi Relange



</doc>
<doc id="1098834" url="https://pl.wikipedia.org/wiki?curid=1098834" title="Zgrywanie">
Zgrywanie



</doc>
<doc id="1098859" url="https://pl.wikipedia.org/wiki?curid=1098859" title="La Saxe Galante">
La Saxe Galante

La Saxe Galante – fabularyzowana wersja życiorysu Augusta II Mocnego, którą napisał Karl Ludwig von Pöllnitz pruski baron, pisarz, wojskowy i awanturnik, uciekający po całej Europie przed wierzycielami. Książka została napisana w języku francuskiem, którym autor posługiwał się sprawniej niż mową ojczystą.
"La Saxe Galante" wydana została po raz pierwszy w 1734 roku w Amsterdamie, w rok po śmierci Augusta II (1733) i stanowi ciekawe źródło wiedzy o miłosnych przygodach króla, zarówno w latach gdy odbywał on swe "Grand Tour" po Europie jako młody książę, jak i potem jako władca. W porównaniu z innymi dziełami Poelnitza jest też dość zgodna z faktami.
W ciągu 2 lat od pierwszego wydania (1735-1736) miała ona 12 wydań w języku francuskim, niemieckim (po raz pierwszy 1735 – w Amsterdamie) i angielskim, a więc odniosła gigantyczny sukces wydawniczy.

</doc>
<doc id="1098866" url="https://pl.wikipedia.org/wiki?curid=1098866" title="Puchar Zdobywców Pucharów (1987/1988)">
Puchar Zdobywców Pucharów (1987/1988)

XXVIII Puchar Europy Zdobywców Pucharów 1987/1988

</doc>
<doc id="1098867" url="https://pl.wikipedia.org/wiki?curid=1098867" title="LID">
LID



</doc>
<doc id="1098872" url="https://pl.wikipedia.org/wiki?curid=1098872" title="Jerzy Fedorowski">
Jerzy Fedorowski

Jerzy Fedorowski (ur. 5 września 1934 w Brześciu) – polski paleontolog, geolog, profesor, rektor Uniwersytetu im. Adama Mickiewicza w Poznaniu w latach 1990 – 1996.
Życiorys.
W 1958 ukończył studia geologiczne na Uniwersytecie Warszawskim, doktoryzował się w 1963 na Uniwersytecie Jagiellońskim, a habilitował w 1970 na Uniwersytecie im. Adama Mickiewicza w Poznaniu. Tytuł profesora nadzwyczajnego uzyskał w 1981, a zwyczajnego w 1990.
Na stanowisko rektora wybrany już w latach osiemdziesiątych, jednak jego wyboru (zgodnie z możliwościami ówczesnego prawa) nie zatwierdził minister szkolnictwa wyższego Benon Miśkiewicz. W okresie 1990-1996 piastował stanowisko rektora Uniwersytetu im. Adama Mickiewicza, był też przewodniczącym kolegium rektorów Poznania oraz współzałożycielem Collegium Polonicum przy Uniwersytecie Europejskim Viadrina we Frankfurcie nad Odrą. Członek Polskiej Akademii Umiejętności.
Uczeń paleozoolog, profesor i kierownik Pracowni Paleozoologii PAN w Poznaniu Marii Różkowskiej z Dembińskich.
Początkowo Jerzy Fedorowski kierował filią Instytutu Paleobiologii w Poznaniu, którą w 1976 roku przejął Uniwersytet Poznański. W latach 1987-1988 reaktywował studia geologiczne i paleontologiczne na UAM.
Wieloletni kierownik utworzonego przez niego Zakładu Paleontologii i Stratygrafii na Wydziale Nauk Geograficznych i Geologicznych UAM.
Jego głównym obszarem badawczym są koralowce paleozoiku, a szczególnie rząd Rugosa. 
Dyrektor projektu budowy Uniwersyteckiego Parku Historii Ziemi.

</doc>
<doc id="1098878" url="https://pl.wikipedia.org/wiki?curid=1098878" title="Ostoja (Pruszków)">
Ostoja (Pruszków)

Ostoja (dawn. Ostoja Pęcicka) – dzielnica Pruszkowa znajdująca się na południowy wschód od jego centrum. Zabudowa Ostoi to niemal wyłącznie domy jednorodzinne (wolno stojące i szeregowe). Samo osiedle zaczęło powstawać w latach 60. XX wieku.
Ostoja Pęcicka należała niegdyś do gminy Michałowice. Jesienią 1954 włączono ją do Pruszkowa.

</doc>
<doc id="1098886" url="https://pl.wikipedia.org/wiki?curid=1098886" title="Gardawice">
Gardawice

Gardawice (niem. "Gardawitz") – dzielnica Orzesza. W latach 1945-1954 i 1973-1975 miejscowość była siedzibą gminy Gardawice. Według danych z 31 grudnia 2006 r. dzielnicę Gardawice zamieszkuje 1859 osób.
Nazwa.
Nazwa miejscowości wywodzi się od staropolskiej nazwy "*gordъ" - gród oznaczającej „umocnienie, ogrodzoną osadę” o charakterze obronnym. Niemiecki językoznawca Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu jako najstarszą nazwę wymienia ją w formie „"Grod”" podając jej znaczenie „"Burgdorf”" czyli w języku polskim „"Umocniona wieś”". Nazwa została później fonetycznie zgermanizowana na "Gardawitz" w wyniku czego utraciła swoje pierwotne znaczenie.
Historia.
Dawna wieś rycerska, istniejąca już w XIV w. Nazwa Gardawice pochodzi od nazwiska rodu rycerskiego Gardawskich, właścicieli wsi do 1566 r., po których odziedziczyła ją rodzina Wyplerów. Miejscowość często zmieniała właścicieli, należała m.in. do Henryka Twardawy, Jerzego Januszewskiego, Adama Zborowskiego, rodu Winklerów. W 1934 r. ziemie Gardawic (311 ha) zakupiło Przedsiębiorstwo Osadnicze „Ślązak” i dokonało parcelacji wsi między drobnych nabywców.
Niegdyś istniał w Gardawicach zamek będący siedzibą jej właścicieli, do dziś zachował się wzniesiony na jego miejscu pałac. W 1771 r. istniała w Gardawicach karczma i szkoła, a spis ludności z 1864 r. podaje, że Gardawice zamieszkiwało wówczas 206 rodzin w 110 domach.
W latach 1753-1830 funkcjonowała huta szkła, w której wytwarzano m.in. żyrandole.
Podczas plebiscytu w 1921 r. oddano 507 głosów, 4 unieważniono. 419 osób głosowało za Polską, a 84 za Niemcami.
3 września 1939 żołnierze Wehrmachtu po wkroczeniu do wsi zamordowali trzy osoby.
W latach 1954–1963 wieś należała i była siedzibą władz gromady Gardawice, po przeniesieniu siedziby gromady i zmianie jej nazwy w gromadzie Zawiść. 
Włączone zostały do Orzesza w 1975, wcześniej były siedzibą gminy Gardawice.
W Gardawicach działa klub sportowy LKS Gardawice z sekcją piłki nożnej, który powstał w 1933 r.
Od 1875 r. w Gardawicach działa Ochotnicza Straż Pożarna.
W 1981 r. w Gardawicach powstała parafia św. Maksymiliana Marii Kolbego. W 1986 r. rozpoczęto budowę nowego kościoła, którego konsekracja odbyła się 19 maja 1991 r.

</doc>
<doc id="1098899" url="https://pl.wikipedia.org/wiki?curid=1098899" title="Boží Dar">
Boží Dar

Boží Dar (niem. "Gottesgab") – miejscowość w północno-zachodnich Czechach, w kraju karlowarskim, przy granicy z Niemcami, znany górski ośrodek turystyczny i sportowy. Jest najwyżej położonym miastem Czech – leży na wysokości 1028 m n.p.m..

</doc>
<doc id="1098901" url="https://pl.wikipedia.org/wiki?curid=1098901" title="David Marciano (szachista)">
David Marciano (szachista)

David Marciano (ur. 4 lipca 1969 w Tuluzie) – francuski szachista, reprezentant Monako od 2014, arcymistrz od 1998 roku.
Kariera szachowa.
Wielokrotnie uczestniczył w finałach indywidualnych mistrzostw Francji, najlepszy wynik uzyskując w roku 1999 w Besançon, gdzie zdobył srebrny medal, przegrywając z Étienne'em Bacrotem w finale turnieju rozegranego systemem pucharowym. W tym samym roku reprezentował swój kraj w drużynowych mistrzostwach Europy w Batumi, natomiast rok wcześniej - na szachowej olimpiadzie w Eliście. Poza tym, w 1993 r. wraz z zespołem francuskim zdobył brązowy medal na drużynowych młodzieżowych (do lat 26) mistrzostwach świata w Paranagui. W latach 1994 i 1996 dwukrotnie zdobył tytuł mistrza Francji w szachach szybkich.
Sukcesy Davida Marciano w turniejach międzynarodowych:
Najwyższy ranking w karierze osiągnął 1 lipca 1999 r., z wynikiem 2529 punktów zajmował wówczas 8. miejsce wśród francuskich szachistów. Od 2002 r. w turniejach klasyfikowanych przez Międzynarodową Federację Szachową startuje bardzo rzadko.

</doc>
<doc id="1098903" url="https://pl.wikipedia.org/wiki?curid=1098903" title="David Marciano">
David Marciano



</doc>
<doc id="1098916" url="https://pl.wikipedia.org/wiki?curid=1098916" title="Jerzy Pac">
Jerzy Pac

Jerzy Pac (zm. 1505/1506) – wojewoda kijowski, namiestnik kowieński, nowogródzki i połocki, twórca potęgi rodu Paców.
Był synem Paca Dowkszy, prawdopodobnego protoplasty rodu Paców. W 1480 roku został mianowany marszałkiem hospodarskim, tym samym wchodząc do litewskiej rady panów. Wkrótce potem otrzymał namiestnictwo kowieńskie, nowogródzkie i połockie. Cieszył się zaufaniem Kazimierza IV Jagiellończyka, dzięki czemu król powierzył mu obronę zagrożonego przez Tatarów województwa kijowskiego.
Jego żoną została księżna kobryńska Fedora (która przyjęła katolickie imię Zofia).
Jerzy Pac podczas rozstrzygania sporu granicznego zabił szlachcica Tyszkę Chodkiewicza Koreniewskiego. Za ten czyn musiał zapłacić synowi Tyszki jedynie 200 kop groszy i odstąpić sporny teren. Do śmierci zdołał zgromadzić rozległe włości, które przekazał jedynemu synowi Mikołajowi.

</doc>
<doc id="1098917" url="https://pl.wikipedia.org/wiki?curid=1098917" title="Michał Krokosz">
Michał Krokosz

Michał Krokosz (ur. 19 kwietnia 1987 w Krynicy-Zdroju) – polski hokeista. Trener hokejowy.
Absolwent Zespołu Szkół Nr 37 im. Agnieszki Osieckiej w Warszawie.
Kariera klubowa.
W sezonie 2015/2016 trener juniorskiego zespołu Naprzodu Janów w Centralnej Lidze Juniorów.

</doc>
<doc id="1098931" url="https://pl.wikipedia.org/wiki?curid=1098931" title="Nexuiz">
Nexuiz

Nexuiz – sieciowa strzelanka pierwszoosobowa oparta na zmodyfikowanym silniku graficznym Quake’a (nazwanym Darkplaces) na licencji GNU/GPL. Gra oferuje piętnaście różnych postaci i siedemnaście map oraz mapy stworzone przez graczy za pomocą edytora. Pozycja przeznaczona do gry głównie w sieci choć gracz znajdzie w niej również tryb kampanii. Gra zawiera w sobie standardowe tryby gry takie jak CTF (zdobądź flagę), FFA (pojedynek na fragi) czy team deathmatch.
Istotą powstania "Nexuiz" było stworzenie gry FPS „nie ulegającej współczesnym trendom”. W przeciwieństwie do wielu dzisiejszych gier "Nexuiz" nie dąży do maksymalnego realizmu, tylko stara się zachować grywalność wczesnych Quake’ów i równowagę sił na każdego gracza.
IllFonic.
3 marca 2010 oryginalny twórca, Lee Vermeulen, w tajemnicy przed resztą twórców podpisał umowę ze studiem IllFonic, zgodnie z którą studio IllFonic weszło w posiadanie licencji na nazwę oraz znak "Nexuiz" dla komercyjnego wydania. Oryginalna strona projektu nexuiz.com została również zastąpiona przez stronę promującą wersję komercyjną. W związku z tym wydarzeniem społeczność skupiona przy projekcie rozpoczęła tworzenie darmowego forka o nazwie "Xonotic".

</doc>
<doc id="1098932" url="https://pl.wikipedia.org/wiki?curid=1098932" title="Johan Willem Ripperda">
Johan Willem Ripperda



</doc>
<doc id="1098934" url="https://pl.wikipedia.org/wiki?curid=1098934" title="Powrót Batmana">
Powrót Batmana

Powrót Batmana (oryg. "Batman Returns") – amerykański sensacyjny film akcji z 1992 roku na podstawie serii komiksów o superbohaterze o tym samym pseudonimie wydawnictwa DC Comics. Za reżyserię odpowiadał Tim Burton, a za scenariusz . Tytułową rolę zagrał Michael Keaton, a oprócz niego w głównych rolach wystąpili: Danny DeVito, Michelle Pfeiffer, Christopher Walken, Michael Gough, Pat Hingle i Michael Murphy.
Światowa premiera "Powrotu Batmana" miała miejsce 16 czerwca 1992 roku w Hollywood. W Polsce film zadebiutował 2 października tego samego roku. Film ten zarobił ponad 266,8 miliona dolarów na całym świecie przy budżecie 55 milionów i otrzymał pozytywne oceny od krytyków. Produkcja otrzymała kilka nominacji m.in. do Nagrody Akademii Filmowej i Nagrody Brytyjskiej Akademii Filmowej, a także zdobyła Nagrodę Saturn za najlepszą charakteryzację.
Jest to druga część serii filmowej Tima Burtona i Joela Schumachera i kontynuacja filmu "Batman" (1989). Powstały dwa sequele: "Batman Forever" (1995), w którym w roli Batmana wystąpił Val Kilmer, oraz także "Batman i Robin" (1997), w którym rolę tę zagrał George Clooney.
Streszczenie fabuły.
W Gotham City, arystokratyczna para o nazwisku Cobblepot, przerażona narodzinami swojego zdeformowanego i sadystycznego syna, wyrzuca go do kanałów. Koszyk z niemowlęciem dopływa do zoo, gdzie znajdują go pingwiny. Trzydzieści trzy lata później, w okresie Bożego Narodzenia, świąteczną ceremonię zakłóca gang przestępców o motywie cyrkowym. Na odsiecz przybywa Batman, którym potajemnie jest miliarder Bruce Wayne. Bogaty przemysłowiec Max Shreck zostaje uprowadzony przez cyrkowców i przeniesiony do ich kryjówki w opuszczonym zoo. Lider gangu, nazwany od groteskowego wyglądu „Pingwinem”, szantażuje Shrecka, używając dowodów jego korupcji i morderczych czynów, by zmusić go do pomocy w zostaniu z powrotem szanowanym obywatelem miasta.
W międzyczasie sekretarka Shrecka – stłamszona Selina Kyle, odkrywa jego plany dotyczące budowy elektrowni pompującej energię z całego miasta. Shreck chcąc ją zabić wypycha przez okno. Selinie udaje się przeżyć, i na wpół psychotyczna tworzy sobie kostium kota przybierając pseudonim Kobieta-Kot. Shreck organizuje inscenizację próby porwania niemowlęcia burmistrza, pozwalając Pingwinowi je uratować i stać się publicznym bohaterem. W zamian Pingwin żąda dostępu do miejskich akt urodzenia w celu odszukania swych rodziców. Wkrótce ogłasza mediom, że nazywa się Oswald Cobblepot, który przebacza dawno zmarłym rodzicom porzucenie z powodu zdeformowanego ciała. Bruce znajduje archiwalną prasę na temat cyrku o nazwie Czerwony Trójkąt, w tym ich członka – Wodnego Chłopca-Ptaka. Wynika z tego, że gang cyrkowców to byli pracownicy cyrkowi odpowiedzialni za zaginięcia wielu dzieci w całym kraju. Batman zaczyna prowadzić śledztwo w sprawie Oswalda, podejrzewając, że ten jest nie tylko związany z gangiem cyrku Czerwonego Trójkąta, ale i doskonale znał swe pochodzenie.
W trakcie spotkania biznesowego ze Shreckiem Bruce poznaje odmienioną Selinę. Shreck przekonuje Oswalda do ubiegania się o stanowisko burmistrza celem spowodowania spustoszenia w całym Gotham z pomocą gangu. Wysiłki Batmana, aby powstrzymać cyrkowców Czerwonego Trójkąta, w końcu doprowadzają go do konfliktu z Kobietą-Kot. Nie wiedząc o swoich tajnych tożsamościach, Bruce nawiązuje romans z Seliną, która jako Kobieta-Kot sprzymierza się z Oswaldem, by skompromitować Batmana. W noc włączenia choinki miejskiej Oswald i Kobieta-Kot porywają Lodową Księżniczkę – miss piękności Gotham – i zwabiają Batmana na dach nad ceremonią. Oswald zabija Lodową Księżniczkę za pomocą roju nietoperzy, wrabiając w to Batmana.
Gdy Kobieta-Kot nie pochwalająca morderstwa odrzuca romantyczne zaloty Oswalda, ten atakuje ją i spada ona przez szklarnię. Batman ucieka swym pojazdem Batmobilem, nieświadomy, że gang cyrkowców zmodyfikował go, pozwalając Oswaldowi zdalnie nim sterować. Przed odzyskaniem kontroli nagrywa uwłaczającą tyradę Oswalda przeciwko obywatelom Gotham. Następnego dnia Bruce odtwarza na wiecu wyborczym Oswalda jego wypowiedź nagraną poprzedniego dnia, co rujnuje jego wizerunek i zmusza go do ucieczki do zoo. Oswald porzuca swoje człowieczeństwo i z powrotem przyjmuje imię Pingwina, inicjując swój prawdziwy plan – w miejskim archiwum tak naprawdę zebrał dane pierworodnych synów obywateli Gotham celem ich uprowadzenia i zabicia, aby pomścić własne porzucenie.
Selina planuje zabić Shrecka na jego balu charytatywnym, ale Bruce interweniuje i para nieumyślnie odkrywa swoje tajne tożsamości. Pingwin przybywa na imprezę, by porwać syna Shrecka, Chipa, ale zamiast niego Shreck zgłasza się na ochotnika. Batman neutralizuje gang cyrkowców i zapobiega porwaniu dzieci, zmuszając Pingwina do rozmieszczenia swojej wyposażonej w rakiety armii pingwinów, która ma zniszczyć Gotham City. Lokaj Batmana, Alfred Pennyworth, modyfikuje sygnał kontrolny pingwinów i wysyła je z powrotem do zoo. Gdy rakiety niszczą zoo, Batman uwalnia rój nietoperzy, które zrzucają Pingwina do skażonej wody.
Na miejsce przybywa Kobieta-Kot, by ponownie zabić Shrecka, odrzucając prośbę Batmana o porzucenie chęci zemsty, przekazanie Shrecka policji i życie razem jako para. Zostaje jednak postrzelona przez Shrecka, ten zaś porażony paralizatorem. Następujący potem wybuch pozornie zabija parę, lecz Batman odnajduje tylko zwęglone szczątki Shrecka. Pingwin wyłania się, jednak z powodu obrażeń nie jest w stanie zaatakować Batmana oraz ostatecznie umiera. Zostaje złożony w wodzie przez jego pingwiny. Jakiś czas później, gdy Alfred prowadzi go do domu, Bruce widzi, jak sądzi, sylwetkę Seliny, ale znajduje tylko jej kota, którego zabiera ze sobą. Gdy nad miastem wyświetla się Bat-sygnał, wpatruje się w niego Kobieta-Kot.
Obsada.
Ponadto w filmie wystąpili również: Andrew Bryniarski jako Charles „Chip” Schreck, syn Maxa; Cristi Conaway jako Lodowa Księżniczka, królowa piękności w Gotham City; Paul Reubens i Diane Salinger jako Tucker i Esther Cobblepot, zamożni rodzice Oswalda; Sean Whalen jako doręczyciel gazet, a także Jan Hooks i Steve Witting jako Jen i Josh, doradcy Oswalda.
Członków Gangu Cyrkowców Czerwonego Trójkąta grają: Vincent Schiavelli jako Organista, Anna Katarina jako Kobieta-Pudel, Rick Zumwalt jako Wytatuowany Siłacz, John Strong jako Połykacz Mieczy i Ogniomistrz, Erika Andersch jako Miotaczka Noży, Gregory Scott Cummins jako Zbir-Akrobata, Branscombe Richmond jako Przerażający Clown, Travis Mckenna jako Gruby Clown i Doug Jones jako Chudy Clown.
Produkcja.
Rozwój projektu.
Po sukcesie filmu "Batman" (1989) studio Warner Bros. Pictures było przekonane o potencjale kontynuacji i już pod koniec 1989 roku dyskutowało o pomysłach z zamiarem rozpoczęcia zdjęć w maju następnego roku. Początkowo reżyser poprzedniej części, Tim Burton, nie chciał zgodzić się na powrót na stanowisku przy sequelu, jednak ostatecznie potwierdzono jego angaż. Aby lepiej oddać swoją wizję filmu, Burton zastąpił ekipę produkcyjną poprzedniej części niektórymi ze swoich dawnych współpracowników. Do projektu dołączyli więc m.in. operator zdjęć Stefan Czapsky, nadzorca efektów specjalnych Stan Winston oraz dyrektorzy artystyczni Tom Duffield i Rick Henrichs. został zatrudniony w miejsce Hamma do napisania scenariusza. Producentami wykonawczymi byli Peter Guber i Jon Peters.
Casting.
Michael Keaton powtórzył swoją rolę Bruce’a Wayne’a / Batmana, ale zażądał wyższej pensji, która wzrosła z 5 milionów dolarów do 10 milionów dolarów. W roli Pingwina Burton chciał obsadzić Marlona Brando, ale studio Warner Bros. nie zgodziło się na to, gdyż wolało Dustina Hoffmana. Pod uwagę brani byli również Christopher Lloyd i Robert De Niro, lecz ostatecznie faworytem stał się Danny DeVito. Aktor był początkowo niechętny do udziału w filmie, lecz został przekonany przez swojego bliskiego przyjaciela, Jacka Nicholsona, który sportretował Jokera w poprzedniej części. W roli Seliny Kyle / Kobiety-Kot początkowo obsadzono Annette Bening, lecz ta musiała zrezygnować z powodu zajścia w ciążę. Pod uwagę brano takie aktorki, jak m.in. Cher, Bridget Fonda, Jennifer Jason Leigh, Madonna, Julie Newmar. Ostatecznie rola przypadła Michelle Pfeiffer. Burgess Meredith, który zagrał Pingwina w serialu "Batman" z lat 60., miał wystąpić w roli cameo jako ojciec Pingwina, ale zachorował podczas kręcenia filmu. Został zastąpiony przez Paula Reubensa, natomiast Diane Salinger zagrała jego żonę.
Zdjęcia i postprodukcja.
Zdjęcia odbywały się od 3 września 1991 do 20 lutego 1992 roku. W przeciwieństwie do poprzedniej części film nakręcono w Stanach Zjednoczonych, a nie w Wielkiej Brytanii, gdyż Burton uważał, że "Batman" „cierpiał z powodu brytyjskiego podtekstu”. "Powrót Batmana" został nakręcony w całości na planach rozmieszczonych w Warner Bros. Studios w Kalifornii. Niektóre ujęcia nakręcono także w Universal Studios Lot.
Na planach zdjęciowych była bardzo niska temperatura ze względu na pingwiny cesarskie, przylądkowe i królewskie występujące w filmie. DeVito po latach wspominał, że był jedyną osobą, która nie odczuwała zimna dzięki grubemu kostiumowi. Pingwiny miały całodobową ochronę i nocą były umieszczane w dwóch przyczepach z filtrowanym basenem i kontrolowaną temperaturą. Prócz prawdziwych pingwinów w wielu scenach wykorzystano animatroniczne repliki ptaków oraz niskorosłych aktorów w kostiumach.
Pudel Kobiety-Pudla został zagrany przez sukę bichon frise Darlę, znaną m.in. z roli Precious w "Milczenia owiec". Była to jej ostatnia filmowa rola przed jej śmiercią w wieku 17 lat, krótko po premierze filmu. Sierść psa została ucharakteryzowana na zaniedbaną przy użyciu makijażu, a do głowy i tułowia doczepiono sztuczne futro.
Przygotowując się do roli Kobiety-Kota, Pfeiffer uczyła się kickboxingu i wymachiwania biczem pod okiem trenera. Aktorka wszystkie sceny z biczem wykonywała osobiście. Scena dekapitowania manekinów w domu towarowym Shrecka została nagrana za pierwszym ujęciem.
W scenie trzymania ptaszka Pingwina w ustach Kobiety-Kota wykorzystano amadyńca, uprzednio wytresowanego do sceny. W momencie wyciągania go z klatki i połykania wykorzystano makietę. W reszcie sceny, w tym wylatywania ptaszka z ust Kobiety-Kota zagrał prawdziwy amadyniec. Pffeifer po latach wspominała, że wówczas nie zdawała sobie sprawy, że mając żywego ptaka w ustach mogła się czymś zarazić i dzisiaj nie wykonałaby podobnego wyczynu.
W pierwotnej wersji scenariusza miał się pojawić sklep z produktami związanymi z Batmanem i został on wybudowany na potrzeby filmu. Miał on pojawić się w scenie otwierającej, a później zostać zniszczony przez Ogniomistrza. Ostatecznie Burton zdecydował się zrezygnować z tego pomysłu i w finalnej wersji filmu Ogniomistrz spalił tradycyjny sklep z zabawkami. 
Warner Bros. podało, że ostateczny budżet produkcji wyniósł 55 milionów dolarów, choć wcześniej podawano lub szacowano go na 50, 65, 75 lub 80 milionów dolarów. Za zdjęcia odpowiadał Stefan Czapsky, scenografią zajął się Bo Welch, a kostiumy zaprojektowali Mary E. Vogt oraz Bob Ringwood. Montażem zajęli się Chris Lebenzon i Bob Badami, natomiast za efekty specjalne odpowiadali Michael Fink, Craig Barron, John Bruno i Dennis Skotak.
Muzyka.
Danny Elfman był początkowo niechętny do stworzenia ścieżki dźwiękowej do "Powrotu Batmana", ponieważ był niezadowolony z faktu, że jego partytura do "Batmana" została uzupełniona piosenkami Prince’a. Ostatecznie jednak zgodził się skomponować muzykę do filmu. Album "Batman Returns: Original Motion Picture Soundtrack" został wydany 23 czerwca 1992 przez Warner Bros. Records.
Wydanie.
Światowa premiera filmu "Powrót Batmana" odbyła się 16 czerwca 1992 roku w Grauman’s Chinese Theatre w Hollywood. Dla szerszej publiczności w Stanach Zjednoczonych zadebiutował 19 czerwca 1992 roku, a w Polsce 2 października tego samego roku.
Odbiór.
Box office.
Film w weekend otwarcia zarobił 45,7 miliona dolarów i pobił rekord najbardziej dochodowego weekendu otwarcia wszech czasów ustanowiony wcześniej przez "Batmana" (42,7 miliona dolarów). Podczas weekendu otwarcia w Wielkiej Brytanii produkcja osiągnęła najlepszy weekend otwarcia w historii, bijąc rekord ustanowiony przez "" (1991). W trzeci weekend po premierze "Powrót Batmana" stał się drugim co do szybkości filmem, który zarobił 100 mln dolarów brutto (11 dni) za "Batmanem" (10 dni). Produkcja zarobiła łącznie ponad 266,8 mln dolarów, co czyni go szóstym najlepiej zarabiającym filmem 1992 roku, za "Zabójczą bronią 3" (321,7 mln dolarów), "Nagim instynktem" (352,9 mln dolarów), "Kevinem samym w Nowym Jorku" (359 mln $), "Bodyguardem" (410,9 mln $) i "Alladynem" (504,1 mln $).
Krytyka w mediach.
Film spotkał się z przeważnie pozytywnymi recenzjami krytyków. W serwisie Rotten Tomatoes 81% z 88 recenzji uznano za pozytywne, a średnia ocen wystawionych na ich podstawie wyniosła 6,8/10. W agregatorze Metacritic średnia ważona ocen z 23 recenzji wyniosła 68 punktów na 100 punktów. Natomiast według serwisu CinemaScore, zajmującego się mierzeniem atrakcyjności filmów w Stanach Zjednoczonych, publiczność przyznała mu ocenę „B” w skali od A+ do F.
Todd McCarthy z magazynu „Variety” wyraził ogólnie rozczarowanie "Powrotem Batmana", twierdząc, że „wyraźnie widać, że Burton nie jest reżyserem kina akcji, a wielkie sceny masowego chaosu, gigantycznych eksplozji i ruchu tłumu są tymi, w których film staje się płaski i mało angażujący”. Pochwalił za to kostiumy oraz kreacje Pingwina i Kobiety-Kot, a głównego bohatera opisał jako symbol dobra, a nie psychologicznie kompletną postać. Peter Travers z „Rolling Stone” stwierdził, że choć szybsze tempo pozostawiało mało miejsca na pokazanie mrocznej strony Batmana, to „maniakalnie depresyjny bohater” Keatona był postacią psychologicznie głęboką. Janet Maslin z dziennika „The New York Times” zauważyła, że Burtonowi zależało przede wszystkim na wykreowaniu określonej wizji plastycznej, podczas gdy narracja była drugorzędna.
Damian Jankowski z portalu Filmweb wystawił filmowi maksymalną, dziecięciogwiazdkową ocenę, chwaląc aspekty wizualne oraz scenariusz, który uznał za lepszy niż w poprzedniej części. Jankowski cenił sobie zwłaszcza kreację Danny’ego DeVito: „Aktor zarówno wyglądem, jak i samą grą tworzy bohatera niejednoznacznego: zarówno tragicznego, przerażającego jak i – po części – groteskowego”. Uznał też, że „jeśli zaś chodzi o wizualność i klimat, to "Powrót Batmana" jest najlepszą adaptacją komiksu w dziejach kinematografii”. Andrzej Brzeziński z portalu film.org.pl chwalił scenografię, która nadaje filmowi mrocznego klimatu, oraz napisał: „Burton udowodnił, że jest twórcą wybitnym. Stworzył sequel doskonały, który nie pozostawał w cieniu swojego poprzednika, a nawet pod wieloma względami go przebijał”. Jan L. Hassan z portalu gexe.pl uznał "Powrót Batmana" za film przewyższający poziomem poprzednią odsłonę losów Batmana w reżyserii Burtona. Pochwalił też rolę Pfeiffer oraz scenografię, która według niego wygląda lepiej niż w poprzedniej części z racji zrezygnowania z efektów komputerowych.
Kontynuacje.
"Powrót Batmana" to druga produkcja z serii filmów o tymże bohaterze i doczekał się jeszcze dwóch sequeli: "Batman Forever" (1995) i "Batman &amp; Robin" (1997), które zostały wyreżyserowane przez Joela Schumachera zamiast Burtona, a Keatona jako Batmana zastąpili odpowiednio Val Kilmer i George Clooney.

</doc>
<doc id="1098936" url="https://pl.wikipedia.org/wiki?curid=1098936" title="Salima Safar">
Salima Safar

Salima Safar, "Selima Sfar" (ur. 8 lipca 1977 w Tunisie) – tunezyjska tenisistka, występująca w rozgrywkach WTA i ITF.
Status profesjonalny otrzymała w 1999 roku, w wieku 22 lat. Tunezyjka dwadzieścia osiem razy zwyciężała w turniejów rangi ITF. Pierwszy mecz jako profesjonalistka zagrała przeciw Annie Földényi, z którą przegrała. Pierwszym turniejem wyższej rangi – WTA Tour była impreza w Eastbourne, gdzie przegrała w drugiej rundzie eliminacji. W 1996 zagrała na igrzyskach olimpijskich w Atlancie. Jednak swój start zakończyła na pierwszej rundzie. Debiutem na kortach wielkoszlemowych była pierwsza runda US Open 2000. Tunezyjka po udanych kwalifikacjach przegrała z Tatjaną Panową. 16 lipca 2001, po Wimbledonie zajmowała najwyższą pozycję w karierze – nr 75.

</doc>
<doc id="1098940" url="https://pl.wikipedia.org/wiki?curid=1098940" title="Terytorium Stołeczne Islamabadu">
Terytorium Stołeczne Islamabadu

Terytorium Stołeczne Islamabadu – stołeczne terytorium federalne Pakistanu. Obejmuje obszar 1165,5 km² (w tym obszar miasta Islamabad 906 km²).
Terytorium zostało wydzielone z prowincji Pendżab i Północno-Zachodniej Prowincji Pogranicznej w 1960 roku, wraz z rozpoczęciem budowy nowej stolicy.
Obecnie terytorium zamieszkuje ponad 2 miliony ludzi, z czego w mieście Islamabad około 1,5 mln.

</doc>
<doc id="1098942" url="https://pl.wikipedia.org/wiki?curid=1098942" title="Zjawisko bezzużyciowości">
Zjawisko bezzużyciowości

Zjawisko bezzużyciowości, znane również jako zjawisko selektywnego przenoszenia (ang. "selective transfer") - zjawisko samorzutnego regenerowania zużytych powierzchni w wyniku wbudowania cząsteczek pochodzących z innych miejsc układu.
Zjawisko bezzużyciowości zostało odkryte przez zespół naukowy pod kierownictwem prof. D.N. Garkunowa w okresie kiedy istniała "żelazna kurtyna”. Za odkrycie to naukowcy z rąk władz radzieckich otrzymali "Dyplom za odkrycie nr 378" natomiast Garkunow w 2006 złoty medal brytyjskiego "Institute of Mechanical and Engineering". Jako pierwszy na świecie zjawisko wykorzystał w praktyce prof. G.P.Shpenkow, członek Amerykańskiego Stowarzyszenia Trybologów.
Garkunow na podstawie obserwacji zjawisk zachodzących w agregatach chłodniczych zaobserwował, że freon krążąc między wymiennikiem ciepła, a obracającymi się elementami w kompresorze przenosi selektywnie cząsteczki wyrwane z powierzchni roboczych w miejsca zużyte; cząsteczki te na skutek ładowania elektrostatycznego wkomponowują się w elementy pracujące-trące.
Zjawisko selektywnego przenoszenia w brzmieniu naukowym polega na wykorzystaniu ładunków elektrycznych, powstających na skutek tarcia i przemieszczających się między powierzchniami trącymi w oleju smarującym, do transportu cząstek wyrwanych z powierzchni.
Jeśli ukierunkujemy przepływ jonów do miejsc, skąd zostały wyrwane cząstki powierzchni roboczej, to mamy do czynienia z odbudowaniem w znacznym stopniu uszkodzeń elementów powierzchni trących.
Wykorzystanie tego zjawiska polega w praktyce na takim doborze dodatków do oleju, jak również ich stężenia, aby uzyskać największą skuteczność działania.
Wspólne działanie elementów systemu doprowadza do rozkładu zawierających miedź i srebro składników w pobliżu powierzchni tarcia, co powoduje ich aktywne uczestnictwo w formowaniu samoodtwarzającej się błony na powierzchni. Tym sposobem, zjawisko selektywnego przenoszenia rozpatruje się jako współdziałanie składników heterogenicznego środowiska. Analiza równań kinetycznych opisujących zachowanie danego środowiska ułatwia podejście do rozwiązania zadań optymalizacji.
Do zjawiska bezzużyciowości pretenduje także efekt odbudowy powierzchni trących, obserwowany po użyciu rewitalizantów.

</doc>
<doc id="1098947" url="https://pl.wikipedia.org/wiki?curid=1098947" title="Azad Dżammu i Kaszmir">
Azad Dżammu i Kaszmir

Azad Dżammu i Kaszmir (urdu آزاد جموں و کشمیر - trl. "Āzād Jammū̃ va Kaśmīr", trb. "Azad Dźammun wa Kaśmir"; ang. "Azad Jammu and Kashmir") – jednostka podziału administracyjnego Pakistanu, obejmująca tę część Kaszmiru zajętą przez ten kraj pod koniec października 1947 r., która weszła pod administrację Pakistanu w rezultacie paktu między Indiami a Pakistanem zawartego 29 lipca 1949 r. Obejmuje powierzchnię 13 297 km², populacja wynosi ponad 4 miliony. Stolicą terytorium jest Muzaffarabad.
Region posiada dużą autonomię.
Dystrykty Azad Dżammu i Kaszmiru:
Geografia.
Północna część Azad Dżammu i Kaszmiru obejmuje dolny obszar Himalajów, w tym szczyt Jamgarh (4734 m).
W regionie opady występują zarówno zimą, jak i latem. Muzaffarabad należy do najbardziej mokrych obszarów Pakistanu. W większości regionu średnie opady przekraczają 1400 mm, przy czym najwyższe średnie opady występują w pobliżu Muzaffarabad (około 1800 mm). W sezonie letnim powodzie monsunowe w korycie rzeki Dźhelam są częste ze względu na ekstremalne deszcze i topnienie śniegu.

</doc>
<doc id="1098949" url="https://pl.wikipedia.org/wiki?curid=1098949" title="Mrozy południowe">
Mrozy południowe



</doc>
<doc id="1098951" url="https://pl.wikipedia.org/wiki?curid=1098951" title="Mit fallocentryczny">
Mit fallocentryczny

Mit fallocentryczny – mit, którego głównym tematem jest penis należący do boga lub bohatera i jego nadprzyrodzone właściwości.
Mity fallocentryczne były niezwykle częste w kulturach przedchrześcijańskich, m.in. w kręgu kultur semickich i śródziemnomorskich. Zwykle poprzez boski penis i pochodzące z niego nasienie stwarzany lub formowany był świat. Sumeryjski bóg Enki, według poematu z trzeciego tysiąclecia, swoim nasieniem napełnił dwie wielkie rzeki Mezopotamii – Tygrys i Eufrat, zapewniając urodzaj. W sąsiednim Egipcie Atum miał stworzyć cały świat poprzez masturbację. W papirusie Bremner-Rhind przypisano mu następujące słowa: "Postępowałem z moją pięścią jak mąż (...) kopulowałem ze swą ręką". 
Wokół świętego penisa osnuty został także sztandarowy mit starożytnego Egiptu – opowieść o Izydzie i Ozyrysie. Sam Ozyrys w Księdze umarłych stwierdza: "Ja jestem Ozyrysem (...) sztywnym penisem". 
Cechy fallocentryczne ma także biblijna opowieść o przymierzu z narodem wybranym, które zostało przypieczętowane obrzezaniem, tym samym symbolem związku między Izraelitami a ich Bogiem stał się penis.
Motywy fallocentryczne nie są także obce hinduizmowi. Penis Śiwy jest motywem wielkiej liczby świętych dzieł. Pewien fallocentryzm pojawia się także w buddyzmie. Budda rzekomo miał chowający się członek, przypominający członek konia.

</doc>
<doc id="1098957" url="https://pl.wikipedia.org/wiki?curid=1098957" title="Pierre Rouillé de Marbeuf">
Pierre Rouillé de Marbeuf

Pierre Rouillé de Marbeuf (ur. 1657, zm. 1712) – francuski dyplomata.
Był przedstawicielem dyplomatycznym Królestwa Francji w Lizbonie (1698–1703), Monachium (1704), Brukseli (1704–1706), holenderskiej Hadze (1709) i ponownie w Portugalii w latach 1709–1712. 17 marca 1709 roku został szefem Wielkiej Rady państwowej ("Grand Conceil").
Podczas misji w Portugalii udało mu się przekonać króla Piotra II, by poparł Burbona, a nie Habsburga na tron hiszpański. Jego synem był przyszły francuski MSZ Antoine Louis Rouillé (1689–1761).

</doc>
<doc id="1098960" url="https://pl.wikipedia.org/wiki?curid=1098960" title="Sziradźgondźo">
Sziradźgondźo

 
Sziradźgondźo (beng. সিরাজগঞ্জ, ang. "Sirajganj") – miasto w środkowym Bangladeszu, w prowincji Sziradźgondźo. Powierzchnia miasta wynosi 19,56 km². Populacja miasta wynosi 127147, w tym 50.93% to mężczyźni a 49.07% to kobiety.

</doc>
<doc id="1098961" url="https://pl.wikipedia.org/wiki?curid=1098961" title="Gilgit-Baltistan">
Gilgit-Baltistan

Gilgit-Baltistan (urdu گلگت بلتستان, Gilgit-Baltistān) – jednostka podziału administracyjnego w zajętej przez Pakistan części Kaszmiru ze stolicą w mieście Gilgit. Obejmuje terytoria na północ od rzeki Indus. Do 2009 funkcjonowała pod nazwą Obszary Północne (urdu شمالی علاقہ جات, Shumālī Ilāqe Jāt).
Na terytorium Gilgitu-Baltistanu znajduje się przeważająca część łańcucha górskiego Karakorum z drugim co do wysokości szczytem na Ziemi – K2, kilkoma ośmiotysięcznikami: Gaszerbrum I, Broad Peak, Gaszerbrum II, Broad Peak Middle i 15 siedmiotysięcznikami.

</doc>
<doc id="1098963" url="https://pl.wikipedia.org/wiki?curid=1098963" title="Tata i małolata">
Tata i małolata

Tata i małolata (ang. "My Father the Hero") − amerykańsko-francuska komedia romantyczna z 1994 roku. Remake francuskiej komedii "Mon pere, ce heros".
Fabuła.
Opiekuńczy ojciec, Andre, zabiera swoją córkę na wspólne wakacje na Bahamy, jednak Nicole o wiele bardziej ceni sobie wolność, niż ciągły dozór ojca, dlatego wymyśla historię o tym, że Andre jest jej kochankiem. Przez to kłamstwo mężczyzna zaczyna być wrogo traktowany przez resztę wczasowiczów. Nicole poznaje przystojnego chłopca, Bena, którego z pomocą Andre próbuje zdobyć.

</doc>
<doc id="1098964" url="https://pl.wikipedia.org/wiki?curid=1098964" title="Wodorowe zużycie metalu">
Wodorowe zużycie metalu

Wodorowe zużycie metalu – zjawisko łuszczenia się współpracujących powierzchni metali na skutek wnikania w wysokiej temperaturze wodoru w strukturę tych powierzchni. Prowadzi to do nieodwracalnych zmian, które zdecydowanie przyśpieszają proces niszczenia metali. Efektem jest zniszczenie warstwy wierzchniej oraz tzw. zmęczenie materiału.
Współtwórcą techniki „blokowania mechanizmu wodorowego zużycia” metali jest George P. Shpenkov – były członek Amerykańskiego Stowarzyszenia Trybologów.

</doc>
<doc id="1098965" url="https://pl.wikipedia.org/wiki?curid=1098965" title="Mieczysław Kuliński">
Mieczysław Kuliński

Mieczysław Kuliński (ur. 22 października 1871 w Wicyniu, zm. 22 czerwca 1958 w Krakowie) – generał dywizji Wojska Polskiego, kawaler Orderu Virtuti Militari.
Życiorys.
Od 1892 oficer zawodowy austriackiej piechoty. Był absolwentem Akademii Sztabu Generalnego w Wiedniu. Przeszedł kolejne stanowiska liniowe i sztabowe. Podczas I wojny światowej dowodził batalionem, a potem pułkiem na froncie rosyjskim.
Z dniem 1 listopada 1918 został przyjęty do Wojska Polskiego z zatwierdzeniem posiadanego stopnia pułkownika i mianowany dowódcą Okręgu Wojskowego „Tarnów”. Od stycznia 1919 dowodził brygadą piechoty w Grupie Operacyjnej „Bug”, walcząc z Ukraińcami i odnosząc znaczące sukcesy taktyczne. 17 kwietnia 1919 objął stanowisko pierwszego zastępcy szefa Sztabu Generalnego.
1 stycznia 1920 Józef Piłsudski, jako Naczelny Wódz, mianował go członkiem Kapituły tymczasowej orderu „Virtuti Militari” i nadał mu Krzyż Srebrny tego orderu.
1 maja 1920 został zatwierdzony z dn. 1 kwietnia w stopniu generała podporucznika. W dniach 29–30 lipca 1920 dowodził w zastępstwie 1 Armią. We wrześniu–październiku 1920 uczestniczył w rozmowach polsko-sowieckich w kwestii zawieszenia broni w wojnie polsko-bolszewickiej jako przedstawiciel Naczelnego Dowództwa. 2 czerwca 1921 otrzymał nominację na stanowisko dowódcy Okręgu Generalnego „Warszawa”. W listopadzie DOG „Warszawa” zostało przeformowane w Dowództwo Okręgu Korpusu Nr I w Warszawie. W kwietniu i maju 1922 był słuchaczem kursu wyższych dowódców we Francji. 3 maja 1922 zweryfikowano go w stopniu generała dywizji ze starszeństwem z dniem 1 czerwca 1919.
26 marca 1923 został zwolniony – na własną prośbę, ze względu na stan zdrowia – ze stanowiska dowódcy OK I, ale 15 listopada otrzymał nową nominację – na funkcję dowódcy Okręgu Korpusu Nr V w Krakowie.
Przeciwstawiał się atakom Józefa Piłsudskiego kierowanym przeciwko kadrze oficerskiej z byłej armii austriackiej. Podczas przewrotu majowego w 1926 opowiedział się za rządem, co przekreśliło jego karierę. 28 maja 1926 został zwolniony ze stanowiska dowódcy DOK V i przeniesiony – najpierw do dyspozycji ministra spraw wojskowych, a z dn. 31 października – w stan spoczynku. Osiadł w Warszawie.
Po przejściu w stan spoczynku czynnie wspierał endecję – współpracował z Romanem Dmowskim. Działał w Obozie Wielkiej Polski. Po II wojnie światowej, od 1945 znajdował się we władzach naczelnych PCK. Pracował społecznie także w innych dziedzinach. Był jednym z nielicznych generałów Wojska Polskiego II RP, który otrzymał emeryturę wojskową w Polsce Ludowej. W ostatnich latach życia mieszkał w Krakowie, gdzie zmarł.
Mieczysław Kuliński był żonaty z Emilią z Hubisztów. Miał z nią córkę, Władysławę Annę Około-Kułak (ur. 17 grudnia 1907 we Lwowie), która – będąc sanitariuszką – poległa w Powstaniu Warszawskim.

</doc>
<doc id="1098966" url="https://pl.wikipedia.org/wiki?curid=1098966" title="Dźomalpur">
Dźomalpur

Dźomalpur – miasto w środkowym Bangladeszu, w prowincji Dhaka.
Miasto zostało założone w 1869 roku.

</doc>
<doc id="1098968" url="https://pl.wikipedia.org/wiki?curid=1098968" title="Pancerniki typu Alsace">
Pancerniki typu Alsace



</doc>
<doc id="1098978" url="https://pl.wikipedia.org/wiki?curid=1098978" title="Lingwetka">
Lingwetka

Lingwetka (łac. "lingua") - tabletka do ssania, zwykle umieszczana pod językiem, co sprzyja szybkiemu wchłonięciu leku przez organizm.

</doc>
<doc id="1098983" url="https://pl.wikipedia.org/wiki?curid=1098983" title="Włókniarz Zelów">
Włókniarz Zelów

Zelowski Klub Sportowy Włókniarz Zelów – polski klub z siedzibą w Zelowie. Założony 25 września 1922 r. Dnia 13 czerwca 2009, po zwycięskim meczu (3:1) z Gal Gaz Galewice w Galewicach wywalczył z pierwszego miejsca awans do III ligi. W klubie grali i grają między innymi: Jakub Tosik, Wojciech Zalewski, Krzysztof Surlit, Wiesław Surlit, Sylwester Szkudlarek, Grzegorz Słupecki, Jacek Berensztajn, Robert Górski, Krzysztof Michalak, Grzegorz Robakiewicz.
Historia.
W 1922 r. Antoni Przeździecki (pierwszy prezes i zarazem trener klubu), Ryszard Słoma, Władysław Kim (bramkarz drużyny) i Bronisław Markiewicz (piłkarz pierwszy kapitan drużyny) powołali do życia Towarzystwo Sportowe w Zelowie. W kolejnych latach Towarzystwo nie funkcjonowało zbyt dynamicznie.
W 1927 r. wznowiono działalność organizacji, a w 1938 r. jej nazwę zmieniono na "Zelowski Klub Sportowy".
W sierpniu 1937 r. ustalono, że ZKS zostanie wpisany do Łódzkiego Okręgowego Związku Piłki Nożnej i rozpocznie grę w klasie C. Już wiosną 1939 r. drużyna zdobyła awans do klasy B. Pierwszym boiskiem, na którym rozgrywały się mecze, było pole pod Czarnym Lasem. Kilka lat przed wybuchem II wojny światowej Jan Słama oddał na potrzeby ZKS plac położony przy swojej fabryce przy ulicy Piotrkowskiej. W drużynie ZKS grało najwięcej Czechów, choć byli także Żydzi, Niemcy i oczywiście Polacy. Wyraźną większość zawodników stanowili tkacze.
Po II wojnie światowej reaktywowano działalność. Do Zelowa powrócili z Niemiec zawodnicy wywiezieni na roboty przymusowe, którzy założyli Koło Sportowe w Zelowie, którego nazwa w 1974 r. uległa zmianie na Koło Sportowe Włókniarz. Patronem finansowym drużyny piłkarskiej były zakłady bawełniane z Zelowa. W 1966 r. na bazie Koła Sportowego Włókniarza powstał Zelowski Klub Sportowy. Pierwszy po wojnie mecz towarzyski zelowscy piłkarze zagrali w 1945 r. z żołnierzami armii radzieckiej zakończone sukcesem Zelowian. Kilka lat po wojnie zespół awansował do klasy A. Prace przy budowie nowego stadionu rozpoczęły się w 1969 r. Inwestycja finansowana była przez Urząd Miasta oraz ZZPB "Fanar". Stadion 25-lecia PRL, jako jeden z nowocześniejszych na owe czasy w województwie, oddano do użytku w roku 1972.
W swojej historii klub występował najwyżej w III lidze.

</doc>
<doc id="1098986" url="https://pl.wikipedia.org/wiki?curid=1098986" title="Salomonowy wyrok">
Salomonowy wyrok

Salomonowy wyrok – przysłowiowe rozstrzygnięcie dokonane przez Salomona, słynącego z mądrości władcę Izraela, w sprawie o fałszywe macierzyństwo. Potocznie: zaskakująca rozwiązaniem, mądra i sprawiedliwa decyzja, kończąca spór w sposób nie krzywdzący.
Według przekazu biblijnego „Bóg dał Salomonowi mądrość i rozsądek nadzwyczajny oraz rozum nieogarniony jak piasek na brzegu morza. Toteż mądrość Salomona przewyższała mądrość wszystkich ludzi Wschodu i mądrość Egipcjan” (1 Krl 5,9-10 nn). Dowodem jej miał być biblijny epizod opisujący sąd Salomona nad dwiema matkami przyznającymi się do jednego dziecka (1 Krl 3,16-28).
Z dwóch zamieszkujących razem kobiet (nierządnic) każda miała dziecko, lecz jedno z nich zmarło. Wówczas matka potajemnie dokonała zamiany, wkładając ciało do łóżka sąsiadki, a zabierając jej żyjące dziecko. Stwierdziwszy oszustwo, pokrzywdzona matka domagała się sprawiedliwości u króla; oskarżona gorliwie zaprzeczała. Psychologiczny sposób potraktowania tego sporu przez Salomona pozwolił rozwiązać pozornie nierozwikłaną kwestię prawdomówności.
Władca polecił przynieść miecz i w obecności obu kobiet rozciąć dziecko na dwoje, aby sprawiedliwie obdzielić nim każdą z matek. Fałszywa zgodziła się na to zabójcze rozwiązanie z myślą, by jako martwe nie należało do żadnej z nich; matka prawdziwa skłonna była przystać na oddanie dziecka innej, byle tylko zachować je przy życiu. Po tym rozsądzeniu „cały Izrael czcił króla, bo przekonał się, że jest obdarzony mądrością Bożą do sprawowania sądów” (1 Krl 3,28).
W sztuce chrześcijańskiej – szczególnie w malarstwie zachodnioeuropejskim, temat ten poprzez swój dramatyzm i emocjonalność był popularny, znany m.in. z twórczości L. Cranacha Starszego, Tintoretta, Rafaela, Rubensa, de Ribery, Poussina. W muzyce znalazł wyraz w oratoriach zatytułowanych "Judicium Salomonis" autorstwa Giacoma Carissimiego i Marc-Antoine'a Charpentiera. 

</doc>
<doc id="1098988" url="https://pl.wikipedia.org/wiki?curid=1098988" title="Kusztija">
Kusztija

 
Kusztija – miasto w zachodnim Bangladeszu, w prowincji Khulna. W 2001 roku liczyło ok. 100 tys. mieszkańców

</doc>
<doc id="1098989" url="https://pl.wikipedia.org/wiki?curid=1098989" title="6 Pułk Strzelców Konnych (powstanie listopadowe)">
6 Pułk Strzelców Konnych (powstanie listopadowe)

6 Pułk Strzelców Konnych – pułk jazdy polskiej okresu powstania listopadowego
Sformowany 26 maja 1831 w Chrynkach w Puszczy Białowieskiej w szczytowym okresie walk powstania listopadowego. 
Walki.
Potrzeba udzielania pomocy wojskowej powstaniu na Litwie stała się przyczyną włączenia pułku w skład korpusu gen. Antoniego Giełguda, prowadzącego działania bojowe przeciwko wojskom rosyjskim na terenie Litwy i Żmudzi.
Szlak bojowy 6 pułku strzelców konnych wytyczają potyczki stoczone 17 czerwca 1831 pod Trokami, 5 lipca 1831 pod Użogościem, 6 lipca pod Rosieniem, 11 lipca 1831 roku pod Powendeniem. 
Swój szlak bojowy pułk zakończył w Nowym Mieście Żmudzkim, przekraczając 15 lipca 1831 roku granicę Prus. Za swoje zasługi bojowe otrzymał 1 krzyż kawalerski i 5 krzyży złotych:
Żołnierze pułku.
Dowódcy pułku:
Tradycje.
Tradycje pułku kultywował w II Rzeczypospolitej 6 Pułk Strzelców Konnych im. Hetmana Stanisława Żółkiewskiego, a w III RP 6 Kresowy batalion rozpoznawczy z Gubina.

</doc>
<doc id="1098990" url="https://pl.wikipedia.org/wiki?curid=1098990" title="Ikaria">
Ikaria

Ikaria () – grecka wyspa na Morzu Egejskim, w administracji zdecentralizowanej Wyspy Egejskie, w regionie Wyspy Egejskie Północne, w jednostce regionalnej Ikaria, w gminie Ikaria. W 2011 roku liczyła 8423 mieszkańców. Posiada powierzchnię 255 km². Główną miejscowością wyspy jest Ajos Kirikos.
Historia.
Wedle mitologii greckiej w pobliżu tej wyspy miał spaść do morza Ikar.
Wyspa została zasiedlona około 7000 p.n.e. przez ludność przedindoeuropejską. W połowie VIII wieku p.n.e. kolonia Miletu.
W XIV wieku kolonia genueńska, następnie posiadłość joannitów, aż do podboju tureckiego w 1521. W 1677 na wyspie mieszkało 1000 ludzi i stanowiła ona najbiedniejszą wyspę na całym Morzu Egejskim.
W 1827 mieszkańcy wyspy na kilka lat wyswobodzili się spod tureckiego panowania.
17 lipca 1912 mieszkańcy wyspy szturmem zdobyli turecki garnizon. Dzień później proklamowano utworzenie Wolnego Państwa Ikarii. Prezydentem wyspy został Ioannis Malachias. Mieszkańcom niepodległej Ikarii udało się sformować regularną armię i stworzyć własny system pocztowy. 4 listopada 1912 rząd Ikarii podjął decyzję o wejściu w skład Grecji.
Wyspa doznała strat podczas II wojny światowej w wyniku okupacji włoskiej, a następnie niemieckiej, głównie w wyniku głodu.
Po wycofaniu się Niemców nacjonaliści i komuniści walczyli w greckiej wojnie domowej (1946–1949), a grecki rząd wykorzystał wyspę jako miejsce internowania około 13 000 komunistów. Od tej pory wielu miejscowych zaczęło sympatyzować z partiami lewicowymi i komunizmem, dlatego niektórzy nazywają Ikarię „czerwoną skałą”.
Jakość życia znacznie się poprawiła po 1960 roku, kiedy rząd Grecji zaczął inwestować w infrastrukturę wyspy, aby pomóc w promocji turystyki. Dzisiaj Ikaria jest jednym miejsc, w których ludność regularnie dożywa zaawansowanego wieku (co trzecia osoba osiąga wiek 90 lat).

</doc>
<doc id="1098991" url="https://pl.wikipedia.org/wiki?curid=1098991" title="Szatkhira">
Szatkhira

 
Szatkhira (ang. "Satkhira") – miasto w południowo-zachodnim Bangladeszu, w prowincji Khulna. Powierzchnia miasta wynosi 27,84 km², populacja 86372 mieszkańców w tym mężczyźni stanowią 51.75%, kobiety 48.25%. Na jeden kilometr kwadratowy przypada 3102 osoby.

</doc>
<doc id="1098992" url="https://pl.wikipedia.org/wiki?curid=1098992" title="Chór Kameralny „Dysonans”">
Chór Kameralny „Dysonans”

Chór Kameralny „Dysonans” - chór kameralny powstały jesienią 1991 r., tworzony przez studentów i absolwentów poznańskich wyższych uczelni. Chór działa przy Stowarzyszeniu Promocji Kultury CANTAMEN.
Próby zespołu odbywają się w Wyższej Szkole Nauk Humanistycznych i Dziennikarstwa w Poznaniu, z którą chór współpracuje od kilku lat. Kierownikiem artystycznym jest prof. AM dr hab. Magdalena Wdowicka-Mackiewicz, dwukrotna laureatka Ogólnopolskiego Konkursu Dyrygentów Chóralnych (1992 - II nagroda, 1994 - I nagroda), Kierownik Katedry Chóralistyki Wydziału Dyrygentury Chóralnej, Edukacji Muzycznej i Muzyki Kościelnej Akademii Muzycznej im. I.J. Paderewskiego w Poznaniu.
Chór kameralny „Dysonans” stale koncertuje w Poznaniu i Wielkopolsce. Rocznie zespół wykonuje kilkanaście koncertów o bardzo zróżnicowanym repertuarze. Chór odbył również kilka podróży zagranicznych do Niemiec, Francji, Włoch, Szwecji, Szwajcarii, Holandii, Serbii, Czech gdzie brał udział w wielu konkursach i festiwalach. W swoim repertuarze zespół posiada utwory a cappella z okresu renesansu i baroku, współczesne kompozycje polskich i zagranicznych twórców jak również opracowania chóralne muzyki rozrywkowej (The Beatles, George Gershwin i innych) oraz barokowe formy wokalno-instrumentalne.
Chór angażuje się również w działalność charytatywną na rzecz dzieci niepełnosprawnych. Wielokrotnie brał udział w koncertach, a także nagrał teledysk promujący akcję pomocy niepełnosprawnym „Trzy stopnie”.

</doc>
<doc id="1099010" url="https://pl.wikipedia.org/wiki?curid=1099010" title="Halloween 2 (film 1981)">
Halloween 2 (film 1981)

Halloween 2 – film fabularny (horror z podgatunku slasher) w reżyserii Ricka Rosenthala z 1981 roku. W Polsce znany też pod tytułem Halloween 2: Wigilia Wszystkich Świętych. Film jest kontynuacją wydarzeń przedstawionych w pierwszej części serii – "Halloween" (1978). Główne role powtórzyli Jamie Lee Curtis i Donald Pleasence.
Istnieje także wersja telewizyjna filmu, znana jako „wersja Ricka Rosenthala” (tzw. director’s cut).
W marcu 2009 roku wszczęto prace nad remakiem "Halloween 2", którego realizacji podjął się Rob Zombie. Premiera filmu miała miejsce pół roku później.
Zarys fabularny.
Film rozpoczyna się dokładnie w tym momencie, w którym zakończyła się część pierwsza filmu. Laurie Strode, która cudem uniknęła śmierci z rąk śmiercionośnego Michaela Myersa, trafia do miejscowej kliniki, będąc w silnym szoku. Nie wie, dlaczego brat pozbawił życia jej przyjaciółki i chciał zabić ją. Doświadcza także tajemniczych retrospekcji. Tymczasem w kierunku szpitala, w którym dziewczyna przebywa, podąża żądny krwi Myers... Doktor Samuel J. Loomis – wieloletni terapeuta psychopaty – wraz z policją przeszukuje miasto, by znaleźć podopiecznego i zapobiec kolejnej masakrze.

</doc>
<doc id="1099011" url="https://pl.wikipedia.org/wiki?curid=1099011" title="Operon tryptofanowy">
Operon tryptofanowy

Operon tryptofanowy – operon kodujący enzymy potrzebne do syntezy aminokwasu – tryptofanu. Składa się z operatora, promotora i pięciu genów struktury. 
Represor operonu tryptofanowego, kodowany przez gen "trpR", jest produkowany w sposób ciągły. Gdy w komórce brak jest tryptofanu, represor pozostaje nieaktywny i nie blokuje on transkrypcji genów struktury. W komórce występuje w postaci dimerów. Gdy stężenie tryptofanu w komórce wzrasta, jego cząsteczki łączą się z nieaktywnym represorem. Następuje wówczas zmiana konformacji represora, dzięki czemu staje się on aktywny (tryptofan jest tu korepresorem). Aktywny represor blokuje operator, co uniemożliwia związanie się polimerazy RNA z DNA i prowadzenie transkrypcji genów operonu tryptofanowego (jest to więc system reprymowalny). Stan taki utrzymuje się tak długo, aż stężenie tryptofanu w komórce się zmniejszy. Tryptofan jest stale potrzebny w komórce, zatem kiedy go zabraknie, nieaktywny represor nie wiąże się z operatorem, dzięki czemu geny operonu tryptofanowego ulegają transkrypcji.
Synteza łańcucha RNA rozpoczyna się od lidera. Sekwencja liderowego RNA zawiera wydajne miejsce wiązania rybosomu. Produktem translacji liderowego RNA jest oligopeptyd, którego funkcja polega na określaniu stężenia dostępnego tryptofanu i regulowaniu terminacji transkrypcji.
Pomiędzy sekwencją liderową a pierwszym genem struktury znajduje się atenuator, pełniący funkcję w regulacji transkrypcji. Zawiera on krótką sekwencję palindromową G-C, po którym następuje osiem cząsteczek adenozyny. Taka sekwencja ośmiu adenozyn transkrybowana daje na RNA osiem cząsteczek uracylu. Kombinacja ta umożliwia utworzenie przez mRNA strukturę spinki do włosów, czyli działa ona jak skuteczny terminator transkrypcji.

</doc>
<doc id="1099012" url="https://pl.wikipedia.org/wiki?curid=1099012" title="Igor-Alexandre Nataf">
Igor-Alexandre Nataf

Igor-Alexandre Nataf (ur. 2 maja 1978 w Paryżu) – francuski szachista, arcymistrz od 1998 roku.
Kariera szachowa.
W roku 1992 zdobył w Rimavskiej Sobocie tytuł wicemistrza Europy juniorów do 14 lat. W 1997 zajął II miejsce (za Vlatko Kovaceviciem, przed Bojanem Kurajicą) w Solinie, w 1998 podzielił II miejsce w Montrealu (za Alexandre Lesiege, wraz z m.in. Jesusem Nogueirasem) oraz reprezentował barwy swojego kraju na mistrzostwach świata juniorów do lat 20, rozegranych w Kalkucie. W roku 2000 podzielił IV miejsce w turnieju strefowym w Mondariz (za Joelem Lautierem, Jonathanem Speelmanem i Loekiem van Wely, wraz z Jeroenem Piketem) i zdobył awans do pucharowego turnieju o mistrzostwo świata, który rozegrany został w tym samym roku w New Delhi. W turnieju tym pokonał w dwóch pierwszych rundach Emila Sutovskiego i Nigela Shorta, w III ulegając Rafaelowi Leitao. W 2001 zajął III miejsce w Sztokholmie (za Jurijem Jakowiczem i Tomem Wedbergiem). W tym samym roku po raz drugi wystąpił w mistrzostwach świata, awansując w Moskwie do II rundy (po zwycięstwie nad Wiktorem Bołoganem), w której przegrał z Konstantinem Sakajewem. W 2003 podzielił III miejsce w Montrealu (za Eduardasem Rozentalisem i Aleksandrem Oniszczukiem, wraz z Nikołajem Legkijem), natomiast w 2004 znalazł się wśród zwycięzców silnie obsadzonego otwartego turnieju w Reykjaviku (wraz z Lewonem Aronianem, Jaanem Ehlvestem, Aleksiejem Driejewem, Robertem Markusem, Janem Timmanem, Emilem Sutovskim i Władimirem Jepiszynem) oraz ponownie zanotował dobry występ w Montrealu, dzieląc II miejsce (za Zacharem Jefimienko, wraz z Aleksanderem Moisejenko). W 2006 roku zanotował kolejny sukces, dzieląc I miejsce w "openie" w Reykjaviku (wraz z Ahmedem Adly, Pentalą Harikrishna, Gabrielem Sargissianem i Szachrijarem Mamediarowem).
W latach 2000 i 2004 dwukrotnie reprezentował barwy Francji na szachowych olimpiadach, natomiast w roku 1999 - w drużynowych mistrzostwach Europy.
Najwyższy ranking w dotychczasowej karierze osiągnął 1 kwietnia 2007 r., z wynikiem 2596 punktów zajmował wówczas 6. miejsce wśród francuskich szachistów.

</doc>
<doc id="1099013" url="https://pl.wikipedia.org/wiki?curid=1099013" title="Diplodoki (podrodzina)">
Diplodoki (podrodzina)

Diplodoki, ("Diplodocinae") – podrodzina dinozaurów z rodziny diplodoków.
Pożywienie.
rośliny
Występowanie.
Zamieszkiwały Amerykę Północną (dzisiejsze USA).
W świetle dzisiejszej wiedzy nie ma wątpliwości, że wiodły lądowy tryb życia, aczkolwiek mogły zamieszkiwać obrzeża zbiorników wodnych.
Opis.
Duże zauropody.
Bardzo mała głowa osadzona na końcu długiej szyi. Stosunkowo krótki tułów; kończyny tylne masywne, dużo dłuższe od przednich.
Ogon bardzo długi, biczowaty.
Hipoteza o posiadaniu przez te zwierzęta trąby została odrzucona.
Zachowanie.
Prawdopodobnie wiodły spokojny żywot wielkich roślinożerców. Niewiele zwierząt było w stanie im zagrozić. Jeśli już doszło do ataku, dinozaury te prawdopodobnie odpędzały drapieżnika ruchami swego długiego ogona, osiągającego ogromne prędkości i przecinającego powietrze niczym ogromny bicz.

</doc>
<doc id="1099018" url="https://pl.wikipedia.org/wiki?curid=1099018" title="Karol Krauss">
Karol Krauss

Karol Krauss (ur. 6 czerwca 1871 w Szkle, zm. 25 lipca 1945 w Krakowie) – generał brygady Wojska Polskiego.
Życiorys.
Urodził się 6 czerwca 1871 w Szkle, w powiecie jaworowskim, w rodzinie Henryka i Marii z Woszczyńskich. Kształcił się we Lwowie. Ukończył Szkołę Kadetów Piechoty w Łobzowie. Od 18 sierpnia 1890 był zawodowym oficerem piechoty cesarskiej i królewskiej Armii. Walczył w I wojnie światowej. W 1914 został ranny pod Buskiem i wzięty do niewoli rosyjskiej. Uciekł z niej w 1917 i jako dowódca batalionu, a później 109 pułku piechoty walczył na froncie włoskim. W czasie służby w c. i k. Armii awansował na kolejne stopnie: kadeta (1890), porucznika (1892, nadporucznika (1896), kapitana 2. klasy starszeństwo z 1 maja 1906, kapitana 1. klasy, majora (1915) i podpułkownika (1917).
24 listopada 1918 został organizatorem i pierwszym dowódcą 30 pułku piechoty im. Króla Jana Sobieskiego, na czele którego walczył w obronie Lwowa przed Ukraińcami. Pułkiem dowodził do 1 lipca 1919 (w międzyczasie jednostka dwukrotnie zmieniła nazwę na 3 pułk Strzelców Lwowskich i 40 pułk piechoty Strzelców Lwowskich). Następnie był komendantem szkoły oficerskiej w obozie ćwiczebnym Frontu Galicyjskiego.
W czasie wojny z bolszewikami, od 25 lutego do 14 czerwca 1920, dowodził 13 pułkiem piechoty oraz XV Brygadą Piechoty w 8 Dywizji Piechoty i XXXII Brygadą Piechoty. 22 maja 1920 został zatwierdzony z dniem 1 kwietnia 1920 w stopniu pułkownika piechoty, w grupie oficerów byłej armii austro-węgierskiej.
1 września 1921 mianowany został dowódcą piechoty dywizyjnej 16 Dywizji Piechoty. 1 listopada 1923 został mianowany zastępcą dowódcy Okręgu Korpusu Nr II w Lublinie. Jego ówczesny przełożony, generał dywizji Jan Romer napisał o nim w swoich „Pamiętnikach”: "„człowiek to wyjątkowej obowiązkowości, sumienności, zdolności i pracy, wyróżnia się wiedzą, doświadczeniem, sądem w pracy, energii moralnej i fizycznej; należy do jednostek wyjątkowych”". 19 października 1924 został mianowany dowódcą 27 Dywizji Piechoty w Kowlu.
1 grudnia 1924 Prezydent RP, Stanisław Wojciechowski na wniosek Ministra Spraw Wojskowych, generała dywizji Władysława Sikorskiego awansował go na generała brygady ze starszeństwem z dniem 15 sierpnia 1924 i 6. lokatą w korpusie generałów.
Z dniem 1 marca 1927 został mu udzielony dwumiesięczny urlop z zachowaniem uposażenia, a z dniem 30 kwietnia tego roku został przeniesiony w stan spoczynku. Przez cały okres dowodzenia dywizją jego zastępcą (dowódcą piechoty dywizyjnej) był pułkownik Stanisław Tarabanowicz, także oficer byłej c. i k. Armii. 11 lutego 1927 inspektor armii, generał broni Lucjan Żeligowski w piśmie do Generalnego Inspektora Sił Zbrojnych, marszałka Polski Józefa Piłsudskiego stwierdził: „poczuwam się do obowiązku zameldowania Panu Marszałkowi, że podczas moich inspekcji miałem możność stwierdzenia wyjątkowo gorliwej i wydatnej pracy gen. Kraussa, stawiającej go w rzędzie generałów o dużym autorytecie i wysokich zaletach żołnierskich. Gdybym był z tytułu mojego stanowiska pytany o opinię wypowiedziałbym się za pozostawieniem gen. Kraussa w służbie czynnej, za zwolnieniem natomiast dowódcy piechoty dywizyjnej 27 DP, płk. Tarabanowicza, który istotnie, według mego zdania, żadnych wartości służbowych nie reprezentuje”. Opinia generała Żeligowskiego, oficera byłej armii rosyjskiej, nie wpłynęła na zmianę decyzji o przeniesieniu generała Kraussa w stan spoczynku, jednak niewątpliwie przyczyniła się do spensjonowania pułkownika Tarabanowicza, co nastąpiło pięć miesięcy później.
Generał Karol Krauss został osadnikiem wojskowym w kolonii Markowicze (gmina Chorów, powiat horochowski). Po agresji sowieckiej na Polskę w 1939 przeniósł się do Krakowa. Tam 25 lipca 1945 zmarł. Został pochowany na Cmentarzu Wojskowym przy ul. Prandoty w Krakowie.
Był żonaty ze Stefanią z Drzymalików, z którą miał syna (ur. 1902).

</doc>
<doc id="1099028" url="https://pl.wikipedia.org/wiki?curid=1099028" title="Druga pięciolatka">
Druga pięciolatka



</doc>
<doc id="1099029" url="https://pl.wikipedia.org/wiki?curid=1099029" title="Pd5">
Pd5

Pd5 – polskie oznaczenie na PKP parowozu pospiesznego serii S6 kolei pruskich, produkowanego w Prusach w latach 1906–1913. Ostatnia seria maszyn pruskich o układzie osi 2'B (2-2-0). Wykorzystywał silnik na parę przegrzaną.
Historia.
Konstruktorem parowozu pospiesznego serii S6 był inż. Robert Garbe z berlińskiej dyrekcji kolei pruskich, promujący z dużym osobistym zaangażowaniem ideę parowozu z silnikiem bliźniaczym i przegrzewaczem pary. Pierwsza seria takich parowozów S4 stanowiła adaptację starszej konstrukcji i wymagała zastąpienia nowo skonstruowanym, mocniejszym i szybszym parowozem, zwłaszcza że konkurowały z nią czterocylindrowe parowozy z silnikiem sprzężonym obu odmian serii S7 (von Borriesa i de Glehna).
Prace projektowe rozpoczęto wiosną 1905 r. Nowa lokomotywa zachowała ten sam układ osi 2'B, co parowozy pospieszne serii od S2 do S5, w tym jej bezpośredni poprzednik S4, lecz Garbe zwiększył wymiary lokomotywy, w tym średnicę kół napędowych z 1,98 do 2,1 m (chciał zwiększyć je nawet do 2,2 m, lecz projekt ten nie został zaaprobowany). Taki układ osi był już nieco przestarzały, ale dwie osie wiązane były jeszcze używane w maszynach pospiesznych przez jakiś czas, a z kolei zastosowanie przegrzewacza pozwoliło zwiększyć moc bez potrzeby nadmiernego powiększania kotła i paleniska, wymuszającego konieczność dodawania osi tocznych z tyłu. Konsekwencją tego był jednak duży jak na owe czasy nacisk ostatniej osi napędowej 17,33 t, dopuszczalny tylko na głównych liniach kolejowych.
Budowę pierwszych lokomotyw zlecono stosunkowo młodej firmie Linke-Hofmann Werke z Wrocławia. Pierwsze parowozy zbudowano w 1906 roku. Miały one pewne wady, jak nadmierne wibracje przy dużych prędkościach na skutek niestarannego wyważenia mas. Stopniowo większość wad została wyeliminowana, przez zwiększenie skoku tłoka z 600 do 630 mm i silniejsze sprzęgnięcie parowozu z tendrem. Wczesne lokomotywy dla polepszenia aerodynamiki miały spiczasty przód budki maszynisty, lecz rozwiązanie to nie dawało realnych korzyści przy prędkościach do 120 km/h, natomiast było niewygodne dla obsługi, więc od 1908 lokomotywy były produkowane ze zwykłą budką, która była także zamieniana podczas napraw głównych.
Ogółem w latach 1906–1913 zbudowano 584 lokomotyw S 6, z czego 330 przez Linke-Hofmann, 173 przez Henschel i 81 przez Humboldt. Były one produkowane jako znormalizowany wzór dla kolei pruskich ("Musterblatt") XIV-2a.
Służba.
Niemcy.
Lokomotywy serii S6 eksploatowane były w prawie wszystkich dyrekcjach kolei pruskich, z wyjątkiem dyrekcji Berlin, Königsberg i Saarbrücken. Najwięcej ich było w dyrekcjach Altona i Halle (odpowiednio 70 i 68, w innych – poniżej 50).
Po przejęciu przez koleje niemieckie (DRG) planowano przenumerowanie 442 lokomotyw, lecz ostatecznie we wrześniu 1925 przenumerowano je według nowego systemu 286. Oznaczone zostały jako seria 1310-12 (numery 13 1001 – 13 1286). W Niemczech wycofywano je już w latach 20. ze względu na anachroniczny układ osi, powodujący niespokojny bieg i małą siłę pociągową. Ostatnia maszyna 13 1247 została wycofana w 1931 i przebudowana na eksponat szkoleniowy, używany w warsztatach kolejowych w Brunszwiku, z wykrojami w kotle, tendrze i silniku (zachowana obecnie w Polsce).
Polska.
Polskie Koleje Państwowe po I wojnie światowej otrzymały 81 parowozów S6, które przetrwały do 1939 roku. Otrzymały one oznaczenia Pd5-1 do Pd5-79 oraz dwie lokomotywy Wolnego Miasta Gdańska: Pd5-1Dz i Pd5-2Dz. W 1939 roku 35 lokomotyw było w dyrekcji poznańskiej, 22 w toruńskiej, 19 w wileńskiej i 5 w warszawskiej. Po kampanii wrześniowej 56 zdobytych lokomotyw ponownie trafiło na stan kolei niemieckich, otrzymując nową numerację: 13 501 do 556 (seria 135). Po wojnie eksploatowano ich już tylko 37, ostatnia Pd5-9 z MD (lokomotywowni) Wągrowiec została wycofana z eksploatacji dopiero 8 kwietnia 1958 roku.
Dzisiaj jedynym zachowanym parowozem S6 na świecie jest przebudowana na eksponat edukacyjny (wykroje w cylindrach i kotle) i porzucona w Polsce przez Niemców maszyna (S6 Altona 656 – DRG 13 1247, Linke-Hofmann 934/1912), która do 23 kwietnia 2010 znajdywała się na terenie Technikum Kolejowego w Warszawie. Niezdatna do pracy trakcyjnej, nigdy nie została wciągnięta na stan PKP, a jej numer Pd5-17 jest fikcyjny. Parowóz od 23 kwietnia 2010 jest eksponatem muzealnym Polskiego Stowarzyszenia Miłośników Kolei i stacjonuje w Parowozowni Skierniewice.
Inne kraje.
Po I wojnie światowej Belgia otrzymała 42 lokomotywy S6, które otrzymały numery od 6600 do 6634, 6638, 6641, 6645, 6654, 6671 i 6676. Po II wojnie światowej nadal było 39 lokomotyw.
Dwie lokomotywy trafiły do Włoch i były używane na kolejach włoskich (FS) jako 553.001 i 553.002.

</doc>
<doc id="1099034" url="https://pl.wikipedia.org/wiki?curid=1099034" title="Billy Warlock">
Billy Warlock

Billy Warlock, właśc. William Alan Leming (ur. 26 marca 1961 w Gardenie) – amerykański aktor i kaskader, występował w roli ratownika Eddiego Kramera w serialu "Słoneczny patrol" (1989–1992).
Życiorys.
Urodził się w Gardenie jako jedno z trojga dzieci Dicka Warlocka, kaskadera i aktora filmowego, który przez ponad 25 lat był dublerem Kurta Russella. Ma brata Lance’a i siostrę Rhondę. W 1979 ukończył szkołę średnią Birmingham High School w Van Nuys, w stanie Kalifornia.
W wieku dwudziestu lat trafił na mały ekran jako dubler Robina Williamsa w sitcomie science-fiction ABC "Mork i Mindy" (1980). Jego kinowym debiutem była rola Craiga w filmie "Halloween 2: Niebezpieczny zbieg" (1981), gdzie jego ojciec pojawił się w nim w roli psychopatycznego Michaela Myersa. Karierę aktorską kontynuował w roli Leopolda 'Flipa' Phillipsa, młodszego brata nauczyciela języka angielskiego Rogera Phillipsa (Ted McGinley) w sitcomie ABC "Szczęśliwe dni" (1982–1983) u boku Henry’ego Winklera.
Pojawił się także w kilku nieznacznych projektach, jak filmie sensacyjnym "Stalowe rekiny" (1996) obok Gary’ego Buseya i Billy’ego Dee Williamsa czy dramacie telewizyjnym "Lot 115" (1996) z Kate Jackson i Erikiem Estradą. Za rolę Frankiego Brady’ego w operze mydlanej NBC "Dni naszego życia" (1988, 1990–1991, 2005–2006) otrzymał w 1988 nagrodę Daytime Emmy.
Życie prywatne.
Był związany z Eriką Eleniak. Od 2 listopada 1985 do 1987 był żonaty z aktorką Marcy Walker, której popularność przyniosła postać Eden Capwell w operze mydlanej NBC "Santa Barbara". W 1999 poznał aktorkę Julie Pinson, z którą ożenił się 26 sierpnia 2006.

</doc>
<doc id="1099035" url="https://pl.wikipedia.org/wiki?curid=1099035" title="Anna Maria Huarte">
Anna Maria Huarte

Ana María Josefa Ramona de Huarte y Muñiz (1786 - 1861), pierwsza cesarzowa Meksyku.
Życie.
Anna Maria była córką Isidra Huarte, bogatego intendenta prowincji. Jej matka, Anna Muñiz y Sanchez de Tagle, była spokrewniona z markizami z Altamiry. Urodziła się w Valladolid. Naukę pobierała w rodzinnym mieście w żeńskiej szkole dla córek najlepszych rodzin w Valladolid, znanej jako Szkoła Świętej Róży. Tam właśnie poznała swojego przyszłego męża Agustína de Iturbide, w którym się zakochała z wzajemnością.
Ślub pary odbył się w katedrze w Valladolid 27 lutego 1805 roku. Anna Maria otrzymała posag w wysokości 100 000 peso, którego część narzeczony zużył na kupno hacjendy w Apeo. Anna Maria zawsze pozostawała w cieniu wielkiego męża, którego obdarzyła licznym potomstwem. Żonę "Wyzwoliciela", jak nazywano jej męża, przyjęto w jej rodzinnym mieście jak królową. Małżonka Iturbide'a była uwielbiana przez Meksykanów.
Gdy proklamowano cesarstwo zdecydowano się namaścić i ukoronować Marię Annę razem z małżonkiem i nadać jej tytuł cesarzowej. Koronacja odbyła się 21 lipca 1822 roku. Agustín sam koronował swoją żonę. Nowa cesarzowa nie wtrącała się do polityki, zajmowała się wychowywaniem dzieci. Cesarzowa godnie pełniła swoją funkcję, do towarzystwa miała arystokratyczne damy dworu. Mimo miłości męża do Anny Marii, wiadomo o jednej jego kochance, arystokratce Marii Ignacii Rodríguez de Valasco de Villar Villamil . Po abdykacji męża w 1823 roku, była cesarzowa udała się wraz z nim na wygnanie do Włoch. Agustína de Iturbide wraz z żoną powrócił do Meksyku, gdy zaistniało zagrożenie ponownego włączenia państwa do Hiszpanii. Został tam aresztowany i rozstrzelany w 1824 roku.
Rząd Meksyku postanowił, że wdowa po cesarzu i jej rodzina ma wyjechać do Kolumbii i wyznaczyła Marii Annie roczną pensję w wysokości ośmiu tysięcy peso. Ponieważ nie znalazł się ani jeden statek, który w tych dniach mógłby ich tam odtransportować, pozwolono jej przenieść się do Stanów Zjednoczonych, gdzie znalazła stałe miejsce pobytu. Początkowo mieszkała w Baltimore, a potem w małym domku w Georgtown na obrzeżach Waszyngtonu. W klasztorze Nawiedzenia w tym mieście do dzisiaj można zobaczyć kilka portretów i pamiątek po rodzinie Marii Anny, gdyż ta często przebywała w klasztorze, do którego wstąpiła jej córka, Juana. Miała tam swoją celę, a także miejsce na chórze i w refektarzu. W klasztorze często nosiła habit mniszki, ale nigdy na zewnątrz. Podarowała klasztorowi swój strój koronacyjny ze srebrnymi i złotymi nitkami, z których porobiono potem ozdoby i relikwiarze.
W końcu Maria Anna z córkami zamieszkała w Filadelfii. W 1847 roku mieszkała tam już sama, znajdując się w trudnej sytuacji finansowej, jako że od kilku miesięcy nie otrzymywała pensji wyznaczonej przez rząd meksykański. Anna Maria przeżyła śmierć swoich dwóch córek: Juany mniszki i Marii Jesús, znanej jako "Ciucia". Nie była zadowolona, gdy jej syn Ángel ożenił się z Amerykanką, Alicią Green, z którą nigdy się nie spotkała.
Maria Anna zmarła 21 marca 1861 roku na puchlinę wodną, w obecności trójki swoich dzieci.

</doc>
<doc id="1099050" url="https://pl.wikipedia.org/wiki?curid=1099050" title="Herb Knurowa">
Herb Knurowa

Herb Knurowa – jeden z symboli miasta Knurów w postaci herbu.
Wygląd i symbolika.
Herb przedstawia na tarczy gotyckiej trójdzielnej: w polu pierwszym, czerwonym biały orzeł dzielony w pas, ze złotą otwartą koroną na głowie oraz złotym orężem, zwrócony w prawo. W polu drugim, białym czarna kopalniana wież wyciągowa, obok dwa budynki fabryczne czarne nakryte czerwonymi spadzistymi dachami z dwoma oknami każdy. W polu trzecim błękitnym są skrzyżowane: kosa i grabie zwrócone ku górze, po bokach dwie gwiazdy, u dołu krzyż łaciński, wszystko barwy złotej.
Ukoronowany biały orzeł przecięty wpół na czerwonym, podkreśla przynależność Knurowa do Państwa Polskiego a jednocześnie nawiązuje do historii Knurowa w okresie międzywojennym, kiedy była to miejscowość nadgraniczna. Wieża wyciągowa i budynki fabryczne symbolizują przemysłowy charakter miasta, natomiast narzędzia rolnicze sięgają do dawniejszej historii, kiedy Knurów był typowo rolniczą wsią. Narzędzia rolnicze były też w godle gminnym Szczygłowic – obecnie dzielnicy Knurowa. Dwie gwiazdy i krzyż według knurowian miały symbolizować dawny podział wsi na dworską, gminną i kościelną. Natomiast złoto – błękitne barwy nawiązują do barw herbu województwa śląskiego, a w szerszym kontekście do barw herbu Piastów górnośląskich, którzy przyczynili się do powstania wsi.
Historia.
Symbolika herbu Knurowa wywodzi się z dawnych pieczęci gminnych. W XIX wieku Knurów był osadą, a następnie gminą w powiecie rybnickim. Z tego okresu pochodzi pierwsza pieczęć gminna, używana do 1902. Obok adaptowanych później w herbie miasta symboli, przedstawiała również lemiesz od pługa, a napis w otoku brzmiał: „Gem Knurow Rybniker Kreis” (pol. gmina Knurów powiat rybnicki).
Po zmianie przynależności państwowej, gdy Knurów znalazł się w Polsce, w województwie śląskim, symbolika pozostała niezmieniona, zmienił się jedynie język napisu w otoku, na polski.
W związku z przekształceniem się Knurowa z ośrodka rolniczego na osiedle górnicze, władze gminy zdecydowały się na zmianę gminnych symboli. Nastąpiło to w październiku 1926, kiedy uchwalono nowy wzór gminnego godła i pieczęci. Zachowano pierwotne symbole odnoszące się do rolnictwa, dodając symbol krzyża. Dodano symbole górnicze – wizerunek budynków kopalni, a w górnym polu wizerunek orła górnośląskiego w koronie. Poprzedni tekst w otoku: „Gmina Knurów Powiat Rybnicki” zmieniono na „Gmina Knurów Pow. Rybnik Woj. Śl.”. Pieczęcie z takim godłem były używane do wybuchu II wojny światowej, a przez kasę gminną jeszcze w 1947. Po uzyskaniu przez Knurów praw miejskich herb miasta oparto na wzorze tej pieczęci, pozbawiając go jednak symboli krzyża i korony. W 1990 roku przywrócono krzyż, natomiast orzeł górnośląski został zastąpiony orłem białym (niezgodnie z zasadami heraldyki).
Obecny wizerunek herbu został przyjęty Uchwałą nr LV/731/18 Rady Miasta Knurów z dnia 17 października 2018.

</doc>
<doc id="1099060" url="https://pl.wikipedia.org/wiki?curid=1099060" title="TOPtrendy 2007">
TOPtrendy 2007

V Sopot TOPtrendy Festiwal odbył się w dniach od 8 do 11 czerwca 2007.
Koncert TOP.
Koncert TOP odbył się 8 czerwca. Udział w nim wzięli artyści, którzy sprzedali najwięcej płyt w okresie lipiec 2005 – grudzień 2006. Konkurs poprowadzili: Zygmunt Chajzer, Agata Młynarska, Krzysztof Ibisz i Katarzyna Cichopek.
Klasyfikacja TOP 10:
Ponadto na koncercie TOP wystąpiły: Agnieszka Włodarczyk z utworem „Odkryjemy miłość nieznaną” i Doda w piosence „Katharsis”.
Koncert Trendy.
Koncert Trendy odbył się 9 czerwca. Prowadzony był przez Piotra Bałtroczyka i Michała Koterskiego.
Artyści biorący udział w konkursie mogli mieć na koncie wydanie dwóch płyt pod warunkiem, że suma sprzedanych albumów – do dnia zgłoszenia do konkursu Trendy – nie przekroczyła 19 tys. egzemplarzy. Zgodnie z tradycją festiwalu mogli się zgłaszać wszyscy artyści niezależnie od prezentowanego stylu muzyki. O tym, kto wystąpi na scenie Opery Leśnej w finałowym koncercie Trendy 2007 zadecydowała kapituła składająca się z przedstawicieli Polsatu i Radia Eska, która miała czas na przesłuchanie zgłoszonych utworów (ok. 300) do 30 kwietnia. Do szóstki wykonawców dostali się:
Wszystkie nagrody zdobył zespół Bracia.
W koncercie wystąpili również: Bajm, Big Cyc, Monika Brodka, Edyta Górniak, Krzysztof Kiljański, Kombii, Jerzy Połomski, Ryszard Rynkowski i Justyna Steczkowska.
Cyganeria Jacka Cygana.
Koncert "Cyganeria Jacka Cygana" odbył się 10 czerwca z okazji 30-lecia pracy twórczej Jacka Cygana. Wystąpili w nim artyści, których teksty piosenek napisał jubilat: Krzysztof Antkowiak (z Agnieszką Włodarczyk), Bracia, Marcin Daniec, Ania Dąbrowska, Jerzy Filar (z zespołu „Nasza Basia Kochana”), Ewelina Flinta, Edyta Geppert, Edyta Górniak, Kombii, Grażyna Łobaszewska, Perfect, Ryszard Rynkowski, Miecz Szcześniak, Helena Vondráčková. Koncert wraz z Jackiem Cyganem poprowadził Maciej Dowbor.
Godzina Wilków.
Koncert "Godzina Wilków" odbył się 10 czerwca z okazji 15-lecia istnienia na polskiej scenie muzycznej zespołu Wilki.
Kabareton.
IV Sopocka Noc Kabaretowa odbyła się 11 czerwca. Udział w niej wzięli: kabaret Ani Mru Mru, Marcin Daniec, Kabaret Moralnego Niepokoju, kabaret Koń Polski, Kabaret Młodych Panów, Jerzy Kryszak, Kabaret Rak, Kabaret OTTO, Kabaret Neo-Nówka, Kabaret Dno, Kabaret Paranienormalni, Łowcy.B. Imprezę poprowadzili dwaj aktorzy: Cezary Pazura i Olaf Lubaszenko.
Składanka Top Trendy 2007.
Top Trendy 2007 – kolokacja zawierająca piosenki festiwalu TOPtrendy 2007. Składa się z dwóch płyt:

</doc>
<doc id="1099061" url="https://pl.wikipedia.org/wiki?curid=1099061" title="John McKenna">
John McKenna

John McKenna (ur. 1855, zm. marzec 1936) - irlandzki trener.
McKenna został pierwszym w historii Liverpool F.C. trenerem, powołanym przez samego twórcę klubu, Johna Houldinga. Wprowadził Liverpool do pierwszej ligi. Wcześniej zdobył mistrzostwo ligi Lancashire i dwukrotnie wygrał drugą ligę. McKenna był jednym ze współtwórców angielskich rozgrywek ogólnokrajowych. McKenna odszedł ze stanowiska trenera w 1896 r. i przejął po Houldingu władzę w klubie. Z Liverpoolem związany był przez czterdzieści lat aż do śmierci w 1936 r.

</doc>
<doc id="1099062" url="https://pl.wikipedia.org/wiki?curid=1099062" title="Aldo Haïk">
Aldo Haïk

Aldo Haïk (ur. 19 października 1952 w Tunisie) – francuski szachista i dziennikarz, mistrz międzynarodowy od 1977 roku.
Kariera szachowa.
W latach 70. i 80. XX wieku należał do grona najlepszych francuskich szachistów. Dwukrotnie zdobył tytuł indywidualnego mistrza kraju (1972, 1983), poza tym w roku 1988 zajął w finałowym turnieju II miejsce. Pomiędzy 1972 a 1988 rokiem ośmiokrotnie wystąpił na szachowych olimpiadach (w tym 4 razy na I szachownicy), w swoim debiucie zdobywając złoty medal za indywidualny wynik (11 pkt w 12 partiach) na VI szachownicy. Poza tym, w roku 1985 reprezentował barwy narodowe w pierwszych drużynowych mistrzostwach świata, rozegranych w Lucernie (gdzie wywalczył brązowy medal na III szachownicy), a w 1989 - w drużynowych mistrzostwach Europy w Hajfie.
Wielokrotnie startował w turniejach międzynarodowych, jeden z największych sukcesów osiągając w roku 1995, gdy samodzielnie zwyciężył w otwartym turnieju rozegranym w Metz (przed m.in. Olegiem Korniejewem, Anthony Milesem, Aleksandrem Grafem, Bogdanem Laliciem i Tomaszem Markowskim). Poza tym sukcesy odniósł m.in. w Berdze (1976, dz. I m.), Reggio Emilii (1976/77, dz. II m. za Giennadijem Kuźminem, wraz z Istvanem Bilkiem i Bela Tothem), Starej Zagorze (1977, dz. I m.), Londynie (1978, dz. I m.), Bagneux (1978, dz. II m.), Zagrzebiu (1979, dz. II m. za Vlatko Kovaceviciem, wraz z Miso Cebalo), Londynie (1979, "Lloyds Bank open", dz. I m. wraz z Heikkim Westerinenem i Murrayem Chandlerem), Amsterdamie (1980, "turniej C" festiwalu IBM, II m. za Aleksandrem Czerninem), Bukareszcie (1981, III m.), Bagneux (1981, dz. I m.), Panczewie (1985, II m. za Danielem Camporą) oraz w Biel (1986, dz. II m. za Stefanem Kindermannem, wraz z Yehudą Gruenfeldem). Na początku lat 90. zakończył profesjonalną karierę szachisty.
Najwyższy ranking w karierze osiągnął 1 stycznia 1986 r., z wynikiem 2475 punktów zajmował wówczas 2. miejsce (za Borysem Spasskim) wśród francuskich szachistów.
Jest redaktorem we francuskim dzienniku "Le Figaro", w którym prowadzi szachową kolumnę. Napisał również kilka książek poświęconych tej tematyce, m.in.:

</doc>
<doc id="1099064" url="https://pl.wikipedia.org/wiki?curid=1099064" title="Aldo Haik">
Aldo Haik



</doc>
<doc id="1099065" url="https://pl.wikipedia.org/wiki?curid=1099065" title="Joachim Stegmann">
Joachim Stegmann

Joachim Stegmann, zwany „starszym” (ur. 1595, zm. w 1633 w Klużu) – matematyk, działacz reformacyjny braci polskich, duchowny i teolog, rektor Akademii Rakowskiej.
Życiorys.
Był narodowości niemieckiej, pochodził z okolic Poczdamu. Był pastorem luterańskim w Marchii Brandenburskiej, lecz potajemnie wyznawał unitarianizm i podzielał poglądy Socyna. Od 1626 zaczął otwarcie wyznawać swoją wiarę i przeniósł się do Polski, gdzie zaczął działać w ośrodkach braci polskich. Stał się jednym z najbardziej aktywnych polemistów i obrońców polskiego antytrynitaryzmu, w swoich pismach zwalczał nie tylko katolicyzm, lecz również tradycyjny protestantyzm (m.in. w "Brevis disquisitio an et quo mado vulgo dicti Evangelici Pontificios, ac nominatim Val. Magni de Acatholicorum credendi regula judicium solide atque evidenter refutare queant.", Eleutheropoli (Amsterdam) 1633 i Eleutheropoli (Londyn) 1650–1651; przekład angielski, Londyn 1653).
Był nauczycielem i rektorem Akademii Rakowskiej i przyczynił się do rozkwitu tej uczelni. Napisał nowatorski podręcznik do nauki matematyki i geometrii. Pisał traktaty precyzujące teologię braci polskich, zwłaszcza o filozofii religii. Był poprzednikiem Wiszowatego – uznawał, że niektóre kwestie wiary powinny być rozpatrywane zgodnie z logiką i zdrowym rozsądkiem. Wysłany do Siedmiogrodu w 1633, aby objąć tam stanowisko duchownego, zmarł w Koloszwarze (obecnie: Kluż-Napoka).
Cytaty.
"Chociaż ani sama filozofia nie uczy nas religii chrześcijańskiej, ani nasz rozum nie potrafi jej nigdy w sposób doskonały wyprowadzić z samych filozoficznych zasad i musimy się o niej zazwyczaj dowiadywać z boskiego objawienia, objawienie owo jednak, które jak niżej wykażemy- zawarte jest w Piśmie św., jest tak sformułowane, że rzeczywiście wymaga uprzedniej, choćby miernej znajomości filozofii, podobnie i sama filozofia wymaga znajomości Pisma."
"Chociaż rozum ludzki nie wynalazł tajemnic wiary chrześcijańskiej, jednak skoro zostały one objawione przez Boga za pośrednictwem Chrystusa, zdrowy rozum uznaje je za prawdę i z nimi się zgadza." ("O sędzim w sporach o wiarę", ks. I, rozdz. 3)
Rodzina.
Z nieznaną z imienia żoną pozostawił kilkoro dzieci
Inny znany działacz ariański Wawrzyniec Stegmann (ok. 1610/1611 – ok. 1655), ostatni rektor Akademii Rakowskiej, był jego bratem.

</doc>
<doc id="1099066" url="https://pl.wikipedia.org/wiki?curid=1099066" title="Nancy Kyes">
Nancy Kyes

Nancy Kyes (ur. 19 grudnia 1949 w Falls Church w stanie Wirginia, USA) – właśc. Nancy Louise Kyes, amerykańska aktorka filmowa i telewizyjna oraz kostiumograf.
Wystąpiła w trzech horrorach z serii "Halloween" – w części pierwszej oraz drugiej jako Annie Brackett, oraz w "" w roli Lindy Challis. U Johna Carpentera, prócz "Halloween", pojawiła się również w "Mgle" oraz w "Ataku na posterunek 13".

</doc>
<doc id="1099067" url="https://pl.wikipedia.org/wiki?curid=1099067" title="Orgasmatron">
Orgasmatron

Orgasmatron – ósmy album studyjny brytyjskiej heavymetalowej grupy Motörhead, wydany 9 sierpnia 1986 roku nakładem wytwórni muzycznej GWR. Został nagrany w 1986 roku w Master Rock Studios w Londynie.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1099089" url="https://pl.wikipedia.org/wiki?curid=1099089" title="Atak na posterunek 13">
Atak na posterunek 13

Atak na posterunek 13 ("Assault on Precinct 13") – amerykański film fabularny z 1976 roku w reżyserii Johna Carpentera, twórcy "Halloween" (1978).
W roku 2005 powstał remake filmu.

</doc>
<doc id="1099095" url="https://pl.wikipedia.org/wiki?curid=1099095" title="Gorzykowate">
Gorzykowate

Gorzykowate, gorzyki (Pipridae) – rodzina ptaków z rzędu wróblowych (Passeriformes). Obejmuje gatunki zamieszkujące nizinne lasy Ameryki Południowej, Środkowej oraz Trynidadu i Tobago.
Cechy charakterystyczne.
Ptaki te charakteryzują się następującymi cechami:
Podział systematyczny.
Do rodziny zaliczane są następujące podrodziny:

</doc>
<doc id="1099103" url="https://pl.wikipedia.org/wiki?curid=1099103" title="Robert Sutton">
Robert Sutton



</doc>
<doc id="1099109" url="https://pl.wikipedia.org/wiki?curid=1099109" title="Denkendorf">
Denkendorf

Niemcy:

</doc>
<doc id="1099116" url="https://pl.wikipedia.org/wiki?curid=1099116" title="José Alzuet">
José Alzuet

José Alzuet Aibar (ur. 19 marca 1928, zm. 12 marca 2019) – hiszpański malarz i ceramik.
Pochodzi z Aragonii, urodził się w Sádaba w prowincji Saragossa, jednak większość życia spędził w Bilbao. W latach 1945–1950 studiował malarstwo i rysunek w Madrycie. Był profesorem rysunku na Królewskiej Akademii Sztuk Pięknych św. Ferdynanda, która w 1975 weszła w skład Uniwersytet Complutense w Madrycie. Laureat szeregu wyróżnień krajowych i zagranicznych. Maluje m.in. pejzaże, a także malowidła ścienne. Jego dziełem są ceramiczne stacje Drogi Krzyżowej i Tajemnic Różańcowych w sanktuarium maryjnym Torreciudad oraz "Objawienie NMP na Kolumnie (del Pilar)" w kaplicy Colegio Mayor Miraflores Uniwersytetu w Saragossie.

</doc>
<doc id="1099118" url="https://pl.wikipedia.org/wiki?curid=1099118" title="Holidays in the Sun">
Holidays in the Sun

Holidays in the Sun – czwarty singel brytyjskiego, punkrockowego zespołu Sex Pistols, wydany 14 października 1977.

</doc>
<doc id="1099127" url="https://pl.wikipedia.org/wiki?curid=1099127" title="Frickenhausen">
Frickenhausen

Niemcy:

</doc>
<doc id="1099131" url="https://pl.wikipedia.org/wiki?curid=1099131" title="Przegląd Teatrów Ogródkowych Międzymurze w Toruniu">
Przegląd Teatrów Ogródkowych Międzymurze w Toruniu

Przegląd Teatrów Ogródkowych Międzymurze w Toruniu - festiwal teatrów ulicznych, zbiór imprez teatralnych i muzycznych, odbywający się od 2001 w Toruniu. Przed Arsenałem na Placu Dominikańskim staje letni ogródek. W festiwalu biorą udział profesjonalni artyści, grupy tetaralne, instytucje kultury.
Opis festiwalu.
Nie jest to typowy festiwal. Teatry ogródkowe jest to forma letniej sceny, która swym początkiem sięga połowy dziewiętnastego wieku. W Polsce pierwsze teatrzyki ogrodkowe pojawiły się w Warszawie w 1868. Piwiarnie budowały drewniane sceny z rozpostartym nad widownią płótnem. Prezentowano tam głównie repertuar lekki - wodewile i operetki. 
Festiwal ma charakter rozrywkowy, popularny, jest atrakcją muzyczna i artystyczną dla turystów odwiedzających Toruń. Festiwal jest organizowany co roku w sierpniu i trwa kilka dni. Organizatorem jest Miejska Instytucja Kultury Dom Muz (ul. Podmurna). Przegląd Teatrów Ogródkowych Międzymurze zainicjowała Hanna Wittstock, pomysłodawczyni Toruńskiej Letniej Sceny Teatralnej. 

</doc>
<doc id="1099132" url="https://pl.wikipedia.org/wiki?curid=1099132" title="Jaskinia w Jaworzynie w Gorcach">
Jaskinia w Jaworzynie w Gorcach

Jaskinia w Jaworzynie w Gorcach (także Zbójecka Jama) – jaskinia na zachodnich zboczach Jaworzyny Kamienickiej w Gorczańskim Parku Narodowym, we wsi Zasadne w województwie małopolskim, w powiecie limanowskim, w gminie Kamienica.
Opis jaskini.
Jaskinia znajduje się w odległości 800 m od kapliczki Bulandy na polanie Jaworzyna Kamienicka. Wejście do niej jest trudne, rozpoczyna się bowiem pionową studzienką o głębokości 3,5 m&lt;. Od dna studzienki odchodzi szczelina o przebiegu NE-SW, w południowo-zachodnim kierunku mająca długość 10 m, w kierunku północno-wschodnim 15 m. Obydwa jej końce kończą się zawaliskiem. Otwór wejściowy i szyb porośnięte są glonami oraz wątrobowcami. Zimą ciepłe powietrze wydobywające się z jaskini topi śnieg w jej otworze wejściowym. Jest to jaskinia osuwiskowa. Według geologów jest ona początkowym etapem powstawania osuwiska.
Według podań czasowo chronili się w niej zbójnicy. O jaskini wiedział już w 1914 r. Kazimierz Sosnowski – popularyzator Beskidów, w tym również Gorców. Istnieje kilka legend związanych z jaskinią. Według jednej z nich jaskinię i jej okolice upodobali sobie pankowie – ziemne duchy z naroślami na twarzach. Według innej legendy jaskinia kiedyś podobno ciągnęła się pod całymi Gorcami. Sprawdzili to juhasi, wpuszczając do niej kozę, która umorusana wyszła pod Mogielicą.
Szlak turystyczny.
 od polany Jaworzyna Kamienicka do jaskini. 15 min (↑ 20 min).

</doc>
<doc id="1099133" url="https://pl.wikipedia.org/wiki?curid=1099133" title="Rudolf Stork">
Rudolf Stork

Rudolf Stork (ur. 8 października 1914 w Czerwionce, zm. 17 listopada 1944 w Katowicach) – podchorąży Wojska Polskiego, uczestnik kampanii wrześniowej, działacz ruchu podziemnego, łącznik, więzień obozów koncentracyjnych, rozstrzelany.
Życiorys.
W 1934 ukończył Państwowe Gimnazjum w Rybniku (obecnie I Liceum Ogólnokształcące im. Powstańców Śląskich w Rybniku). W 1937 ukończył, uzyskując tytuł magistra nauk ekonomiczno-handlowych, Szkołę Handlową w Warszawie.
Po wybuchu II wojny światowej brał udział jako podchorąży w kampanii wrześniowej. Po klęsce nie złożył broni. W listopadzie 1939 działał w tworzącym się ruchu podziemnym. Był łącznikiem między okręgiem Katowice i okręgiem Rybnik. Już wtedy zaczęło go tropić Gestapo. Ukrywał się i pracował nadal z pełnym poświęceniem. Ścigany przez cudem uniknął aresztowania. W kwietniu 1940 zdecydował się na wyjazd za granicę, 13 kwietnia przekroczył granicę austriacko-węgierską. Wpadł w ręce policji węgierskiej, która odstawiła go do granicy austriackiej. I tym razem uniknął aresztowania – przekroczył ponownie granicę węgierską i dostał się szczęśliwie do Budapesztu. Tam podjął się niebezpiecznej funkcji łącznika z krajem i uruchomienia punktów przerzutowych na przebytej przez niego trasie.
W maju 1940 został aresztowany i osadzony w więzieniu w Wiedniu, a następnie w obozach koncentracyjnych w Dachau i Ravensbrück. Zwolniony w 1941 pracował na utrzymanie rodziny jako robotnik kolejowy, a później jako pracownik umysłowy. Mimo ciężkich przejść wstąpił do podziemnego ruchu oporu i czynnej walki z wrogiem.
W czasie tajnego zebrania 28 października 1944 został aresztowany i osadzony w więzieniu w Katowicach, a następnie w Mysłowicach, skąd prawdopodobnie przewieziony ponownie do więzienia w Katowicach 17 listopada 1944 i tam rozstrzelany.

</doc>
<doc id="1099136" url="https://pl.wikipedia.org/wiki?curid=1099136" title="Robert Sutton (2. baron Lexinton)">
Robert Sutton (2. baron Lexinton)

Robert Sutton, 2. baron Lexinton (ur. 6 stycznia 1662, zm. 19 września 1723) – brytyjski dyplomata.
Był brytyjskim ambasadorem w Turcji w latach 1702–1717. Pośredniczył przy zawieraniu pokoju w Passarowitz (1718). W latach 1720–1721 ambasador w Paryżu.
Jego ojcem był Robert Sutton (1. baron Lexinton), matką Mary St. Leger.
Od roku 1685 służył w kawalerii, do 1689 był "gentleman of horse" księżniczki Anny. W Izbie Lordów popierał Wilhelma III Orańskiego. Od roku 1689 był ambasadorem angielskim w Brandenburgii. 14 września 1691 poślubił Margaret Hungerford (zm. 1703), z którą miał syna i córkę:
Sutton został 17 marca 1692 członkiem rady stanu ("Privy Council"). W okresie od 1689 do 1691 roku był posłem w Berlinie. W latach 1692–1702 był pokojowcem króla Wilhelma. Lexinton ponownie wyruszył w roku 1694 do Wiednia i podpisał traktat w Ryswick (1697). Następnie członek rady handlu ("board of trade") 1699-1702, i ambasador w Hiszpanii (1712-1713).
Jego ostatnia misją była ambasada wiedeńska w roku 1718. Był sekretarzem misji dyplomatycznej brytyjskiej na kongresie w Cambrai. Jego listy z Wiednia zostały opublikowane w XIX wieku.

</doc>
<doc id="1099137" url="https://pl.wikipedia.org/wiki?curid=1099137" title="Saint-Lazare (stacja metra)">
Saint-Lazare (stacja metra)

Saint-Lazare – stacja 3, 12, 13 i 14 linii metra w Paryżu. Stacja znajduje się w 8. dzielnicy Paryża. Na linii 3 stacja została otwarta 14 października 1904, na linii 12 – 5 grudnia 1910, na linii 13 – 26 lutego 1911, a na linii 14 – 16 grudnia 2003.
W 2009 była to 2. najpopularniejsza stacja w paryskim metrze, z 46,5 mln pasażerów rocznie.

</doc>
<doc id="1099141" url="https://pl.wikipedia.org/wiki?curid=1099141" title="Stanisław Pozdniakow">
Stanisław Pozdniakow

Stanisław Aleksiejewicz Pozdniakow (ros. Станисла́в Алексе́евич Поздняко́в; ur. 27 września 1973 w Nowosybirsku) – radziecki i rosyjski szermierz, specjalizujący się w szabli. Czterokrotny mistrz olimpijski, dziesięciokrotny mistrz świata, trzynastokrotny mistrz Europy.
Kariera sportowa.
W 1982 roku rozpoczął przygodę z szermierką w DSO Spartak Nowosybirsk. Jego mentorem został Boris Pisetsky, pod którego kierunkiem sportowiec trenował przez całą swoją karierę. 
W 1989 roku w Ałma-Acie (Kazachska SRR) zdobył młodzieżowe mistrzostwo ZSRR.
Mistrzostwa Świata.
1997, 2001, 2002, 2006, 2007 - mistrzostwa indywidualne;
1994, 2001, 2002, 2003, 2005 - mistrzostwo drużynowe.
1994, 1999, 2005 - mistrzostwa indywidualne;
1995, 1997 - mistrzostwo drużynowe.
2006 - mistrzostwo drużynowe.
Mistrzostwa Europy.
1994, 2001, 2002, 2003, 2004 - mistrzostwa indywidualne;
2000, 2001, 2002, 2003, 2004, 2005, 2007, 2008 - mistrzostwa drużynowe.
2000, 2007 - mistrzostwa indywidualne;
1998, 2006 - mistrzostwa drużynowe.
Życie prywatne.
Rodzicami są Aleksiej Wasiljewicz i Olga Siergiejewna Pozdniakowa. Ojciec był lekarzem wojskowym, a matka położnikiem-ginekologiem. W 1990 r. Stanisław Pozdniakow rozpoczął studia na Wydziale Zautomatyzowanych Systemów Sterowania Nowosybirskiego Instytutu Elektrotechnicznego (obecnie Wydział Automatyki i Inżynierii Komputerowej Nowosybirskiego Państwowego Uniwersytetu Technicznego). Był jego studentem do 1996 roku, po czym przeniósł się na Wydział Wychowania Fizycznego Państwowego Uniwersytetu Pedagogicznego w Nowosybirsku. Studia ukończył w 1999 roku z tytułem nauczyciela kultury fizycznej. Następnie rozpoczął studia doktoranckie na tej samej uczelni. Jego hobby to alpinizm. Pierwszego ważniejszego wejścia dokonał w 2008 roku w Ałtaju osiągając wysokość 3500 metrów.
Jego żoną jest Anastazja Borisowna Pozdniakowa (Анастасия Борисовна Позднякова). Mają dwie córki, które również zajmują się sportem Sofię i Annę. Sofia Pozdniakowa również jest Mistrzynią Świata, Europy i Olimpijską w szermierce. Młodsza córka, Anna jest Mistrzynią Świata w koszykówce 3x3 do lat 23.

</doc>
<doc id="1099148" url="https://pl.wikipedia.org/wiki?curid=1099148" title="Niebenzodiazepiny">
Niebenzodiazepiny

Niebenzodiazepiny (NBDZ) - trzy niezwiązane grupy leków o mechanizmie działania i psychoaktywnych efektach podobnych do benzodiazepin.
Podczas ich opracowywania i testów wiązano duże nadzieje z tym, że będą miały mniej skutków ubocznych, a w szczególności będą miały mniejszy potencjał uzależniający od benzodiazepin. Od czasu ich wprowadzenia pojawia się coraz więcej wyników badań klinicznych wskazujących na to, że wzrost tolerancji, potencjał uzależniający i spowodowane tym zwiększanie dawek mają efekty tak samo dewastujące jak uzależnienie od benzodiazepin.

</doc>
<doc id="1099153" url="https://pl.wikipedia.org/wiki?curid=1099153" title="Torsjometr">
Torsjometr

Torsjometr – jeden z rodzajów momentomierza, przyrząd służący do pomiaru momentu siły przenoszonego przez wał, na podstawie odkształceń kątowych tego odcinka wału, który moment przekazuje. Ze względu na sposób pomiaru kąta skręcenia rozróżnia się torsjometry: mechaniczne, optyczne, akustyczne i elektryczne.

</doc>
<doc id="1099154" url="https://pl.wikipedia.org/wiki?curid=1099154" title="TREDs">
TREDs



</doc>
<doc id="1099158" url="https://pl.wikipedia.org/wiki?curid=1099158" title="Emmanuel Bricard">
Emmanuel Bricard

Emmanuel Bricard (ur. 4 maja 1966) – francuski szachista, arcymistrz od 2005 roku.
Kariera szachowa.
W pierwszej połowie lat 90. XX wieku należał do czołówki francuskich szachistów. W roku 1992 reprezentował narodowe barwy na szachowej olimpiadzie (w Manili) oraz w drużynowych mistrzostwach Europy (w Debreczynie), natomiast w 1994 (w Moskwie) po raz drugi wystąpił na olimpiadzie. Wielokrotnie startował w finałach indywidualnych mistrzostw Francji, zdobywając dwa medale: złoty (Nantes 1993) i brązowy (Chambéry 1994).
Do największych sukcesów Emmanuela Bricarda w turniejach międzynarodowych należą m.in. II m. w Montpellier (1988, za Peterem Lukacsem), I m. w Tuluzie (1994), dz. II m. w Bissen (1995, za Thomasem Lutherem, wraz z Fredem Berendem), II m. w Paryżu (1995, za Olegiem Korniejewem), dz. I m. w Wijk aan Zee (1996, turniej "Sonnevanck", wraz z Stefanem Löfflerem, przed Ianem Rogersem oraz I m. w Bogny-sur-Meuse (2005, przed Alexandre Dgebuadze i Aloyzasem Kveinysem).
Najwyższy ranking w dotychczasowej karierze osiągnął 1 września 2011 r., z wynikiem 2511 punktów zajmował wówczas 27. miejsce wśród francuskich szachistów.

</doc>
<doc id="1099161" url="https://pl.wikipedia.org/wiki?curid=1099161" title="Australian Open 2006 (gra pojedyncza mężczyzn)">
Australian Open 2006 (gra pojedyncza mężczyzn)



</doc>
<doc id="1099165" url="https://pl.wikipedia.org/wiki?curid=1099165" title="Come Clarity EP">
Come Clarity EP

Come Clarity - EP – czwarty minialbum szwedzkiej grupy In Flames. Album ten został wydany w edycji limitowanej na płytach winylowych nakładem Black Lodge na licencji Nuclear Blast. Płyta zawiera tylko dwa utwory, "Come Clarity", utwór pochodzący z albumu "Come Clarity" oraz "Only for the Weak", zawarty wcześniej na płycie "Clayman". Godna uwagi jest okładka na której przedstawiony został symbol grupy, the Jester Head. Jest to pierwszy krążek In Flames od czasów płyty "Clayman" na którym pojawia się Jester Head, znajduje się on na przedniej okładce, a nie tak jak wcześniej na broszurce wewnątrz opakowania płyty.

</doc>
<doc id="1099166" url="https://pl.wikipedia.org/wiki?curid=1099166" title="Havre – Caumartin">
Havre – Caumartin

Havre - Caumartin – stacja 3 i 9 linii metra w Paryżu. Stacja znajduje się w 9. dzielnicy Paryża. Na linii 3 stacja została otwarta 19 października 1904, a na linii 9 - 3 czerwca 1923.

</doc>
<doc id="1099168" url="https://pl.wikipedia.org/wiki?curid=1099168" title="Lato Filmów">
Lato Filmów

Lato Filmów – międzynarodowy festiwal filmowy i artystyczny, który odbywał się od 1995 roku w Kazimierzu nad Wisłą, w 2005 przeniesiony przez organizatorów do Torunia, a w 2008 do Warszawy. 
Festiwal kładzie nacisk na sztukę scenariopisarstwa. Od 2005 roku przyznawane są na nim nagrody Pióro Mistrza dla wybitnych scenarzystów filmowych, dotychczas otrzymali je Tadeusz Konwicki, Jerzy Stefan Stawiński, Stanisław Różewicz, Józef Hen, Andrzej Mularczyk, Jerzy Janicki (pośmiertnie) i Krzysztof Zanussi.
Gromadzi fanów kina z całego kraju, przyciągając ich premierami filmów polskich i zagranicznych. Odbywa się w pierwszej połowie lipca, trwając zazwyczaj 7-9 dni. W programie prezentowanych jest zwykle około 200 obrazów - filmy fabularne, dokumentalne, offowe i studenckie. Co roku też odbywają się retrospektywy wybranych reżyserów, scenarzystów, szczegółowe prezentacje wybranych kinematografii. Organizowane są spotkania dla publiczności, wykłady, przedstawienia, pokazy, projekcje. 
W ramach festiwalu odbywają się następujące konkursy:
Od 2001 roku dyrektorem Festiwalu jest Maciej Zabojszcz. 
16. edycja festiwalu odbędzie w Warszawie w dniach 12-18 lipca 2010 roku.

</doc>
<doc id="1099172" url="https://pl.wikipedia.org/wiki?curid=1099172" title="Opéra">
Opéra

Opéra – stacja linii 3, 7 i 8 metra w Paryżu, położona na granicy 2. i 9. dzielnicy.
Stacja.
Stacja została otwarta w 1904 roku. Posiada trzy jednonawowe hale peronowe, każda z dwoma peronami bocznymi.
Nazwę zawdzięcza pobliskiej Operze Garnier, wzniesionej przez architekta Charles’a Garniera.
Stacja jest położona na końcu alei Avenue del’Opéra, jedno z jej wyjść znajduje się naprzeciwko budynku opery. Jest połączona przejściem podziemnym z dworcem Gare Auber kolejki RER. Dalsze podziemne korytarze łączą się ze stacją metra "Havre – Caumartin", skąd kolejne przejścia prowadzą kolejno do dworca Gare Haussmann – Saint-Lazare RER, stacji metra "Saint-Lazare" i dworca kolejowego Gare Saint-Lazare (Transilien i pociągi dalekobieżne), tworząc największy podziemny kompleks przesiadkowy Paryża.
3 krzyżujące się na stacji "Opéra" linie metra przebiegają jedna ponad drugą w jednym punkcie, zwanym „studnią” (fr. "puits").
Jedno z wejść na stację, zaprojektowane w 1900 roku przez Hectora Guimarda, jest od 29 maja 1978 wpisane na listę zabytków
Przesiadki.
Stacja umożliwia przesiadki na autobusy dzienne RATP i nocne Noctilien.

</doc>
<doc id="1099173" url="https://pl.wikipedia.org/wiki?curid=1099173" title="Atropates">
Atropates

Atropates (starogreckie Aτρoπάτης, ze staroperskiego Āturpāt „strzeżony przez ogień”) (IV w. p.n.e.) – satrapa Medii za ostatnich Achemenidów i Aleksandra Wielkiego, a po jego śmierci założyciel niezależnego państwa w Medii. Od jego imienia wywodzi się nazwa Azerbejdżanu.
Atropates będąc satrapą Medii w bitwie pod Gaugamelą dowodził wojskami z Medii, Albanii Kaukaskiej oraz Sakasene (część dzisiejszej Armenii). Pozostał wierny Dariuszowi III aż do jego śmierci, po której przybył do obozu Aleksandra. Ten nieco wcześniej mianował satrapą Medii Oxydatesa, jednak nie ufając mu dłużej w roku 328 lub 327 p.n.e. zdymisjonował go, i przywrócił Atropatesa na jego dawne stanowisko. W roku 325 lub 324 p.n.e. Atropates dostarczył Aleksandrowi do Pasargady buntownika Barjaxesa, po którym to wydarzeniu szacunek Aleksandra do niego wzrósł tak bardzo, że wkrótce jego córka została wydana za mąż za jednego z najbliższych towarzyszy króla, Perdikkasa.
Po śmierci Aleksandra jego towarzysze podzieli Medię na dwie prowincje, przy czym Atropatosowi przypadła mniejsza, północnowschodnia część. Odmówił on przyłączenia się do któregokolwiek z diadochów i uczynił ze swojej pomniejszonej satrapii niezależne królestwo. Od tej pory ta część Medii była znana Grekom jako Media Atropatene, albo po prostu Atropatene, stąd średnioperskie Aturpatakan, później Adurbadagan, a w końcu nowoperskie Azerbejdżan. Dynastia założona przez Atropatesa panowała w Atropatene, okresowo podlegając Seleucydom oraz Partom, aż do roku 19 lub 20 n.e., kiedy król Partów Artabanus II osadził na jej tronie swojego syna. Ostatni przedstawiciele dynastii udali się na wygnanie do Rzymu.

</doc>
<doc id="1099179" url="https://pl.wikipedia.org/wiki?curid=1099179" title="Quatre-Septembre">
Quatre-Septembre

Quatre-Septembre – stacja linii nr 3 metra w Paryżu. Stacja znajduje się w 2. dzielnicy Paryża. Została otwarta 3 grudnia 1904 r.

</doc>
<doc id="1099180" url="https://pl.wikipedia.org/wiki?curid=1099180" title="Bal maturalny (film 1980)">
Bal maturalny (film 1980)

Bal maturalny (tytuł oryg. "Prom Night") – kanadyjski horror z 1980 roku w reżyserii Paula Lyncha. W 2008 roku powstał amerykański remake tego filmu.
Film doczekał się serii kontynuacji, kolejno w latach: 1987, 1990 i 1992. Sequele "Balu maturalnego" to: ', ' i "".

</doc>
<doc id="1099184" url="https://pl.wikipedia.org/wiki?curid=1099184" title="Bourse">
Bourse

Bourse – stacja linii nr 3 metra w Paryżu. Stacja znajduje się w 2. dzielnicy Paryża. Została otwarta 19 października 1904 r.

</doc>
<doc id="1099187" url="https://pl.wikipedia.org/wiki?curid=1099187" title="Sentier (stacja metra)">
Sentier (stacja metra)

Sentier – stacja linii nr 3 metra w Paryżu. Stacja znajduje się w 2. dzielnicy Paryża. Została otwarta 20 grudnia 1904 r.

</doc>
<doc id="1099189" url="https://pl.wikipedia.org/wiki?curid=1099189" title="The Quiet Place">
The Quiet Place

The Quiet Place – singel wydany przez szwedzką melodic death metalową grupę In Flames w roku 2004. Utwory pochodzą z albumu "Soundtrack to Your Escape". Jest to jak do tej pory najlepszy singel In Flames, zdobył drugie miejsce w rankingu singli w swoim rodzimym kraju.

</doc>
<doc id="1099194" url="https://pl.wikipedia.org/wiki?curid=1099194" title="Réaumur – Sébastopol">
Réaumur – Sébastopol

Réaumur - Sébastopol – stacja 3 i 4 linii metra w Paryżu. Stacja znajduje się na pograniczu 2. i 3. dzielnicy Paryża. Na linii 3 stacja została otwarta 19 grudnia 1904 r, a na linii 4 - 21 kwietnia 1908.

</doc>
<doc id="1099198" url="https://pl.wikipedia.org/wiki?curid=1099198" title="Azotan rtęci(II)">
Azotan rtęci(II)

Azotan rtęci(II), – nieorganiczny związek chemiczny, sól rtęci na II stopniu utlenienia i kwasu azotowego. Jest to białe lub bezbarwne ciało stałe, bardzo dobrze rozpuszczalne w wodzie. Występuje w formie bezwodnej oraz mono- i dihydratu.
Jak wszystkie rozpuszczalne związki rtęci, jest silnie trujący. Działa toksycznie przez drogi oddechowe, w kontakcie ze skórą i po połknięciu. Kumuluje się w organizmie. Działa bardzo toksycznie na organizmy wodne i może powodować długo utrzymujące się niekorzystne zmiany w środowisku wodnym.

</doc>
<doc id="1099201" url="https://pl.wikipedia.org/wiki?curid=1099201" title="Cloud Connected">
Cloud Connected

Cloud Connected – singel wydany przez szwedzką melodic death metalową grupę In Flames w roku 2002. Materiał pochodzi z albumu "Reroute to Remain", wydanego przez Nuclear Blast w roku 2002. Singel zawiera bonusowy utwór "Colony" w wersji live, zawiera także teledysk "Cloud Connected". Teledysk był czasami pokazywany na MTV2 i Fuse.
Całkowity czas trwania dwóch utworów wynosi 11 minut i 25 sekund.

</doc>
<doc id="1099206" url="https://pl.wikipedia.org/wiki?curid=1099206" title="Fenetyloamina">
Fenetyloamina



</doc>
<doc id="1099208" url="https://pl.wikipedia.org/wiki?curid=1099208" title="Zielony szlak Olsztyn-Dobrzyń">
Zielony szlak Olsztyn-Dobrzyń

 Zielony szlak z Olsztyna do Dobrzynia jest pieszym szlakiem turystycznym prowadzącym z Olsztyna do Rezerwatu Źródła Łyny. Jego całkowita długość wynosi 49,9 km.
Charakterystyka.
Szlak rozpoczyna się przy Wysokiej Bramie w Olsztynie, skąd ulicami Obrońców Tobruku i Sikorskiego kieruje się ku południowej części miasta. Następnie zmierzając ku południowej części regionu, przebiega przez kilka warmińskich wsi i miejscowości. Po minięciu Rusi szlak trafia na granicę rezerwatu Las Warmiński. Po ok. 25 km od granic administracyjnych Olsztyna szlak opuszcza tereny Warmii i wkracza na Mazury. 15 km dalej szlak dobiega do Rezerwatu Źródła Łyny. Krótko po wejściu na jego teren szlak przecina się z żółtym szlakiem z Bujak do Orłowa. Stamtąd kieruje się ku Dobrzyniowi, gdzie jego trasa kończy się przy miejscowym dworcu PKP.

</doc>
<doc id="1099213" url="https://pl.wikipedia.org/wiki?curid=1099213" title="Festiwal Muzyki i Sztuki Krajów Bałtyckich Probaltica w Toruniu">
Festiwal Muzyki i Sztuki Krajów Bałtyckich Probaltica w Toruniu

Festiwal Muzyki i Sztuki Krajów Bałtyckich Probaltica w Toruniu – festiwal muzyczny i artystyczny, odbywający się od 1994 głównie w Toruniu, oraz w Warszawie, Gdańsku i Grudziądzu.
Idea Festiwalu narodziła się w momencie odradzania się krajów bałtyckich. Jego celem jest popularyzacja kultury krajów leżących nad Bałtykiem, oraz tworzenie idei współpracy kulturalnej między nimi. Nurtem wiodącym jest muzyka oraz sztuki plastyczne.
Opis festiwalu.
Pierwsza edycja miała miejsce w 1994. W ciągu 10 lat trwania Festiwalu w Toruniu wystąpiło ponad sto profesjonalnych zespołów muzycznych. Razem daje to ponad trzy tysiące znakomitych artystów muzyków i plastyków z dziesięciu krajów bałtyckich. Zaprezentowano ponad 300 koncertów i ponad 2000 prac z dziedziny malarstwa, grafiki, tkaniny, ceramiki, rzeźby i witrażu. Występują tu artyści z Polski, Niemiec, Danii, Szwecji, Finlandii, Rosji, Estonii, Łotwy i Litwy. 
Festiwal wspiera Ministerstwo Kultury, Urząd Miasta Torunia i Urząd Miasta Grudziądza. Z racji wagi festiwalu od 1997 do sponsorów dołączyło również Ministerstwo Spraw Zagranicznych RP. 
Dzięki finansowemu wsparciu UE, w ramach programu "Kultura 2000", dziesiąta edycja Festiwalu odbywa się nie tylko w Polsce, ale i za granicą. Do organizatorów dołączyły od 2007 Kłajpeda (Litwa) i Visby-Gotlandia (Szwecja).
Współorganizatorem są też Muzeum Okręgowe w Toruniu i Dwór Artusa w Toruniu w Toruniu oraz Filharmonia Narodowa i Zamek Królewski w Warszawie. Patronat prowadzi Polskie Radio, Program 2. Dyrektorem Festiwalu jest Henryk Giza. Festiwal trwa przez cały miesiąc maj.
Imprezy towarzyszące.
W czasie trwania festiwalu obok głównych koncertów i wystaw trwają imprezy towarzyszące. W 2007 w Toruniu zaprezentowano m.in.:

</doc>
<doc id="1099217" url="https://pl.wikipedia.org/wiki?curid=1099217" title="Francuscy arcymistrzowie szachowi">
Francuscy arcymistrzowie szachowi

Lista francuskich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Francji reprezentowali tylko w pewnym okresie swojego życia.

</doc>
<doc id="1099218" url="https://pl.wikipedia.org/wiki?curid=1099218" title="Abraham Paleostrowski">
Abraham Paleostrowski

Abraham Paleostrowski (zm. ok. 1460) – święty mnich w Rosyjskiej Cerkwi Prawosławnej.
Był uczniem i następcą Korneliusza Paleostrowskiego; mnich z tego samego klasztoru. Na Rusi (Moskiewskiej) wspomnienie tego świętego obchodzone jest 21 sierpnia.

</doc>
<doc id="1099219" url="https://pl.wikipedia.org/wiki?curid=1099219" title="Jerzy Niemirycz">
Jerzy Niemirycz

Jerzy Niemirycz (Niemierzyc) herbu Klamry (ur. w 1612 w Owruczu, zm. na przełomie lipca i sierpnia lub we wrześniu 1659 w ) – podkomorzy kijowski w latach 1641-1659, starosta owrucki w latach 1653-1659, kanclerz ruski (1658), ziemianin i polityk polski pochodzenia ruskiego, jeden z najbardziej wpływowych członków wspólnoty braci polskich w Rzeczypospolitej, współtwórca unii hadziackiej.
Życiorys.
Polityk i działacz ariański.
Był najstarszym synem Stefana i Marii z Wojnarowskich – bogatej szlachty z Podola, gorliwych wyznawców unitarianizmu. Podczas nauki w Akademii Rakowskiej, Niemirycz wyróżnił się uzdolnieniami matematycznymi i był jednym z ulubionych uczniów Stegmanna. W 1630 zaczął studiować w Lejdzie (Niderlandy), potem podróżował po Francji, Włoszech, Anglii i Szwajcarii.
Po powrocie do Polski w 1634 wziął udział w walkach przeciwko Rosji i Szwecji. W 1635 ożenił się z kalwinistką Elżbietą Słupecką. Od 1636 był sędzią trybunału koronnego oraz posłem na Sejm i wykorzystywał tę funkcję broniąc praw i wiary innowierców. W 1638 na próżno usiłował obronić w Sejmie Akademię Rakowską przed likwidacją.
Utrzymywał w swoich posiadłościach zbory braci polskich (w Czerniechowie, gdzie duchownymi byli: Piotr Stoiński (młodszy) (1610–1649) i Jerzy Ciachowski (1652–1661/62) i w Uszomirze). W Uszomirze ufundował ariańską szkołę, sprowadzał kolonistów ariańskich, skłonił Andrzeja Wiszowatego do podjęcia działalności misyjnej na Kijowszczyźnie.
Zgromadził ogromny majątek (14 miast i 50 wsi), co doprowadziło do konfliktów z krewnymi. W 1641 został podkomorzym kijowskim, z protekcji Stanisława Koniecpolskiego. W tym samym roku wytoczono mu proces w Trybunale Lubelskim za odmowę przysięgi na Trójcę Świętą podczas sesji sejmu grodzkiego kijowskiego w Żytomierzu. Proces ten jednak, odwlekany przez 4 lata, nie przyniósł końca jego kariery. Był jeszcze wielokrotnie pozywany. W 1646 r. ten sam Trybunał Lubelski nakazał mu zamknięcie wszystkich zborów ariańskich i wygnanie braci polskich z jego majątków oraz ukarał grzywną 10 000 złotych. Wyrok pozostał tylko na papierze wobec braku możliwości jego wykonania przez państwo.
Jako poseł na sejm konwokacyjny 1648 roku z województwa wołyńskiego był członkiem konfederacji generalnej zawiązanej 31 lipca 1648 roku.
Poseł sejmiku włodzimierskiego województwa kijowskiego na sejm 1650 roku, sejm nadzwyczajny 1652 roku, sejm 1653 roku, sejm nadzwyczajny 1654 roku, sejm zwyczajny 1655 roku.
Kontrowersyjne działania.
Niemirycz podczas potopu szwedzkiego zaczął popierać szwedzkich najeźdźców, widząc w nich obrońców wolności religijnej. Jego służba w armii szwedzkiej, akcja propagandowa wzywająca do popierania Szwedów oraz udział w przygotowaniu projektu rozbioru Polski w 1657 (traktat w Radnot) wyrobiły mu u większości polskiej szlachty opinię zdrajcy. Jego działania zaszkodziły też wspólnocie braci polskich, którzy również byli postrzegani jako zdrajcy. W 1656 roku król Jan Kazimierz przed zdobyciem Warszawy złożył przysięgę, że wypędzi wszystkich braci polskich z granic kraju.
W 1658 Niemirycz doprowadził do zawarcia i ratyfikacji unii hadziackiej (której tekst sam prawdopodobnie przygotował), a która w formie traktatu pomiędzy Rzecząpospolitą Obojga Narodów a wojskiem zaporoskim ustanawiała równorzędny podmiot prawny (państwo) Księstwo Ruskie na obszarze województw: kijowskiego, bracławskiego i czernihowskiego i przyznanie Cerkwi prawosławnej na tych terenach uprzywilejowanej pozycji.
Aby ułatwić realizację tego planu, Niemirycz formalnie przyjął prawosławie i wezwał braci polskich i innych protestantów, aby uczynili to samo. Tym razem został uznany za zdrajcę przez wszystkich innowierców – żaden nie poszedł za jego przykładem. Samuel Przypkowski ostro skrytykował jego postępowanie. Niemirycz zyskał opinię cynicznego karierowicza i krypto-arianina (tym bardziej, że nie zamknął zborów ariańskich).
Gdy zdawało się, że w 1659 osiągnął swoje cele (ratyfikowano unię hadziacką, a Niemirycz został kanclerzem ruskim), Jerzy Niemirycz zginął w potyczce z Kozakami podczas zainspirowanego przez Moskwę buntu ruskiego chłopstwa (tzw. czerni) dla obalenia postanowień unii hadziackiej. Śmierć Niemirycza została przyjęta z zadowoleniem przez braci polskich, którzy uznali ją za „karę boską” za odstępstwo od unitarianizmu.
W XX w., w czasach Ukraińskiej SRR, postać Niemirycza została przywołana przez ukraińskich działaczy narodowych, którzy uczynili z niego symbol niezrozumianego wizjonera, który chciał zachować niezależność Ukrainy od Rosji w przymierzu z Polską. Analogiczną ocenę Niemirycza – współtwórcy unii hadziackiej przedstawił Paweł Jasienica w książce "Rzeczpospolita Obojga Narodów".

</doc>
<doc id="1099221" url="https://pl.wikipedia.org/wiki?curid=1099221" title="Peggy Whitson">
Peggy Whitson

Peggy Annette Whitson (ur. 9 lutego 1960 w Mount Ayr w stanie Iowa) – doktor biochemii, amerykańska astronautka. Pierwsza kobieta, która dowodziła Międzynarodową Stacją Kosmiczną (ISS). Rekordzistka wśród kobiet pod względem najdłuższego łącznego pobytu w kosmosie oraz pod względem łącznej długości odbytych spacerów kosmicznych (EVA). Rekordzistka wśród astronautów USA pod względem łącznego czasu spędzonego w kosmosie. Startując po raz trzeci w kosmos w 2016 roku została też najstarszą kobietą, która odbyła lot kosmiczny.
Loty kosmiczne.
Swój pierwszy lot w kosmos Peggy Whitson rozpoczęła 5 lipca 2002 na pokładzie wahadłowca Endeavour jako specjalista misji (MS-3). Wyprawą STS-111 dowodził Kenneth Cockrell. Funkcję pilota pełnił Paul Lockhart, a specjalistami misji byli Philippe Perrin (MS-1), Franklin Chang-Díaz (MS-2) oraz pozostali członkowie 5 ekspedycji na ISS Walerij Korzun (MS-4) i Siergiej Trieszczow (MS-5). 7 czerwca wahadłowiec przycumował do Międzynarodowej Stacji Kosmicznej. Po przejściu astronautów na pokład ISS oficjalnie doszło do przekazania kompleksu orbitalnego nowej ekipie. 15 czerwca wahadłowiec odłączył się od stacji. Na Ziemię powróciła nim czwarta ekspedycja w składzie: Jurij Onufrijenko, Carl Walz i Daniel Bursch. Członkowie piątej stałej ekspedycji kontynuowali eksperymenty, które rozpoczęli ich poprzednicy oraz realizowali własny program lotu. Wiele miejsca poświęcono badaniom medycznym nad skutkami długotrwałego przebywania człowieka w przestrzeni kosmicznej. Poza tym astronauci zajmowali się m.in. testowaniem platformy przemieszczającej się wzdłuż struktury kratownicy. Podczas piątej wyprawy kratownica została rozbudowana o dwa kolejne elementy. 16 sierpnia 2002 Whitson razem z Walerijem Korzunem przez blisko 4,5 godziny pracowała na zewnątrz stacji orbitalnej. W tym czasie astronauci zamontowali m.in. warstwę ochronną na module Zwiezda. 7 grudnia 2002 załoga powróciła na Ziemię na pokładzie wahadłowca Endeavour realizującego misję STS-113. Whitson przebywała w kosmosie przez blisko 185 dni.

</doc>
<doc id="1099222" url="https://pl.wikipedia.org/wiki?curid=1099222" title="Tadeusz Sułkowski">
Tadeusz Sułkowski

Tadeusz Tomasz Sułkowski (ur. 15 października 1907 w Skierniewicach, zm. 26 lipca 1960 w Londynie) – polski poeta, dziennikarz, prozaik, krytyk, podporucznik rezerwy piechoty Wojska Polskiego.
Życiorys.
Młodość i okres przedwojenny.
Tadeusz Tomasz Sułkowski urodził się w Skierniewicach jako syn właściciela masarni, Tomasza Sułkowskiego, i Florentyny z Konarskich.
Uczęszczał do skierniewickiego Gimnazjum im. Bolesława Prusa (matura w 1929), a później szkoły podchorążych piechoty 26. Dywizji Piechoty, której sztab oraz m.in. 18. Pułk Piechoty stacjonował w Skierniewicach. 
Rozpoczętych w 1930 studiów polonistycznych na Uniwersytecie Warszawskim nie traktował zbyt obowiązkowo i na koniec nauki nie przystąpił do obrony pracy magisterskiej. 
W okresie studiów i później działał w skierniewickim Towarzystwie Artystycznym, organizując imprezy i spotkania z ludźmi polskiej kultury: Marią Dąbrowską, Zofią Szmydtową (pod jej - i Józefa Ujejskiego – kierunkiem studiował), Janem Parandowskim i in. Relacje z tych wydarzeń zamieszczał w lokalnych gazetach („Głos Skierniewic i Okolicy”, „Brzask Skierniewicki” i „Gazeta Skierniewicka”).
Debiutanckim - i jedynym za życia poety - tomikiem wierszy, jaki ukazał się drukiem był "List do dnia", wydany w 1933. W ciągu kilku następnych lat warszawskie redakcje „Drogi”, „Okolicy Poetów”, „Pionu” i „Miesięcznika Literatury i Sztuki” przyjęły i zamieściły na swych łamach pojedyncze wiersze Sułkowskiego.
Przygotowywany do publikacji drugi tomik poetycki miał nosić tytuł "Żal niedoskonały", ale wobec wybuchu II wojny światowej nie ukazał się.
Czas wojny.
Sułkowski został zmobilizowany (był podporucznikiem rezerwy piechoty ze starszeństwem z 1 stycznia 1933) i jako żołnierz 18. Pułku Piechoty 26. Dywizji brał udział w wojnie z Niemcami. Był adiutantem II batalionu dowodzonego przez majora Feliksa Kozubowskiego. Został odznaczony Krzyżem Walecznych. Podczas walk o Sochaczew (bitwa nad Bzurą) został ranny i 10 września 1939 znalazł się w szpitalu wojskowym w Łodzi, skąd jako jeniec wojenny - przewieziony 
został do obozu w Hadamar (Hesja), a na wiosnę 1941 do Murnau (Oflag VIIA). 
Czynnie uczestniczył w obozowym życiu kulturalnym: w 1944, za swój esej poświęcony Marii Dąbrowskiej, otrzymał nagrodę polskiego oddziału YMCA w Szwajcarii. 
Gdy obóz w Murnau został wyzwolony przez wojska amerykańskie Sułkowski wyjechał do Włoch, gdzie zgłosił się do oddziałów 2. Korpusu Polskiego. Przydzielono go do służby w Wydziale Propagandowym.
Kilka jego wierszy zamieścił Jan Bielatowicz w wydanej w 1946 antologii "Przypływ. Poeci 2. Korpusu".
Okres powojenny.
Jesienią 1946, wraz z innymi żołnierzami Korpusu, dostał się do Anglii, a tam do kolejnych obozów, tym razem demobilizacyjnych: Lovercroft Mill i Stanley Park koło Blackpool. W tym drugim pełnił Sułkowski funkcję oficera kasynowego. Ujawniona wtedy niezaradność życiowa poety potwierdziła się gdy, w marcu 1948, na polecenie prezesa Związku Pisarzy Polskich na Obczyźnie, profesora Stanisława Strońskiego, został administratorem Domu Pisarza Polskiego przy Finchley Road 312 w Londynie. Oprócz tego Sułkowski pracował fizycznie w londyńskiej drukarni należącej do emigrantów z Jugosławii oraz w polskiej Oficynie Poetów i Malarzy, prowadzonej przez przyjaciół poety: Krystynę i Czesława Bednarczyków. 
Jego wiersze ukazywały się w "Wiadomościach" (np. w 1954 poemat "Tarcza") i "Kulturze", a Rozgłośnia Polska Radia Wolna Europa nadawała jego felietony na tematy plastyczne, muzyczne i teatralne.
Jedyne oficjalne uhonorowanie Sułkowskiego jako poety to przyznana mu w 1956, przez Towarzystwo Przyjaciół Kultury Polskiej w Glasgow, nagroda poetycka Roku Mickiewiczowskiego.
Zmarł w wyniku zawału serca w nocy z 26 na 27 lipca 1960.
W rocznicę jego śmierci właściciele Oficyny Malarzy i Poetów z dużą starannością edytorską wydali dwa, ilustrowane przez Feliksa Topolskiego, tomiki z twórczością Sułkowskiego: poemat "Tarcza" i wiersze "Dom złoty".
W 1963 Oficyna Poetów i Malarzy ustanowiła nagrodę im. T. Sułkowskiego. 
W 1983 Towarzystwo Przyjaciół Skierniewic ufundowało tablicę pamiątkową, umieszczoną na jego rodzinnym domu. 22 stycznia 1997 Rada Miasta nadała mu honorowe obywatelstwo Skierniewic. Jego imieniem nazwano też jedną z ulic w mieście. Od 2003 Skierniewice organizują Ogólnopolski Konkurs Poetycki im. Tadeusza Sułkowskiego.

</doc>
<doc id="1099226" url="https://pl.wikipedia.org/wiki?curid=1099226" title="Bulanda">
Bulanda

Bulanda, właśc. Tomasz Chlipała (ur. ok. 1830 w Szczawie, zm. 1912/1913 w Lubomierzu) – polski góral, słynny baca gorczański. Autentyczna postać z drugiej połowy XIX wieku, popularna w kulturze odnoszącej się do Gorców oraz w folklorze zagórzańskim.
Jego przydomek pochodził od nazwy osiedla Bulandy w Szczawie, gdzie się urodził. W 1853 lub 1856 r. ożenił się z Marianną lub Anną Wojtyczkówną z Lubomierza i zamieszkał w jej rodzinnej wsi do śmierci. Kazimierz Sosnowski nazwał go „Sabałą górzeckim”.
Życiorys.
Bulanda przez ponad 50 lat zajmował się pasterstwem na polanie Jaworzyna Kamienicka, znajdującej się na północno-wschodnich stokach Jaworzyny Kamienickiej (1288 m). Wypasał nawet do 800 owiec. Jak każdy legendarny baca posiadał umiejętność sprowadzania czarów. Sławę zyskiwał również jako znachor. Znachorstwa nauczył się w Lewoczy po słowackiej stronie Karpat. Potrafił leczyć ludzi i zwierzęta. Jak na warunki podhalańskie był bardzo bogatym gazdą.
W czasach, gdy dla biednych ludzi lekarze i szpitale byli niedostępni, Bulanda nastawiał złamane kości, odczyniał uroki i leczył różne choroby u ludzi i zwierząt. Ugruntował swoją sławę, gdy na plebanii w Niedźwiedziu uleczył bydło proboszcza. Uzyskał wówczas jego poparcie, wyrażone słowami: „Możesz człowiecze wykonywać swoje praktyki, bo nie czynisz nic złego, tylko dobre”. Jako autorytet w lokalnej społeczności, Bulanda pomagał również w rozstrzyganiu sporów i innych spraw. Zyskał wśród ludzi na tyle duże poparcie, że wszyscy zwracali się do niego o pomoc. W swojej kolibie przyjmował nie tylko ludzi miejscowych, ale także mieszkańców miast i innych odległych miejsc np. z Krakowa czy Warszawy. Są nawet wzmianki o oberlejtnancie austriackim, który szukał rady na chorobę nóg, oraz o bogatym Żydzie z Berlina, którego wyleczył z solitera.
Bulanda był życzliwym i religijnym człowiekiem, godząc to czarownictwem. Nie tolerował kłamstw, bójek a w szczególności przeklinania. Był surowy dla swoich juhasów. Sztuki leczenia nie przekazał nikomu. O swym zięciu i jedynym spadkobiercy wyraził opinię, że „nie nadaje się do tego, bo jest mściwy i mógłby tajemnej wiedzy nadużyć na szkodę innych”.
Z otrzymywanych za leczenie datków Bulanda ufundował dwie kapliczki; jedną w Lubomierzu (w 1913 roku), a drugą na wypasanej przez siebie polanie – zwana ona jest Kapliczką Bulandy (w 1904 roku). Dożył późnego wieku i do końca swojego życia szczycił się dużym bogactwem.
Bulanda zmarł w Lubomierzu, najprawdopodobniej w wieku ok. 82 lat, według różnych źródeł w 1912 roku lub 1 maja 1913 roku. W legendach przyjęło się, że dożył późnego wieku 100 lat.

</doc>
<doc id="1099229" url="https://pl.wikipedia.org/wiki?curid=1099229" title="Ersatz">
Ersatz



</doc>
<doc id="1099237" url="https://pl.wikipedia.org/wiki?curid=1099237" title="Imiona arabskie">
Imiona arabskie

Imiona arabskie – imiona wywodzące się z kręgu kultury arabskiej. Wiele z nich jest wspólnych ogólnie rozumianej kulturze i tradycji semickiej.
Język arabski, w którym napisany został Koran, święta księga dla większości żyjących dzisiaj Arabów, zna różne warianty pochodzących ze świata semickiego imion, np. imion biblijnych. Język arabski bogaty jest w różnego rodzaju formy czasownika, które niejednokrotnie nadawane są jako imiona.

</doc>
<doc id="1099238" url="https://pl.wikipedia.org/wiki?curid=1099238" title="Nagroda imienia Sérgio Vieira de Mello">
Nagroda imienia Sérgio Vieira de Mello

Polska Nagroda im. Sérgio Vieira de Mello – Wysokiego Komisarza NZ ds. Praw Człowieka w latach 2002-2003, została ustanowiona z inicjatywy Stowarzyszenia Willa Decjusza w roku 2003. Przyznawana jest osobom i organizacjom pozarządowym za ich działania na rzecz pokojowego współistnienia i współdziałania społeczeństw, religii i kultur. Zgodę na ustanowienie nagrody wyraziła matka Sergio, Gilda Vieira de Mello.
Laureatów w dwóch kategoriach – osoba i organizacja pozarządowa – przyznaje Kapituła, w skład której wchodzą Przedstawiciele: Prezydenta RP, Ambasadora Federacyjnej Republiki Brazylii, Ambasadora Królestwa Szwecji w Polsce, Wysokiego Komisarza ONZ ds. Uchodźców, ambasad i konsulatów, wspierających działania Stowarzyszenia Willa Decjusza w zakresie praw człowieka, Rzecznika Praw Obywatelskich, Fundatorów Nagrody oraz Prezes Fundacji Znak, Przewodniczący i Dyrektor Stowarzyszenia Willa Decjusza.

</doc>
<doc id="1099240" url="https://pl.wikipedia.org/wiki?curid=1099240" title="Międzynarodowy Festiwal „Nova Muzyka i Architektura”">
Międzynarodowy Festiwal „Nova Muzyka i Architektura”

Międzynarodowy Festiwal „Nova Muzyka i Architektura” – festiwal muzyczny, odbywający się od 1997 w Toruniu, organizowany przez Toruńską Orkiestrę Symfoniczną. Jego ideą jest prezentowanie muzyki klasycznej w zabytkowych, historycznych wnętrzach.
Charakterystyka.
Koncerty festiwalowe odbywają się w weekendy w lipcu i sierpniu. Miejscami koncertów są m.in.: Starówki – kościół Wniebowzięcia Najświętszej Marii Panny, Ratusz Staromiejski, Zamek krzyżacki, Kamienica Pod Gwiazdą, katedra św. Janów, kościół św. Jakuba, siedziba Towarzystwa Naukowego w Toruniu, kościół Ducha Świętego, Pałac Dąmbskich i Dwór Artusa. Pomysłodawcami Festiwalu są Marek Wakarecy i Jerzy Salwarowski. Od 1 lipca 2020 dyrektorem orkiestry jest Przemysław Kempiński.
W 2015 festiwal składał się z 9 koncertów, w których wzięli udział wybitni wykonawcy m.in. z: Francji, Włoch, Rosji, Słowacji, USA, Finlandii i Polski oraz elita pianistycznej młodzieży z całego świata z Piano Paderewski Academy.
W 2015 roku dodatkową atrakcją festiwalu były projekcje filmowe, które odbywały się w Centrum Popularyzacji Kosmosu „Planetarium – Toruń”, kawiarni Alliance Française w Toruniu, Hanza Cafe oraz sali kinowej Dworu Artusa. W ramach festiwalu odbywają się także wystawy: „Architektura Muzyki na Świecie”, „Wszechstronni Rzemieślnicy i Utalentowani Artyści. Spółdzienia RZUT 1935-1996” (w ramach festiwalu TORMIAR) oraz prezentacja zdjęć astronauty Soichi Noguchi, inspirowanych muzyką Fryderyka Chopina.

</doc>
<doc id="1099245" url="https://pl.wikipedia.org/wiki?curid=1099245" title="Parafia Kościoła Katolickiego Mariawitów w Długiej Kościelnej">
Parafia Kościoła Katolickiego Mariawitów w Długiej Kościelnej

Parafia Przenajświętszego Sakramentu w Długiej Kościelnej – mariawicka parafia kustodii warszawskiej, Kościoła Katolickiego Mariawitów w RP.
Informacje ogólne.
Siedziba parafii oraz kościół parafialny znajdują się w Długiej Kościelnej, w gminie Halinów, w powiecie mińskim, w województwie mazowieckim. Proboszczem parafii jest siostra kapłanka Walentyna Maria Bożenna Chabowska, dojeżdżająca z Łowicza. Prawie wszyscy parafianie mieszkają w Sulejówku, głównie w dzielnicy Żurawka. Do parafii należą także wierni z Długiej Szlacheckiej, Halinowa, Zakrętu oraz diaspora zamieszkująca Wielgolas Brzeziński. W samej Długiej Kościelnej mieszka obecnie tylko jedna parafianka.
W 2016 parafia liczyła 70 rodzin (ok. 200 osób).
Historia.
Kościół mariawicki w Długiej Kościelnej został wybudowany w 1907, w wyniku rozłamu do którego doszło w łonie parafii rzymskokatolickiej św. Anny w tym miejscu. Na terenach centralnego Mazowsza mariawityzm rozwijał się szczególnie prężnie, szybko rozrastała się również parafia Przenajświętszego Sakramentu. 
Po rozłamie mariawickim (1935) parafia pozostała w nurcie "mariawityzmu reformowanego" i stała się jedną z największych parafii Kościoła Katolickiego Mariawitów; niemal wszystkie sąsiednie wspólnoty przeszły do grupy "mariawityzmu tradycyjnego". Długoletnim proboszczem parafii była siostra Maria Joanna Milewska, a po jej śmierci przez niemal czterdzieści lat siostra Janina Maria Agneta Szymczak. Obecnie administratorką parafii jest siostra Maria Bożenna z Łowicza, ale nabożeństwa celebrują tutaj najczęściej kapłani i kapłanki ludowe z okolicznych miejscowości. 
Obecnie kościół Przenajświętszego Sakramentu w Długiej Kościelnej jest jedyną wolnostojącą czynną świątynią Katolickiego Kościoła Mariawitów (inne parafie użytkują niewielkie kaplice domowe, a kościół w Pogorzeli jest nieczynny). Nieopodal świątyni położony jest mariawicki cmentarz parafialny, na którym spoczywają parafianie, kapłani oraz kapłanki przez wiele lat związani z kościołem.

</doc>
<doc id="1099249" url="https://pl.wikipedia.org/wiki?curid=1099249" title="Quinoa">
Quinoa



</doc>
<doc id="1099250" url="https://pl.wikipedia.org/wiki?curid=1099250" title="Edward Kofler">
Edward Kofler

Edward Kofler (ur. 16 listopada 1911 w Brzeżanach, zm. 22 kwietnia 2007 w Zurychu) – polski i szwajcarski matematyk. 
Życiorys.
Ukończył studia matematyczne u m.in. Hugo Steinhausa i Stefana Banacha na uniwersytecie we Lwowie i pedagogiczne na Uniwersytecie Jagiellońskim w Krakowie.
Losy wojenne.
Po zakończeniu studiów w roku 1939 wrócił do domu rodzinnego w Kołomyi, gdzie nauczał matematyki w polskim gimnazjum. Po wkroczeniu wojsk niemieckich do Kołomyi (1 lipca 1941), udało mu się wraz z żoną uciec do Kazachstanu, gdzie przez 4 lata prowadził polską szkołę i dom dziecka dla polskich sierot pod Ałma-Atą. Po zakończeniu wojny uczestniczył w ewakuacji domu dziecka z powrotem do Polski, gdzie osiedlił się i założył rodzinę.
Okres powojenny.
Od 1959 zajmował stanowisko wykładowcy na Uniwersytecie Warszawskim w katedrze Nauk Ekonomicznych. Zajmował się teorią gier, obronił doktorat pracą "Decyzje ekonomiczne przy zastosowaniu teorii gier". W 1962 złożył pracę habilitacyjną i został docentem na Wydziale Nauk Społecznych Uniwersytetu Warszawskiego, specjalizując się w dziedzinie ekonometrii.
Emigracja i działalność w Szwajcarii.
W roku 1969 wyemigrował do Zurychu w Szwajcarii, gdzie przyjął pracę w Instytucie Ekonomicznych Badań Doświadczalnych (ang: Institute for Empirical Research in Economics) (niem: Institut für Empirische Wirtschaftsforschung) Uniwersytetu w Zurychu i jako doradca naukowy w Szwajcarskiej Narodowej Fundacji dla Badań Doświadczalnych (ang: Swiss National Science Foundation) (niem: Schweizerische Nationalfonds zur Förderung der Wiessenschaftlichen Forschung). W Zurychu w roku 1970 Kofler rozwinął swoją teorię Linear Partial Information – Liniowa Cząstkowa Informacja, pozwalającą na podejmowanie kwalifikowanych decyzji na bazie niepełnej informacji fuzzy logic. Kofler wykładał jako profesor wizytujący na uniwersytetach Petersburga (Rosja), w Heidelbergu (Niemcy), na uniwersytecie McMaster w Hamilton (Ontario) i w Leeds (Wielka Brytania). Współpracował z wieloma znanymi specjalistami w dziedzinie teorii informacji, wśród których byli: Oskar Lange w Polsce, Nikołaj Worobiew w Związku Radzieckim, Günter Menges w Niemczech, Heidi Schelbert i Peter Zweifel w Szwajcarii. Zmarł w Zurychu, pozostawiając wiele cennych książek i artykułów naukowych.

</doc>
<doc id="1099255" url="https://pl.wikipedia.org/wiki?curid=1099255" title="Herman z Pryzny">
Herman z Pryzny



</doc>
<doc id="1099264" url="https://pl.wikipedia.org/wiki?curid=1099264" title="Dyskografia DMX-a">
Dyskografia DMX-a

Poniżej przedstawiona jest dyskografia amerykańskiego rapera DMX-a. Sprzedał on ponad 20 milionów albumów w samych Stanach Zjednoczonych. Debiutancki album rapera "It’s Dark and Hell Is Hot" dostał się na szczyt Billboard 200. W USA pokrył się poczwórną platyną i sprzedał 251.000 kopii w pierwszym tygodniu. W Kanadzie album pokrył się platyną. W tym samym roku ukazał się drugi album rapera "Flesh of My Flesh, Blood of My Blood". Album okazał się kolejnym ogromnym sukcesem komercyjnym. W pierwszym tygodniu sprzedał 670,000 egzemplarzy i zadebiutował na 1 miejscu Billboard 200. Był pierwszym artystą od czasów "All Eyez On Me" i "", któremu udało się w tym samym roku wydać dwa albumy, które zadebiutowały na 1 miejscu Billboard 200. W czerwcu 2016 roku album pokryty jest potrójną platyną. W 1999 roku ukazał się trzeci album DMX-a "...And Then There Was X". Album odniósł duży sukces komercyjny. W pierwszym tygodniu sprzedał 698,000 kopii i zadebiutował na 1 miejscu Billboard 200. Album okazał się najlepiej sprzedającym krążkiem DMX-a. Album do czerwca 2016 roku sprzedał ponad 5 milionów kopii w USA i pokrył się pięciokrotną platyną. Album był nominowany w kategorii "Album Of The Year". W 2001 roku raper wydał kolejny album "The Great Depression". Album sprzedał 440,000 egzemplarzy w pierwszym tygodniu i zadebiutował na 1 miejscu Billboard 200, będąc 4 albumem rapera, który zadebiutował na szczycie listy. W grudniu 2001 roku pokrył się platyną. W 2003 roku wydał 5 studyjny album "Grand Champ". Album zadebiutował na 1 miejscu Billboard 200. Album pokrył się platyną w USA. W 2006 roku wydał "Year of The Dog...Again", a w 2012 "Undisputed", które nie osiągnęły już takiego sukcesu jak poprzednie.

</doc>
<doc id="1099265" url="https://pl.wikipedia.org/wiki?curid=1099265" title="Mateusz Zabłocki">
Mateusz Zabłocki

Mateusz Jerzy Zabłocki (ur. 16 sierpnia 1887 w Żurawicach, zm. 14 lub 17 października 1939 w Inowrocławiu) – polski duchowny katolicki, starszy kapelan Wojska Polskiego, powstaniec wielkopolski, działacz społeczny i polityczny, kawaler Orderu Virtuti Militari.
Życiorys.
Urodził się w rodzinie kupieckiej Zygmunta Zabłockiego i Heleny z d. Ostoi-Lnińskiej. Uczęszczał do gimnazjum w Trzemesznie i Inowrocławiu. W czasach gimnazjalnych należał do tajnej organizacji młodzieżowej Towarzystwo Tomasza Zana. Egzamin maturalny zdał w 1909 w Gnieźnie, potem studiował w seminarium duchownym w Poznaniu i Gnieźnie. Po otrzymaniu w 1913 święceń kapłańskich był wikariuszem w Mogilnie, Kamieńcu, Kruszwicy i Gnieźnie.
W grudniu 1918 był jednym z organizatorów powstania, kapelanem gnieźnieńskiej Polskiej Organizacji Wojskowej Zaboru Pruskiego, radykalny członek Rady Ludowej. Ksiądz Zabłocki odbierał przysięgi powstańczych oddziałów. Był kapelanem 3 pułku Ułanów Wielkopolskich i garnizonu gnieźnieńskiego. W powstaniu wielkopolskim, uczestniczył m.in. w walkach pod Szubinem i Łabiszynem. W pierwszych dniach powstania, z powodu braku oficerów-dowódców, dowodził oddziałem powstańczym pod Szubinem. Uprowadzony przez Niemców został skazany na śmierć, ostatecznie wymieniony za grupę niemieckich oficerów wziętych do niewoli przez powstańców. Powrócił do swego oddziału i dalej pełnił swe obowiązki kapelana i żołnierza. 
Zostawszy proboszczem 15 Dywizji Piechoty oraz równocześnie kapelanem 61 pułku piechoty wielkopolskiej, wziął udział w wojnie 1920 roku. W czasie walk nad Berezyną 14 czerwca 1920, widząc cofający się pod naporem Armii Czerwonej I batalion pułku, wybiegł przed linie walczących, pociągając za sobą żołnierzy do przeciwnatarcia. Swoją odwagą uratował batalion przed okrążeniem, za co został odznaczony Orderem Virtuti Militari. Zweryfikowany w stopniu starszego kapelana rezerwy ze starszeństwem z dniem 1 czerwca 1919 roku i 25. lokatą w duchowieństwie wojskowym wyznania rzymskokatolickiego.
W 1920 wrócił do Gniezna, gdzie w 1921 został proboszczem początkowo w parafii św. Wawrzyńca, a następnie św. Trójcy i dziekanem dekanatu gnieźnieńskiego oraz sędzią prosynodalnym. Wydawał „Wiadomości Parafialne”. Politycznie związany był z endecją, reprezentował ją w radzie miejskiej. We wrześniu 1939 po opuszczeniu miasta przez polskie władze objął dowództwo straży obywatelskiej i był komendantem obrony miasta przed wojskami niemieckimi. Polecił emisję zastępczych bonów pieniężnych, utworzył izbę chorych oraz sieć punktów PCK
Chcąc uniknąć zniszczeń bezcennych gnieźnieńskich zabytków kultury polskiej oraz ofiar w ludności cywilnej, w godzinach południowych 10 września wyjechał z kierowcą samochodem w kierunku Wrześni, aby z dowództwem zbliżających się jednostek niemieckich omówić oddanie Gniezna. Mimo że na samochodzie umieszczono białą flagę, na wysokości Żydowa Niemcy obrzucili go granatami. Ksiądz Zabłocki odniósł ciężką ranę lewego przedramienia. Umieszczono go w szpitalu w Gnieźnie, gdzie leczył go niemiecki lekarz Andersch. W szpitalu przesłuchiwali go gestapowcy, obchodząc się z nim bardzo brutalnie. Wprawdzie dr Andersch zabiegał o to aby księdza zatrzymać w szpitalu pod pozorem złego stanu zdrowia, ale wysiłki te spełzły na niczym, gdyż w nocy z 12 na 13 października dziekan gnieźnieński został aresztowany i osadzony w więzieniu w Inowrocławiu. Za udział w Powstaniu Wielkopolskim i zorganizowanie oporu przeciwko wojskom hitlerowskim, księdza, wyrokiem sądu doraźnego (Sondergericht), dwukrotnie skazano na śmierć przez rozstrzelanie. Zginął z okrzykiem "Niech żyje Polska". Wyrok został ogłoszony afiszami 14 października 1939. Ekshumowane zwłoki przeniesiono po wojnie na cmentarz św. Piotra w Gnieźnie. Jest patronem jednej z gnieźnieńskich ulic.

</doc>
<doc id="1099268" url="https://pl.wikipedia.org/wiki?curid=1099268" title="Brands Hatch">
Brands Hatch

Brands Hatch (pełna nazwa Brands Hatch Race Circuit) – tor wyścigowy w Wielkiej Brytanii, położony w pobliżu miasta Fawkham w hrabstwie Kent, około 35 kilometrów na południowy wschód od Londynu.
Tor ma dwie konfiguracje, dłuższą – tzw. "Grand Prix" o długości 3.703 km, oraz krótszą "Indy Circuit", która mierzy 1.929 km.
W latach 1964–1986 odbyło się tutaj 14 wyścigów zaliczanych do punktacji Mistrzostw Świata Formuły 1. Dwanaście z nich nosiło nazwę Grand Prix Wielkiej Brytanii, natomiast dwa (w 1983 oraz 1985 roku) - Grand Prix Europy.
Tor gościł uczestników Grand Prix Wielkiej Brytanii w latach parzystych, bowiem w latach nieparzystych wyścig ten odbywał się na obiekcie Silverstone. W latach nieparzystych na Brands Hatch rozgrywano niezaliczane do punktacji F1 zawody o nazwie Victory Race oraz – w latach późniejszych – Race of Champions.
Dwukrotnie, w latach 1978 i 2003, Brands Hatch było areną wyścigów serii Champ Car. W drugim przypadku kierowcy ścigali się na krótszej wersji – "Indy Circuit".
Na torze Brands Hatch rozgrywane są zawody serii międzynarodowych: A1 Grand Prix, World Touring Car Championship, Deutsche Tourenwagen Masters, World Superbike, Formuły 2, a także narodowych: brytyjskich serii motocyklowych, Formuły 3 oraz British Touring Car Championship.
Rekord toru w konfiguracji "Grand Prix" należy do Nigela Mansella, który podczas wyścigu Formuły 1 w 1986 roku osiągnął czas 1:09.593.
W 1971 roku podczas wyścigu Victory Race na tym torze zginął szwajcarski kierowca Jo Siffert. W 2009 w wyniku obrażeń odniesionych w wyścigu Formuły 2 zginął brytyjski kierowca Henry Surtees.

</doc>
<doc id="1099269" url="https://pl.wikipedia.org/wiki?curid=1099269" title="Symbol dziesiętny">
Symbol dziesiętny



</doc>
<doc id="1099276" url="https://pl.wikipedia.org/wiki?curid=1099276" title="Parafia św. Wawrzyńca w Luzinie">
Parafia św. Wawrzyńca w Luzinie

Parafia pod wezwaniem św. Wawrzyńca w Luzinie – parafia położona w gminie Luzino, w powiecie wejherowskim, w aglomeracji trójmiejskiej. Należy do dekanatu Luzino (archidiecezja gdańska).
Historia.
Inicjatywę budowy kościoła w Luzinie należy przypisać zakonowi norbertanów, po otrzymaniu tej wsi na własność w latach 1224-45. W posiadaniu tego klasztoru pozostawało Luzino aż do 1772 roku. 
Pierwsza źródłowa wzmianka o luzińskim plebanie pochodzi dopiero z 1312 roku. Występuje ona na dokumencie ówczesnego proboszcza żukowskiego, Rydygiera. Wśród świadków dokumentu jawi frater Petrus plebanus Luzinensis. Użycie zwrotu frater pozwala przyjąć, że był norbertaninem. Wzmianka o proboszczu dowodzi, że już wówczas istniała zorganizowana parafia luzińska, obejmująca wszystkie sąsiednie wsie i osady.

</doc>
<doc id="1099281" url="https://pl.wikipedia.org/wiki?curid=1099281" title="Mikołaj Łoziński">
Mikołaj Łoziński

Mikołaj Łoziński (ur. 1980 w Warszawie) – polski pisarz i scenarzysta, laureat Nagrody Fundacji im. Kościelskich (2007) i nagrody Paszport „Polityki” (2012).
Życiorys.
Syn reżysera-dokumentalisty Marcela, brat Pawła. Ukończył socjologię w Paryżu. Był tłumaczem telewizji francusko-niemieckiej, robił zdjęcia dla „Przekroju” i „Rzeczpospolitej”. Publikował krótkie opowiadania, miał kilka wystaw fotograficznych. Zarabiał jako malarz pokojowy i asystent niewidomej psychoterapeutki.
Jego debiutancka powieść "Reisefieber" została przetłumaczona na wiele języków obcych. Otrzymała Nagrodę Kościelskich w 2007, nagrodę Pawiego Pióra oraz II Nagrodę w Konkursie Młodych Twórców Warszawskiej Fundacji Kultury (2006). Nominowana była również do Nagrody Literackiej „Nike”.
Został laureatem nagrody Paszport „Polityki” (2012) za powieść "Książka" (2011). Została ona przetłumaczona na: niemiecki (Marlena Breuer), czeski (Lenka Kuhar), słoweński (Jana Unuk), węgierski (Márta Éles), bułgarski (Radostina Pietrowa) łotewski (Ingmara Balode) i włoski (Laura Rescio).
Powieść "Stramer" (2019) została wybrana Książką Roku przez „Magazyn Książki” Gazety Wyborczej. "Stramer" był również nominowany do Nagrody Literackiej „Nike” oraz znalazł się w finale Literackiej Nagrody Europy Środkowej Angelus.
Felietonista „Przekroju” oraz „Polityki”.

</doc>
<doc id="1099291" url="https://pl.wikipedia.org/wiki?curid=1099291" title="I liga chilijska w piłce nożnej (2005)">
I liga chilijska w piłce nożnej (2005)

Chile 2005
Mistrzem Chile turnieju "Apertura" został klub Unión Española, natomiast wicemistrzem Chile – Coquimbo Unido.
Mistrzem Chile turnieju "Clausura" został klub CD Universidad Católica, natomiast wicemistrzem Chile – Club Universidad de Chile.
Do Copa Libertadores w roku 2006 zakwalifikowały się następujące kluby:
Do Copa Sudamericana w roku 2005 zakwalifikowały się następujące kluby:
Kluby, które spadły do II ligi:
Na miejsce spadkowiczów awansowały z drugiej ligi następujące kluby:
Torneo Apertura 2005.
Tabele końcowe turnieju Apertura 2005.
Choć wszystkie kluby pierwszej ligi grały ze sobą każdy z każdym, to o mistrzostwie nie decydowała ogólna tabela. Kluby zostały wcześniej podzielone na 4 grupy. Z grup A i D po dwa najlepsze kluby awansowały bezpośrednio do ćwierćfinału mistrzostw, a z grup B i C tylko zwycięzcy awansowali bezpośrednio do ćwierćfinału. Ponadto 4 kluby awansowały do fazy barażowej ("Repechaje"), która miała wyłonić dwóch dalszych ćwierćfinalistów.
Grupa D.
Dwie najlepsze drużyny w fazie ligowej turnieju Apertura (CD Universidad Católica i Club Universidad de Chile) zakwalifikowały się do turnieju Copa Sudamericana 2005.
Finał.
Mistrzem Chile turnieju Apertura w roku 2005 został klub Unión Española, natomiast wicemistrzem Chile – klub Coquimbo Unido. Tytuł mistrza zapewnił drużynie Unión Española udział w Copa Libertadores 2006.
Torneo Clausura 2005.
Finał.
Mistrzem Chile turnieju Clausura w roku 2005 został klub CD Universidad Católica, natomiast wicemistrzem Chile – klub Club Universidad de Chile. Tytuł mistrza zapewnił drużynie Universidad Católica udział w Copa Libertadores 2006.
Tabela spadkowa sezonu 2005.
O klasyfikacji w tabeli spadkowej deydowała suma 20% punktów uzyskanych w 2003 roku, 30% punktów uzyskanych w 2004 roku i 50% punktów zdobytych w 2005 roku.
W przypadku klubów, które awansowały do I ligi w 2003 roku (Everton i La Serena) dorobek liczono jako sumę 40% punktów zdobytych w 2004 i 60% punktów zdobytych w 2005 roku.
W przypadku klubów, które awansowały w 2004 roku (Concepción i Melipilla) i zagrały tylko w sezonie 2005 ich dorobek liczono jako 100% punktów zdobytych w 2005 roku.
W powyższych obliczeniach nie były brane pod uwagę punkty zdobyte w fazie pucharowej, a jedynie dorobek z fazy ligowej turniejów Apertura i Clausura.
W miejsce dwóch spadkowiczów (Unión San Felipe i Temuco) awansowały dwa najlepsze kluby w drugiej lidze (Santiago Morning i Antofagasta).
Baraż o utrzymanie się w I lidze.
Do II ligi spadł klub Melipilla, a na jego miejsce awansował klub CD O’Higgins.
Tabela sumaryczna sezonu 2005.
Tabela obejmuje sumaryczny dorobek klubów w turniejach Apertura i Clausura, zebrany w tych częściach mistrzostw, w których kluby grały ze sobą każdy z każdym.

</doc>
<doc id="1099300" url="https://pl.wikipedia.org/wiki?curid=1099300" title="Cmentarz mariawicki w Długiej Kościelnej">
Cmentarz mariawicki w Długiej Kościelnej

Cmentarz mariawicki w Długiej Kościelnej – założony w latach 40. XX wieku, cmentarz Kościoła Katolickiego Mariawitów położony przy ulicy Jana Kochanowskiego, na terenie parafii Przenajświętszego Sakramentu w Długiej Kościelnej.
Cmentarz położony jest w odległości około kilometra od tablicy z nazwą wsi, po lewej stronie szosy, idąc od strony Halinowa. Jest to czynna nekropolia (ostatni pochówek w 2022 r.), na której chowa się wyłącznie przedstawicieli tego wyznania. Powstała ona na pewno po II wojnie światowej, bo na najstarszej, zatartej już płycie można odczytać datę 1946. Nie da się wykluczyć, że niektóre zapadłe groby i skorodowane elementy ozdobne mogły istnieć jeszcze w okresie międzywojennym. Cmentarz jest niewielki, zajmuje teren około 500 metrów kwadratowych i liczy około 100 grobów, podzielonych na nierówne rzędy. 
Na cmentarzu znajdują się pochówki członków mariawickich rodzin o nazwiskach takich jak: Woińscy, Dębscy, Milewscy, Szostakowie, Lorentowie, Paziowie, Przyłubscy, Grzelakowie, Dąbrowscy, Podstawkowie, Szymczakowie i Łabędziowie. Szczególną uwagę przykuwają nagrobki dwóch sióstr:
Na cmentarzu spoczywa również kapłan Jan Władysław Maria Szczepan Błaszczak (1929–2009), który ostatnie lata życia spędził w Długiej Kościelnej.

</doc>
<doc id="1099301" url="https://pl.wikipedia.org/wiki?curid=1099301" title="Dolnośląska Chorągiew Harcerek ZHR">
Dolnośląska Chorągiew Harcerek ZHR

Dolnośląska Chorągiew Harcerek ZHR – jednostka terytorialna Organizacji Harcerek ZHR. Zrzesza hufce harcerek działające na terenie województwa dolnośląskiego.

</doc>
<doc id="1099302" url="https://pl.wikipedia.org/wiki?curid=1099302" title="Otoczka bakteryjna">
Otoczka bakteryjna

Otoczka bakteryjna – warstwa o charakterze żelu lub śluzu otaczająca od zewnątrz ścianę komórkową wielu bakterii.
W skład otoczki bakteryjnej wchodzi głównie woda, a ponadto polisacharydy: homopolisacharydy takie jak celuloza, dekstran, lub heteropolisacharydy jak kwas hialuronowy. Takie polisacharydy umiejscowione na zewnątrz komórki nazywane są egzopolisacharydami. U niektórych szczepów bakterii skład ten jest odmienny, przykładowo u laseczki wąglika składa się z polimeru kwasu glutaminowego. Różnice w składzie obserwowane są nawet w obrębie jednego gatunku. Zdolność do wytwarzania substancji otoczkowych jest uwarunkowana genetycznie.
Gęsta warstwa tego typu substancji związana z powierzchnią komórki bakterii nazywana jest otoczką. Trudno jest ją zmyć z powierzchni komórki. Wyróżnić można:
Wodnista wydzielina swobodnie przylegająca do powierzchni komórek nazywana jest śluzem. Można ją łatwo wypłukać z powierzchni komórki. W środowisku płynnym często rozprzestrzenia się ona do podłoża. Przykładowo heterofermentatywne bakterie kwasu mlekowego "Leuconostoc mesenteroides" wytwarzają dużo śluzu w środowisku zawierającym cukry, tworząc ciągliwą masę złożoną z dekstranów. Sieć polisacharydów występująca na powierzchni komórek bakterii, obejmująca zarówno otoczki, jak i śluzy, nazywana bywa glikokaliksem. Niektóre bakterie nitkowate tworzą rurkowate osłonki określane jako pochewki.
Synteza otoczek zależy od fazy wzrostu bakterii, składu chemicznego środowiska i natlenienia. Niektóre bakterie wytwarzają otoczkę jedynie w określonej fazie wzrostu. Wielkość otoczki często jest większa od samej komórki. Wytwarzanie otoczek wpływa na typ tworzonych kolonii bakteryjnych. Szczepy otoczkowe tworzą kolonie typu S ("smooth" – gładkie), a bezotoczkowe – kolonie typu R ("rough" – szorstkie).
Otoczki nie są niezbędne bakteriom do życia. Mogą pełnić rozmaite funkcje:
Niektóre z wydzielanych polisacharydów wykorzystuje się w przemyśle, np. ksantan produkowany przez bakterie "Xanthomonas campestris".

</doc>
<doc id="1099305" url="https://pl.wikipedia.org/wiki?curid=1099305" title="Abraham z Strathearn">
Abraham z Strathearn

Abraham z Strathearn, trzynastowieczny duchowny szkocki, biskup Dunblane. Był kapelanem "mormaera" Strathearn, Gille Brigte. Nic nie wiadomo o jego pochodzeniu, był jednak najprawdopodobniej rodowitym Szkotem z Strathearn. Nie zaprzeczają temu żadne znane dokumenty. Według Neville’a: „za hebrajskim imieniem kryje się angielskie pochodzenie”. Nie przemawiają jednak za tą teorią żadne źródła pisane. Żydowskie imiona były częściej spotykane w przyjętej tradycji celtyckiej.
Abraham był synem księdza, miał najprawdopodobniej syna o imieniu Artur. Na liście z przywileju z opactwa w Inchaffray figuruje jako biskup elekt mniej więcej w latach 1210-1214. Z dokumentu z opactwa w Arbroath wynika, iż był konsekrowany na biskupa 4 grudnia 1214. Nieznana jest dokładna data jego śmierci. Następca był jednak wybrany pomiędzy 1223 a 1225.

</doc>
<doc id="1099309" url="https://pl.wikipedia.org/wiki?curid=1099309" title="Skarga na czynności komornika">
Skarga na czynności komornika

Skarga na czynności komornika – środek zaskarżenia w postępowaniu egzekucyjnym. Pełni rolę środka ochrony interesów stron w tym postępowaniu i prawidłowego przebiegu egzekucji.
Przysługuje na wszystkie czynności komornika, jeżeli przepis procesowy nie przewiduje innego środka prawnego, w tym także na zaniechanie czynności, której powinien dokonać, lub odmowę dokonania takiej czynności.
Składa się ją do sądu właściwego dla siedziby kancelarii komornika. Jeżeli do prowadzenia egzekucji został wybrany komornik poza właściwością ogólną, skargę rozpoznaje sąd, który byłby właściwy według ogólnych zasad. Może złożyć ją strona procesowa lub inna osoba, której prawa zostały naruszone lub zagrożone. Od 1 stycznia 2019 r. dopuszcza się złożenie skargi na urzędowym formularzu. Przy pierwszej czynności (co do zasady) należy dłużnikowi doręczyć ten formularz (jeżeli czynność wykonuje się poza kancelarią komornika, doręcza się go także wierzycielowi i uczestnikom postępowania).
Skargę wnosi się do sądu w terminie tygodniowym od dnia dokonania czynności, gdy strona lub osoba, której prawo zostało przez czynność komornika naruszone bądź zagrożone, była przy czynności obecna lub była o jej terminie zawiadomiona, w innych wypadkach – od dnia zawiadomienia o dokonaniu czynności strony lub osoby, której prawo zostało przez czynność komornika naruszone bądź zagrożone, a w braku zawiadomienia – od dnia, w którym czynność powinna być dokonana.
Skarga powinna czynić zadość wymaganiom pisma procesowego oraz dodatkowo określać zaskarżoną czynność lub czynność, której zaniechano oraz wniosek o zmianę, uchylenie lub dokonanie czynności wraz z uzasadnieniem.
Gdy skarżący wniesie skargę po upływie przypisanego terminu, nieopłaconą lub z innych przyczyn niedopuszczalną, jak również nie uzupełni w wyznaczonym terminie braków – sąd odrzuci skargę. Na postanowienie sądu o odrzuceniu służy zażalenie.
Należy pamiętać, że na postanowienie sądu II instancji rozpoznającego takie zażalenie – skarga kasacyjna do Sądu Najwyższego nie przysługuje w myśl art. 7674 § 2 KPC.

</doc>
<doc id="1099315" url="https://pl.wikipedia.org/wiki?curid=1099315" title="Edward Nyc">
Edward Nyc



</doc>
<doc id="1099316" url="https://pl.wikipedia.org/wiki?curid=1099316" title="Włodzimierz Rasate">
Włodzimierz Rasate

Włodzimierz Rasate (bułg. Владимир Расате, "Władimir Rasate") – chan bułgarski z dynastii Kruma, syn i następca Borysa I. Panował w latach 889-893.
Włodzimierz był najstarszym synem księcia bułgarskiego Borysa I i jego żony Marii. Miał trzech młodszych braci: Gabriela, Symeona i Jakuba i dwie młodsze siostry: Eupraksję i Annę. Drugie z imion Włodzimierza - "Rasate" jest prawdopodobnie przedchrześcijańskim imieniem bułgarskim. Nie jest znana dokładna data urodzenia Włodzimierza, ponieważ jednak około 870 roku brał udział w wyprawie ojca przeciwko Serbii, mógł się urodzić najpóźniej na początku lat 50. IX wieku.
W trakcie wyprawy ojca przeciw Serbii Włodzimierz Rasate znalazł się wraz z 12 bojarami bułgarskimi w niewoli serbskiej. Ostatecznie książę serbski Muncimir uwolnił Włodzimierza i pozostałych jeńców, w zamian za zrzeczenie się przez władcę bułgarskiego pretensji do zwierzchnictwa nad Serbią.
Władzę w Bułgarii Włodzimierz Rasate przejął po dobrowolnej abdykacji ojca, który usunął się do klasztoru w 889 roku. Musiał mieć w tym czasie już około czterdziestu lat. Podobnie jak wielu synów, którzy nazbyt długo zmuszeni byli czekać na przejęcie władzy po ojcu, Włodzimierz obrał całkowicie przeciwny ojcu kierunek polityczny. Rządy oparł na starych rodach bojarskich, przywiązanych do pogańskich tradycji i tradycyjnej wiary, które za panowania Borysa przeszły do opozycji wobec dworu. Podjął też starania o przywrócenie pogańskich rytuałów i wierzeń, jednocześnie wszczynając prześladowania chrześcijan. Życie dworskie, w przeciwieństwie do stosunków panujących za jego poprzednika, stało się kosztowne i rozwiązłe. W polityce zagranicznej konsekwentnie dążył do osłabienia wpływów chrześcijańskiego cesarstwa bizantyjskiego w Bułgarii. W 892 r. przyjął posłów króla wschodniofrankijskiego Arnulfa z Karyntii, zobowiązując się, w zamian za zawarcie sojuszu, udzielić zagrożonym przez Świętopełka Frankom, pomocy przeciwko państwu wielkomorawskiemu.
Polityka Włodzimierza doprowadziła do powstania silnej opozycji skupionej wokół obrońców nowej wiary chrześcijańskiej. Na jej czele stanął ostatecznie ojciec Włodzimierza, Borys Michał. Na czele wiernych sobie wojsk Borys strącił Włodzimierza z tronu w 893 r. Obalonego chana zastąpił jego młodszy brat Symeon, przeznaczony wcześniej przez ojca do stanu duchownego. Włodzimierza oślepiono i wtrącono do klasztoru. Data jego śmierci nie jest znana.

</doc>
<doc id="1099317" url="https://pl.wikipedia.org/wiki?curid=1099317" title="Magazyn Przemysłu Rybnego">
Magazyn Przemysłu Rybnego

Magazyn Przemysłu Rybnego – dwumiesięcznik ukazujący się w Gdyni.
Czasopismo powstało w 1997 roku, pierwotnie jako kwartalnik dla przetwórstwa rybnego. W okresie 1997-1998 czasopismo wydawała firma Usługi Komputerowe Tekst, a później MPR Sp. z o.o. Od 2001 r. wydawcą czasopisma jest Wydawnictwo MPR Sp. z o.o. z siedzibą w Gdyni. "Magazyn Przemysłu Rybnego" jest jednym z ważniejszych czasopism dla sektora rybnego w Polsce. 
Redaktorem naczelnym czasopisma jest od początku wydawania Tomasz Kulikowski. Funkcję zastępcy redaktora naczelnego pełni Tomasz Kowalczyk. 
Czasopismo koncentruje się głównie na tematyce ekonomiki przemysłu rybnego, technologii przetwórstwa ryb, akwakultury i rybołówstwa. Sprzedawane jest w prenumeracie wysyłkowej. Utrzymuje się głównie z reklam firm technologicznych i przetwórczych.
Wydarzenia i inicjatywy.
"Magazyn Przemysłu Rybnego" był dwukrotnie laureautem konkursów Urzędu Komitetu Integracji Europejskiej (UKIE) dla mediów.
Z inicjatywy "Magazynu Przemysłu Rybnego" założone zostało Stowarzyszenie Rozwoju Rynku Rybnego w Gdyni. Czasopismo jest patronem prasowym targów branżowych Polfish w Gdańsku.
Dodatki.
Comiesięcznie publikowany jest dodatek płatny "Rynek Rybny".
W ramach biblioteczki Magazynu Przemysłu Rybnego ukazały się m.in. "Słownik nazw ryb i owoców morza" oraz "Przemysł Rybny 2007/2008".

</doc>
<doc id="1099331" url="https://pl.wikipedia.org/wiki?curid=1099331" title="Krzysztof Sobieski">
Krzysztof Sobieski

Krzysztof Sobieski (ur. 25 lipca 1950 w Wiskitkach) – polski piłkarz, bramkarz.
Jest wychowankiem Pogoni Wiskitki. Później był zawodnikiem warszawskiego Ursusa, w 1976 trafił do Legii. W klubie tym spędził 5 lat, zwyciężał w dwóch edycjach Pucharu Polski (1980, 1981). Później występował w klubach: Pittsburgh Spirit, Cleveland Force i Dallas Sidekicks.
W reprezentacji Polski wystąpił dwukrotnie. Debiutował 10 czerwca 1977 w meczu z Peru. Drugi raz zagrał kilka dni później, w spotkaniu z Brazylią zastąpił w bramce Jana Tomaszewskiego.

</doc>
<doc id="1099339" url="https://pl.wikipedia.org/wiki?curid=1099339" title="Anna Synoradzka">
Anna Synoradzka

Anna Synoradzka-Demadre (ur. 1967 w Mikołowie) – polska literaturoznawczyni pracująca we Francji, znawczyni twórczości Jerzego Andrzejewskiego, autorka książek i artykułów poświęconych pisarzowi.
Doktoryzowała się na Uniwersytecie Jagiellońskim. Od roku 2001 mieszka we Francji, gdzie jest adiunktem w sekcji polskiej Uniwersytetu w Lille, gdzie uczy języka oraz literatury polskiej.
Jest także malarką. Wystawy malarskie: 2007 Clermont Ferrand, 2012 Norymberga.
Wydane książki.
Jej dziełem jest także wstęp i przypisy do krytycznego wydania "Miazgi" Andrzejewskiego (seria Biblioteka Narodowa, Ossolineum, Wrocław, 2002).

</doc>
<doc id="1099340" url="https://pl.wikipedia.org/wiki?curid=1099340" title="Grigol Abaszydze">
Grigol Abaszydze

Grigol Abaszydze (ur. 1 sierpnia 1914 w Zeda Rgani, zm. 29 lipca 1994 w Tbilisi) – gruziński pisarz i poeta. 
Pochodził ze znanej w Gruzji rodziny Abaszydze. W 1936 roku ukończył fakultet filologiczny Tbiliskiego Uniwersytetu im. Stalina. Swoje prace publikował od 1934 roku. 
W latach 1941-1942 był sekretarzem odpowiedzialnym gazety „Mnatobis”, a w latach 1944–1950 redaktorem odpowiedzialnym pisma satyrycznego „Niangi”.
Tworzył poezje, poematy, opowiadania i powieści, które nawiązują do tematu walki o wolność (wiersze patriotyczne „Mtrebi” (1941), „Pojedinok tankow” (1941), „Znamiena”, (1943), poemat „Niepobiedimyj Kawkaz” (1943), autor cyklu wierszy „Samchretis sazghwarze” (1949) i „Lenini Samgorszi” (1950). Współtworzył z Aleksandrem Abaszelim hymn Gruzińskiej SRR. 
Autor poematu historycznego "Georgi VI" 1942 i trylogii historycznej (część I "Syn królowej Tamar. Kronika gruzińska z XIII w." 1957, wyd. pol. 1985, część II "Długa noc" 1963, wyd. pol. 1974, część III "Cotne anu kartwelta dacema da amaghleba" 1975). W polskim przekładzie ukazały się zbiory poezji w "Antologii poezji gruzińskiej" (1961) oraz w "Poezji gruzińskiej (1985)".
Od 1944 roku był członkiem WKP(b). Od 1967 roku był I sekretarzem Zarządu Związku Pisarzy Gruzji. 
W latach 1970-1989 był deputowanym do Rady Najwyższej ZSRR (od 8 do 11 kadencji). Od 1979 roku był członkiem gruzińskiej Akademii Nauk. 
Jego dzieła były tłumaczone na wiele języków. Sam Abaszydze przetłumaczył na gruziński wiersze S. Petőfiego, A. Mickiewicza, P. Nerudy, M. Eminescu, I. Wazowa, Ch. Botewa.

</doc>
<doc id="1099341" url="https://pl.wikipedia.org/wiki?curid=1099341" title="ILiKETRAiNS">
ILiKETRAiNS

iLiKETRAiNS to brytyjski zespół postrockowy z Leeds.
W 2007 zespół wystąpił na Off Festivalu w Mysłowicach.
Dyskografia.
Albumy/EP
Single
Bootleg

</doc>
<doc id="1099346" url="https://pl.wikipedia.org/wiki?curid=1099346" title="Helena Sławińska">
Helena Sławińska

Helena Sławińska (ur. 13 lutego 1880 w Płońsku, zm. 19 sierpnia 1974 w Warszawie) – polska działaczka społeczna, organizatorka opieki nad dziećmi i młodzieżą, jako jedna z pierwszych w Polsce wprowadziła rodziny zastępcze jako formę opieki nad dziećmi osieroconymi.
Życiorys.
Urodziła się w Płońsku, będąc jednym z czworga dzieci Heleny z Kossobudzkich i Michała Łodzia-Kurnatowskiego, za udział w powstaniu styczniowym pozbawionego rodzinnego majątku Miłaszewo na Wileńszczyźnie, później pracownika Kolei Warszawsko-Wiedeńskiej. Po ukończeniu pensji i kursów nauczycielskich w Warszawie, wyjechała na Ukrainę, pracując jako nauczycielka domowa w tamtejszych majątkach; wieczorami uczyła niepiśmiennych chłopów. W roku 1911 wyszła za mąż za Seweryna Sławińskiego, inżyniera dróg i mostów, i zamieszkała z mężem w Wilnie. Miała z nim dwie córki: Ewę (ur. 1912) i Irenę (ur. 1913).
Po wybuchu I wojny światowej Seweryn Sławiński został zmobilizowany, a Helena Sławińska wyjechała z córkami do Krzemieńczuga nad Dnieprem, gdzie kierowała utworzonymi społecznie szkołą początkową i przedszkolem. W roku 1918 przyjechała do Warszawy, a w 1920 do Wilna, skąd niebawem, wobec zbliżających się wojsk bolszewickich, uciekła na Pomorze. W Świeciu zorganizowała, przy finansowej pomocy Misji Angielskiej, ochronkę dla dzieci uchodźców z Wileńszczyzny, działającą od września 1920 do czerwca 1921 roku.
W roku 1921 Helena Sławińska przyjechała do Wilna, do męża, który wrócił z wojny z poważnymi problemami zdrowotnymi, także psychicznymi; spadł na nią zatem cały ciężar utrzymania i wychowania córek. Została zatrudniona w Urzędzie Wojewódzkim jako wizytatorka zakładów opiekuńczych na terenie całego województwa wileńskiego. W trakcie 16-letniej pracy zainicjowała tam także nową formę opieki nad dziećmi osieroconymi – rodziny zastępcze. Jednocześnie pracowała społecznie w Centrali Opiek Rodzicielskich (organizacji zrzeszającej rodziców dzieci szkolnych), będąc inicjatorką i organizatorką kolonii letnich dla uczniów szkół średnich. W roku 1938 została odznaczona Srebrnym Krzyżem Zasługi.
Okres II wojny światowej przetrwała w Wilnie, użyczając swojego mieszkania na spotkania członków AK. Wiosną 1945 roku przyjechała do Białegostoku, gdzie do końca stycznia 1949 roku pracowała w kuratorium jako urzędnik Wydziału Opieki nad Dzieckiem, organizując opiekę nad sierotami (polskimi, żydowskimi i niemieckimi), a także dziećmi powracającymi z ZSRR; uruchomiła kilkanaście nowych Domów Dziecka. Z jej inicjatywy i przy pomocy sióstr szarytek zaczęło działać pogotowie opiekuńcze dla dzieci wymagających natychmiastowej opieki, zorganizowała także akcję kolonijną.
Jesienią 1950 roku Helena Sławińska, mając 70 lat, przeniosła się do Lublina, zamieszkując z córką Ireną. Ostatnie lata życia, od 1966 roku, spędziła unieruchomiona po uszkodzeniu stawu biodrowego u córki Ewy w Warszawie. Zmarła 19 sierpnia 1974 roku i została pochowana na Cmentarzu Wojskowym na Powązkach, w kwaterze powstańców styczniowych, w grobie, w którym w roku 1964 pochowano ekshumowane z wileńskiego cmentarza ewangelicko-reformowanego szczątki jej ojca, Michała Kurnatowskiego (kwatera C15-dod. 1-3).

</doc>
<doc id="1099347" url="https://pl.wikipedia.org/wiki?curid=1099347" title="Hrabstwo Alexander (Karolina Północna)">
Hrabstwo Alexander (Karolina Północna)

Hrabstwo Alexander – hrabstwo w USA, w stanie Karolina Północna, według spisu z 2000 roku liczba ludności wynosiła 33603. Siedzibą hrabstwa jest Taylorsville.
Geografia.
Według spisu hrabstwo zajmuje powierzchnię 682 km², z czego 670 km² stanowią lądy, a 12 km² stanowią wody.

</doc>
<doc id="1099351" url="https://pl.wikipedia.org/wiki?curid=1099351" title="Stanisław Komorowski (geograf)">
Stanisław Komorowski (geograf)

Stanisław Maurycy Komorowski (ur. 1917, zm. 28 września 2007) – polski geograf, profesor doktor habilitowany, specjalista w zakresie planowania przestrzennego i geografii ekonomicznej, wykładowca akademicki Uniwersytetu Warszawskiego, prodziekan Wydziału Geografii i Studiów Regionalnych w latach 1984–1987, zastępca dyrektora Instytutu Geografii Społeczno-Ekonomicznej i Regionalnej w latach 1978–1984.
Studiował na AG w Krakowie. W 1935 wstąpił do Korporacji Akademickiej Montana, gdzie pełnił funkcje prezesa i wiceprezesa, również prezesa Krakowskiego Koła Międzykorporacyjnego Z.P.K!A. Przyczynił się do odrodzenia polskich korporacji akademickich. Od 1993 do 2001 olderman S.F!P.K!A. Jest autorem Comment obowiązującego w Z.P.K!A. – "Savoire-vivre korporanta", zwane Comment Komorowskiego.
Był uznawany za pioniera rozwoju polskiego przemysłu na Ziemiach Zachodnich. Przez wiele lat pełnił funkcję dyrektora Afrykańskiej Komisji do spraw Gospodarczych ONZ w Addis Abebie.
Pochowany 2 października 2007 na Cmentarzu Powązkowskim w Warszawie.

</doc>
<doc id="1099352" url="https://pl.wikipedia.org/wiki?curid=1099352" title="Hrabstwo Graham (Karolina Północna)">
Hrabstwo Graham (Karolina Północna)

Hrabstwo Graham – hrabstwo w USA, w stanie Karolina Północna, według spisu z 2000 roku liczba ludności wynosiła 7 993. Siedzibą hrabstwa jest Robbinsville.
Geografia.
Według spisu hrabstwo zajmuje powierzchnię 781 km², z czego 756 km² stanowią lądy, a 25 km² stanowią wody.

</doc>
<doc id="1099354" url="https://pl.wikipedia.org/wiki?curid=1099354" title="Przemyśl Zasanie">
Przemyśl Zasanie

Przemyśl Zasanie - przystanek kolejowy znajdujący się w dzielnicy miasta o tej samej nazwie, na linii kolejowej Kraków Główny - Medyka.
W roku 2017 przystanek obsługiwał 150–199 pasażerów na dobę.
Składa się z dwóch peronów z wiatami, w pobliżu znajduje się niewielki, opuszczony budynek z niedziałającą już kasą biletową. Funkcję przejścia pomiędzy peronami pełni znajdujący się w pobliżu wiadukt z ul. Borelowskiego (droga powiatowa nr 2162R, tzw. mała obwodnica).

</doc>
<doc id="1099355" url="https://pl.wikipedia.org/wiki?curid=1099355" title="Wiesław Szafrański">
Wiesław Szafrański

Wiesław Szafrański (ur. 6 sierpnia 1935, zm. 28 września 2007) – polski specjalista w zakresie konstrukcji maszyn i dynamiki nawierzchni kolejowej, profesor nadzwyczajny doktor habilitowany inżynierii, wykładowca akademicki Wojskowej Akademii Technicznej w Warszawie na Wydziale Mechanicznym, oraz prodziekan i profesor Wydziału Transportu Politechniki Warszawskiej. Autor i współautor wielu krajowych i zagranicznych publikacji naukowych, oraz podręczników 
Pochowany 4 października 2007 r., na cmentarzu w Niepokalanowie.

</doc>
<doc id="1099356" url="https://pl.wikipedia.org/wiki?curid=1099356" title="Zmysł temperatury">
Zmysł temperatury

Zmysł temperatury, czucie temperatury, termorecepcja – zmysł, przez który organizm odbiera temperaturę. U większych zwierząt termorecepcja przeważnie odbywa się przez skórę. Szczegóły tego jak funkcjonują receptory temperatury nadal są w trakcie badań. Ssaki mają co najmniej dwa typy termoreceptorów: te, które odpowiedzialne są za czucie gorąca (tj. temperatury powyżej stałej temperatury ciała) i te, które odpowiadają za czucie zimna (tj. temperatury poniżej stałej temperatury ciała).
Z szczególnie wyspecjalizowanej formy termorecepcji korzystają węże grzechotniki i dusiciele (tzw. pit vipers), które widzą promieniowanie podczerwone, emitowane przez gorące obiekty. Łeb u węży ma parę prążkowanych otworów, wgłębień (ang. pits) z sensorami temperatury. Sensory te pośrednio wykrywają promieniowanie podczerwone przez efekt cieplny na skórze, wewnątrz wgłębienia. Dzięki temu mogą zorientować się, która część wgłębień jest najcieplejsza i z ich pomocą zlokalizować źródło ciepła, które może być potencjalną, stałocieplną ofiarą. Poprzez połączenie informacji z obu wgłębień węże mogą oszacować odległość od obiektu.
Wampir zwyczajny (łac. "Desmodus rotundus") także ma wyspecjalizowane sensory podczerwieni na nosie. W jego mózgu zlokalizowano ośrodek podczerwieni o podobnym położeniu i histologii co u węży.
Innymi zwierzętami z wyspecjalizowanymi detektorami ciepła są chrabąszcze poszukujące płonących lasów (Melanophilia acuminata), które swoje jaja składają w drzewach iglastych, które dopiero co zostały strawione przez płomienie. Ciemno ubarwione motyle Pachliopta aristolochiae i Troides rhadamathus używają specjalnych detektorów ciepła, by uniknąć uszkodzenia podczas ekspozycji na słońce. Wysysające krew pluskwiaki Triatoma infestans także posiadają wyspecjalizowane organy zmysłu temperatury.

</doc>
<doc id="1099361" url="https://pl.wikipedia.org/wiki?curid=1099361" title="Hrabstwo Macon (Karolina Północna)">
Hrabstwo Macon (Karolina Północna)

Hrabstwo Macon – hrabstwo w USA, w stanie Karolina Północna, według spisu z 2000 roku liczba ludności wynosiła 29 811. Siedzibą hrabstwa jest Franklin.
Geografia.
Według spisu hrabstwo zajmuje powierzchnię 1345 km², z czego 1337 km² stanowią lądy, a 8 km² stanowią wody.

</doc>
<doc id="1099362" url="https://pl.wikipedia.org/wiki?curid=1099362" title="Jan Kuczborski">
Jan Kuczborski

Jan Kuczborski herbu Ogończyk (ur. ok. 1572, zm. 31 marca 1624 w Lubawie) – biskup chełmiński, archidiakon warszawski w latach 1606–1614, scholastyk gnieźnieński, proboszcz krakowski, kanonik płocki i krakowski, sekretarz Zygmunta III Wazy, doktor teologii, rejent kancelarii koronnej, prezydent Trybunału Głównego Koronnego w 1601 roku.
Życiorys.
Był najstarszym synem Jana i Doroty Ciołkówny z rodu wywodzącego się z Kuczborka k. Mławy. Kształcił się w Kolegium Jezuitów w Braniewie oraz na Akademii Wileńskiej, gdzie zdobył doktorat z filozofii, a następnie w Padwie i w Rzymie, gdzie uzyskał doktorat z teologii oraz prawdopodobnie również doktorat z obojga praw. Po powrocie do kraju przebywał na dworze biskupa płockiego Wojciecha Baranowskiego po czym pełnił funkcję sekretarza i regensa w kancelarii koronnej.
Był kanonikiem płockim, scholastykiem gnieźnieńskim, archidiakonem warszawskim a od 1610 prepozytem krakowskim. Dwukrotnie towarzyszył królowi w wyprawach moskiewskich. W lutym 1614 otrzymał nominację królewską na biskupstwo chełmińskie a prekonozację papieską 28 kwietnia 1614. Diecezję objął przez pełnomocnika, Walentego Szczawińskiego 24 czerwca 1614. Sakrę przyjął z rąk prymasa Wojciecha Baranowskiego w Łowiczu, 30 listopada 1614 r. W Lubawie był już w listopadzie 1614 r., a uroczysty ingres do katedry w Chełmży odbył 5 stycznia 1615. Już 15 stycznia 1615 przewodniczył w zastępstwie biskupa warmińskiego sejmikowi generalnemu Prus Królewskich w Grudziądzu.
Jako biskup gorliwie wcielał w życie reformistyczne postanowienia soboru trydenckiego. Proboszczom przypominał o obowiązku rezydencji, odzyskał z rąk ewangelików szereg kościołów, popierał rozwój bractw religijnych. W 1616 roku wyznaczony został senatorem rezydentem. W 1621 był obecny na synodzie prowincjalnym piotrkowskim. W 1616 pomógł osiedlić się Jezuitom w Bydgoszczy, 18 sierpnia 1618 ufundował im rezydencję w Malborku, 12 listopada 1618 oddał im na własność bursy dla ubogich studentów oraz Toruniu, a 12 listopada osiedlił ich przy kościele farnym w Grudziądzu. Stanowczo sprzeciwiał się także żądaniom Rady Torunia, aby przenieść toruńskie kolegium jezuickie do Chełmna. Wraz z wojewodą Pawłem Działyńskim ufundował w 1623 klasztor reformatów w Nowym Mieście, wspierał bernardynów w Lubawie i franciszkanów w Chełmnie. Wspierał reformę chełmińską benedyktynek rozwijaną przez Magdalenę Mortęską i przyczynił się do ufundowania ich klasztoru w Grudziądzu. Zapobiegliwie administrował dobrami biskupstwa.
Cały czas angażował się w sprawy polityczne, przewodniczył pruskim sejmikom generalnym, zabierając głos w sprawach ogólnopaństwowych. Popierał wojnę moskiewską, domagał się reformy sposobu sejmowania oraz sądownictwa, domagał się regularnego opłacania wojska, by uniknąć niszczących konfederacji wojskowych, zobowiązał proboszczów do opłat na wojnę turecką, stał na czele komisji królewskiej mającej zbadać przyczyny niepokojów w Inflantach.
W 1624 nominowany został na biskupa płockiego, jednak zmarł przed ingresem na zamku w Lubawie. Pochowany został zgodnie ze swoim życzeniem w kościele świętojańskim w Toruniu.

</doc>
<doc id="1099363" url="https://pl.wikipedia.org/wiki?curid=1099363" title="Christopher Hyde">
Christopher Hyde

Christopher Hyde (ur. 1949), kanadyjski pisarz, znany głównie jako twórca powieści z gatunku fikcji politycznej. Zanim został pisarzem, pracował jako analityk rynkowy, redaktor, dziennikarz telewizyjny zajmujący się tematyką związaną z nowoczesnymi technologiami, wywiadem oraz ochroną środowiska. Od 2005 roku pod pseudonimem Paul Christopher tworzy thrillery z modnym obecnie wątkiem historycznym. We wczesnym okresie twórczości jako A. J. Holt napisał trzy powieści. Tłumaczony na kilkanaście języków, cieszy się uznaniem czytelników.
Bibliografia autora.
Paul Christopher.
Seria Finn Ryan
Templar
A J Holt.
Seria Jay Fletcher
Novels

</doc>
<doc id="1099364" url="https://pl.wikipedia.org/wiki?curid=1099364" title="Hrabstwo Swain">
Hrabstwo Swain

Hrabstwo Swain – hrabstwo w USA, w stanie Karolina Północna, według spisu z 2000 roku liczba ludności wynosiła 12 968. Siedzibą hrabstwa jest Bryson City.
Geografia.
Według spisu hrabstwo zajmuje powierzchnię 1400 km², z czego 1368 km² stanowią lądy, a 32 km² stanowią wody.

</doc>
<doc id="1099367" url="https://pl.wikipedia.org/wiki?curid=1099367" title="Hrabstwo Haywood (Karolina Północna)">
Hrabstwo Haywood (Karolina Północna)

Hrabstwo Haywood – hrabstwo w USA, w stanie Karolina Północna, według spisu z 2000 roku liczba ludności wynosiła 54 033. Siedzibą hrabstwa jest Waynesville.
Geografia.
Według spisu hrabstwo zajmuje powierzchnię 1436 km², z czego 1434 km² stanowią lądy, a 2 km² stanowią wody.

</doc>
<doc id="1099371" url="https://pl.wikipedia.org/wiki?curid=1099371" title="Hrabstwo Madison (Karolina Północna)">
Hrabstwo Madison (Karolina Północna)

Hrabstwo Madison – hrabstwo w USA, w stanie Karolina Północna, według spisu z 2000 roku liczba ludności wynosiła 19 635. Siedzibą hrabstwa jest Marshall.
Geografia.
Według spisu hrabstwo zajmuje powierzchnię 1170 km², z czego 1164 km² stanowią lądy, a 6 km² stanowią wody.

</doc>
<doc id="1099374" url="https://pl.wikipedia.org/wiki?curid=1099374" title="23 Pułk Czołgów Średnich">
23 Pułk Czołgów Średnich

23 Pułk Czołgów Średnich (23 pcz) - oddział wojsk pancernych ludowego Wojska Polskiego.
Formowanie.
17 maja 1951 Minister Obrony Narodowej wydał rozkaz o sformowaniu pułku, w terminie do 1 grudnia 1952, w Kostrzynie nad Odrą, w składzie 19 Dywizji Zmechanizowanej. 18 października tego roku nakazano przenieść miejsce formowania i miejsce stałej dyslokacji do garnizonu Słubice. W 1957, po przemianowaniu 19 DZ na 5 Saską Dywizję Pancerną wchodził w skład tej dywizji. Do rozformowania w 1989 r. stacjonował w garnizonie Słubice.
Koszary.
W miejscu dawnych koszar znajdują się obecnie: 

</doc>
<doc id="1099375" url="https://pl.wikipedia.org/wiki?curid=1099375" title="Hrabstwo Yancey">
Hrabstwo Yancey

Hrabstwo Yancey – hrabstwo w USA, w stanie Karolina Północna, według spisu z 2000 roku liczba ludności wynosiła 17 774. Siedzibą hrabstwa jest Burnsville.
Geografia.
Według spisu hrabstwo zajmuje powierzchnię 811 km², z czego 809 km² stanowią lądy, a 2 km² stanowią wody.

</doc>
<doc id="1099376" url="https://pl.wikipedia.org/wiki?curid=1099376" title="Ludność Legnicy">
Ludność Legnicy

Lata powojenne.
Poniższe zestawienie ilustruje zmiany liczebności ludności Legnicy w okresie powojennym:

</doc>
<doc id="1099377" url="https://pl.wikipedia.org/wiki?curid=1099377" title="Hrabstwo Mitchell (Karolina Północna)">
Hrabstwo Mitchell (Karolina Północna)

Hrabstwo Mitchell – hrabstwo w USA, w stanie Karolina Północna, według spisu z 2000 roku liczba ludności wynosiła 15 687. Siedzibą hrabstwa jest Bakersville.
Geografia.
Według spisu hrabstwo zajmuje powierzchnię 575 km², z czego 573 km² stanowią lądy, a 2 km² stanowią wody.

</doc>
<doc id="1099378" url="https://pl.wikipedia.org/wiki?curid=1099378" title="Nowosil">
Nowosil

Nowosil (ros. Новосиль) – miasto w obwodzie orłowskim Federacji Rosyjskiej, położone na prawym brzegu rzeki Zuszy, ok. 70 km na wschód od Orła. Siedziba rejonu nowosilskiego.
Ludność 4,017 (2002).
Pierwsze wzmianki w 1155. Siedziba książąt Odojewskich, jednej z gałęzi Rurykowiczów. Księstwo Nowosilskie wchodziło w skład Księstw Wierchowskich, do 1494 podległych Wielkiemu Księstwu Litewskiemu.

</doc>
<doc id="1099379" url="https://pl.wikipedia.org/wiki?curid=1099379" title="Mondo">
Mondo



</doc>
<doc id="1099380" url="https://pl.wikipedia.org/wiki?curid=1099380" title="Hrabstwo Avery">
Hrabstwo Avery

Hrabstwo Avery – hrabstwo w USA, w stanie Karolina Północna, według spisu z 2000 roku liczba ludności wynosiła 17 167. Siedzibą hrabstwa jest Newland.
Geografia.
Według spisu hrabstwo zajmuje powierzchnię 640 km², z czego 639 km² stanowią lądy, a 1 km² stanowią wody.

</doc>
<doc id="1099381" url="https://pl.wikipedia.org/wiki?curid=1099381" title="Ludność Lubina">
Ludność Lubina

Ludność Lubina

</doc>
<doc id="1099384" url="https://pl.wikipedia.org/wiki?curid=1099384" title="Ludność Świdnicy">
Ludność Świdnicy

Ludność Świdnicy - porównanie liczby ludności Świdnicy na przestrzeni lat 1840-2014.

</doc>
<doc id="1099385" url="https://pl.wikipedia.org/wiki?curid=1099385" title="Hrabstwo Watauga">
Hrabstwo Watauga

Hrabstwo Watauga – hrabstwo w USA, w stanie Karolina Północna, według spisu z 2000 roku liczba ludności wynosiła 42 695. Siedzibą hrabstwa jest Boone
Geografia.
Według spisu hrabstwo zajmuje powierzchnię 810 km 2, z czego 809 km 2 stanowią lądy, a 1 km² stanowią wody.

</doc>
<doc id="1099388" url="https://pl.wikipedia.org/wiki?curid=1099388" title="Ludność Wałbrzycha">
Ludność Wałbrzycha

Ludność Wałbrzycha

</doc>
<doc id="1099389" url="https://pl.wikipedia.org/wiki?curid=1099389" title="Henryk Skromny">
Henryk Skromny

Henryk Mieczysław Skromny (ur. 24 grudnia 1926 w Poznaniu, zm. 16 listopada 1962 w Bytomiu) – polski piłkarz, bramkarz. Pochowany na cmentarzu Mater Dolorosa w Bytomiu.
Kariera piłkarska.
Kariera klubowa.
Profesjonalną karierę zaczynał w Legii Warszawa. W klubie tym rozegrał trzy ligowe sezony (1948-1950), potem odszedł do bytomskiej Polonii. W Bytomiu grał – z przerwą na występy w Lechu (1957) – do 1959. W 1954 został mistrzem Polski. 
Kariera reprezentacyjna.
W kadrze debiutował 19 października 1947 w meczu z Jugosławią, ostatni raz zagrał w 1952. Znajdował się w kadrze na igrzyska olimpijskie w Helsinkach, jednak razem z kilkoma innymi piłkarzami pozostał w kraju. Łącznie w biało-czerwonych barwach rozegrał 7 spotkań.

</doc>
<doc id="1099391" url="https://pl.wikipedia.org/wiki?curid=1099391" title="Ludność Wrocławia">
Ludność Wrocławia

Liczba ludności Wrocławia.
Największą liczebność populacji Wrocław odnotował w 2022 – według danych GUS na dzień 30 czerwca 673 923, wcześniej rekordowy był rok 2020 – 643 782, oraz rok 1991 – 643 640 mieszkańców. Raport o stanie miasta szacował rzeczywistą liczbę mieszkańców w 2020 roku na około 837 tys. Estymatę wykonało Miejskie Przedsiębiorstwo Wodociągów i Kanalizacji (MPWiK) na podstawie średniego zużycia wody na mieszkańca. Według spisu powszechnego z roku 2021 liczba mieszkańców wynosiła 672 929 mieszkańców.
Cudzoziemcy we Wrocławiu.
Szacunkowe dane wyliczone na podstawie statystyk liczby połączeń telefonicznych z zagranicą wskazują, że na całym Dolnym Śląsku przebywa ok. 300 tys. Ukraińców (w tym około 80 tys. w samym Wrocławiu). Dane z dolnośląskiego Urzędu Wojewódzkiego wskazują, natomiast, że obywatele Ukrainy złożyli w 2018 r. do Wojewody Dolnośląskiego 14.160 wniosków pobyt czasowy (na 18.360 takich wniosków ogółem), a także 1.101 wniosków o pobyt stały (na 1.567 ogółem) oraz 122 wnioski o pobyt rezydenta długoterminowego Unii Europejskiej (na 198 ogółem). Obywatele Ukrainy złożyli w 2018 roku łącznie 15.870 wniosków o zezwolenie na pracę (na 27.056 takich wniosków ogółem).
Od czasów rosyjskiej agresji i wojny w Donbasie, czyli od około 2015 roku, liczba Ukraińców we Wrocławiu stale rosła i już w 2017 r. stanowili oni około 10% mieszkańców. Odsetek ten wzrósł znacząco po rosyjskiej inwazji na Ukrainę. Według raportu Unii Metropolii Polskich w kwietniu 2022 Ukraińcy stanowili 23% mieszkańców Wrocławia. W lipcu tego samego roku było to 28%.

</doc>
<doc id="1099394" url="https://pl.wikipedia.org/wiki?curid=1099394" title="Hrabstwo Kanabec">
Hrabstwo Kanabec

Hrabstwo Kanabec ze stolicą w Mora znajduje się w części stanu Minnesota, USA. Według danych z roku 2005 zamieszkuje je 16 215 mieszkańców, z czego 97,27% stanowią biali. Nazwa hrabstwa pochodzi od słowa "Kanabecosippi", nazwy rzeki przepływającej przez to hrabstwo, w języku Indian z plemienia Odżibwejów.
Warunki naturalne.
Hrabstwo zajmuje obszar 1381 km² (533 mi²), z czego 1360 km² (525 mi²) to lądy, a 21 km² (8 mi²) wody. Graniczy z 5 innymi hrabstwami:
Demografia.
Według spisu z 2000 roku hrabstwo zamieszkuje 14 996 osób, które tworzą 5759 gospodarstw domowych oraz 4146 rodzin. Gęstość zaludnienia wynosi 11 osób/km². Na terenie hrabstwa jest 6846 budynków mieszkalnych o częstości występowania wynoszącej 5 budynków/km². Hrabstwo zamieszkuje 97,27% ludności białej, 0,17% ludności czarnej, 0,81% rdzennych mieszkańców Ameryki, 0,44% Azjatów, 0,03% mieszkańców Pacyfiku, 0,17% ludności innej rasy oraz 1,11% ludności wywodzącej się z dwóch lub więcej ras, 0,93% ludności to Hiszpanie, Latynosi lub inni. Pochodzenia niemieckiego jest 30,2% mieszkańców, 18,1% szwedzkiego, 13,1% norweskiego, a 5,4% irlandzkiego.
W hrabstwie znajduje się 5759 gospodarstw domowych, w których 34,1% stanowią dzieci poniżej 18. roku życia mieszkający z rodzicami, 58,8% małżeństwa mieszkające wspólnie, 8,4% stanowią samotne matki oraz 28% to osoby nie posiadające rodziny. 23,8% wszystkich gospodarstw domowych składa się z jednej osoby oraz 10,3% żyję samotnie i jest powyżej 65. roku życia. Średnia wielkość gospodarstwa domowego wynosi 2,58 osoby, a rodziny 3,03 osoby.
Przedział wiekowy populacji hrabstwa kształtuje się następująco: 27,5% osób poniżej 18. roku życia, 6,9% pomiędzy 18. a 24. rokiem życia, 27,5% pomiędzy 25. a 44. rokiem życia, 23,9% pomiędzy 45. a 64. rokiem życia oraz 14,1% osób powyżej 65. roku życia. Średni wiek populacji wynosi 38 lat. Na każde 100 kobiet przypada 102 mężczyzn. Na każde 100 kobiet powyżej 18. roku życia przypada 100 mężczyzn.
Średni dochód dla gospodarstwa domowego wynosi 38 520 dolarów, a średni dochód dla rodziny wynosi 43 603 dolarów. Mężczyźni osiągają średni dochód w wysokości 32 329 dolarów, a kobiety 22 309 dolarów. Średni dochód na osobę w hrabstwie wynosi 17 741 dolarów. Około 6,4% rodzin oraz 9,5% ludności żyje poniżej minimum socjalnego, z tego 11,4% poniżej 18 roku życia oraz 10,1% powyżej 65. roku życia.

</doc>
<doc id="1099396" url="https://pl.wikipedia.org/wiki?curid=1099396" title="Stanisław Fołtyn">
Stanisław Fołtyn

Stanisław Jakub Fołtyn (ur. 25 lipca 1936 w Warszawie, zm. 8 marca 2003 tamże), polski piłkarz, bramkarz. Długoletni zawodnik warszawskiej Legii.
W pierwszym zespole Legii debiutował już jako nastolatek w 1953. Stałe miejsce w bramce warszawskiego zespołu wywalczył dopiero pod koniec lat 50. W składzie Legii znajdował się do 1969, jednak ostatni ligowy mecz rozegrał w 1966. Dwukrotnie triumfował w Pucharze Polski (1964, 1966). Grał także w Stanach Zjednoczonych oraz Ursusie Warszawa.
W reprezentacji debiutował 28 września 1960 w meczu z Francją, ostatni raz zagrał w 1964. Łącznie w biało-czerwonych barwach rozegrał 4 spotkania.

</doc>
<doc id="1099400" url="https://pl.wikipedia.org/wiki?curid=1099400" title="Hrabstwo Ashe">
Hrabstwo Ashe

Hrabstwo Ashe – hrabstwo w USA, w stanie Karolina Północna, według spisu z 2000 roku liczba ludności wynosiła 24 384. Siedzibą hrabstwa jest Jefferson.
Geografia.
Według spisu hrabstwo zajmuje powierzchnię 1105 km², z czego 1103 km² stanowią lądy, a 2 km² stanowią wody.

</doc>
<doc id="1099402" url="https://pl.wikipedia.org/wiki?curid=1099402" title="Ludność Bydgoszczy">
Ludność Bydgoszczy

Bydgoszcz jest jednym z większych miast Polski. W I Rzeczypospolitej zaliczana do miast średnich, zupełnie wyludniona wskutek wojen północnych, odrodziła się ponownie w XIX wieku. Wskutek industrializacji w II połowie tego wieku stała się dużym ośrodkiem. W 1938 r. plasowała się na 8. miejscu pod względem liczby ludności wśród miast II RP. W 2021 r. (31 XII) liczyła 334 026 mieszkańców, zajmując 8. miejsce w kraju.
Rys historyczny.
Okres staropolski.
Osada zwana Bydgoszczą istniała w 1038 r. W 1346 r. w miejscu zniszczonego grodu Kazimierz Wielki zbudował zamek, a osadzie nadał prawa miejskie. W XVI wieku zaludnienie Bydgoszczy wraz z trzema przedmieściami szacuje się na 5 tys. osób. Pod względem narodowościowym ogromną większość mieszkańców stanowili Polacy. W XVII wieku istniały kolonie Szkotów i Niemców. W XVII wieku wskutek nawrotów zarazy, pożarów i zniszczeń wojennych liczba ludności spadła do 1000, a w 1717 r. zasiedlało je tylko 150 osób. Tuż przed I rozbiorem w 1772 r. Bydgoszcz liczyła około 700 osób, niemal wyłącznie narodowości polskiej, otoczona jednak była przez około 40 wsi lokowanych na prawie olęderskim, w których spory odsetek mieszkańców stanowili Niemcy.
Okres pruski.
Po przejściu Bydgoszczy w granice Królestwa Prus (1772 r.) ludność Bydgoszczy zaczęła wzrastać. Wskutek rozwoju gospodarczego (Kanał Bydgoski) i pruskiej kolonizacji urzędniczej, w 1800 r. liczba ludności miasta wynosiła tyle, ile podczas największego rozkwitu w okresie staropolskim – ok. 4,7 tys. – a w połowie XIX wieku sięgała już 11 tys. W 1851 r. doprowadzenie Pruskiej Kolei Wschodniej do Bydgoszczy rozpoczęło rewolucję przemysłową, która skutkowała gwałtownym przyrostem ludności. Do miasta przybywali robotnicy i pracownicy z okolicznych terenów, a także urzędnicy, przemysłowcy i wojskowi z głębi Niemiec. W latach 1851–1914 Bydgoszcz powiększyła pięciokrotnie swój obszar administracyjny oraz liczbę ludności. Na północ od Brdy powstało Nowe Miasto (Śródmieście), złożone z kwartałów kamienic czynszowych, koszar oraz dzielnic typu miasto-ogród. W tym czasie liczba ludności sięgnęła 58 tys., a razem z przedmieściami przemysłowymi Bydgoszcz liczyła 93 tys., zaliczając się do trzech największych ośrodków zaboru pruskiego. U progu I wojny światowej większość mieszkańców deklarowała narodowość niemiecką.
Dwudziestolecie międzywojenne.
Po włączeniu miasta do odrodzonej Polski w 1920 r. miasto wcieliło przedmieścia powiększając ośmiokrotnie swoją powierzchnię. Liczba ludności wzrosła do 88 tys. W dwudziestoleciu międzywojennym Bydgoszcz pod względem liczby ludności znajdowała się na 7. miejscu wśród miast polskich (po Warszawie, Łodzi, Lwowie, Poznaniu, Krakowie i Wilnie). W latach 1920–1922 miasto opuścili masowo Niemcy, po czym ich liczba ustabilizowała się na poziomie ok. 9 tys. osób (6% populacji). Ich miejsce zajęła nowo przybyła ludność, głównie z Wielkopolski i Pomorza, ale również z Kongresówki, Galicji i polskich emigrantów z Niemiec. W latach 30. rodzimi bydgoszczanie stanowili jedynie 30% populacji miasta. Około 32% było przybyszami z Wielkopolski, 13% z Pomorza, a 10% z Kongresówki i Galicji. Według danych statystycznych w 1939 r. miasto zamieszkiwało 143 100 osób.
II wojna światowa.
W czasie II wojny światowej Niemcy wcielili Bydgoszcz do III Rzeszy w okręgu Gdańsk-Prusy Zachodnie. Mimo zamierzonej całkowitej germanizacji miasta, masowych wysiedleń i represji, do końca wojny ludność deklarująca się jako Polacy przekraczała 40 tys. osób.
Okres po 1945 r..
W 1945 r. miasto liczyło 146 tys. mieszkańców, w tym ok. 28% Niemców. Po roku Niemców pozostało już tylko 633, a ludność miasta liczyła 135 tys. osób. Przeprowadzony po 10 latach spis wykazał 202 tys., a w 1965 r. do 256 tys. osób. Przyrost był efektem rozwoju przemysłu, dodatniego przyrostu naturalnego i migracji, rozrostu terytorialnego oraz rozwoju nowych osiedli mieszkaniowych. Do miasta przybywała ludność z regionu Kujaw, Pomorza, Wielkopolski oraz z głębi kraju.
W 1973 r. przyłączono Fordon nad Wisłą liczący ok. 8 tys. mieszkańców. W latach 1956–1990 zbudowano od podstaw duże osiedla mieszkaniowe na górnym tarasie miasta (Błonie, Szwederowo Południe, Szwederowo Północ, Wzgórze Wolności, Wyżyny, Kapuściska), tarasie dolnym (Leśne, Skrzetusko, Bartodzieje) oraz w tzw. Nowym Fordonie. Na ich terenie osiedliło się ok. 70 tys. osób.
W okresie powojennym Bydgoszcz pod względem liczby ludności znajdowała się na 9. miejscu wśród miast polskich. W 1986 roku wyprzedziła Katowice, wskakując na 8. miejsce. W latach 60. i 70. liczba ludności wzrastała po ok. 22%, zaś w latach 80. już tylko o 9%. Liczba ludności ustabilizowała się na maksymalnym poziomie w 1998 r., kiedy osiągnęła 386 855 osób. Od tego czasu zaczęła spadać, wskutek ujemnego przyrostu naturalnego oraz migracji na rzecz gmin ościennych, co z kolei było cechą suburbanizacji.

</doc>
<doc id="1099403" url="https://pl.wikipedia.org/wiki?curid=1099403" title="Henryk Stroniarz">
Henryk Stroniarz

Henryk Ryszard Stroniarz (ur. 20 marca 1936 w Krakowie) – polski piłkarz, bramkarz.
Kariera.
Karierę zaczynał w klubach krakowskich, grał m.in. w Garbarni. Przez dwa lata był pierwszym bramkarzem warszawskiej Legii (1957–1958), po drugim ligowym sezonie wrócił do Garbarni. Później był zawodnikiem Cracovii (1961–1963) i Wisły (1964–1971). Z Wisłą w 1967 zdobył Puchar Polski. Grał także w Stanach Zjednoczonych oraz Tarnovii.
W reprezentacji Polski zagrał tylko raz. 1 listopada 1965 Polska przegrała 1:6 z Włochami w meczu eliminacyjnym do MŚ 66.

</doc>
<doc id="1099404" url="https://pl.wikipedia.org/wiki?curid=1099404" title="Gimnazjum św. Jacka w Krakowie">
Gimnazjum św. Jacka w Krakowie

Gimnazjum św. Jacka – szkoła średnia tzw. klasyczna z łaciną i greką jako przedmiotami nauczania i przedmiotami maturalnymi, istniejąca w Krakowie w latach 1857–1950.
Absolwenci.
w nawiasie podano rok zdania egzaminu dojrzałości.
Tradycje.
Do tradycji Gimnazjum św. Jacka nawiązuje VI LO im. Adama Mickiewicza w Krakowie, które powstało jako filia Gimnazjum św. Jacka. Mieściło się ono w budynku przy ul. Kanoniczej, a w latach 90 zostało przeniesione do budynku przy ul. Wąskiej. Natomiast do budynku na Kanoniczej powróciło seminarium Dominikanów. W tym samym budynku na Kanoniczej w latach 50 mieściło się liceum pedagogiczne im. Jotejki.
Na początku XXI wieku w Krakowie działało przez kilka lat Liceum Ogólnokształcące św. Jacka (założone przez Fundację im. Świętego Jacka), które nawiązywało do tradycji dawnego gimnazjum. Szkoła ta uległa rozwiązaniu z przyczyn finansowych.
Środowisko wychowanków Gimnazjum i Liceum św. Jacka aktywnie kultywuje tradycje: dwa razy w roku organizowane są spotkania środowiska, wydawana była również gazetka (dwa razy w roku).

</doc>
<doc id="1099406" url="https://pl.wikipedia.org/wiki?curid=1099406" title="Metaarsenin amonu">
Metaarsenin amonu

Metaarsenin amonu, – nieorganiczny związek chemiczny z grupy arseninów, sól amonowa kwasu metaarsenawego, otrzymany po raz pierwszy prawdopodobnie w XIX wieku przez Louisa Pasteura.
Można go otrzymać poprzez dodanie tritlenku diarsenu do wodnego roztworu amoniaku, podgrzanie mieszaniny do rozpuszczenia tlenku, a następnie ochłodzenie do 10 °C i odczekanie do wykrystalizowania się metaarseninu amonu. Tak otrzymany związek ma postać bezbarwnych kryształów w kształcie płytek krystalizujących w układzie jednoskośnym ("P"21/"c"). Struktura krystaliczna ma postać polimerycznych łańcuchów zbudowanych z Ψ-tetraedrów połączonych wierzchołkami. Orbitale wolnych par elektronowych atomów arsenu są ułożone naprzemiennie (syndiotaktycznie), a słabe oddziaływania stabilizują konformację łańcucha. Kationy amonowe znajdują się w przestrzeniach pomiędzy łańcuchami , a atomy wodoru zaangażowane są w tworzenie wiązań wodorowych z terminalnymi atomami tlenu (), co dodatkowo stabilizuje konformację łańcucha i łączy sąsiadujące łańcuchy .

</doc>
<doc id="1099407" url="https://pl.wikipedia.org/wiki?curid=1099407" title="Niszczyciele typu J/K/N">
Niszczyciele typu J/K/N

Niszczyciele typów J, K, N – seria brytyjskich dużych niszczycieli z okresu II wojny światowej, należących do trzech takich samych typów: J, K i N. Zbudowano 24 jednostki (po 8 każdego typu), które trafiły do marynarek wojennych Wielkiej Brytanii, Australii, Holandii i Polski.
Jeden z okrętów tego typu służył podczas wojny w Polskiej Marynarce Wojennej jako ORP „Piorun”.
Historia.
Po skonstruowaniu dużych niszczycieli typu "Tribal", charakteryzujących się wyjątkowo silnym uzbrojeniem artyleryjskim i słabszym torpedowym, ale także wysokim kosztem budowy, brytyjska Admiralicja zdecydowała zamówić serię nieco mniejszych i tańszych okrętów, o bardziej zbalansowanym uzbrojeniu. Efektem było opracowanie niszczycieli typu J. Ich konstrukcja była nowa, aczkolwiek oparta na rozwiązaniach wcześniejszych typów brytyjskich okrętów tej klasy. Na skutek redukcji liczby kotłowni do dwóch, były to pierwsze brytyjskie jednokominowe niszczyciele. Konstrukcja ich okazała się na tyle udana, że na typie J oparto dalsze typy brytyjskich niszczycieli okresu II wojny światowej.
W marcu 1937 zamówiono serię 8 niszczycieli typu J (jedną flotyllę), w ramach programu finansowego z 1936 roku, wraz z zamówieniem 9 ostatnich niszczycieli typu "Tribal". Jeszcze w tym samym roku zamówiono drugą flotyllę 8 takich samych niszczycieli typu K, w ramach programu finansowego na 1937 rok. Jako docelowy typ niszczycieli zaprojektowano następnie typ L, oparty na powiększonym kadłubie typu J. Ponieważ jednak budowa serii typu L przeciągała się, głównie na skutek problemów z uzbrojeniem, wobec napięcia w stosunkach międzynarodowych w 1939, przed wojną, zamówiono jako rozwiązanie doraźne flotyllę 8 niszczycieli typu N, powtarzających konstrukcję typu J, z modyfikacjami wprowadzanymi w trakcie służby już ukończonych niszczycieli.
Stępkę pod budowę pierwszego niszczyciela „Jervis” położono 26 sierpnia 1937, wodowano go też jako pierwszy 9 września 1938. Do służby pierwszy wszedł jednak „Jackal” w marcu 1939, a do września 1939 – reszta okrętów serii J. Budowę okrętów serii K rozpoczęto w latach 1937-1938 i weszły one do służby między sierpniem a grudniem 1939 („Javelin” i „Kashmir” zamieniono nazwami przed wodowaniem). Budowę okrętów serii N rozpoczęto w 1939, jeszcze przed wybuchem wojny (z wyjątkiem „Nonpareil”, rozpoczętego w 1940), a wchodziły one do służby pomiędzy listopadem 1940 a październikiem 1942; budowa części opóźniła się z uwagi na trudności wojenne. Wszystkie okręty typu N zostały przekazane innymi marynarkom alianckim: australijskiej, holenderskiej i polskiej. Niszczyciele brytyjskie nosiły, zgodnie z tradycją, nazwy rozpoczynające się na literę będącą oznaczeniem typu, przy czym okręty flagowe flotylli („Jervis”, „Kelly”, „Napier”) nosiły imiona admirałów.
Niszczyciele typu J/K/N stanowiły udany projekt, o silnym uzbrojeniu, bardziej zbalansowanym, niż w typie "Tribal". Miały jednak nieco gorsze własności morskie i mniejszy zapas wyporności na modernizacje, przede wszystkim na zwiększanie lekkiego uzbrojenia przeciwlotniczego. Mimo to, na typie J/K/N, zwłaszcza jego kadłubie, siłowni i ogólnej architekturze, oparte były w różnym stopniu wszystkie kolejne typy brytyjskich niszczycieli okresu wojny – zarówno duże, jak L/M i "Battle", jak i średnie typów O/P, Q/R, S-W i Z-Cr.
Okręty.
Stocznie:
Opis.
Opis ogólny.
Niszczyciele typów J/K/N miały architekturę typową dla niszczycieli, cechowały się przy tym smukłą, zwartą i harmonijną sylwetką. Pokład dziobowy o niewielkim wznosie rozciągał się na ok. 40% długości kadłuba, z uskokiem na wysokości końca nadbudówki dziobowej. W stosunku do typu "Tribal" zmieniono kształt dziobu, z kliprowego na prostą dziobnicę, co jednak pogorszyło własności morskie i niszczyciele tych typów miały pokład dziobowy zalewany przez fale oraz zabryzgiwany mostek (do dziobu kliprowego powrócono dopiero w typie S). Rufa była kształtu typowego dla brytyjskich niszczycieli, zaokrąglona w rzucie z góry, z pionową stewą.
Dwupiętrowa nadbudówka dziobowa miała kształt standardowy dla brytyjskich niszczycieli, począwszy od typu I – niska, opływowa, ze zwężającą się klinowo przednią ścianą, ściętą skośnie u góry (typ Admiralicji). Górne piętro mieściło m.in. w przedniej części sterówkę, za nią odkryty pomost bojowy, dolne piętro było wydłużone do przodu. Za nadbudówką i uskokiem pokładu, na pokładzie górnym, był maszt trójnożny i za nim pojedynczy komin na śródokręciu – były to pierwsze brytyjskie jednokominowe niszczyciele. Podwójne stanowiska dział umieszczone były na pokładzie dziobowym (A) i pokładzie nadbudówki dziobowej (B) oraz na niewielkiej nadbudówce rufowej (X). Umieszczenie dział rufowych na nadbudówce umożliwiało wykorzystanie pokładu rufowego na bomby głębinowe i osprzęt do trałowania min TSDS (zdjęty w latach 1942−1943) lub pomieszczenia sztabowe w wydłużonej nadbudówce na liderach flotylli. Charakterystycznym elementem osprzętu trału były dwa żurawiki na rufie.
Siłownia o mocy nieco zredukowanej do "Tribali", pozwalała na uzyskanie podobnej wystarczającej prędkości 36 w i dużego zasięgu pływania 5500 mil (przy 15 w), przewyższającego większość europejskich niszczycieli. Okręty miały dwie kotłownie i jedną maszynownię w prostym układzie liniowym. Redukcja liczby przedziałów siłowni nastąpiła na skutek dążenia do potanienia konstrukcji, aczkolwiek stwarzała większe ryzyko pozbawienia napędu od jednego uszkodzenia. W konstrukcji kadłuba po raz pierwszy Brytyjczycy zastosowali podłużny schemat naboru, zamiast poprzecznego.
Uzbrojenie.
Niszczyciele typów J/K/N miały silne, jak na swoją umiarkowaną wielkość, uzbrojenie artyleryjskie, składające się z 6 dział kalibru 120 mm na podwójnych postawach, chronionych maskami, przejętych z typu "Tribal". Same działa były udanej konstrukcji, cechujące się sporą szybkostrzelnością. Umieszczenie rufowego stanowiska dział na nadbudówce dawało mu szerokie pole ostrzału dookoła, aczkolwiek początkowo stanowisko to, które mogło obracać się jedynie o 340° z uwagi na przewody podłączeniowe, miało martwy kąt obrotu wprost w kierunku rufy. Dopiero podczas wojny modyfikowano rufowe podstawy w celu przeniesienia martwego kąta na kierunek dziobu, gdzie i tak ostrzał ograniczały nadbudówki. Masa jednej podstawy wynosiła 25,9 t.
Dzięki zmniejszeniu liczby dział w porównaniu z typem "Tribal", zastosowano bardzo silne uzbrojenie torpedowe, które składało się aż z 10 wyrzutni torpedowych, w dwóch pięciorurowych aparatach (rzadko stosowanych na świecie), na pokładzie, w osi podłużnej okrętu. Powrócono jednak do prostszego ręcznego naprowadzania aparatów. Między aparatami znajdowała się mała nadbudówka z platformą reflektora (kryjąca ciągi wentylacyjne maszynowni). Z powodu przewidzianego przenoszenia trału na pokładzie rufowym, okręty miały początkowo stosunkowo słabe uzbrojenie przeciwpodwodne, jedynie nieco silniejsze od "Tribali", w postaci 1 zrzutni na 6 bomb i 2 miotaczy bomb głębinowych. Do wykrywania okrętów podwodnych wyposażone były w standardowy hydrolokator Asdic.
Uzbrojenie przeciwlotnicze było początkowo takie samo, jak na typie "Tribal", składające się z poczwórnego działka 40 mm „pom-pom” i dwóch poczwórnych wkm-ów na skrzydłach nadbudówki dziobowej. Działko 40 mm umieszczone było na małej nadbudówce za kominem (kryjącej ciągi wentylacyjne tylnej kotłowni) i dysponowało dość szerokim polem ostrzału w poziomie. Jak na okres przedwojenny uzbrojenie to było dość silne, lecz wkrótce stało się niewystarczające. Od końca 1940 zaczęto zastępować jeden aparat torpedowy przez działo przeciwlotnicze 102 mm (na niszczycielach typów J i K oprócz „Juno”, „Kandahar” i „Khartoum”). Ponadto dodawano dwa działka 20 mm Oerlikon po bokach platformy reflektora, a od połowy 1941 zamieniano mało skuteczne wkm-y na dalsze dwa działka 20 mm. Typ N wszedł do służby już w konfiguracji z działem 102 mm, 4 Oerlikonami i dodatkowymi dwoma podwójnymi wkm-ami 12,7 mm na pokładzie rufowym (wkrótce demontowanymi). Ponieważ działo 102 mm nie spełniło jednak oczekiwań w zakresie polepszenia obrony przeciwlotniczej przeciw szybko lecącym samolotom, nadając się jedynie do ognia zaporowego, od 1942 ponownie zamieniano je na wszystkich typach na aparat torpedowy. Zwiększano przy tym liczbę działek 20 mm do 10, stosując podwójne podstawy Oerlikon Mk V oraz zapas bomb głębinowych do 45. Niektóre okręty różniły się konfiguracją lekkiego uzbrojenia na skutek modernizacji. System kierowania ogniem składał się, typowo dla brytyjskich niszczycieli przed typem "Tribal", z odrębnego stanowiska kierowania ogniem DCT umieszczonego na nadbudówce dziobowej i prostego dalmierza za nim. W porównaniu z "Tribalami" zastosowano początkowo prostszy i mniej skuteczny system kierowania ogniem przeciwlotniczym.
Modernizacje.
Oprócz ulepszeń uzbrojenia, prowadzono inne modernizacje. Od 1941 montowano na okrętach radary – najpierw dozoru powietrznego Type 286 na maszcie i kierowania ogniem przeciwlotniczym Type 285 na obudowie dalmierza, przekształcając dalmierz w punkt kierowania ogniem przeciwlotniczym ("Modified 3-man Rangefinder"). Radary były później zamieniane i uzupełniane nowszymi typami. Radar Type 286 zastąpiono lżejszym i skuteczniejszym radarem dozoru powietrznego Type 291, z anteną w formie litery „X” na czubku masztu. Na „Jervis”, „Kelvin”, „Piorun” i „Norman” zastosowano dodatkowo decymetrowy radar dozoru nawodnego do wykrywania okrętów podwodnych Type 271 (tzw. „latarnię”) na platformie na śródokręciu zamiast reflektora, a na „Javelin” i „Kimberley” nowszy Type 272 na maszcie. W 1944 trójnożny maszt zamieniono na ocalałych niszczycielach typów J i K („Javelin”, „Jervis”, „Kimberley” i „Kelvin”) na kratownicowy, z radarem dozoru powietrznego Type 291 na szczycie i dozoru nawodnego Type 293. Australijskie okręty („Napier”, „Nizam”, „Nepal” i później „Norman”) otrzymały maszt palowy z amerykańskim radarem SG1.
Służba okrętów w skrócie.
Niszczyciele typów J i K weszły do służby tuż przed II wojną światową lub na jej początku i były intensywnie wykorzystywane przez marynarkę brytyjską Royal Navy na wszystkich teatrach prowadzonych operacji, zwłaszcza na Morzu Śródziemnym. Poniosły przy tym ciężkie straty – tylko 4 z 16 przetrwały wojnę. Jeden zatopiono w 1940, pięć w 1941, pięć w 1942 (w tym ciężko uszkodzony i nie naprawiony „Kingston”) i 1 w 1944. Odmienne losy miały okręty typu N, które weszły do służby w latach 1940-1942 i od początku służyły w innych marynarkach alianckich: 5 przekazano na czas wojny marynarce australijskiej i 1 polskiej (ORP „Piorun”), a 2 sprzedano Holandii. Australijskie okręty służyły głównie na Morzu Śródziemnym i Oceanie Indyjskim, holenderskie – na Oceanie Indyjskim. Z niszczycieli typu N utracono tylko 1 w 1942 (australijski „Nestor”). Po wojnie okręty australijskie i polski „Piorun” zostały zwrócone Wielkiej Brytanii.
Niszczyciele typu J zgrupowano początkowo w 7. Flotylli Niszczycieli Floty Metropolii (Home Fleet) komandora Philipa Macka. Po wybuchu wojny, flotylla ta została wydzielona w skład sił "Humber Force" i bazowała w ujściu rzeki Humber. Wkrótce dołączyły do nich niszczyciele typu K, tworząc 5. Flotyllę Niszczycieli Floty Metropolii komandora Louisa Mountbattena. Początkowo okręty działały głównie na Morzu Północnym, patrolując i osłaniając konwoje. Większość okrętów wzięła udział w kampanii norweskiej w kwietniu-maju 1940, w tym „Kimberley” wziął udział w II bitwie pod Narwikiem. Po kampanii norweskiej niszczyciele typów J i K zostały rozdzielone na różne teatry działań wojennych i bywały przydzielane do innych flotylli, wraz z okrętami innych typów (w 5. Flotylli czasowo zebrano resztę okrętów typów J/K na wodach brytyjskich, a 7. Flotyllę zlikwidowano i później odtworzono z australijskimi niszczycielami typu N).
W latach 1940-1941 większość okrętów została sukcesywnie przeniesiona w skład Floty Śródziemnomorskiej, biorąc w kolejnych latach aktywny udział w działaniach przeciw flocie włoskiej i żegludze państw Osi oraz osłonie konwojów na Maltę. Brały udział m.in. w I (grudzień 1941) i II bitwie pod Syrtą (marzec 1942) oraz bitwie pod Matapanem (marzec 1941). Jako pierwsze przeniesiono tam w maju 1940 „Janus” i „Juno”, które weszły w skład 14. Flotylli Niszczycieli komandora Macka. Równocześnie 4 niszczyciele skierowano czasowo dalej na Morze Czerwone („Kingston”, „Khartoum”, „Kandahar” i „Kimberley”), gdzie do kwietnia 1941 pełniły służbę eskortową. W czerwcu 1940 utracono tam HMS „Khartoum” w wyniku pożaru (był to pierwszy utracony niszczyciel tej serii). Część okrętów Floty Śródziemnomorskiej brała udział w ewakuacji Krety w maju 1941, podczas której utracono aż 3 okręty na skutek ataków lotnictwa („Kashmir”, „Kelly” i „Juno”). Lotnictwo niemieckie zatopiło także dwa niszczyciele tego typu podczas jednej akcji w dniu 11 maja 1942 („Kipling” i „Jackal”). Z kolei w kwietniu 1942 zniszczony przez lotnictwo w doku na Malcie został „Kingston”. Ocalałe okręty wspierały desanty alianckie w południowych Włoszech w 1943 i 1944, w tym pod Anzio w styczniu 1944, gdzie lotnictwo niemieckie zatopiło ostatni utracony niszczyciel tego typu – „Janus”.
Na innych teatrach działań wojennych, w 1941 ORP „Piorun” wziął aktywny udział w zakończonych sukcesem poszukiwaniach pancernika „Bismarck”. Część ocalałych okrętów powróciła w 1944 na wody europejskie – HMS „Javelin” i ORP „Piorun” wzięły 9 czerwca 1944 udział w bitwie koło wyspy Ushant. Niektóre wzięły udział w osłonie lądowania w Normandii w 1944.
Jeden z niszczycieli brytyjskich, HMS „Jupiter” walczył na Dalekim Wschodzie z Japończykami i wziął udział w bitwie na Morzu Jawajskim, podczas której zatonął 28 lutego 1942 na minie. Na Dalekim Wschodzie służyły też okręty australijskie: HMAS „Napier”, „Nestor”, „Norman”, „Nizam”, „Nepal”; służyły one także na Morzu Śródziemnym, gdzie w czerwcu 1942 lotnictwo zatopiło HMAS „Nestor”.
Zmiany uzbrojenia:

</doc>
<doc id="1099408" url="https://pl.wikipedia.org/wiki?curid=1099408" title="Pierre Degeyter">
Pierre Degeyter

Pierre Degeyter (ur. 8 października 1848 w Gandawie, zm. 26 września 1932 w Saint-Denis) – francuski komunista, chórmistrz i kompozytor.
Pochodził z rodziny robotniczej; pracował jako tokarz. Naukę muzyki pobierał w Lille, gdzie mieszkał i gdzie w szkole wieczorowej nauczył się m.in. gry na kontrabasie i akordeonie. Kierował robotniczym chórem mieszanym, dla którego w 1888 skomponował muzykę do wiersza "Międzynarodówka" napisanego w 1871 przez Eugène’a Pottiera. W 1902 przeprowadził się do Saint-Denis, gdzie zmarł. Wstąpił do partii komunistycznej w 1920. Autorstwo wielu jego pieśni było przypisywane jego bratu Adolfowi. Sprawę tę rozstrzygnął wyrok sądu w 1922. Brał udział w VI kongresie Kominternu w 1928, podczas którego "Międzynarodówka" została uznana za hymn proletariatu.

</doc>
<doc id="1099410" url="https://pl.wikipedia.org/wiki?curid=1099410" title="Khamenei">
Khamenei



</doc>
<doc id="1099411" url="https://pl.wikipedia.org/wiki?curid=1099411" title="Mark Kennedy (polityk)">
Mark Kennedy (polityk)

Mark Raymond Kennedy (ur. 11 kwietnia 1957) – amerykański polityk, członek Partii Republikańskiej. 
Życiorys.
W latach 2001-2007 był przedstawicielem stanu Minnesota w Izbie Reprezentantów Stanów Zjednoczonych, najpierw w latach 2001-2003 z drugiego okręgu wyborczego, a później w latach 2003-2007 z szóstego okręgu wyborczego.

</doc>
<doc id="1099412" url="https://pl.wikipedia.org/wiki?curid=1099412" title="Michael N. Castle">
Michael N. Castle

Michael Newbold „Mike” Castle (ur. 2 lipca 1939) – amerykański polityk, członek Partii Republikańskiej. W latach 1985-1992 piastował stanowisko gubernatora stanu Delaware, a od 1993 do 2011 był przedstawicielem tego stanu w Izbie Reprezentantów Stanów Zjednoczonych.

</doc>
<doc id="1099413" url="https://pl.wikipedia.org/wiki?curid=1099413" title="Bad River (Wisconsin)">
Bad River (Wisconsin)

Bad (ang. "Bad River") to rzeka w amerykańskim stanie Wisconsin, uchodzi do Jeziora Górnego.

</doc>
<doc id="1099415" url="https://pl.wikipedia.org/wiki?curid=1099415" title="Paradisbukta">
Paradisbukta

Paradisbukta (z norw. "paradis = raj", "bukt = zatoka") – tereny rekreacyjne i publiczna plaża w Oslo (Norwegia) położone na półwyspie Bygdøy nad niewielką zatoką o tej samej nazwie, w dzielnicy Frogner. Obok Huk jest jedną z dwóch plaż w Oslo położonych blisko centrum miasta (5 km, 15 min autobusem miejskim), jednak leżącą bardziej na uboczu, a przy tym bardziej piaszczystą. Jest wyposażona w infrastrukturę turystyczno-rekreacyjną: ławki, kąpielisko, miejsca do grillowania, kosze i sanitariaty. Przy plaży ścieżki rekreacyjne dla pieszych i rowerzystów biegnące przez cały półwysep.
Dojazd linią autobusów miejskich nr 30 ze stacją końcową tuż przy plaży Huk, dalej około 10 minut pieszo w kierunku północno-zachodnim.

</doc>
<doc id="1099416" url="https://pl.wikipedia.org/wiki?curid=1099416" title="Ashtabula River">
Ashtabula River

Ashtabula (ang. "Ashtabula River") to rzeka w amerykańskim stanie Ohio, uchodzi do jeziora Erie w mieście Ashtabula.
Nazwa rzeki pochodzi z języka delaware i oznacza „zawsze wystarczająca dużo się rusza”, nawiązując do bogactwa występującej w niej ryb.

</doc>
<doc id="1099417" url="https://pl.wikipedia.org/wiki?curid=1099417" title="Sandusky River">
Sandusky River

Sandusky (ang. "Sandusky River") – rzeka w amerykańskim stanie Ohio, uchodzi do jeziora Erie.

</doc>
<doc id="1099418" url="https://pl.wikipedia.org/wiki?curid=1099418" title="Milwaukee River">
Milwaukee River

Milwaukee (ang. "Milwaukee River") – rzeka w amerykańskim stanie Wisconsin, uchodzi do jeziora Michigan w Milwaukee.

</doc>
<doc id="1099419" url="https://pl.wikipedia.org/wiki?curid=1099419" title="Bitwa pod Abu-Klea">
Bitwa pod Abu-Klea

Bitwa pod Abu-Klea (arab. أبو طليح "Abu Tulajh") – starcie zbrojne, które miało miejsce 17 stycznia 1885 roku na pustynnych terenach Wielkiego Łuku Nilu w Sudanie pomiędzy tzw. Korpusem Pustynnym wydzielonym z sił ekspedycji ratunkowej gen. Wolseleya i dowodzonym przez gen.bryg. Herberta Stewarta, a siłami powstańczymi wysłanymi przez Mahdiego celem powstrzymania ekspedycji w jej marszu w stronę oblężonego Chartumu. Bitwa została wygrana przez siły Stewarta.
Wysłanie Korpusu Pustynnego było spowodowane przekonaniem Wolseleya, że siły piesze szybciej przetną łuk Nilu i dotrą z pomocą Chartumowi niż płynące w górę rzeki kanonierki z resztą sił ekspedycji, które musiały pokonywać rozliczne trudności od katarakt na trasie, po spodziewany ostrzał przez mahdystów, którzy po opanowaniu Berbery panowali nad brzegami rzeki.
Do starcia doszło na pustyni. Stewart zastosował ustawienie swej piechoty w czworobok osłaniający wielbłądy, wielbłądników i konie, który – nieustannie atakowany – posuwał się wytrwale naprzód. Gwałtowne ataki mahdystów załamywały się w ogniu doskonalszej broni Brytyjczyków. W pewnym momencie mahdystom udało się zaatakować tylne naroże czworoboku i wepchnąć je do wnętrza, ale sytuację uratował gwałtowny kontratak konnicy.
W obliczu wysokich strat mahdyści wycofali się, ale ponowili atak w dwa dni później, w starciu pod Abu Kru. Tymczasem kolumna maszerowała dalej docierając w pobliże doliny nilowej.

</doc>
<doc id="1099420" url="https://pl.wikipedia.org/wiki?curid=1099420" title="Bitwa pod Abu-Kru">
Bitwa pod Abu-Kru

Bitwa pod Abu-Kru została rozegrana 19 stycznia 1885 roku na pustynnych terenach Wielkiego Łuku Nilu w Sudanie pomiędzy tzw. Korpusem Pustynnym wydzielonym z sił ekspedycji ratunkowej gen. Wolseleya i dowodzonym przez gen.bryg. Herberta Stewarta, a siłami powstańczymi, wysłanymi przez Mahdiego celem powstrzymania ekspedycji w jej marszu w stronę oblężonego Chartumu, w dwa dni po bitwie tych samych formacji pod Abu-Klea. Anglicy odnieśli zwycięstwo, choć Stewart został śmiertelnie ranny.
Wysłanie Korpusu Pustynnego było spowodowane przekonaniem Wolseleya, że siły piesze szybciej przetną łuk Nilu i dotrą z pomocą Chartumowi niż płynące w górę rzeki kanonierki z resztą sił ekspedycji, które musiały pokonywać rozliczne trudności od katarakt na trasie, po spodziewany ostrzał przez mahdystów, którzy po opanowaniu Berbery panowali nad brzegami rzeki.
Do starcia doszło na pustyni, na skraju doliny Nilu. Stewart ponownie zastosował ustawienie swej piechoty w czworobok osłaniający wielbłądy, wielbłądników i konie, który - nieustannie atakowany - posuwał się wytrwale naprzód. Gwałtowne ataki mahdystów załamywały się w ogniu doskonalszej broni Brytyjczyków. Mahdystom nie udało się rozerwać czworoboku i zostali pokonani.
Dowodzący po śmierci Stewarta kolumną pułkownik Charles Wilson dotarł do brzegu rzeki, gdzie oczekiwały go dwie kanonierki flotylli Wolseleya. Wilson załadował na jedną z nich nieco symbolicznej pomocy żywnościowej i ruszył w kierunku Chartumu, gdzie dotarł 28 stycznia, ale było to już w dwa dni po szturmie, zdobyciu miasta przez wojska Mahdiego i śmierci Gordona.

</doc>
<doc id="1099421" url="https://pl.wikipedia.org/wiki?curid=1099421" title="Bitwa pod Abu Kru">
Bitwa pod Abu Kru



</doc>
<doc id="1099422" url="https://pl.wikipedia.org/wiki?curid=1099422" title="MGM-52 Lance">
MGM-52 Lance

MGM-52 Lance – amerykański rakietowy pocisk balistyczny krótkiego zasięgu przeznaczony do rażenia celów taktycznych głowicami konwencjonalnymi i jądrowymi. Wprowadzony do służby przez Armię Stanów Zjednoczonych w 1973. Używany również przez siły zbrojne Belgii, Holandii, Niemiec, Wielkiej Brytanii, Włoch i Izraela. Kraje NATO wycofały ostatnie pociski ze służby w 1993. 
Historia i opis.
W 1962 roku wojska lądowe USA zdecydowały o podjęciu prac nad nowym pociskiem operacyjno-taktycznym z głowicą jądrową o zasięgu do 50 km (30 mil) i dość wysokiej celności, dla zastąpienia pocisków MGM-18 Lacrosse i MGR-1 Honest John. Opracowanie pocisku zlecono 11 stycznia 1963 roku firmie Chance Vought. Zgodnie z nową doktryną elastycznego reagowania, dopuszczono też głowicę konwencjonalną. Pierwsze odpalenie pocisku MGM-52A miało miejsce 15 marca 1965 roku. Pocisk miał silnik na paliwo stałe o stałym ciągu i regulowanym czasie pracy. W połowie lat 60. jednak pojawiło się wymaganie znacznego zwiększenia zasięgu rakiety, co wymagało opracowania nowego silnika rakietowego, przez firmę Rocketdyne. Nowy silnik pracował na wysokoenergetycznym i trwałym paliwie ciekłym, nie wymagającym obsługi w dywizjonie. Oprócz silnika marszowego o ciągu regulowanym (od 19,56 kN do 0,06 kN), pocisk miał silnik startowy na paliwo ciekłe, o ciągu 186,70 kN. Dwie boczne dysze w kadłubie wprawiały pocisk w ruch obrotowy. Pocisk był kierowany układem nawigacji bezwładnościowej. Próby pocisku MGM-69B rozpoczęto w sierpniu 1969 roku, a system z tym pociskiem przyjęto na uzbrojenie w 1971 roku.
Podstawową częścią bojową była głowica jądrowa W70-1 o masie 211 kg i regulowanej mocy od 5 do 100 kt. Rakieta z tą głowicą miała masę 1284 kg i zasięg do 120 km. Można było zamiast niej stosować głowicę konwencjonalną o wadze 454 kg, w tym 270 kg materiału wybuchowego, lub głowicę kasetową zawierającą podpociski M251 (M40). Masa pocisku z głowicą konwencjonalną wybuchową wynosiła 1519 kg, a zasięg do 70 km. Dokładność trafienia wynosiła 120-150 m. Użycie cięższej głowicy konwencjonalnej wymagało zamontowania większych stateczników. W 1982 roku wprowadzono ponadto głowicę jądrową W70-3 działającą jako bomba neutronowa ze zmienną siłą rażenia od 1 do 10 kt, z którą zasięg wynosił 138 km.
Podstawową wyrzutnią była samobieżna gąsienicowa pływająca M752, zbudowana na podstawie pojazdu transportowego M116 (opartego na konstrukcji transportera opancerzonego M113). Na takim samym podwoziu opracowano też wóz transportowo-załadowczy M668, przewożący dwa pociski. Jeden pluton ogniowy obejmował oba pojazdy i trzy pociski. Pierwszy pocisk mógł być odpalony z przygotowanego stanowiska po 7-10 minutach, a z nieprzygotowanego po 12-15 minutach. Istniała też lekka wyrzutnia holowana na dwukołowej przyczepie, której towarzyszyła druga przyczepa z aparaturą, lecz nie była szeroko stosowana (głównie w dywizjonach szkolnych na terenie USA).
Produkcja rakiet trwała do 1980 roku i wyprodukowano ich 2133.
Użycie.
Rozmieszczanie rakiet rozpoczęto w 1972 roku. Uzbrojono w nie osiem amerykańskich dywizjonów, wchodzących w skład Brygad Artylerii Polowej, z tego sześć stacjonowało na stałe w Europie. Dywizjon miał w składzie trzy baterie po dwa plutony ogniowe i baterię dowodzenia (razem 6 wyrzutni i 18 pocisków). Łącznie armia amerykańska używała 48 wyrzutni. W latach 1991-92 Amerykanie wycofali pociski tego typu z Europy.
Na przełomie lat 70. i 80. system sprzedano też sojusznikom USA z NATO. Niemcy Zachodnie zakupiły 24 wyrzutnie i 72 pociski (dywizjony: 150, 250, 350, 600), Wielka Brytania 12 wyrzutni i 36 pocisków (w składzie 50 Pułku Artylerii), Holandia 6 wyrzutni (129 dywizjon), Belgia 6 wyrzutni (3 dywizjon), Włochy 8 wyrzutni (1 i 3 dywizjon). Pociski te wycofano z użycia do 1994 roku. Jedynym państwem spoza NATO, które otrzymało pociski Lance, był Izrael (z głowicami konwencjonalnymi).

</doc>
<doc id="1099423" url="https://pl.wikipedia.org/wiki?curid=1099423" title="Jedwabnik dębowy">
Jedwabnik dębowy

Jedwabnik dębowy (jedwabnik chiński, tussor) ("Atheraea pernyi") — gatunek motyla z rodziny pawicowatych.
Występuje na obszarze Chin. Jest koloru żółtobrązowego. Jego gąsienice wytwarzają duży kokon. Jedwabnika dębowego hoduje się głównie w Chinach dla jedwabiu.

</doc>
<doc id="1099426" url="https://pl.wikipedia.org/wiki?curid=1099426" title="Sant Julià de Lória">
Sant Julià de Lória



</doc>
<doc id="1099427" url="https://pl.wikipedia.org/wiki?curid=1099427" title="Andora (parafia)">
Andora (parafia)

Andora (kat. Andorra la Vella) – jedna z 7 parafii (jednostek administracyjnych) w Księstwie Andory.
Jest najmniejszą jednostką administracyjną kraju, a w jej skład wchodzi stolica kraju – miasto Andora oraz miejscowość Santa Coloma. Parafia graniczy od południowego wschodu z parafią Escaldes-Engordany (ze stolicą tej parafii, Les Escaldes, miasto Andora tworzy jeden organizm miejski), od północy z La Massana, a od zachodu z Sant Julià de Lòria.
Parafia rozciąga się od doliny rzeki Valira (rzeka stanowi granicę parafii) po pasmo Serra d'Englar ze szczytem Pic de Carroi o wysokości 2317 m n.p.m.
Herb parafii przedstawia trzy rzeki : Valira del Norte, Valira d'Orient i Riu Madriu, które na terenie parafii łączą się tworząc rzekę Gran Valira.
Demografia.
Liczba ludności w poszczególnych latach:

</doc>
<doc id="1099428" url="https://pl.wikipedia.org/wiki?curid=1099428" title="Lotnisko Kraków-Rakowice-Czyżyny">
Lotnisko Kraków-Rakowice-Czyżyny

Lotnisko Rakowice-Czyżyny w Krakowie – historyczne, rozformowane lotnisko znajdujące się w krakowskiej dzielnicy Czyżyny opodal dzielnicy Rakowice, od 2003 ponownie czynne okazjonalnie na części swojego pierwotnego obszaru jako lądowisko Kraków-Czyżyny Muzeum Lotnictwa Polskiego w Krakowie. W 2008 oraz 2021 większość obszaru została wpisana do rejestru zabytków.
Historia.
Lotnisko powstało na terenie podkrakowskiej wsi Rakowice w 1912 w związku z rozwojem lotnictwa Austro-Węgier. W 1918 roku stało się jednym z punktów etapowych pierwszej w Europie regularnej pocztowej linii lotniczej łączącej Wiedeń z Kijowem i Odessą. Początkowo zajmowało obszar 55 ha i zawierało bazę oddziału lotniczego: hangary, budynek oficerski, remizę pojazdów transportowych, skład paliwa. Później rozbudowano je o zespół koszar złożony z pięciu budynków, park z kortami tenisowymi, halę balonową i zaplecze techniczne.
Po odzyskaniu niepodległości i przejęciu obiektów lotniska przez polskie władze wojskowe zorganizowano pierwszą polską jednostkę bojową tzw. Eskadryllę Lotniczą (później 1 Eskadra). Następnie bazę rozbudowano tworząc warsztaty remontowo-produkcyjne, Niższą Szkołę Pilotów i kolejne eskadry. W 1921 powstał w oparciu o istniejące zaplecze techniczne 2 Pułk Lotniczy. W połowie lat 20. polskie władze wojskowe podjęły decyzję o rozbudowie lotniska. 18 lipca 1923 otwarto Cywilną Stację Lotniczą Kraków do obsługi lotów pasażerskich, czego efektem było powstanie drugiego co do wielkości lotniska w Polsce. W 1938 uruchomiono linię międzynarodową Warszawa-Kraków-Budapeszt.
W końcu sierpnia z krakowskiego lotniska przerzucono wszystkie jednostki bojowe na tajne lotniska operacyjne. Bombardowania niemieckie rankiem i po południu 1 września 1939 nie spowodowały strat w samolotach bojowych, choć Niemcy uszkodzili hangary, zniszczyli budynki zespołu koszarowego oraz samoloty drugiego rzutu zgromadzone na lotnisku.
W czasie II wojny światowej lotnisko przejęli Niemcy, po jej zakończeniu straciło ono swoje znaczenie ze względu na zagęszczającą się zabudowę okolicznych terenów.
W latach 50. na wschód od lotniska wzniesiono Hutę im. Lenina oraz dzielnicę mieszkaniową Nowa Huta, których rozwój utrudniał eksploatację lotniska. Od 1953 zaczęto systematyczną likwidację lotniska przenosząc poszczególne działy w inne miejsca. W 1963 zlikwidowano lotnisko. W momencie likwidacji posiadało betonową drogę startową na kierunku 11/29 o rozmiarach 2200 × 60 metrów.
Pozostałościami infrastruktury lotniska na terenach Czyżyn są obiekty Muzeum Lotnictwa Polskiego, które zajęło część ocalałych zabudowań i Park Kultury i Wypoczynku utworzony w 1966 na niezabudowanych terenach polotniczych (obecnie Park Lotników Polskich).
W 2008 roku najstarsza część lotniska została z inicjatywy Rady Dzielnicy III wpisana do Rejestru Zabytków. W styczniu 2013 roku deweloper zerwał betonową powierzchnię części pasa, po wschodniej części ul. Izydora Stella-Sawickiego, zachowując jego przestrzeń, która jest pod ochroną konserwatorską, w celu wykorzystania uzyskanej przestrzeni na tereny rekreacyjne dla budowanego osiedla mieszkaniowego.
W dniu 26 stycznia 2021 roku decyzją Wojewódzkiego Konserwatora Zabytków w Krakowie obszar pola wzlotów zachodniej części lotniska Rakowice - Czyżyny został wpisany do rejestru zabytków. Obszar wpisany do rejestru zabytków znajduje się w gminnej ewidencji zabytków miasta Krakowa i stanowi element europejskiego dziedzictwa kulturowego.
Obecne lądowisko.
Muzeum rokrocznie od 2004 do 2019, najczęściej w czerwcu, organizowało Małopolski Piknik Lotniczy. W 2003 na potrzeby lotnicze muzeum i pikniku lotniczego ustanowiono ponownie czynne lądowisko na zachodnim fragmencie dawnej betonowej drogi startowej (obecnie przedzielonej ulicą; wschodnia część leży na terenie osiedla mieszkaniowego, mniej więcej w zachowanym stanie). Nowa droga startowa jest czynna zwykle na kierunku 28 (w czasie Pikników okazjonalnie również na kierunku 10) i posiada betonową nawierzchnię o wymiarach 720 × 60 m. Mogą z niej korzystać lekkie samoloty do 7500 kg i śmigłowce.

</doc>
<doc id="1099429" url="https://pl.wikipedia.org/wiki?curid=1099429" title="Narodowa Strategia Spójności">
Narodowa Strategia Spójności



</doc>
<doc id="1099430" url="https://pl.wikipedia.org/wiki?curid=1099430" title="Broń boczna">
Broń boczna

Broń boczna – broń osobista noszona u boku (również: broń stanowiąca uzupełnienie broni głównej). Zalicza się do niej krótką broń palną (pistolety, rewolwery), a także niektóre rodzaje broni białej (np. szable, bagnety, noże, kordziki).

</doc>
<doc id="1099431" url="https://pl.wikipedia.org/wiki?curid=1099431" title="Górnośląska Chorągiew Harcerek ZHR">
Górnośląska Chorągiew Harcerek ZHR

Górnośląska Chorągiew Harcerek „Ad Fontes” ZHR – jednostka terytorialna Organizacji Harcerek ZHR. Zrzesza hufce działające na terenie województw śląskiego i opolskiego. Komendantką jest hm. Joanna Pyka HR.
Do chorągwi należą drużyny z: Bielska-Białej, Byczyny, Bytomia, Kluczborka, Wołczyna, Opola, Głubczyc, Głóchołazów, Gliwic, Raciborza, Tychów, Zawadzkiego i Wodzisławia Śląskiego.
Ta jednostka zrzesza piony zuchenek, harcerek oraz wędrowniczek, a razem z Górnośląską Chorągwią Harcerzy i Chorągwią Harcerzy Ziemi Opolskiej wchodzi w skład Okręgu Górnośląskiego ZHR.
Historia.
Górnośląska Chorągiew Harcerek powstała w 1993 roku, a w 2006 roku przyjęła nazwę „Ad Fontes” (łac. „do źródeł”), która nawiązuje do Tryptyku Rzymskiego Jana Pawła II i mówi o konieczności opierania się na tradycji oraz korzeniach człowieczeństwa w kontekście wędrówki ku źródłom wiary, służby i patriotyzmu.

</doc>
<doc id="1099454" url="https://pl.wikipedia.org/wiki?curid=1099454" title="Hrabstwo Grayson (Wirginia)">
Hrabstwo Grayson (Wirginia)

Hrabstwo Grayson – hrabstwo w USA, w stanie Wirginia, według spisu z 2000 roku liczba ludności wynosiła 17 917. Siedzibą hrabstwa jest Independence.
Geografia.
Według spisu hrabstwo zajmuje powierzchnię 1155 km², z czego 1147 km² stanowią lądy, a 8 km² – wody.

</doc>
<doc id="1099455" url="https://pl.wikipedia.org/wiki?curid=1099455" title="Tomasz Michniewicz">
Tomasz Michniewicz

Tomasz Michniewicz (ur. 31 maja 1982) – polski dziennikarz, fotograf, podróżnik i reportażysta.
Kariera.
W 2003 zaprojektował luksusowy miesięcznik kulturalny „Vaganzza”, po czym znalazł inwestora. Objął stanowisko dyrektora wydawniczego i redaktora naczelnego „Vaganzzy”. Magazyn ukazywał się jako miesięcznik w nakładzie 20 tys. egzemplarzy w restauracjach i klubach w Warszawie. Był pierwszym w Polsce bezpłatnym magazynem luksusowym dostępnym w otwartej dystrybucji.
Michniewicz był dziennikarzem tygodnika „Polityka”. Publikował również reportaże i fotoreportaże m.in. w „Rzeczpospolitej”, „Przekroju”, „Focusie”, „Playboyu”, „National Geographic Traveler”, „Życiu Warszawy”, „Podróżach”, „Ślizgu” i „Urodzie życia”.
W Polskim Radiu Bis prowadził autorskie programy kulturalne („Dobry Wieczór”, magazyn filmowy „Klaps”), muzyczne ("Scena"), informacyjno-publicystyczne („Popołudnik”) i poranne programy rozrywkowe „Treleranek”), oraz audycję „Scena”, w której młode zespoły muzyczne mogły się wypromować podczas godzinnej prezentacji na antenie ogólnopolskiego radia. W tym programie zaczynał m.in. Kanał Audytywny, B.E.T.H. czy Żywiołak. Jest autorem pierwszego w Polsce programu o backpackingu (budżetowym, indywidualnym podróżowaniu) „Dziko i Tanio”.
Od lipca 2007 do kwietnia 2010 był dziennikarzem Programu Trzeciego Polskiego Radia. Był producentem (szefem projektu) większości edycji akcji „Trójka Przekracza Granice” oraz reporterem w dwóch z nich (styczeń 2008 – podróżował po Tajlandii, Kambodży, Nepalu i Hongkongu, oraz w listopadzie 2008 – po USA). Był też m.in. odpowiedzialny za produkcję obsługi mistrzostw Europy w piłce nożnej (Euro 2008 w Austrii i Szwajcarii) dla Programu III i Czwórki (dawne Radio Bis). Produkował też kolejne akcje międzynarodowe oraz obsługiwał je w roli reportera – m.in. „Dzień Expo 2012” (nadawał z Yeosu w Korei Południowej, a później prowadził całodzienną relację z Paryża), Igrzyska Olimpijskie w Pekinie czy wybory prezydenckie McCain vs Obama w USA. 
Od czerwca 2013 do maja 2016 prowadził audycję podróżniczą „Reszta świata” w Programie Pierwszym Polskiego Radia.
W 2016 dołączył do Radia ZET, gdzie od 30 maja prowadził cykl „W drogę!”, a od września 2017 do 29 marca 2020 był gospodarzem programu „Mapa świata”. 
Od lipca 2020 ponownie pracował w Programie Trzecim Polskiego Radia. Był gospodarzem poniedziałkowych wydań „Klubu Trójki” oraz autorskiej audycji „Reszta świata”. Ze stacji odszedł 26 sierpnia tego samego roku, m.in. na znak protestu przeciwko zwolnieniu Jakuba Strzyczkowskiego z funkcji dyrektora i redaktora naczelnego. Po odejściu z tej rozgłośni wraz ze Strzyczkowskim i Markiem Niedźwieckim oraz innymi byłymi dziennikarzami „Trójki" założył internetowe Radio 357, z którym był związany do września 2022.
W 2014 roku telewizja TTV wyemitowała 10 odcinków jego programu „Michniewicz. Inny świat”. W każdym odcinku Michniewicz zabierał w podróż jedną osobę w miejsce, które zmuszało bohatera do konfrontacji z jego lub jej słabościami, lękami lub stereotypowymi wyobrażeniami odmiennych kultur. Odcinki powstawały w Malezji, Indonezji, Ugandzie, Zimbabwe, Tajlandii, Tanzanii, Maroku i na Malediwach. 
Jego książka „Samsara” w wersji elektronicznej została uznana za pierwszą polską książkę multimedialną.
Od 2015 roku prowadzi galę finałową rozdania nagród podróżniczych Kolosy.
Nagrody i wyróżnienia.
Jego reportaż z więzienia o zaostrzonym rygorze (San Quentin w Kalifornii) został nominowany w konkursie radiowym na Festiwalu Mediów – Człowiek w Zagrożeniu w 2009 r. Otrzymał za niego również nagrodę główną w kategorii radio na Festiwalu Cywilizacji i Sztuki Mediów Mediatravel w 2011 r. Na tym samym festiwalu Michniewicz odebrał jeszcze dwie inne nagrody, stając się tym samym pierwszym polskim dziennikarzem, który podczas jednej edycji tego konkursu zdobył trzy statuetki w trzech różnych dziedzinach (radio/wyprawa/książka).
Michniewicz był też nominowany do nagród National Geographic Travelery 2011 w kategorii Inicjatywa Społeczna Roku za prowadzoną akcję ratowania czarnych nosorożców afrykańskich oraz do podróżniczej nagrody Kolosów 2013 za wyprawę dokumentującą życie Pigmejów Baka w dżungli na pograniczu kongijsko-kameruńskim. Jest również laureatem nagrody fundacji Afryka Inaczej aFrykas 2014 za projekt „Swoją drogą”.

</doc>
<doc id="1099456" url="https://pl.wikipedia.org/wiki?curid=1099456" title="Meotowie">
Meotowie

Meotowie (gr. Μαιῶται, trans. Maiotai; łac. Maeotae) – zbiorcza nazwa starożytnych plemion zamieszkujących południowe i południowo-wschodnie wybrzeże Morza Azowskiego oraz tereny nad środkowym biegiem Kubania w I tysiącleciu p.n.e.
Nazwa „Meotowie” spotykana jest u starożytnych autorów greckich i w napisach na zabytkach bosporańskich. Starożytny historyk i geograf Strabon zaliczał do Meotów plemiona Syndów, Dandarów, Doschów i wiele innych. Pod względem językowym grupa ta nie była jednorodna: część była spokrewniona z Adygejczykami, część wywodziła się z irańskiej grupy językowej.
Meotowie prowadzili osiadły tryb życia. Głównym zajęciem ludności meockiej było rolnictwo, hodowla bydła i rybołówstwo. Zajmowali się także rzemiosłem i handlowali z koloniami greckimi na wybrzeżu Morza Azowskiego i Czarnego. W III i IV wieku p.n.e. część plemion meockich poddała się władzy Królestwa Bosporańskiego.
Od Meotów w starożytności Morze Azowskie było nazywane Meotydą lub Jeziorem Meockim.

</doc>
<doc id="1099457" url="https://pl.wikipedia.org/wiki?curid=1099457" title="Nagroda imienia Sergio Vieira de Mello">
Nagroda imienia Sergio Vieira de Mello



</doc>
<doc id="1099460" url="https://pl.wikipedia.org/wiki?curid=1099460" title="Hrabstwo Washington (Wirginia)">
Hrabstwo Washington (Wirginia)

Hrabstwo Washington – hrabstwo w USA, w stanie Wirginia, według spisu z 2000 roku liczba ludności wynosiła 51 103. Siedzibą hrabstwa jest Abingdon.
Geografia.
Według spisu hrabstwo zajmuje powierzchnię 1466 km², z czego 1458 km² stanowią lądy, a 8 km² – wody.

</doc>
<doc id="1099461" url="https://pl.wikipedia.org/wiki?curid=1099461" title="Kapliczka Bulandy">
Kapliczka Bulandy

Kapliczka Bulandy – kapliczka na polanie Jaworzyna Kamienicka na Jaworzynie Kamienickiej – drugim co do wysokości szczycie Gorców. Ufundowana została w 1904 r. przez najsłynniejszego gorczańskiego bacę – Tomasza Chlipałę, zwanego Bulandą, który na tej polanie przez ponad 50 lat zajmował się pasterstwem, wypasając owce i woły. Ponadto był znanym znachorem, leczył ludzi i zwierzęta, uważano go też za czarodzieja.
Istnieje wiele ludowych przekazów o tej kapliczce. Według jednego z nich Bulanda zobaczył podczas snu liczne dusze pokutujące za grzechy, które błądzą po górach i nie mają gdzie kolan ugiąć, by przyklęknąć przed poświęconym miejscem. Dla nich ufundował kapliczkę. Strzegą jej jadowite węże. Istotnie Bulanda, dożył późnego wieku i był bogaty, jak na miejscowe warunki, ale dochód przyniosło mu głównie pasterstwo. Według innej jeszcze wersji zmarła wcześniej córka Bulandy prosiła ojca we śnie, by wybudował kapliczkę na polanie, wykorzystując miejscowe materiały: kamienie i piasek i źródlaną wodę z potoku Kamienica obok przełęczy Borek.
Z kaplicą związana jest również legenda, która mówi, że Bulanda postawił kapliczkę w miejscu, gdzie znalazł skarb, a pod kapliczką ukrył swoją czarodziejską księgę. Inna z wersji legendy mówi, że Bulanda w tym miejscu ukrył te znalezione skarby. Jego właściciele mieli skarb zdeponować właśnie tam, w przekonaniu, że Pan Bóg będzie strzegł zbójnickiego dobra, a ludzie bojąc się świętokradztwa, nigdy jej nie ruszą. Tomasz Chlipała zdradził jednak swoje sekrety tuż przed swoją śmiercią jednemu z baców spod Babiej Góry. Ponoć kiedy starał się wygrzebać stamtąd skarb odstraszył go piorun lub żmije (w zależności od wersji legendy).
Kapliczka znajduje się w górnym rogu jednej z najpiękniejszych gorczańskich polan. Pięknie prezentuje się stąd pobliski Kudłoń i Gorc, rozległe widoki na Beskid Sądecki i Wyspowy. Obok ławki dla turystów. Przy szlaku turystycznym na skraju polany tablica informacyjna z panoramą szczytów, które stąd widać. Obok kapliczki, na zachodnią stronę żółty szlak (15 min.) prowadzący przez las do Zbójeckiej Jamy, z którą związane jest wiele legend.
Kapliczka jest najstarszym zabytkiem sakralnym w Gorczańskim Parku Narodowym. W 1996 r. licząca sobie wtedy 92 lata kapliczka została odnowiona przez pracowników GPN i spadkobiercę Tomasza Chlipały. Znajduje się w granicach wsi Zasadne w województwie małopolskim, w powiecie limanowskim, w gminie Kamienica.

</doc>
<doc id="1099471" url="https://pl.wikipedia.org/wiki?curid=1099471" title="Jean Boissel">
Jean Boissel

Jean Anselme Boissel (ur. 1 maja 1891, zm. 19 października 1951) – francuski architekt oraz faszystowski dziennikarz, publicysta i działacz polityczny, założyciel i przewodniczący organizacji Międzynarodowy Rasizm Faszystowski, a następnie Front Frankijski w okresie międzywojennym.
Brał udział w I wojnie światowej; był kilkakrotnie ranny. Został odznaczony m.in. Croix de guerre. Po jej zakończeniu pracował jako architekt. Jednym z jego największych projektów było zaprojektowanie szeregu nadmorskich willi w Le Touquet-Paris-Plage w departamencie Pas-de-Calais. Na pocz. lat 30. zaangażował się w działalność polityczno-publicystyczną. W 1933 r. opublikował książkę pt. "Les Croix le sang". W 1934 r. założył faszystowską organizację Międzynarodowy Rasizm Faszystowski (Racisme International Fascisme), później przemianowaną na Front Frankijski (Le Front Franc). Od 1936 r. redagował w Paryżu faszystowskie pismo "Le Réveil du peuple", będące organem prasowym Frontu. Był aktywnym działaczem antysemickiej Uniwersalnej Ligi Antyżydowskiej (la Ligue Antijuive Universelle). Nawiązał kontakty z przywódcami niemieckich nazistów. Występował silnie przeciwko lewicowemu rządowi Frontu Ludowego i premierowi Léonowi Blumowi. W październiku 1939 r. został aresztowany pod zarzutem współpracy z Niemcami i osadzony w więzieniu. Po zajęciu Francji przez wojska niemieckie w 1940 r., został 10 lipca uwolniony. Podjął kolaborację z okupantami. W poł. 1941 r. wraz z innymi głównymi kolaborantami francuskimi wszedł w skład Komitetu Centralnego LVF, prowadzącego akcję werbunkową do Legionu Ochotników Francuskich przeciw Bolszewizmowi. Pod okupacją wznowił działalność Frontu Frankijskiego, a w 1943 r. pisma "Le Réveil du peuple". Po wyzwoleniu Francji przez wojska alianckie w 1944 r., został aresztowany za kolaborację z Niemcami i skazany w czerwcu 1946 r. na karę śmierci, anulowaną 2 grudnia. Zmarł w więzieniu 19 października 1951 r.

</doc>
<doc id="1099475" url="https://pl.wikipedia.org/wiki?curid=1099475" title="Dziko i tanio">
Dziko i tanio

Dziko i Tanio – pierwsza w Polsce audycja radiowa poświęcona budżetowemu podróżowaniu, czyli backpackingowi, pojawiająca się nieregularnie w Polskim Radiu Bis w 2007 roku. Autor - Tomasz Michniewicz, pokazywał, jak zorganizować dalekie wyprawy najmniejszym kosztem. 
Dotychczas odbyły się dwie edycje "Dziko i Tanio":
Latem 2007 roku program "Dziko i Tanio" pojawiał się również w paśmie "Popołudnik" w Radiu Bis, w formie codziennego poradnika. Michniewicz odpowiadał na pytania słuchaczy, m.in. na co się szczepić, jak znaleźć tani lot, gdzie spać za darmo, co to jest bumping itp.

</doc>
<doc id="1099478" url="https://pl.wikipedia.org/wiki?curid=1099478" title="Marie-Gabriel-Florent-Auguste de Choiseul-Gouffier">
Marie-Gabriel-Florent-Auguste de Choiseul-Gouffier

Marie-Gabriel-Florent-Auguste de Choiseul-Gouffier (ur. 27 września 1752 w Paryżu, zm. 20 czerwca 1817 w Akwizgranie) – francuski dyplomata. 
1752-1776.
Po studiach "collège d'Harcourt" Choiseul-Gouffiera ogarnęła pasja dotycząca starożytności. Jednym z jego znajomych był Jean-Jacques Barthélemy, autor "Voyage d'Anarcharsis", którego Choiseul-Gouffier spotkał u swego kuzyna księcia Étienne-François de Choiseula.
1776-1784.
Choiseul-Gouffier był też znajomym Talleyranda i uczestniczył w organizowanych przezeń intrygach dworskich. 
W roku 1776 wyruszył do Grecji na pokładzie fregaty "Atalante", dowodzonej przez markiza Chaberta, wielbiciela astronomii. W towarzystwie malarzy i architektów, Choiseul-Gouffier odwiedził Peloponez i Cyklady i inne wyspy Morza Egejskiego, później też Azję Mniejszą. Po powrocie opublikował pierwszy tom: "Voyage pittoresque de la Grèce", która odniosła wielki sukces wydawniczy. Zamysł dzieła był czysto polityczny - wyjaśnić spory Turcji i Rosji o Morze Egejskie, lecz jej egzotyka spowodowała szerokie zainteresowanie pozycją.
Publikacja ułatwiła jego karierę jako intelektualisty i polityka. Wpierw w roku 1782 przyjęła go do swego grona "Académie des inscriptions et belles-lettres", następnie, w 1783 Akademia Francuska. 
1784-1791.
W latach 1784-1791 pełnił funkcję ambasadora korony Francuskiej w Konstantynopolu. W 1787 roku ambasador brytyjski w Konstantynopolu Robert Sharpe Ainslie starał się ukrócić wpływy francuskie na dworze osmańskim. Brytyjczyk i poseł szwedzki w Turcji Gerhard Johan von Heidenstam, wspomagani przez posła pruskiego próbowali przekonać Turków by nie przyjmowali warunków pokojowych, które proponowała Francja, jako pośredniczka z wrogiem Turcji - Rosją. 
Jako ambasador francuski Marie-Gabriel-Florent-Auguste de Choiseul-Gouffier złożył wówczas skargę na postępowanie posła szwedzkiego, reprezentującego sojusznika Francji – Szwecję, którego Ainslie nastawiał przeciw Francji.
Rewolucja francuska przekreśliła jego karierę. Nie chciał podporządkować się zarządzeniom Konwentu Narodowego i bał wrócić do Francji by nie zostać zgilotynowanym. W końcu wysłano kolejnego ambasadora (Charles Louis Huguet) by go zastąpił. Przez rok 1791 Choiseul-Gouffier przebywał w swej ambasadzie niczym w twierdzy.
1792-1817.
W roku 1792 wyemigrował do Rosji, gdzie mianowano go dyrektorem Akademii Sztuk i Bibliotek cesarskich. Katarzyna II bardzo go lubiła i ceniła. Otrzymał od niej majątek na Litwie. Powrócił do Francji w roku 1802, odnalazł Talleyranda, lecz nie dał się przekonać do służby dla cesarza Napoleona I, pozostając wiernym Ludwikowi XVIII. W roku 1809 opublikował drugi tom: "Voyage pittoresque de la Grèce", i budował dom wzorowany na greckim erechtejonie. 
W 1816, gdy nastała Restauracja Burbonów, odzyskał swe miejsce w Akademii Francuskiej i został parem Francji. Trzeci tom: "Voyage pittoresque de la Grèce" ukazał się dopiero po śmierci autora, w 1822.
Pozostawił swe "Pamiętniki", a wśród nich: "Dissertation sur Homère", "Mémoire sur l'hippodrome d'Olympie" i "Recherches sur l'origine du Bosphore de Thrace". 
Pozostawił też po sobie dużą kolekcję antyków, zakupioną następnie przez muzeum Luwru. 

</doc>
<doc id="1099479" url="https://pl.wikipedia.org/wiki?curid=1099479" title="Stalag XII F">
Stalag XII F

Stalag XII F (Forbach) – niemiecki nazistowski obóz jeniecki, pracy i zagłady, oddział więzienny obozu Ban-Saint-Jean w Denting blisko Boulay-Moselle w Lotaryngia, w departamencie Moselle, funkcjonujący w okresie od listopada 1940 do sierpnia 1944.
Obok obozu w Struthof na wschodzie Alzacji, w którym zginęło 17 000 osób, był największym obozem śmierci we Francji. W obozie tym zginęło ok. 22 tysiące jeńców wojennych, głównie ukraińskich żołnierzy Armii Czerwonej.
Wewnętrzną ochronę obozu stanowiły oddziały Landesschutzbataillon 433, a następnie Landesschutzbataillon 342.
Obóz zlikwidowano w trzecim kwartale roku 1944, a następnie przeniesiono do Freinsheim w Niemczech.
Po wojnie część masowych grobów została odkryta, a 2919 ciał zmarłych, głównie ukraińskich żołnierzy Armii Czerwonej, ekshumowana i umieszczona w zbiorowej mogile przy drodze w Saint-Martin (Oise).

</doc>
<doc id="1099485" url="https://pl.wikipedia.org/wiki?curid=1099485" title="Ludność Grudziądza">
Ludność Grudziądza



</doc>
<doc id="1099490" url="https://pl.wikipedia.org/wiki?curid=1099490" title="Ludność Inowrocławia">
Ludność Inowrocławia

Ludność Inowrocławia

</doc>
<doc id="1099491" url="https://pl.wikipedia.org/wiki?curid=1099491" title="Francisco Suarez">
Francisco Suarez



</doc>
<doc id="1099493" url="https://pl.wikipedia.org/wiki?curid=1099493" title="Hrabstwo Scott (Wirginia)">
Hrabstwo Scott (Wirginia)

Hrabstwo Scott – hrabstwo w USA, w stanie Wirginia, według spisu z 2000 roku liczba ludności wynosiła 23 403. Siedzibą hrabstwa jest Gate City.
Geografia.
Według spisu hrabstwo zajmuje powierzchnię 1395 km², z czego 1390 km² stanowią lądy, a 5 km² – wody.

</doc>
<doc id="1099499" url="https://pl.wikipedia.org/wiki?curid=1099499" title="Ludność Torunia">
Ludność Torunia

Ludność Torunia - liczba mieszkańców Torunia na przestrzeni lat.
Historia.
Księstwo Warszawskie.
Czasy napoleońskie dla Torunia, liczącego wówczas ok. 7 100 mieszkańców, oznaczały ogromne osłabienie gospodarcze, kontrybucje i zniszczenia. W styczniu 1813 roku, przygotowując miasto do oblężenia przez wojska rosyjskie, na rozkaz francuskiego marszałka Louisa Davout, zburzono prawie doszczętnie wszystkie przedmieścia (m.in. Podgórz i Mokre) i podmiejskie wsie. W wyniku m.in. tych działań liczba mieszkańców Torunia spadła o ponad 1000.
Okres pruski.
W 1815 roku na mocy postanowień Kongresu Wiedeńskiego Toruń wrócił do Królestwa Prus, a liczba jego ludności wynosiła wówczas 6 911 mieszkańców. Wskutek rozwoju gospodarczego, dynamicznej rozbudowy miasta oraz migracji liczba mieszkańców Torunia w 1831 roku wynosiła już 8631. W późniejszym okresie na demografię miasta wpływ miała także, oddana do użytku w 1862 roku, pierwsza linia kolejowa łączącą miasto z Warszawą i Bydgoszczą. Zwiększenie liczby mieszkańców nastąpiło również w 1906 roku, kiedy to powiększono obszar Torunia o gminę Mokre. W tym samym roku populacja miasta wynosiła 46 000.
Dwudziestolecie międzywojenne.
Po odzyskaniu przez Polskę niepodległości Toruń, liczący ok 37 000 mieszkańców, został stolicą województwa pomorskiego i siedzibą najważniejszych instytucji wojewódzkich. Wpłynęło to znacząco na szybki rozwój urbanistyczny miasta oraz na jego demografię. W 1930 roku liczba mieszkańców przekroczyła 55 000. Na wzrost populacji miasta w okresie międzywojennym wpłynęło także włączenie w 1936 roku do obszaru administracyjnego Torunia fragmentu Nieszawki. Rok później przyłączono do miasta gminę miejską Podgórz, zaś w 1938 roku gminy wiejskiej Podgórz—Stawki, Rudak oraz część Nieszawki. Tego samego roku do Torunia przyłączono również fragment gminy Lulkowo i część gromady Różankowo. Przed wybuchem II wojny światowej populacja Torunia wynosiła ponad 80 000 mieszkańców. 
II wojna światowa.
Do Torunia oddziały Wehrmachtu wkroczyły 7 września 1939 roku i decyzją władz niemieckich został on wcielony do III Rzeszy. Już w pierwszych dniach wojny wielu mieszkańców miasta aresztowano i uwięziono w obozach dla internowanych, skierowano na przymusowe roboty w głąb Rzeszy oraz wykwaterowano. Na koniec wojny liczba ludności Torunia spadłą o ok. 15 tys.
Po 1945.
W 1946 roku Toruń liczył 68 085 mieszkańców. Wraz z rozwojem przemysłu, migracji oraz dodatniego przyrostu naturalnego liczba mieszkańców pod koniec 1975 roku przekroczyła 150 000. Lata 70. i 80.XX w. to kolejny wzrost liczby mieszkańców. W 1976 roku przyłączono do Torunia Kaszczorek, Bielawy i część Grębocina, co spowodowało m.in. intensywny wzrost budownictwa mieszkaniowego. Powstały wówczas trzy wielkie osiedla: Rubinkowo I, Rubinkowo II i Na Skarpie. Według danych GUS najwyższą liczbę ludności Torunia odnotowano w 2002 roku: ponad 210 000.
Po 2003 roku liczba ludności Torunia spada, a głównym tego powodem jest osiedlanie się jego mieszkańców w podmiejskich gminach, które bezpośrednio graniczą z miastem (Łysomice, Lubicz, Zławieś Wielka, a także Mała i Wielka Nieszawka).
W pierwszej połowie 2018 roku liczba mieszkańców Torunia wyniosła 202 482. Według danych statystycznych blisko 1028 mieszkańców Torunia zmieniło adres zamieszkania, przeprowadzając się do innej gminy. Najwięcej z nich, bo 332 osoby wyprowadziło się do gminy Obrowo, 301 osób do gminy Lubicz, a po 104 osoby wybrały Łubiankę i Złąwieś Wielką. Natomiast do Torunia najchętniej przeprowadzali się mieszkańcy gminy Lubicz (118 osób) i Bydgoszczy (80 osób). 
Warto dodać, że Toruń to jedyne duże miasto w województwie kujawsko-pomorskim, w którym od blisko dekady obserwuje się więcej urodzeń niż zgonów. Dodatni przyrost naturalny jest wyraźny, co pokazują wyniki przedstawione przez GUS (patrz rok 2011, kiedy to w mieście odnotowano 1969 urodzeń i 1812 zgonów). Różnica in plus wyniosła 157.
Liczba mieszkańców.
Liczba mieszkańców miasta od końca XIV wieku:
Powierzchnia Torunia.
Powierzchnia miasta na przestrzeni 20 lat:

</doc>
<doc id="1099500" url="https://pl.wikipedia.org/wiki?curid=1099500" title="Alcotán-100">
Alcotán-100

Alcotán-100 (z hiszp. "sokół") – hiszpański granatnik przeciwpancerny zaprojektowany w firmie Instalaza.
Pod koniec lat 80. armia hiszpańska złożyła zamówienie na granatnik przeciwpancerny który przy kalibrze 100 mm miałby przebijalność zapewniającą zniszczenie dowolnego współczesnego czołgu podstawowego. Wymagano także wysokiego prawdopodobieństwa trafienia z odległości do 600 m. Wymagany zasięg sprawił, że granatnik musiał być wyposażony w precyzyjne przyrządy celownicze. Sprawiło to że nie mógł być on, jak wcześniejszy C-90, granatnikiem jednorazowym. Ostatecznie zdecydowano się na opracowania granatnika dwuczęściowego, składającego się z rury-wyrzutni do której dołączany jest moduł kierowania ogniem wielokrotnego użytku.
Alcotán-100 posiada bezodrzutowo-rakietowy układ miotający z masą przeciwbieżną pozwalający na strzelanie z broni z zamkniętych pomieszczeń. Wyrzutnia wyposażona jest w celownik dzienno-nocny, dalmierz laserowy, elektryczny mechanizm odpalający, czujnik temperatury powietrza i elektroniczny system kierowania ogniem. Z granatnika można wystrzeliwać pociski z tandemową głowicą przeciwpancerną, z tandemową głowicą EFP, odłamkową oraz burzącą do zwalczania fortyfikacji. Granatnik wyposażony jest w układ automatycznie informujący system kierowania ogniem o rodzaju pocisku w przyłączonym zasobniku.
Projekt granatnika był gotowy w grudniu 1989 roku. Przez następne pięć lat trwały próby granatnika. Produkcja broni dla armii hiszpańskiej, będącej jedynym użytkownikiem granatnika zakończyła się w 2007 roku.

</doc>
<doc id="1099504" url="https://pl.wikipedia.org/wiki?curid=1099504" title="Gwiazdy polskiej muzyki lat 80. (album Lombardu)">
Gwiazdy polskiej muzyki lat 80. (album Lombardu)

Gwiazdy polskiej muzyki lat 80. – album kompilacyjny zespołu Lombard wydany 2 października 2007 roku jako dodatek do gazety. Zawiera 14 przebojów grupy z lat 1981–1986. Do albumu jest dołączona 24 stronicowa książeczka zawierająca krótką historię zespołu oraz wywiad z Grzegorzem Stróżniakiem i kalendarium zespołu. Książeczka opatrzona jest fotografiami zespołu. Płyta pochodzi z kolekcji „Dziennika” i jest szesnastą częścią cyklu „Gwiazdy polskiej muzyki lat 80.”.
Spis utworów.
Źródło:.
Autorzy.
muzyka.
Źródło:.
teksty.
Źródło.

</doc>
<doc id="1099506" url="https://pl.wikipedia.org/wiki?curid=1099506" title="Hrabstwo Lee (Wirginia)">
Hrabstwo Lee (Wirginia)

Hrabstwo Lee – hrabstwo w USA, w stanie Wirginia, według spisu z 2000 roku liczba ludności wynosiła 23589. Siedzibą hrabstwa jest Jonesville.
Geografia.
Według spisu hrabstwo zajmuje powierzchnię 1133 km², z czego 1132 km² stanowią lądy, a 1 km² – wody.

</doc>
<doc id="1099508" url="https://pl.wikipedia.org/wiki?curid=1099508" title="Ludność Włocławka">
Ludność Włocławka

Ludność Włocławka
Liczba mieszkańców.
Liczba mieszkańców miasta na przestrzeni wieków kształtowała się różnie. W okresie istnienia grodu książęcego (X wiek) Włocławek wsparł Bolesława Chrobrego znaczącym wojskiem jak na ówczesne czasy (800 pancernych i 2000 tarczowników), a to świadczy o istnieniu dużego grodu już w X wieku. W XIV wieku ta sytuacja diametralnie się zmieniła pod wpływem najazdów krzyżackich, a kolejne spustoszenie wśród liczby ludności wywołał potop szwedzki w XVII wieku. Dynamiczny przypływ ludności nastąpił wraz z rozwojem przemysłu we Włocławku na przełomie XIX i XX wieku. Obecnie miasto dotknął proces suburbanizacji, który jest charakterystyczny dla krajów Europy Zachodniej i USA. Sama tylko gmina Fabianki w okresie 1995-2007 zwiększyła swoją liczbę ludności o 15%, przy jednoczesnym spadku liczby mieszkańców Włocławka. Suburbanizacja to proces charakterystyczny dla większości dużych polskich miast. Na spadek liczby włocławian mogła wpłynąć również likwidacja województwa włocławskiego i związana z tym redukcja etatów w lokalnej administracji.
Okres III Rzeczypospolitej (1989-).
Interpretując wyniki statystyk należy mieć na uwadze występujący w ostatnich latach trend przenoszenia się wielu włocławian do okolicznych wsi i miasteczek. Choć statystyki ludności Włocławka pomijają te osoby, nie znaczy to wcale, że Włocławek tych włocławian traci – najczęściej nadal pozostają związani z miastem (np. pracą, usługami, szkołą).
Tendencję spadkową liczby mieszkańców Włocławka zaobserwować można od 1999 r. 1 stycznia 1999 r. na skutek reformy administracyjnej Polski Włocławek utracił status miasta wojewódzkiego (zlikwidowano województwo włocławskie), toteż spadek liczby mieszkańców miasta można wiązać również ze związaną z reformą redukcją zatrudnienia we włocławskich urzędach. W nowo powstałym województwie kujawsko-pomorskim siedzibą wojewody i urzędu wojewódzkiego jest Bydgoszcz, a siedzibą zarządu województwa, sejmiku wojewódzkiego i urzędu marszałkowskiego jest Toruń. We Włocławku zlikwidowano m.in. Urząd Wojewódzki, komendę wojewódzką policji, komendę wojewódzką straży pożarnej i Wojewódzki Urząd Poczty.

</doc>
<doc id="1099510" url="https://pl.wikipedia.org/wiki?curid=1099510" title="Międzynarodowy Festiwal Teatrów Ulicznych Bulwar w Toruniu">
Międzynarodowy Festiwal Teatrów Ulicznych Bulwar w Toruniu

Międzynarodowy Festiwal Teatrów Ulicznych Bulwar – festiwal teatralny, odbywający się corocznie w Toruniu, począwszy od 2005. Jego organizatorem jest jedyny w regionie, toruński alternatywny Teatr Wiczy oraz jego właściciel i menadżer Romuald "Wicza" Pokojski.
Opis festiwalu.
Z założenia festiwal prezentuje sztukę performance. Promuje młodych twórców teatru, w dziwnych i nietypowych wnętrzach na terenie Zespołu Staromiejskiego. Atrakcje dotarły do najdziwniejszych przestrzeni miasta. Performerzy prezentowali się w gotyckich lochach zamku krzyżackiego i fontannie miejskiej, film afrykański można było oglądać w przedwojennym, studyjnym kinie Orzeł, nietypowe wydarzenia odbywały się w ulokowanym w podziemiach XIII-wiecznego ratusza klubie Teatru Wiczy, zaś teatry grały na obu średniowiecznych rynkach Torunia.
Festiwal trwa kilka dni w połowie sierpnia, jego organizatorem jest Romuald "Wicza" Pokojski i jego Teatr Wiczy.
Rodzaje przedstawień.
Podczas Festiwalu w 2006 zaprezentowali się też performerzy z kilku krajów Europy zaproszeni do udziału w projekcie festiwalowym "Sezon na rozkosz". Obecni byli twórcy z Francji, Niemiec, Ukrainy, Anglii i USA.
Polskę reprezentowali młodzi artyści z Poznania, Warszawy, Torunia i kilku innych polskich miast pokazujący swoją sztukę w ramach multimedialnej wystawy "A Little Paranoid".
Przygotowano przegląd filmu afrykańskiego AFRYKAMERA na BULWARZE, na którym zaprezentowano filmy nakręcone w Kenii, Angoli, Nigerii, Somalii, Mauretanii czy RPA. Festiwal pokazał też ogólnopolską premierę czeskiego hitu niezależnego Stevena Agroo – "Zamknij się i zastrzel mnie".

</doc>
<doc id="1099511" url="https://pl.wikipedia.org/wiki?curid=1099511" title="Ludność Białej Podlaskiej">
Ludność Białej Podlaskiej

Ludność Białej Podlaskiej

</doc>
<doc id="1099512" url="https://pl.wikipedia.org/wiki?curid=1099512" title="Charles de Ferriol">
Charles de Ferriol

Markiz Charles de Ferriol (ur. 1652-1718) – francuski dyplomata. Od 1699 roku był francuskim ambasadorem w Turcji. W wyprawie w 1699 roku towarzyszył mu malarz holenderski Jean-Baptiste van Mour (1671-1737), który na zamówienie markiza wykonał wiele rysunków tametejszych ludzi, ich strojów i zwyczajów. Sułtan Ahmed III darzył sympatią ich obu. Charles de Ferriol pozostał ambasaorem w Turcji do roku 1711. Jego bratankiem był Charles-Augustin de Ferriol d’Argental.

</doc>
<doc id="1099517" url="https://pl.wikipedia.org/wiki?curid=1099517" title="Łoś (samolot)">
Łoś (samolot)



</doc>
<doc id="1099518" url="https://pl.wikipedia.org/wiki?curid=1099518" title="Dwujęzyczne nazewnictwo geograficzne w Polsce">
Dwujęzyczne nazewnictwo geograficzne w Polsce

Dwujęzyczne nazewnictwo geograficzne w Polsce – zgodnie z ustawą z dnia 6 stycznia 2005 r. o mniejszościach narodowych i etnicznych oraz o języku regionalnym na terenach zamieszkanych przez mniejszości narodowe, etniczne lub posługujące się językiem regionalnym, istnieje możliwość wprowadzenia nazewnictwa geograficznego w językach mniejszości.
Nazwy takie można wprowadzić wyłącznie w językach mniejszości uznanych ww. ustawą (mniejszości narodowe: białoruska, czeska, litewska, niemiecka, ormiańska, rosyjska, słowacka, ukraińska i żydowska; mniejszości etniczne: karaimska, łemkowska, romska i tatarska) oraz w języku regionalnym (kaszubskim).
Dodatkowe nazwy w językach mniejszości można wprowadzać dla obiektów fizjograficznych, miejscowości i ich części oraz dla ulic i placów. Nazwy miejscowości niezamieszkanych, obiektów fizjograficznych oraz ulic, placów itp. w językach mniejszości mogą być ustalone tylko w gminach, w których mniejszość, w której języku ma być ustanowiona nazwa, stanowi co najmniej 20% mieszkańców. W przypadku miejscowości zamieszkanych, nazwy mniejszościowe mogą być ustalane również dla gmin nie spełniających wymogu ilościowego liczby zamieszkującej jej mniejszości. Dla takich miejscowości można wprowadzić nazwę dodatkową o ile w wyniku konsultacji, których zasady i tryb przeprowadzenia określa rada gminy, za taką nazwą opowie się ponad 50% mieszkańców.
Nazwy miejscowości i obiektów fizjograficznych w językach mniejszości mogą być wprowadzone na terenie całej gminy lub jej części. Nazwy te nie mogą być stosowane samodzielnie i muszą zawsze wystąpić po oficjalnej nazwie w języku polskim. Nazwy w językach mniejszości nie mogą nawiązywać do nazw z okresu 1933–1945 nadanych przez władze Trzeciej Rzeszy Niemieckiej lub Związku Radzieckiego. Ograniczenie to ma na celu niedopuszczenie do przywracania nazw nadanych w okresie II wojny światowej przez okupacyjne władze niemieckie i radzieckie, oraz na niedopuszczeniu przywracania nazw nadanych przez władze Niemiec po roku 1933, kiedy to na masową skalę germanizowano nazwy geograficzne pochodzenia nieniemieckiego, np. wtedy zamieniono nazwę pochodzenia słowiańskiego Goradze (obecna polska nazwa to Górażdże) na Waldenstein oraz Sczedrzik (obecnie Szczedrzyk) na Hitlersee.
Dodatkowe nazwy mogą być używane jedynie na obszarze gmin wpisanych do "Rejestru gmin, na których obszarze używane są nazwy w języku mniejszości" prowadzonego przez ministra właściwego do spraw wyznań religijnych oraz mniejszości narodowych i etnicznych (obecnie jest to minister spraw wewnętrznych i administracji). Wpisu do tego rejestru minister dokonuje na wniosek rady gminy po zasięgnięciu opinii, odnośnie do każdej z proponowanych nazw, Komisji Nazw Miejscowości i Obiektów Fizjograficznych. Najwyższa Izba Kontroli w 2021 ujawniła nieprawidłowości w prowadzeniu urzędowych rejestrów dotyczących gmin, w których używany jest język pomocniczy, i gmin, na obszarze których używane są nazwy w języku mniejszości. NIK ujawniła w szczególności bezczynność i brak działań pracowników Departamentu Mniejszości w przypadku trzech spraw, wszczętych w latach 2016–2018, dotyczących wpisu do rejestru gmin. Mimo, iż Departament Mniejszości uzyskał pozytywne opinie Komisji Nazw Miejscowości i Obiektów Fizjograficznych, spraw tych nie rozstrzygano bez zbędnej zwłoki. W dwóch przypadkach NIK stwierdził bezczynność urzędniczą, która w momencie kontroli trwała już od ponad czterech lat. Stwierdzono również, że wniosek gminy Rudnik przez ponad trzy i pół roku w ogóle nie został przez urzędników przesłany do zaopiniowania przez Komisję Nazw Miejscowości i Obiektów Fizjograficznych. W przypadku gminy Władysławowo urzędnicy MSWiA dokonali wpisu do Rejestru Gmin dopiero po upływie 531 dni od dnia wpływu do MSWiA pierwszego wniosku w tej sprawie.
Gminy z podwójnym nazewnictwem.
Według stanu na 9 kwietnia 2019 r. dodatkowe nazwy w języku mniejszości narodowej zostały ustalone dla 1252 miejscowości i ich części (dla 17 miast, 792 wsi, 179 części wsi, 45 przysiółków, 135 osad, 33 osad leśnych (leśniczówek), 44 kolonii i 7 części kolonii i osad) w 60 gminach – 827 nazw kaszubskich, 359 nazw niemieckich, 30 nazw litewskich, 27 nazw białoruskich i 9 nazw łemkowskich, jednak w żadnej z gmin nie ustalono dodatkowych nazw dla wszystkich miejscowości lub ich części. Nie ustalono także żadnej nazwy dla obiektu fizjograficznego, ani formalnie nie wprowadzono dodatkowych nazw ulic i placów (nazwy takie jednak spotykane są w niektórych miejscowościach).
Poniższa lista zawiera wszystkie ustalone nazwy w językach mniejszości ułożone według gmin, gminy natomiast ułożono chronologicznie według kolejności wpisania ich do "Rejestru". W gminach nazwy ułożono alfabetycznie według nazw polskich oddzielonych ukośnikiem od nazw w językach mniejszości.
Gmina Radłów.
Pierwszą gminą wpisaną do "Rejestru" została gmina Radłów, w której od 22 grudnia 2006 roku istniało 11 dwujęzycznych, polsko-niemieckich, nazw wsi i osad:
Gmina Radłów złożyła 12 wniosków o ustalenie dodatkowych nazw miejscowości w języku niemieckim, lecz Komisja Nazw Miejscowości i Obiektów Fizjograficznych, od której opinii zależy wprowadzenie nazw w językach mniejszości, początkowo pozytywnie zaopiniowała tylko 11 nazw. 12. nazwa Biskupskie Drogi/Strassenkrug dla przysiółka została zatwierdzona i dopisana do "Rejestru" 29 października 2007. Nie wprowadzono dodatkowych nazw dla 24 części wsi, osad, przysiółków wsi i osady leśnej.
Gmina Cisek.
Kolejną dwujęzyczną gminą, została gmina Cisek, w której od 11 października 2007 roku istnieje 14 dwujęzycznych, polsko-niemieckich nazw wsi (niemieckie nazwy otrzymały wszystkie samodzielne wsie gminy; nie ustalono natomiast niemieckich nazw dla 6 części wsi i 7 przysiółków wsi):
Gmina Stężyca.
14 listopada 2007 w gminie Stężyca wprowadzono 45 kaszubskich nazw dla wsi, części wsi, kolonii i części kolonii:
20 maja 2008 do wcześniej wprowadzonych 45 kaszubskich nazw dodano 10 kolejnych:
Ogółem w gminie wprowadzono 55 nazw miejscowości i ich części; dodatkowych kaszubskich nazw nie ustalono jednak dla jednej wsi (Łosienice), 3 części wsi i 2 części kolonii.
Gmina Chmielno.
Czwartą gminą, dla której ustalono dodatkowe nazwy geograficzne jest gmina Chmielno, w której 3 grudnia 2007 wprowadzono nazwy w języku kaszubskim. Na zgłoszonych przez gminę 37 nazw wsi, części wsi, osad i kolonii (na 38 istniejących w gminie) MSWiA ustaliło 31 nazw, natomiast spośród zaproponowanych kaszubskich nazw dla 18 jezior i jednej rzeki nie wprowadzono żadnej.
Gmina Leśnica.
11 kwietnia 2008 w gminie Leśnica wprowadzono 12 niemieckich nazw dla wsi i miasta (nie wprowadzono natomiast dodatkowych nazw dla 9 części miasta, części wsi, przysiółków i osad):
Gmina Rudnik.
11 kwietnia 2008 w gminie Rudnik wprowadzono 1 niemiecką nazwę dla wsi Łubowice/Lubowitz (nie wprowadzono natomiast niemieckich nazw dla części tej wsi). Rudnik jest pierwszą gminą, w której wprowadzono dodatkowe nazwy w języku mniejszości, pomimo że mniejszość ta stanowi poniżej 20% mieszkańców gminy (13,4%).
8 maja 2017 gmina złożyła wniosek o dokonanie wpisu do rejestru dla kolejnych 14 miejscowości na swoim terenie. W toku działań kontrolnych NIK okazało się, że urzędnicy MSWiA przez ponad trzy i pół roku nie przesłali wniosku do zaopiniowania przez Komisję Nazw Miejscowości i Obiektów Fizjograficznych. NIK oceniła tę bezczynność urzędniczą jako działanie nierzetelne.
Gmina Tarnów Opolski.
14 kwietnia 2008 w gminie Tarnów Opolski wprowadzono 8 niemieckich nazw dla wsi (nie wprowadzono nazw dla dwóch części wsi i jednego przysiółka):
Gmina Chrząstowice.
20 maja 2008 w gminie Chrząstowice wprowadzono 9 niemieckich nazw dla wsi (natomiast nie wprowadzono dodatkowych nazw dla części wsi, osady i osady leśnej):
Gmina Izbicko.
20 maja 2008 w gminie Izbicko wprowadzono 11 niemieckich nazw dla wsi (nie wprowadzono zaś niemieckich nazw dla 4 przysiółków i jednej kolonii):
Gmina Puńsk.
20 maja 2008 w gminie Puńsk wprowadzono 30 litewskich nazw dla wsi i osady (nie wprowadzono dodatkowych nazw dla 3 wsi i 20 części wsi):
Gmina Dobrodzień.
4 lipca 2008 w gminie Dobrodzień wprowadzono 25 niemieckich nazw dla miasta, wsi, części wsi, przysiółków i kolonii (nie wprowadzono dodatkowych nazw dla 18 części miasta, części wsi, przysiółków, osad i osad leśnych):
Gmina Jemielnica.
14 listopada 2008 w gminie Jemielnica wprowadzono 6 niemieckich nazw dla wsi (pominięto natomiast jedną wieś, 4 części wsi, 6 przysiółków wsi, 1 osadę i 3 osady leśne):
Gmina Kolonowskie.
14 listopada 2008 w gminie Kolonowskie wprowadzono 4 niemieckie nazwy dla miasta i wsi (na ogółem 14 miejscowości i ich części znajdujących się w gminie):
Gmina Krzanowice.
19 listopada 2008 w gminie Krzanowice wprowadzono 4 niemieckie nazwy dla miasta i wsi, 1 grudnia 2009 wprowadzono niemiecką nazwę dla kolejnej wsi (dodatkowych nazw nie nadano jednej wsi i jednej części wsi):
Gmina Ujazd.
19 listopada 2008 w gminie Ujazd wprowadzono 10 niemieckich nazw dla miasta i wsi (nie wprowadzono dodatkowych nazw dla 12 części miasta, części wsi, przysiółków i osad):
Gmina Zębowice.
19 listopada 2008 w gminie Zębowice wprowadzono 10 niemieckich nazw dla wsi i przysiółka (nie wprowadzono takich nazw dla 5 części wsi i 12 przysiółków):
Gmina Biała.
24 listopada 2008 w gminie Biała wprowadzono 30 niemieckich nazw dla miasta, wsi i przysiółków (nie wprowadzono dodatkowych nazw dla 2 części miasta, 1 wsi, 2 części wsi, 3 kolonii wsi, 4 przysiółków wsi i 4 osad leśnych):
Gmina Gorlice.
24 listopada 2008 w gminie Gorlice wprowadzono 1 łemkowską nazwę dla wsi Bielanka/Білянка (nie wprowadzono natomiast łemkowskich nazw dla 8 części Bielanki).
Gmina Strzeleczki.
24 listopada 2008 w gminie Strzeleczki wprowadzono 19 niemieckich nazw dla wsi i przysiółków (nie wprowadzono dodatkowej nazwy dla jednej części wsi):
Gmina Murów.
31 marca 2009 w gminie Murów wprowadzono 13 niemieckich nazw dla wsi i przysiółków (dodatkowych nazw nie wprowadzono dla 1 wsi, 4 części wsi, 1 kolonii i 4 przysiółków wsi):
Gmina Walce.
3 czerwca 2009 w gminie Walce wprowadzono 9 niemieckich nazw dla wsi (nie wprowadzono dodatkowych niemieckich nazw dla 11 części wsi, przysiółków i osad):
Gmina Głogówek.
1 grudnia 2009 w gminie Głogówek wprowadzono 21 niemieckich nazw dla miasta, wsi i przysiółków, spośród 23 nazw zgłoszonych przez Gminę. 30 kwietnia 2010 r. wprowadzono kolejną nazwę dla przysiółka Chudoba. Dotychczas nie wprowadzono dodatkowych niemieckich nazw dla 3 części miasta, 6 wsi, 2 części wsi, 4 przysiółków wsi i 1 osady:
Gmina Sierakowice.
1 grudnia 2009 w gminie Sierakowice wprowadzono 62 kaszubskie nazwy dla wsi, części wsi, kolonii i osady spośród 65 nazw zgłoszonych przez Gminę, te trzy początkowo nie wprowadzone nazwy wprowadzono ostatecznie 30 kwietnia 2010 r. (w gminie nie wprowadzono dodatkowych kaszubskich nazw dla jednej części wsi i jednej osady leśnej):
Gmina Komprachcice.
1 grudnia 2009 w gminie Komprachcice wprowadzono 10 niemieckich nazw dla wsi i przysiółka (nie wprowadzono dodatkowych niemieckich nazw dla 3 części wsi i 1 osady).
W Chmielowicach stanęły tablice z błędną niemiecką nazwą – zamiast "Chmiellowitz" widnieje tam napis "Chmielowitz" (przez jedno „l”). Pomimo wymiany tablic w 2011 w związku z licznymi wandalizmami, nadal widnieje na nich błędna nazwa.
Gmina Dobrzeń Wielki.
1 grudnia 2009 w gminie Dobrzeń Wielki wprowadzono 9 niemieckich nazw dla wsi (nie wprowadzono dodatkowych niemieckich nazw dla 12 części wsi, 8 przysiółków wsi i 2 osad wsi):
Gmina Bytów.
1 grudnia 2009 w gminie Bytów wprowadzono 19 kaszubskich nazw dla miasta, wsi, przysiółków, osady i osad leśnych. 30 kwietnia 2010 r. wprowadzono 4 kolejne nazwy dla wsi, części wsi i przysiółka. Dotychczas nie wprowadzono dodatkowych kaszubskich nazw dla 3 wsi, 5 części wsi, 6 przysiółków wsi i 3 osad. W gminie tej wprowadzono kaszubskie nazwy, pomimo że ludność posługująca się językiem kaszubskim niemal nie występuje w tej gminie – według danych ze spisu powszechnego w 2001 r., jedynie 71 osób, co stanowi zaledwie 0,30% mieszkańców gminy zadeklarowało używanie w kontaktach domowych języka kaszubskiego.
Gmina Szemud.
30 kwietnia 2010 r. w gminie Szemud wprowadzono 22 kaszubskie nazwy dla wsi i części wsi. 10 stycznia 2011 r. wprowadzono kaszubską nazwę dla kolejnej wsi. Dotychczas nie wprowadzono dodatkowych nazw dla 3 wsi, 72 części wsi i 7 osad.
Gmina Linia.
30 kwietnia 2010 r. w gminie Linia wprowadzono 34 kaszubskie nazwy dla wsi, części wsi, przysiółków, osad i kolonii (nie wprowadzono dodatkowych nazw dla jednej części wsi i jednej osady).
Gmina Łubniany.
30 kwietnia 2010 r. w gminie Łubniany wprowadzono 11 niemieckich nazw dla wsi (nie wprowadzono dodatkowych nazw dla 13 części wsi, 3 przysiółków wsi i 1 osady leśnej).
Gmina Prószków.
30 kwietnia 2010 r. w gminie Prószków wprowadzono 14 niemieckich nazw dla miasta i wsi. 17 listopada 2011 r. wprowadzono kolejną nazwę dla wsi Przysiecz. Dotychczas nie wprowadzono dodatkowych nazw dla 11 części miasta, 6 części wsi, 2 przysiółków wsi i 1 osady.
Gmina Gogolin.
30 kwietnia 2010 r. w gminie Gogolin wprowadzono 9 niemieckich nazw dla wsi (nie wprowadzono dodatkowych nazw dla 5 części wsi i 6 przysiółków wsi oraz dla samego miasta Gogolin i jego 3 części). W gminie tej wprowadzono niemieckie nazwy, pomimo że mniejszość niemiecka stanowi poniżej 20% mieszkańców gminy (11,6%).
Gmina Lasowice Wielkie.
16 sierpnia 2010 r. w gminie Lasowice Wielkie wprowadzono 13 niemieckich nazw dla wsi i osady (nie wprowadzono dodatkowych nazw dla 1 wsi, 12 części wsi, 9 przysiółków wsi, 14 osad i 3 osad leśnych).
Gmina Kartuzy.
16 sierpnia 2010 r. w gminie Kartuzy wprowadzono 25 kaszubskich nazw dla miasta i wsi, 29 kwietnia 2011 nazwę dla kolejnej jednej wsi (nie wprowadzono dodatkowych nazw dla 52 części wsi, 2 osad, 3 kolonii, 1 części kolonii i 3 osad leśnych). W gminie tej wprowadzono kaszubskie nazwy, pomimo że ludność posługująca się językiem kaszubskim stanowi poniżej 20% mieszkańców gminy (18,2%).
Gmina Bierawa.
10 stycznia 2011 r. w gminie Bierawa wprowadzono 9 niemieckich nazw dla wsi. Początkowo propozycja przyjęcia niemieckiej nazwy Oderwalde dla wsi Dziergowice została zaopiniowana negatywnie przez Komisję Nazw Miejscowości i Obiektów Fizjograficznych, według której nazwa niemiecka to Dziergowitz. Jednak po ponownym przeanalizowaniu kwestii tej nazwy została ona ostatecznie przyjęta przez Komisję i 24.05.2010 urzędowo wprowadzona. Dotychczas nie wprowadzono dodatkowych nazw dla 1 wsi, 7 przysiółków wsi i 1 osady.
Gmina Brusy.
10 stycznia 2011 r. w gminie Brusy wprowadzono 62 kaszubskie nazwy dla miasta, wsi, części wsi, kolonii, osad i osad leśnych (nie wprowadzono dodatkowych nazw dla 24 części wsi, 1 kolonii i 13 osad). W gminie tej wprowadzono kaszubskie nazwy, pomimo że ludność posługująca się językiem kaszubskim niemal nie występuje w tej gminie – według danych ze spisu powszechnego w 2001 r., jedynie 78 osób, co stanowi zaledwie 0,60% mieszkańców gminy, zadeklarowało używanie w kontaktach domowych języka kaszubskiego.
Gmina Parchowo.
10 stycznia 2011 r. w gminie Parchowo wprowadzono 29 kaszubskich nazw dla wsi, części wsi, przysiółków, kolonii i osad. Nie wprowadzono wówczas dodatkowych nazw dla 6 wsi, przysiółka i osady – propozycje przyjęcia dla nich kaszubskich nazw negatywnie zaopiniowała Komisja Nazw Miejscowości i Obiektów Fizjograficznych, według której powinny one mieć inne nazwy, niż te zaproponowane przez gminę. Komisja również nie przyjęła zaproponowanych kaszubskich nazw dla 3 rzek, 10 jezior i jednego rezerwatu. Poprawione nazwy 6 miejscowości urzędowo wprowadzono 24 maja 2011. Dotychczas nie wprowadzono dodatkowej nazwy dla jednej osady leśnej.
Gmina Orla.
11 stycznia 2011 r. w gminie Orla wprowadzono 25 białoruskich nazw dla wsi i kolonii. 17 listopada 2011 r. wprowadzono kolejne dwie nazwy dla wsi Gredele i kolonii Gredele-Kolonia. Dotychczas nie wprowadzono dodatkowej nazwy dla jednej kolonii wsi.
Z białoruską nazwą wsi Spiczki wynikły pewne komplikacje. Rada Gminy uchwaliła zapis jej nazwy w formie "Cnічкі" z literą „n” z alfabetu łacińskiego zamiast w formie "Спічкі" z literą „п” z cyrylicy. Nazwę w tej postaci przyjęła Komisja Nazw Miejscowości i Obiektów Fizjograficznych, a następnie minister spraw wewnętrznych i administracji zamieścił ją w "Rejestrze gmin, na których obszarze używane są nazwy w języku mniejszości". W efekcie nazwę w tym zapisie zamieszczono na tablicach przed wjazdem do miejscowości.
Gmina Reńska Wieś.
11 stycznia 2011 r. w gminie Reńska Wieś wprowadzono 15 niemieckich nazw dla wsi (nie wprowadzono dodatkowych nazw dla 2 części wsi i 4 przysiółków wsi).
Gmina Sulęczyno.
13 stycznia 2011 r. w gminie Sulęczyno wprowadzono 27 kaszubskich nazw dla wsi, części wsi i osad (nie wprowadzono dodatkowych nazw dla 21 części wsi i 3 osad). Z zaproponowanych przez gminę kaszubskich nazw Komisja Nazw Miejscowości i Obiektów Fizjograficznych zaopiniowała negatywnie trzy nazwy dla miejscowości i jedną dla rzeki.
Gmina Polska Cerekiew.
29 kwietnia 2011 r. w gminie Polska Cerekiew wprowadzono 12 niemieckich nazw dla wsi (nie wprowadzono dodatkowych nazw dla 1 wsi, 5 części wsi i 3 przysiółków wsi).
Gmina Somonino.
29 kwietnia 2011 r. w gminie Somonino wprowadzono 14 kaszubskich nazw dla wsi. 17 listopada 2011 r. wprowadzono kolejne dwie nazwy dla wsi Połęczyno i Wyczechowo. Dotychczas nie wprowadzono dodatkowych nazw dla 15 części wsi, 2 osad, 2 kolonii wsi i 1 osady leśnej.
Gmina Uście Gorlickie.
17 listopada 2011 w gminie Uście Gorlickie wprowadzono 8 łemkowskich nazw dla wsi (nie wprowadzono natomiast łemkowskich nazw dla 11 części tych wsi i ich 2 przysiółków).
Gmina Turawa.
8 marca 2012 r. w gminie Turawa wprowadzono 11 niemieckich nazw dla wsi. 10 stycznia 2013 r. wprowadzono dodatkową nazwę dla przysiółka. Dotychczas nie wprowadzono dodatkowych nazw dla 8 części wsi, 3 przysiółków wsi i 1 osady leśnej.
Gmina Kościerzyna (miejska).
6 maja 2013 r. w gminie miejskiej Kościerzyna wprowadzono 1 kaszubską nazwę dla miasta: Kościerzyna/Kòscérzna (nie wprowadzono dodatkowych nazw dla 4 części tego miasta).
Gmina Kościerzyna (wiejska).
4 lipca 2013 r. w gminie Kościerzyna wprowadzono 52 kaszubskie nazwy dla wsi, części wsi i osad (nie wprowadzono dodatkowych nazw dla 1 wsi, 17 części wsi i 5 osad). Wprowadzenie nazw poprzedziły konsultacje społeczne, w których uczestniczyło 2014 mieszkańców (ponad 18% uprawnionych), spośród których za propozycją zagłosowało 97% głosujących.
Gmina Lipusz.
28 sierpnia 2013 r. w gminie Lipusz wprowadzono 33 kaszubskie nazwy dla wsi, części wsi i osad (nie wprowadzono dodatkowych nazw dla 7 części wsi, 3 osad i 2 osad leśnych).
Gmina Żukowo.
28 sierpnia 2013 r. w gminie Żukowo wprowadzono 25 kaszubskich nazw dla miasta, wsi, części wsi, osad i kolonii, 26 lutego 2014 r. wprowadzono kaszubską nazwę dla 1 wsi, zaś 1 marca 2016 r. dla 3 wsi (nie wprowadzono dodatkowych nazw dla 1 części miasta, 16 części wsi, 2 osad, 2 kolonii i 3 części kolonii).
Gmina Dziemiany.
28 sierpnia 2013 r. w gminie Dziemiany wprowadzono 44 kaszubskie nazwy dla wsi, części wsi, osad i osad leśnych (nie wprowadzono dodatkowych nazw dla 1 części wsi i 4 osad). Gmina zgłosiła nazwy dla 48 miejscowości i ich części; 4 z zaproponowanych nazw nie zostały przyjęte.
Gmina Lipnica.
3 września 2013 r. w gminie Lipnica wprowadzono 72 kaszubskie nazwy dla wsi, części wsi, osad, kolonii i osad leśnych. Gmina zgłosiła nazwy dla 77 miejscowości i ich części – 5 z zaproponowanych nazw nie zostało początkowo przyjętych, 21 stycznia 2014 r. wprowadzono 4 z tych początkowo odrzuconych nazw. Dotychczas nie wprowadzono dodatkowych nazw dla 1 kolonii i 2 osad leśnych.
Gmina Czarna Dąbrówka.
10 października 2013 r. w gminie Czarna Dąbrówka wprowadzono 36 kaszubskich nazw dla wsi, osad, części osady, kolonii, przysiółków i osad leśnych. Gmina zgłosiła nazwy dla 47 miejscowości i ich części; 11 z zaproponowanych nazw nie zostało początkowo przyjętych – nazwy te wprowadzono jednak 26 lutego 2014 r. Dotychczas nie wprowadzono dodatkowych nazw dla 9 części wsi i 1 kolonii.
Gmina Sośnicowice.
10 października 2013 r. w gminie Sośnicowice wprowadzono 6 niemieckich nazw dla miasta i wsi, kolejną nazwę dla wsi wprowadzono 1 października 2014 r. (nie wprowadzono dodatkowych nazw dla 2 części miasta, 2 wsi, 5 części wsi i 2 kolonii wsi).
Gmina Wejherowo (wiejska).
26 maja 2014 r. w gminie Wejherowo wprowadzono 17 kaszubskich nazw dla wsi i osad (nie wprowadzono dodatkowych nazw dla 1 wsi, 9 części wsi, 2 kolonii, 10 osad, 2 przysiółków i 1 osady leśnej).
Gmina Luzino.
26 maja 2014 r. w gminie Luzino wprowadzono 12 kaszubskich nazw dla wsi (nie wprowadzono dodatkowych nazw dla 11 części wsi, 6 osad i 1 przysiółka).
Gmina Karsin.
26 maja 2014 r. w gminie Karsin wprowadzono 37 kaszubskich nazw dla wsi, części wsi, osad i osad leśnych, kolejne 2 nazwy wprowadzono 30 września 2014 r. (nie wprowadzono dodatkowych nazw dla 1 wsi, 11 części wsi, 3 osad i 3 osad leśnych)
Gmina Popielów.
30 września 2014 r. w gminie Popielów wprowadzono 6 niemieckich nazw dla wsi (nie wprowadzono dodatkowych nazw dla 6 wsi, 2 części wsi, 1 osady i 9 przysiółków wsi).
Gmina Pawłowiczki.
30 września 2014 r. w gminie Pawłowiczki wprowadzono 10 niemieckich nazw dla wsi (nie wprowadzono dodatkowych nazw dla 13 wsi, 2 części wsi, 1 osady i 7 przysiółków wsi).
Gmina Przodkowo.
13 kwietnia 2015 r. w gminie Przodkowo wprowadzono 35 kaszubskich nazw dla wsi, części wsi, kolonii i osad (nie wprowadzono dodatkowych nazw dla 6 części wsi, 1 części kolonii i 1 osady):
Gmina Tuchomie.
7 lipca 2015 r. w gminie Tuchomie wprowadzono 7 kaszubskich nazw dla wsi, 12 grudnia 2015 r. wprowadzono kolejnych 6 nazw kaszubskich (dla 5 wsi i 1 osady leśnej), zaś 5 kwietnia 2016 r. wprowadzona kaszubska nazwę dla jeszcze jednej wsi – łącznie wprowadzono nazwy dla 13 wsi i 1 osady leśnej (nie wprowadzono dodatkowych nazw dla 9 części wsi):
Gmina Cewice.
18 lipca 2016 r. w gminie Cewice wprowadzono 19 kaszubskich nazw dla wsi, kolonii, osad i przysiółków, 9 kwietnia 2019 r. wprowadzono kolejne nazwy dla 3 wsi i jednej osady (nie wprowadzono dodatkowych nazw dla 28 części wsi, 3 kolonii, 1 części kolonii i 1 przysiółka):
Gmina Władysławowo.
20 marca 2018 r. w gminie Władysławowo wprowadzono 6 kaszubskich nazw dla miasta i wsi (nie wprowadzono dodatkowych nazw dla 2 wsi, 2 części miasta i 1 części wsi):
Gmina Wejherowo (miejska).
28 marca 2019 r. w gminie miejskiej Wejherowo wprowadzono 1 kaszubską nazwę dla miasta: Wejherowo/Wejrowò (nie wprowadzono dodatkowych nazw dla 3 części tego miasta).
Gmina Reda (miejska).
28 marca 2019 r. w gminie miejskiej Reda wprowadzono 1 kaszubską nazwę dla miasta: Reda/Réda (nie wprowadzono dodatkowych nazw dla 3 części tego miasta).
Nazwy ulic w językach mniejszości.
Zgodnie z ustawą o mniejszościach narodowych i etnicznych dodatkowe nazwy w językach mniejszości można wprowadzać dla ulic i placów wyłącznie w gminach, w których mniejszość, w której języku ma być ustanowiona nazwa, stanowi co najmniej 20% mieszkańców, a fakt takiego wprowadzenia musi być zaakceptowany przez MSWiA poprzez wpisanie gminy do „Rejestru gmin, na obszarze których używane są dodatkowe nazwy ulic”. Pomimo że obecnie rejestr nie zawiera żadnego wpisu, w niektórych gminach pojawiły się dwujęzyczne tablice z nazwami ulic.
Ustawa o języku polskim, wprowadza w art. 10 możliwość towarzyszenia napisom przeznaczonym do odbioru publicznego ich wersji w przekładzie na język obcy, a wydane doń rozporządzenie precyzuje, że przepis ten stosuje się m.in. do miejscowości, w których występują zwarte środowiska mniejszości narodowych lub grup etnicznych, jednak ustawa w art. 11 stwierdza, że takie przekłady nie mogą dotyczyć nazw własnych – zatem na podstawie tej ustawy nie można wprowadzać nazw ulic i placów w innych językach niż polski.

</doc>
<doc id="1099519" url="https://pl.wikipedia.org/wiki?curid=1099519" title="Leflunomid">
Leflunomid

Leflunomid (łac. "Leflunomidum") – wielofunkcyjny organiczny związek chemiczny. Jest prolekiem o działaniu immunosupresyjnym (jego aktywnym metabolitem jest teryflunomid). Wykazuje właściwości antyproliferacyjne względem limfocytów T i przeciwzapalne. Jest stosowany w reumatoidalnym zapaleniu stawów oraz łuszczycowym zapaleniu stawów u dorosłych, w celu spowolnienia postępu choroby. Należy do grupy wolno działających leków przeciwreumatycznych, modyfikujących przebieg choroby (DMARD, z ang. "disease modifying antirheumatic drugs").
Leflunomid jest produkowany przez Sanofi-Aventis pod nazwą "Arava". W handlu znajduje się od 1998; został zarejestrowany przez FDA, a także w Kanadzie. W Europie został dopuszczony do użytku we wszystkich krajach Unii Europejskiej 2 września 1999 przez Europejską Agencję Leków. W raporcie EMEA/H/C/235 oceniono, że korzyści dla pacjentów ze stosowania leflunomidu przewyższają ryzyko działań niepożądanych. Obecnie na rynku farmaceutycznym dostępne są także generyczne postacie leku, np. Leflunomide Winthrop (zarejestrowany 22 października 2009) i Leflunomide medac GmbH (dopuszczony do użytku 20 maja 2010).
Leflunomid jest lekiem do podawania doustnego. Dostępny w postaci tabletek powlekanych, które zawierają odpowiednio 10, 20 i 100 mg substancji czynnej w jednej tabletce. Leczenie leflunomidem rozpoczyna się, dopiero gdy inne leki przeciwreumatyczne nie przyniosły oczekiwanego rezultatu, lub ich dalszego podawania zaprzestano ze względu na wystąpienie ciężkich objawów niepożądanych oraz po dokonaniu analizy zysków i strat dla indywidualnego pacjenta. Leflunomid jest dostępny wyłącznie na receptę lekarską, a terapia nim powinna być zapoczątkowywana i później nadzorowana przez doświadczonego reumatologa.
Podczas stosowania leflunomidu należy regularnie wykonywać rozmaz krwi, kontrolować czynność wątroby – ALAT oraz dokonywać pomiaru ciśnienia krwi. Zalecana jest duża ostrożność w przypadku zmiany dotychczasowej terapii pacjenta na leflunomid oraz w przypadku odwrotnym, czyli zastępowania leflunomidu innym lekiem.
Mechanizm działania.
Leflunomid należy do grupy prekursorów leków. Dopiero in vivo ulega przemianie do aktywnego terapeutycznie metabolitu A771726, którego mechanizm działania polega na inhibicji występującego u ludzi w mitochondriach enzymu – dehydrogenazy dihydroorotanowej (DHODH) – niezbędnego do proliferacji limfocytów T. Metabolit leflunomidu posiada także zdolność blokowania kinazy białkowej – tyrozynowej oraz cyklooksygenazy-2 (COX-2), in vivo i in vitro. A771726 oddziałuje głównie na limfocyty T poprzez zahamowanie reakcji biosyntezy pirymidyny i fosforylacji tyrozyny.
Zahamowanie podziałów komórkowych limfocytów T jest wykorzystywane w leczeniu chorób o podłożu autoimmunologicznym, np. reumatoidalnego zapalenia stawów, gdyż zmniejszenie ilości limfocytów T oznacza zmniejszenie stanu zapalnego, a tym samym złagodzenie przebiegu choroby i. Obok własności antyproliferacyjnych względem limfocytów T, leflunomid zmniejsza odporność immunologiczną organizmu i działa przeciwzapalnie.
Leflunomid nie wpływa bezpośrednio na zmniejszenie bólów reumatycznych, ani nie powoduje wyleczenia pacjenta z choroby reumatycznej, ale zmniejszając odporność oraz działając przeciwzapalnie, hamuje dalsze postępowanie choroby, sprawia, że choroba ma łagodniejszy przebieg i po pewnym czasie dochodzi do zmniejszenia bólu, sztywności i obrzęku stawów.
Leflunomid, podobnie jak inne leki z grupy DMARD, nie działa natychmiast. Efekt terapeutyczny pojawia się dopiero po upływie 4 – 6 tygodni i wzrasta w przeciągu kolejnych 2 – 6 miesięcy.
W doświadczeniach przeprowadzonych na zwierzętach leflunomid wykazał także działanie przeciwko innym chorobom o podłożu autoimmunologicznym oraz w przypadkach transplantacji.
Wskazania do stosowania.
Leflunomid został zarejestrowany do użytku we wszystkich krajach Unii Europejskiej 2 września 1999 przez Europejską Agencję Leków, do leczenia osób dorosłych, u których stwierdzono:
w postaci od średnio do ciężko zaawansowanej.
Nie zaleca się stosowania leku u osób poniżej 18 roku życia cierpiących na młodzieńcze idiopatyczne zapalenie stawów.
2 września 2004 EMEA przedłużyła rejestrację leflunomidu dopuszczającą go do stosowania u ludzi.
Leflunomid powinien być zapisywany jedynie przez specjalistę – reumatologa. Zaleca się stosowanie Leflunomidu, dopiero gdy inne leki pierwszego wyboru z grupy DMARD (sulfasalazyna i metotreksat) nie przyniosły oczekiwanego rezultatu lub zaprzestano ich podawania ze względu na silne objawy niepożądane. Przy podejmowaniu decyzji o podjęciu leczenia Leflunomidem należy wziąć pod rozwagę długi okres półtrwania, ryzyko niebezpiecznych działań ubocznych oraz konieczność usunięcia z organizmu pacjenta poprzedniego leku z grupy DMARD i ewentualnie innych leków o działaniu hepatotoksycznym (szkodliwym dla komórek wątroby) i hemotoksycznym (szkodliwym dla krwinek), tzw. procedura "wash out". Zobacz też: Interakcje.
Przeciwwskazania.
Leflunomidu nie wolno podawać pacjentom, u których wystąpiła reakcja alergiczna na składnik czynny (w szczególności jedna z postaci rumienia wielopostaciowego) lub jakikolwiek składnik pomocniczy występujący w tabletkach.
Nie zaleca się jednoczesnego stosowania innych leków hepatotoksycznych (mających działanie trujące na komórki miąższu wątroby) lub hemotoksycznych (wywołujących nieprawidłowości w obrazie krwi), np. metotreksatu.
Podczas kuracji leflunomidem pacjenci powinni unikać spożywania napojów alkoholowych ze względu na zwiększenie działania toksycznego na wątrobę.
Przeciwwskazania do podawania leflunomidu obejmują:
Działania niepożądane.
Często występujące działania niepożądane leflunomidu, czyli dotyczące 1-10% pacjentów, obejmują m.in.
Czasami obserwuje się u 0,1-1% pacjentów przyjmujących leflunomid następujące objawy niepożądane:
Rzadko, czyli u 0,01-0,1% pacjentów, zanotowano objawy uboczne tj. zapalenie wątroby, żółtaczkę, rozerwane ścięgna, eozynofilię, leukopenię (leukocyty &lt; 2 g/l), pancytopenię oraz śródmiąższowe choroby płuc (obejmujące także śródmiąższowe zapalenie płuc i zwłóknienie płuc), które czasami mogą prowadzić do zejścia śmiertelnego.
Bardzo rzadko, czyli u 0,01% pacjentów lub mniej, zarejestrowano przypadki poważnego uszkodzenia wątroby z możliwością zejścia śmiertelnego, rumień wielopostaciowy, reakcje anafilaktyczne i agranulocytozę.
Aktywny metabolit leflunomidu charakteryzuje się bardzo długim okresem półtrwania, który wynosi od 1 do 4 tygodni, w związku z tym działania niepożądane, np. uszkodzenie wątroby, reakcje alergiczne, zmiany w obrazie krwi, mogą pojawić się nawet po zakończeniu kuracji.
Hepatotoksyczne działania niepożądane.
Rzadkie przypadki uszkodzenia wątroby obejmowały stan zapalny wątroby i żółtaczkę oraz bardzo rzadko niewydolność wątroby i martwicę wątroby z możliwością zejścia śmiertelnego. Większość przypadków uszkodzenia wątroby wystąpiła w pierwszych 6 miesiącach kuracji leflunomidem. W wielu przypadkach rolę odegrały także dodatkowe czynniki, tj. jednoczesne stosowanie innych leków hepatotoksycznych, np. metotreksatu oraz występowanie innych jednostek chorobowych, tym niemniej związek przyczynowy z leflunomidem nie został wykluczony. W porozumieniu z Europejską Agencją Leków został odpowiednio rozszerzony tekst w ulotce informacyjnej oraz wprowadzono zalecenie kontrolowania enzymów wątrobowych (ALAT), a także poinformowano o przeciwwskazaniu do stosowania leflunomidu w przypadku współistniejącej niewydolności wątroby oraz przeciwwskazaniu do jednoczesnego stosowania leflunomidu razem z innymi lekami hepatotoksycznymi, w tym z metotreksatem.
Enzymy wątrobowe należy skontrolować przed rozpoczęciem leczenia leflunomidem, a następnie badanie kontrolne należy wykonywać raz na miesiąc lub częściej przez pierwsze 6 miesięcy, później co 8 tygodni. W przypadku dwu- do trzykrotnie podniesionych wartości ALAT w stosunku do wartości prawidłowych, zalecane jest zmniejszenie dawki do 10 mg/dobę i cotygodniowe kontrolowanie enzymów wątrobowych. Jeżeli dwukrotnie wyższe wartości ALAT utrzymują się lub wystąpią wartości trzykrotnie wyższe w porównaniu do wartości prawidłowych, to należy zaprzestać podawania leflunomidu i rozpocząć procedurę "wash out".
Hemotoksyczne działania niepożądane.
Przed rozpoczęciem leczenia leflunomidem wykonuje się kontrolne badanie laboratoryjne całkowitego obrazu krwi (w tym leukocytów, ich różnicowania oraz trombocytów). Badanie powtarza się co 2 tygodnie przez pierwsze 6 miesięcy, a następnie co 8 tygodni. U pacjentów, u których wcześniej wystąpiła anemia, leukopenia, trombocytopenia lub osłabienie funkcji szpiku, występuje zwiększone ryzyko pojawienia się niepożądanych działań hemotoksycznych podczas zażywania leflunomidu. Również wcześniejsze, jednoczesne lub późniejsze podawanie pacjentowi innych leków działających toksycznie na szpik kostny, zwiększa ryzyko wystąpienia niepożądanych działań hemotoksycznych. W przypadku poważnych zmian hematologicznych, np. pancytopenii, leczenie leflunomidem oraz ewentualnie innymi lekami osłabiającymi funkcję szpiku kostnego, przerywa się i stosuje procedurę "wash out" w celu szybkiego wyeliminowania aktywnego metabolitu z organizmu.
Skórne działania niepożądane.
W przypadku niepożądanych reakcji dotyczących skóry lub śluzówki, które mogą wskazywać na rozwój wrzodziejącego zapalenia jamy ustnej lub rumienia wielopostaciowego, leczenie leflunomidem oraz ewentualnie innymi lekami, które mogą dawać podobne objawy uboczne, natychmiast przerywa się i stosuje procedurę "wash out". Pacjentom, u których podczas stosowania leflunomidu wystąpiło wrzodziejące zapalenie jamy ustnej lub jedna z postaci rumienia wielopostaciowego, nie wolno ponownie podawać leflunomidu.
Obniżenie odporności.
Ze względu na działanie antyproliferacyjne pacjenci leczeni leflunomidem mają zmniejszoną odporność immunologiczną, są bardziej podatni na infekcje bakteryjne, grzybicze oraz wirusowe, a jeżeli dojdzie do zakażenia, to ma ono cięższy przebieg. W przypadku poważnych zakażeń, trudnych do opanowania, może okazać się konieczne zaprzestanie podawania leflunomidu i wszczęcie procedury "wash out". Należy zwrócić uwagę na możliwość reaktywowania
tuberkulozy.
Śródmiąższowe choroby płuc.
Na całym świecie zanotowano u pacjentów przyjmujących tabletki leflunomidu rzadkie przypadki (&lt; 0,1%) nagłego pojawienia się śródmiąższowej choroby płuc z możliwością zejścia śmiertelnego, np. 29 przypadków w Japonii na 3658 osób, z czego 11 zakończonych zgonem.
W powstaniu śródmiąższowej choroby płuc często rolę odegrały także inne czynniki, tj. uprzednio istniejące choroby płuc oraz wcześniejsze lub jednoczesne podawanie innego leku z grupy DMARD (np. metotreksatu), który również może być odpowiedzialny za wywołanie śródmiąższowej choroby płuc.
Należy zaznaczyć, że u około 40 – 50% pacjentów z reumatoidalnym zapaleniem stawów rozwija się śródmiąższowa choroba płuc, bez względu na zastosowany lek.
Śródmiąższowa choroba płuc (w tym także śródmiąższowe zapalenie płuc i zwłóknienie płuc) może rozwinąć się w dowolnym momencie terapii leflunomidem, charakteryzuje się zróżnicowaną etiologią i postacią kliniczną, często fatalnym rokowaniem dla pacjenta, lecz według badań epidemiologicznych nie dotyczy częściej pacjentów leczonych leflunomidem w porównaniu z pacjentami leczonymi innym lekiem z grupy DMARD.
Pacjenci, u których wystąpiły trudności z oddychaniem, duszność lub kaszel z towarzyszącą gorączką lub bez podniesienia temperatury ciała, albo uległy pogorszeniu dotychczasowe dolegliwości ze strony układu oddechowego, powinni jak najszybciej skontaktować się z lekarzem. Jeżeli zachodzi konieczność przerwania terapii leflunomidem z powodu niepokojących objawów płucnych, to stosuje się procedurę "wash out".
Ze względu na możliwość wystąpienia tego rzadkiego objawu niepożądanego, pacjenci z aktualnie lub w przeszłości współistniejącą chorobą układu oddechowego, a także pacjenci leczeni niedawno innymi lekami, które mogą wywoływać śródmiąższowe choroby płuc, muszą zostać poddani kontrolnemu badaniu układu oddechowego przed rozpoczęciem kuracji leflunomidem oraz powinni pozostawać pod ścisłą kontrolą pulmonologiczną podczas jej kontynuowania.
Nadciśnienie.
U 1-10% pacjentów przyjmujących tabletki leflunomidu obserwuje się podwyższenie ciśnienia tętniczego krwi, z reguły łagodne. W związku z tym, przed rozpoczęciem leczenia oraz regularnie podczas stosowania leflunomidu należy dokonywać pomiaru ciśnienia krwi.
Wpływ na prowadzenie pojazdów.
Pacjent powinien wziąć pod rozwagę, że pojawienie się niektórych działań ubocznych leflunomidu, np. zawrotów głowy i osłabienia, może wywierać negatywny wpływ na zdolność do prowadzenia pojazdów mechanicznych i obsługiwania maszyn, itp. W przypadku zmniejszenia koncentracji i szybkości reagowania nie należy prowadzić samochodu, ani obsługiwać maszyn, itp.
Ciąża i karmienie piersią.
Kobietom w ciąży nie wolno przyjmować leflunomidu. Przed rozpoczęciem leczenia kobieta musi być pewna, że nie jest w ciąży, a lekarz powinien potwierdzić to wynikiem badania laboratoryjnego.
Kobiety w wieku rozrodczym oraz mężczyźni współżyjący z partnerkami w wieku rozrodczym nie mogą przyjmować leflunomidu bez stosowania skutecznej metody antykoncepcji, np. hormonalnych tabletek antykoncepcyjnych w przypadku kobiet oraz prezerwatyw w przypadku mężczyzn, lub lepiej obu metod jednocześnie, podczas całego okresu terapii leflunomidem i do 2 lat po jej zakończeniu.
Aktywny metabolit leflunomidu okazał się teratogenny i embriotoksyczny w doświadczeniach przeprowadzonych na zwierzętach (szczurach i królikach) i może prowadzić u płodu ludzkiego do wystąpienia ciężkich deformacji i wad rozwojowych. Leflunomid uszkadza także ludzkie plemniki.
Kobiety w wieku rozrodczym oraz mężczyźni pragnący zostać ojcami muszą zostać poinformowani przez lekarza, że po zakończeniu leczenia leflunomidem konieczne jest odczekanie 2 lat. Po tym okresie, a przed podjęciem koncepcji, należy jeszcze potwierdzić dwukrotnym oznaczeniem, w odstępie przynajmniej 14 dni, stężenie aktywnego metabolitu w osoczu poniżej 0,02 mg/l, które przyjmuje się za bezpieczne. Czas oczekiwania można skrócić pod pewnymi warunkami, poprzez zastosowanie procedury "wash out" przy użyciu cholestyraminy lub węgla aktywnego. Jeżeli po przeprowadzeniu procedury "wash out" oraz przynajmniej w 14 dni po jej zakończeniu, stężenie aktywnego metabolitu w osoczu jest niższe od 0,02 mg/l oraz po odczekaniu przynajmniej 3 miesięcy od drugiego badania laboratoryjnego, przyjmuje się, że ryzyko toksycznego uszkodzenia płodu w przypadku ciąży lub ojcostwa jest bardzo niskie.
Nie wolno stosować leflunomidu w czasie karmienia piersią, albowiem leflunomid i jego metabolity przenikają do mleka matki.
Interakcje.
Pacjenci leczeni leflunomidem powinni zawsze informować o tym innych lekarzy ze względu na ryzyko wystąpienia groźnej interakcji pomiędzy leflunomidem a innym lekiem, zaś prowadzącego ich przypadek reumatologa informować o lekach przepisanych przez lekarza domowego lub innych specjalistów". "Podczas zażywania tabletek leflunomidu oraz przez cały okres utrzymywania się w osoczu wysokiego stężenia aktywnego metabolitu A771726 (nawet do 2 lat od ostatniej dawki) pacjenci nie powinni stosować na własną rękę żadnych lekarstw, ostrzeżenie dotyczy także lekarstw dostępnych bez recepty.
Procedura "wash out".
Procedura "wash out" polega na podawaniu pacjentowi środka przyśpieszającego usunięcie leku z organizmu człowieka, po uprzednim zaprzestaniu leczenia. W przypadku leflunomidu można zastosować "wash out" przy użyciu cholestyraminy lub węgla aktywnego.
Czas trwania procedury "wash out" dostosowuje się do wyników kontrolnych badań laboratoryjnych.
Mechanizm działania polega najprawdopodobniej na przerwaniu krążenia jelitowo-wątrobowego i dializie żołądkowo-jelitowej, w wyniku zaabsorbowania przez cholestyraminę/węgiel aktywny metabolitu leflunomidu i ostateczne usunięcie wraz z kałem. Efektywność przeprowadzonej procedury "washout" należy potwierdzić dwoma badaniami w odstępie przynajmniej 14 dni między jednym a drugim. Dąży się do otrzymania stężenia aktywnego metabolitu w osoczu mniejszego od 0,02 mg/l.
Kobiety w wieku rozrodczym muszą stosować podczas procedury "wash out" dodatkowe środki antykoncepcyjne, albowiem cholestyramina, jak i węgiel aktywny zmniejszają absorpcję żeńskich hormonów płciowych – estrogenów i progestagenów – zawartych w tabletkach antykoncepcyjnych, osłabiając ich skuteczność.
Wskazania do zastosowania procedury "wash out":
Dawkowanie.
Leflunomid jest podawany doustnie "per os". Leczenie leflunomidem rozpoczyna się od 1 tabletki 100 mg raz na dobę, podawanej przez pierwsze trzy doby. Od czwartej doby podaje się dawki podtrzymujące:
Leflunomid można zażywać w czasie lub między posiłkami. Tabletkę należy połykać w całości, popijając dostateczną ilością płynu, najlepiej wody.
Odczuwalna poprawa stanu zdrowia następuje po 4 – 6 tygodniach od rozpoczęcia leczenia. Przez następne miesiące terapii, do maksymalnie 6 miesięcy, następuje dalsze zmniejszanie się objawów chorobowych.
Leflunomid przeznaczony jest do podawania przez długi czas (12 miesięcy i dłużej).
Przedawkowanie.
Jeżeli pacjent zażył przez pomyłkę dwie tabletki, to najprawdopodobniej nie pociągnie to za sobą żadnych niepokojących konsekwencji. Pacjent, który zażył więcej tabletek musi skontaktować się z lekarzem i zasięgnąć porady medyczno-toksykologicznej. Przedawkowanie prowadzi, ogólnie rzecz biorąc, do wystąpienia objawów niepożądanych, charakterystycznych dla leflunomidu. W przypadku przedawkowania lekarz może rozważyć wszczęcie procedury "wash out".
Zapomniana dawka.
Zapomnianą dawkę leflunomidu pacjent powinien przyjąć, jak tylko zorientuje się o jej przeoczeniu, lecz nie powinien robić tego, gdy zbliża się już termin zażycia kolejnej dawki. Nie wolno w celu "wyrównania" przyjąć podwójnej dawki!
Postać leku.
W handlu dostępny w postaci doustnych tabletek powlekanych, które zawierają odpowiednio 10, 20 lub 100 mg leflunomidu.
Tabletki zawierające dawkę 10 mg leflunomidu są białe i okrągłe, podobnie jak tabletki 100 mg.
Tabletki zawierające 20 mg leflunomidu są żółte i trójkątne.
Substancje pomocnicze zawarte w tabletkach obejmują: mąkę kukurydzianą, powidon, crospowidon, koloidalny dwutlenek krzemu, stearynian magnezu i uwodnioną laktozę.
Składnikami otoczki tabletkowej są: talk, hypromeloza, dwutlenek tytanu i macrogol 8000.
Tabletki leflunomidu są pakowane w blistry lub flakony, zawierające po 30 lub 100 sztuk. Termin ważności wynosi 2 lata od daty produkcji podanej na opakowaniu.
Protest pacjentów.
"Public Citizen" wystosował 28 marca 2002 petycję do FDA z żądaniem natychmiastowego usunięcia leflunomidu z lecznictwa. Od momentu pojawienia się Aravy® na rynku amerykańskim we wrześniu 1998 zanotowano 130 przypadków uszkodzenia wątroby, z których 56 wymagało leczenia szpitalnego, 12 osób zmarło, w tym 2 osoby dwudziestokilkuletnie. Producent leku Aventis w 2001 odnotował 225 milionów zysku ze światowej sprzedaży Aravy®. Według danych "Public Citizen" Arava® nie zmniejsza efektywniej objawów reumatoidalnego zapalenia stawów niż istniejące już leki, a jednocześnie wskaźnik zgonów w jej przypadku jest 33 razy wyższy w porównaniu do metotreksatu i.
W listopadzie 2004 pracownik FDA David Graham podczas procesu sądowego związanego z lekiem o nazwie Vioxx domagał się dokładniejszej ewaluacji działań niepożądanych leków dopuszczanych do stosowania u ludzi; z 12 leków, które jego zdaniem powinny zostać usunięte z rynku, 2 w dalszym ciągu są stosowane, jednym z nich jest leflunomid.

</doc>
<doc id="1099522" url="https://pl.wikipedia.org/wiki?curid=1099522" title="Europejskie Spotkania Artystyczne w Toruniu">
Europejskie Spotkania Artystyczne w Toruniu

Europejskie Spotkania Artystyczne – coroczny festiwal muzyczny i plastyczny, skupiający koncerty i recitale z całej Europy. Odbywa się od 2005, w kwietniu, głównie w Toruniu na Starówce i w kilku miejscach w okolicy Torunia – Przysieku i Zamku Bierzgłowskim. 
W ramach corocznych edycji odbywają się koncerty muzyki poważnej, spektakle, wystawy oraz spotkania z artystami.
Głównym miejscem odbywania się festiwalu są zabytkowe wnętrza toruńskiej Starówki, między innymi w Dworze Artusa.
Inicjatorem festiwalu jest prof. Barbara Marcinkowska.

</doc>
<doc id="1099523" url="https://pl.wikipedia.org/wiki?curid=1099523" title="Soos (rezerwat przyrody)">
Soos (rezerwat przyrody)

Soos - rezerwat przyrody w Czechach, w kraju karlowarskim, położony ok. 6 km na północny wschód od Franciszkowych Łaźni. Rezerwat utworzony został w 1964 r. i obejmuje powierzchnię ok. 221 ha. Do zwiedzania udostępniony jest fragment rezerwatu wzdłuż ścieżki dydaktycznej o długości ok. 1,2 km.
Rezerwat chroni rozległe torfowiska i bagna z ok. 200 źródłami mineralnymi i licznymi ujściami dwutlenku węgla w mofetach.

</doc>
<doc id="1099524" url="https://pl.wikipedia.org/wiki?curid=1099524" title="Jean-Baptiste van Mour">
Jean-Baptiste van Mour

Jean-Baptiste van Mour lub "Vanmour" (ur. 9 stycznia 1671 w Valenciennes, zm. 22 stycznia 1737) – francuski malarz, o częściowo flamandzkim pochodzeniu.
Życiorys.
W roku 1699 ambasador Francji przy wysokiej Porcie Charles de Ferriol (1652-1718) zabrał go ze sobą do Stambułu, gdzie rządził wówczas proeuropejki sułtan Ahmed III, który nieco potem zapoczątkował w Turcji erę fascynacji europejską nauką i sztuką znany jako "Era Tulipanów" (1718-1730). Ferriol zamówił u van Moura serię rysunków życia dworu stambułskiego. W 1711 francuski ambasador został odwołany do Paryża, lecz van Mour pozostał w Turcji, gdzie spędził w sumie 37 lat, aż do swej śmierci w roku 1737.
Van Mour opublikował w roku 1714 książkę z rycinami pt:"Recueil de cent estampes représentant différantes nations du Lévant.", które odniosło sukces w całej Europie i zostało przetłumaczone na co najmniej 5 języków. W uznaniu twórczości król mianował go "Peintre Ordinaire du Roy en Levant" ("malarzem JKM w Lewancie"). 
Nowy francuski ambasador Jean-Baptiste Louis Picon, wicehrabia d’Andrezel został uwieczniony na obrazie van Moura podczas audiencji u sułtana w październiku 1724 roku.
W 1727 roku nowy ambasador Holandii przy Wysokiej Porcie Cornelis Calkoen poprosił van Moura, by uwiecznił audiencję, jakiej udzielił mu Ahmed III. Calkoen wziął ze sobą wiele obrazów namalowanych przez van Moura do Drezna, gdzie pełnił (od 1744) kolejną misję dyplomatyczną. W swym testamencie z roku 1762 Calkoen zabraniał spadkobiercom sprzedawać obrazów. Dzisiaj są one ozdobą Rijksmuseum.

</doc>
<doc id="1099526" url="https://pl.wikipedia.org/wiki?curid=1099526" title="Jacht motorowy">
Jacht motorowy

Jacht motorowy, MY lub m/y, m. y. (ang.: "motor yacht") – jacht, którego głównym napędem jest napęd mechaniczny (silnik). Często małe jachty motorowe błędnie nazywa się motorówkami. Wedle Polskiego Rejestru Statków motorówkę od jachtu motorowego odróżnia przeznaczenie. Jachty służą wyłącznie celom sportowym, turystycznym, rekreacyjnym lub szkoleniowym.
Wyróżnionym typem jachtu motorowego jest barka turystyczna.

</doc>
<doc id="1099529" url="https://pl.wikipedia.org/wiki?curid=1099529" title="Ludność Chełma">
Ludność Chełma

Ludność Chełma
Piramida wieku.
Piramida wieku mieszkańców Chełma w 2014 roku.

</doc>
<doc id="1099531" url="https://pl.wikipedia.org/wiki?curid=1099531" title="Państwowy zasób kadrowy">
Państwowy zasób kadrowy

Państwowy zasób kadrowy – istniejący w latach 2006–2009 zbiór kandydatów na wysokie stanowiska państwowe. Wysokimi stanowiskami państwowymi były stanowiska, o których mowa w art. 4 "ustawy z dnia 24 sierpnia 2006 r. o państwowym zasobie kadrowym i wysokich stanowiskach państwowych" ().
Celem utworzenia państwowego zasobu kadrowego było "stworzenie warunków do zapewnienia zawodowego, bezstronnego i rzetelnego wykonywania zadań na wysokich stanowiskach państwowych." Ustawa ustanawiająca regulowała też sposób wyboru i powoływania osób na wysokie stanowiska państwowe.
Państwowy zasób kadrowy 24 marca 2009 uległ likwidacji w związku z uchyleniem "ustawy o państwowym zasobie kadrowym i wysokich stanowiskach państwowych" przez art. 214 "ustawy z dnia 21 listopada 2008 r. o służbie cywilnej" ().
Wysokie stanowiska państwowe.
Dla potrzeb "ustawy z dnia 24 sierpnia 2006 r. o państwowym zasobie kadrowym i wysokich stanowiskach państwowych" do wysokich stanowisk państwowych zaliczono:
Zasób kadrowy.
Państwowy zasób kadrowy tworzyli:
Przynależność do państwowego zasobu kadrowego ww. osób miała trwać przez okres dziesięciu lat od dnia wejścia do państwowego zasobu kadrowego. Po upływie tego okresu, ponowne wejście do państwowego zasobu kadrowego miało wymagać złożenia egzaminu z pozytywnym wynikiem.
Do państwowego zasobu kadrowego nie należały osoby, które zajmowały wysokie stanowiska kierownicze, a były oddelegowane, na podstawie odrębnych niż ww. ustawy, do wykonywania zadań poza jednostką organizacyjną, w której były zatrudnione.
Na podstawie przepisów przejściowych i końcowych do "ustawy z dnia 24 sierpnia 2006 r. o państwowym zasobie kadrowym..." państwowy zasób kadrowy tworzyli urzędnicy służby cywilnej oraz osoby, które z dniem wejścia w życie ustawy zajmowały bądź pełniły obowiązki na stanowiskach określonych w art. 4 ustawy, a także osoby, które pozostawały na urlopie bezpłatnym udzielonym w służbie cywilnej lub służbie zagranicznej, i zajmowały kierownicze stanowiska państwowe, określone w "ustawie z dnia 31 lipca 1981 r. o wynagrodzeniu osób zajmujących kierownicze stanowiska państwowe" ().

</doc>
<doc id="1099535" url="https://pl.wikipedia.org/wiki?curid=1099535" title="Ludność Lublina">
Ludność Lublina

Ludność Lublina w toku dziejów była zmienna zarówno co do liczby, jak i struktury (np. zróżnicowania etnicznego). Dla niektórych okresów dane na temat ludności Lublina podane są wprost (w rocznikach statystycznych), dla innych – ze względu na brak takich informacji – stosuje się różnorodne metody szacowania danych.
Struktura ludności.
Od 1944.
W 2016 liczba osób zameldowanych na pobyt stały i czasowy wynosiła ok. 355 tys. W tym czasie liczba niezameldowanych studentów wynosiła ok. 80 tys. (w tym 4,5 tys. obcokrajowców).
W lutym 2016 średnia gęstość zaludnienia wynosiła ok. 2270 osób na 1 km2.

</doc>
<doc id="1099536" url="https://pl.wikipedia.org/wiki?curid=1099536" title="Cornelis Calkoen">
Cornelis Calkoen

Cornelis Calkoen (ur. 1696, zm. 1764) był holenderskim dyplomatą i mecenasem sztuki.
Studiował prawo w mieście Lejda. W roku 1727 został ambasadorem Holandii w Turcji. Jego zadaniem było polepszyć warunki na jakich odbywał się handel lewantyński między obu krajami. Od tego roku sprawował patronat wobec znakomitego malarza Jean-Baptiste van Moura (1671-1737), którego do Turcji przywiózł jeszcze w roku 1699 francuski ambasador Charles de Ferriol. W 1727 roku van Mour namalował obraz przedstawiający audiencję Calkoena u proeuropejsko nastawionego sułtana Ahmeda III. Udzielono jej dyplomacie 14 września 1727 roku.
Jego dobre stosunki z kolejnym sułtanem (Mahmudem I), grały ważną rolę podczas negocjacji pokojowych między Rosją a Turcją w roku 1737. W 1744 Cornelis Calkoen opuścił Stambuł, by udać się na ambasadę do Drezna, gdzie pozostał do roku 1761. Zmarł w 1764 roku, w wieku 67 lat.

</doc>
<doc id="1099537" url="https://pl.wikipedia.org/wiki?curid=1099537" title="Spirala (lotnictwo)">
Spirala (lotnictwo)

Spirala – figura pilotażu podstawowego polegająca na ruchu samolotu po linii śrubowej ze stopniowym zmniejszaniem wysokości. Spirala wykonywana jest przy zmniejszonym ciągu lub mocy zespołu napędowego z ustalonym przechyleniem, ustaloną prędkością i przy stałym kącie obrotu toru. 
Spirala jest figurą akrobacji, którą wykonuje się na podkrytycznych kątach natarcia – w przeciwieństwie do korkociągu, gdzie występuje zerwanie strug na nadkrytycznych kątach natarcia. 
Wyróżniamy spirale:
Przeciążenie w spirali stromej jest większe niż w spirali płaskiej.

</doc>
<doc id="1099541" url="https://pl.wikipedia.org/wiki?curid=1099541" title="Teodora Rouppertowa">
Teodora Rouppertowa

Teodora z Chełchowskich Rouppertowa (ur. 1856, zm. 1917) – polska działaczka społeczna, publicystka.
Córka Teodora Chełchowskiego i Julii z Obrębskich, właścicieli majątku Chojnowo w powiecie przasnyskim. Siostra Marii Śniechowskiej, Kazimierza, Stanisława i Jadwigi Milewskiej. Po ukończeniu warszawskiej pensji Jadwigi Sikorskiej osiadła w Chojnowie i jeszcze przez prawie osiem lat służyła matce pomocą. Intelektualistka i pozytywistka, prowadziła tajne nauczanie wśród służby i włościan, próbowała również swych sił w publicystyce i etnografii.
Wyszła za mąż za Henryka Roupperta, asystenta kliniki wewnętrznej Uniwersytetu Warszawskiego, następnie lekarza kolejowego w Aleksandrowie Pogranicznym (dziś Aleksandrów Kujawski) i dyrektora Letniego Szpitala Św. Tadeusza w Ciechocinku. W 1888 opublikowała w Wiśle artykuł etnograficzny "O szlachcie drobnej (inaczej cząstkowej)", ważne świadectwo o wsi drobnoszlacheckiej północnego Mazowsza 2 połowy XIX w. Współpracowała z Wydziałem Higieny Ludowej Warszawskiego Towarzystwa Higienicznego, którym kierował jej brat, Kazimierz.
Wybitnymi postaciami byli dwaj synowie Teodory i Henryka. Starszy, Kazimierz Rouppert (1885–1963) był profesorem botaniki Uniwersytetu Jagiellońskiego. Młodszy syn Rouppertów, Stanisław (1887–1945) był chirurgiem i generałem Wojska Polskiego, należał do bliskich współpracowników marszałka Józefa Piłsudskiego.

</doc>
<doc id="1099544" url="https://pl.wikipedia.org/wiki?curid=1099544" title="Anabas testudineus">
Anabas testudineus



</doc>
<doc id="1099545" url="https://pl.wikipedia.org/wiki?curid=1099545" title="Civitas Schinesghe">
Civitas Schinesghe

Civitas Schinesghe – pierwsza spisana oficjalnie nazwa państwa Mieszka I pochodząca z roku 991/992. Nazwa ta została użyta w dokumencie Dagome iudex. W dokumencie tym, spisanym po łacinie, Mieszko oddaje swoje państwo pod papieską opiekę. „Państwo Gnieźnieńskie”, według "Dagome iudex", obejmuje Pomorze oraz ziemie Polan, Kujawian, Mazowszan i Lędzian, natomiast poza jego terytorium znajdują się Grody Czerwieńskie, Ziemia Krakowska, Morawy, południowa część Śląska (pomiędzy Odrą a Sudetami), Milsko i Łużyce, które to ziemie przyłączył do Polski książę Bolesław I Chrobry. 
Granice państwa Mieszka I.
Punkty odniesienia, przy pomocy których można nakreślić granice państwa Mieszka I:

</doc>
<doc id="1099548" url="https://pl.wikipedia.org/wiki?curid=1099548" title="Ludność Gorzowa Wielkopolskiego">
Ludność Gorzowa Wielkopolskiego



</doc>
<doc id="1099549" url="https://pl.wikipedia.org/wiki?curid=1099549" title="Křinice">
Křinice

Křinice (niem. "Kirnitzsch") – rzeka graniczna w Czechach i Niemczech.
Górska rzeka graniczna w północno-zachodnich Czechach i południowo-wschodnich Niemczech, o długości 45 km, należąca do zlewiska Morza Północnego prawostronny dopływ Łaby. Źródło rzeki położone jest na wysokości około 490 m n.p.m., na terenie "Šluknovskej pahorkatiny" na południowym zboczu niewielkiego wzgórza na zachód od miejscowości Studánka

</doc>
<doc id="1099552" url="https://pl.wikipedia.org/wiki?curid=1099552" title="ISO 3103">
ISO 3103

ISO 3103 – standard opublikowany przez Międzynarodową Organizację Standaryzacyjną ISO (International Organization for Standardization). Opisuje standaryzowaną metodę zaparzania herbaty do celów badań organoleptycznych. Wydany w roku 1980 jako BS 6008:1980 przez Komitet Techniczny ISO nr 34 (produkty żywnościowe), podkomitet nr 8 (herbata) – ang. "ISO Technical Committee 34 (Food products), Sub-Committee 8 (Tea)". Standard ten w skrócie mówi:
Standard ten nie ma na celu zdefiniowania "jedynie poprawnej" metody zaparzania herbaty, ale raczej określa, jak należy parzyć herbatę używaną w testach smakowych. Przykładowym takim badaniem jest test smakowy mający za cel wybranie konkretnego zbioru herbaty i, w zależności od określenia smaku parzonego napoju, przydzielenie jej do konkretnego gatunku handlowego. Smak herbaty może się nieznacznie zmieniać w zależności od położenia pola uprawnego, roku i daty zbioru i innych tego typu czynników.
Standard nakazuje zalanie liści herbaty gotującą się wodą i odczekanie 6 minut (potrzebnych na jej dokładne zaparzenie) przed degustacją. Określone są także dokładne wymiary naczyń i ilości użytych składników napoju.
Inne podobne standardy.
W roku 2003 Królewskie Towarzystwo Chemiczne (ang. "Royal Society of Chemistry") w Wielkiej Brytanii opublikowało nowe wydanie przepisu standaryzacyjnego zatytułowanego „Jak zaparzyć idealną filiżankę herbaty” (ang. "How to make a Perfect Cup of Tea").

</doc>
<doc id="1099553" url="https://pl.wikipedia.org/wiki?curid=1099553" title="Świętojański Festiwal Muzyki Organowej w Toruniu">
Świętojański Festiwal Muzyki Organowej w Toruniu

Świętojański Festiwal Organowy (zwany także Świętojańskim Festiwalem Muzyki Organowej) – festiwal muzyczny, odbywający się od 1985 w Toruniu, reprezentujący muzykę organową wszystkich wieków. Jest to jeden z najstarszych festiwali muzyki organowej w Polsce oraz najstarszy w regionie Województwa Kujawsko-Pomorskiego.
Historia.
Pomysł zrodził się w 1985, tj. w 2 lata po rekonstrukcji (nieczynnych od 1945) zabytkowych, wczesnobarokowych organów Mateusza Brandtnera, pochodzących z 1688 roku, znajdujących się w katedrze Świętych Janów w Toruniu. Instrument przywrócono do użytku w 1983 roku, kiedy to Toruń obchodził 750-lecie nadania mu praw miejskich. Inauguracyjny koncert odbył się 25 sierpnia 1985, z wykonawcą, wybitnym polskim organistą – profesorem Feliksem Rączkowskim z Warszawy. Jako jeden z niewielu zachowanych w Polsce, stanowi rzadki okaz umożliwiający stylowe wykonywanie muzyki dawnej. Wykonawcą koncertu inauguracyjnego 25 sierpnia 1985 roku był wybitny polski organista i kompozytor z Warszawy, prof. Feliks Rączkowski. Inicjatorem festiwalu był toruński historyk sztuki, konserwator, znawca i miłośnik organów Marian Dorawa.
Pierwsza edycja miała miejsce w 1985, z inicjatywy Mariana Dorawy. Początkowo Świętojańskie Koncerty Organowe odbywały się tylko na barokowym instrumencie, stąd do repertuaru trafiały utwory od czasów dawnych do baroku włącznie. W 1991, dzięki staraniom ks. Zdzisława Wyrowińskiego, przeprowadzono remont generalny organów głównych (zbudowanych przez Maxa Terletzkiego w 1878). Odtąd zaczęto używać ich podczas koncertów. Zmiana ta pozwoliła koncertującym artystom na zaprezentowanie literatury organowej niemal wszystkich wieków. Taka możliwość nie istnieje w żadnym innym mieście w Polsce, co też nadało festiwalowi wyjątkowego i niepowtarzalnego charakteru.
Pierwsze edycje festiwalu, zwanego wówczas "Świętojańskimi Koncertami Organowymi", odbywały się jedynie na małych organach barokowych, słuchacze zaś raczyli się recitalami muzyki dawnej. W roku 1991, dzięki staraniom ks. Zdzisława Wyrowińskiego, wyremontowano główny instrument Maxa Terleckiego z 1878 roku. Działanie to przyczyniło się do poszerzenia możliwości festiwalu. W kolejnych latach organiści mogli dokonywać wyboru instrumentu, na którym chcieli koncertować. Z czasem powszechna stała się też praktyka koncertów dwuczęściowych: w pierwszej części muzyka dawna na organach barokowych, w drugiej – utwory nowsze na instrumencie romantycznym.
W roku 2003 koncerty organowe w ramach Świętojańskiego Festiwalu Organowego po raz pierwszy można było usłyszeć poza murami toruńskiej katedry, zaczęły odbywać się bowiem w innych kościołach diecezji toruńskiej. Najpierw muzyka organowa zabrzmiała w kościele Matki Bożej Królowej Polski na toruńskim Rubinkowie. W kolejnych latach publiczność mogła usłyszeć instrumenty z innych toruńskich kościołów: Wniebowzięcia Najświętszej Marii Panny, Świętego Ducha, Matki Boskiej Zwycięskiej, sanktuarium Miłosierdzia Bożego, Opatrzności Bożej, Podwyższenia Krzyża Świętego. Następnie festiwal dotarł z koncertami organowymi do Chełmna, Grudziądza i Nowego Miasta Lubawskiego. Koncerty tam organizowane stanowiły zarzewie do stworzenia w tych miastach własnych imprez z muzyką organową, odbywających się dziś regularnie.
Obecnie recitale organowe w ramach festiwalu odbywają się w toruńskich kościołach dysponujących instrumentami organowymi o charakterze koncertowym: bazylice katedralnej św. św. Janów, kościele Wniebowzięcia NMP oraz kościele Akademickim Świętego Ducha. W 2017 roku festiwal został poddane znacznej rewitalizacji, m.in. poprzez uatrakcyjnienie reklamy, wzmocnienie promocji, zastosowanie nowych metod przekazu (użycie telebimu ukazującego koncertującego organistę, iluminacje podkreślające walory architektoniczne prospektów organowych i wnętrz kościołów). Organizatorzy wychodzą także z ofertą skierowaną do ludzi młodych, poprzez współpracę z Zespołem Szkół Muzycznych im. Karola Szymanowskiego w Toruniu w zakresie promocji organów i muzyki organowej.
Wykonawcy.
W ciągu 34 dotychczasowych edycji Świętojańskiego Festiwalu Organowego wystąpiło niemal 200 wykonawców z Polski oraz z zagranicy: Francji, Hiszpanii, Włoch, Holandii, Austrii, Niemiec, Czech, Szwecji, Finlandii, Wielkiej Brytanii i Stanów Zjednoczonych.
Wśród najwybitniejszych gości festiwalu znaleźli się: Feliks Rączkowski, Andrzej Chorosiński, Julian Gembalski, Roman Perucki, Joachim Grubich, Bogusław Grabowski, Gedymin Grubba, Karol Mossakowski, Pierre Queval i wielu innych.
Dyrektorzy festiwalu.
Pierwszym dyrektorem artystycznym był Marian Dorawa. Pełnił tę funkcję w latach 1985-1995. Kolejni dyrektorzy to kolejno: prof. Roman Grucza (1996–2001), ks. dr Mariusz Klimek (2002–2011), ks. Czesław Grajkowski (2013–2016). Od 2017 dyrektorem artystycznym Świętojańskiego Festiwalu Organowego jest ponownie ks. dr Mariusz Klimek.
Organizatorzy.
Do 2019 roku włącznie organizatorem Świętojańskiego Festiwalu Organowego była Kuria Diecezjalna Toruńska. Od roku 2020, tj. od 35. edycji festiwalu, pieczę nad festiwalem objęło Stowarzyszenie KULTURA ŻYJE. Funkcję dyrektora artystycznego sprawuje ks. dr Mariusz Klimek, dyrektorem administracyjnym jest Ewelina Głowińska, koordynatorem festiwalu zaś – Paweł Głowiński.
Patronat festiwalu.
Festiwal odbywa się zwykle w maju i czerwcu. Festiwal odbywa się pod patronatem prezydenta miasta Torunia Michała Zaleskiego i marszałka województwa kujawsko-pomorskiego Piotra Całbeckiego.

</doc>
<doc id="1099556" url="https://pl.wikipedia.org/wiki?curid=1099556" title="Jan Plastwich">
Jan Plastwich

Jan Plastwich (Plastwig), (ur. ok. 1400 na Warmii, zm. w 1464 we 
Fromborku), autor pierwszej kroniki warmińskiej, kanonik warmiński, historyk, prawnik. 

</doc>
<doc id="1099560" url="https://pl.wikipedia.org/wiki?curid=1099560" title="Janusz L. Sobolewski">
Janusz L. Sobolewski

Janusz Leopold Sobolewski (ur. 27 kwietnia 1954 w Lęborku) – polski dziennikarz, pisarz.
Życiorys.
Absolwent Wydziału Organizacji i Zarządzania Przemysłem Akademii Górniczo-Hutniczej w Krakowie (1981) oraz Podyplomowego Studium Dziennikarskiego Uniwersytetu Jagiellońskiego (1984). Reporter m.in. „Dziennika Polskiego”, „Życia Literackiego”, „Wieści”, „Gazety Krakowskiej”, „Faktów”. Laureat ogólnopolskich konkursów na reportaż.
Samodzielny organizator ogólnopolskiego konkursu na reportaż i wydawca książki pokonkursowej "Pielgrzymka Jana Pawła II do Polski" (PBUD „Report” 1991). Promotor pisania biografii-wspomnień przez autorów amatorów i redaktor opracowań biograficznych kilku rodzin.
Nominowany do tytułu „Dziennikarza Roku” w konkursie „Grand Press '2011” za książkę "I zamknę cicho drzwi...".
Publikacje.
Autor i współautor książek:
Rodzina.
Żona Krystyna, syn Bartłomiej. Rodzice: Anna Sobolewska i Leopold Sobolewski.

</doc>
<doc id="1099567" url="https://pl.wikipedia.org/wiki?curid=1099567" title="Shia Saide LaBeouf">
Shia Saide LaBeouf



</doc>
<doc id="1099569" url="https://pl.wikipedia.org/wiki?curid=1099569" title="Gaetano Martino">
Gaetano Martino

Gaetano Martino (ur. 25 listopada 1900 w Mesynie, zm. 21 lipca 1967 w Rzymie) – włoski polityk, lekarz, nauczyciel akademicki, minister. Ojciec Antonia Martino.
Życiorys.
Ukończył studia medyczne, pracował jako wykładowca (profesor) Uniwersytetu w Mesynie, pełnił funkcję rektora tej uczelni.
W 1946 został posłem do powołanej po II wojnie światowej konstytuanty ("Assemblea Costituente della Repubblica Italiana"), która działała do 1948. W tym samym roku został po raz pierwszy wybrany do Izby Deputowanych. W niższej izbie włoskiego parlamentu zasiadał nieprzerwanie do czasu swoje śmierci w 1967 (jako poseł I, II, III i IV kadencji).
Należał do Włoskiej Partii Liberalnej i prezydentem tego ugrupowania. W 1954 premier Mario Scelba powierzył mu tekę ministra edukacji publicznej, kilka miesięcy później objął stanowisko ministra spraw zagranicznych, które zajmował do 1957 (także w 1. gabinecie Antonia Segniego. Brał w tym czasie udział w konferencji mesyńskiej i w opracowaniu traktatów rzymskich. Był także członkiem Komisji Trzech („Trzech Mędrców”), która w 1956 opracowała raport w sprawie pozawojskowej współpracy w NATO. Za zasługi w pracy nad tym dokumentem jego nazwiskiem nazwano jedną z sal w kwaterze głównej tej organizacji.
Od 1962 do 1964 Gaetano Martino był przewodniczącym Parlamentu Europejskiego.

</doc>
<doc id="1099572" url="https://pl.wikipedia.org/wiki?curid=1099572" title="Międzynarodowy Festiwal Haendlowski w Toruniu">
Międzynarodowy Festiwal Haendlowski w Toruniu

Międzynarodowy Festiwal Haendlowski – festiwal muzyczny, odbywający się w latach 2006–2008 w Toruniu.
Charakterystyka.
Festiwal był organizowany przez Fundację Muzyki Dawnej CANOR w Toruniu i Toruńską Orkiestrę Symfoniczną. Odbywał się w Dworze Artusa i sali koncertowej Toruńskiego Towarzystwa Naukowego oraz w zabytkowych kościołach na Starówce. W czasie trwania festiwalu odbywało się wiele koncertów prezentujących twórczość Georga Friedricha Händla oraz innych muzyków tego okresu. Specyfiką festiwalu było otwarcie dla publiczności wszystkich prób poprzedzających koncerty.
Festiwal odbywał się w czerwcu. Kierownictwo festiwalu sprawowali Cezary Zych i Marek Wakarecy, kierownictwo muzyczne – Ewa Golińska i Aureliusz Goliński. Dyrektorem Biura Festiwalu była Dorota Puszkiel.

</doc>
<doc id="1099575" url="https://pl.wikipedia.org/wiki?curid=1099575" title="Volf Bergraser">
Volf Bergraser

Volf Bergraser (ur. 4 stycznia 1904 w Nowosielicy, zm. 13 listopada 1986) – francuski szachista, arcymistrz gry korespondencyjnej.
Kariera szachowa.
Od połowy lat. 50 do połowy 60. należał do grona najlepszych francuskich szachistów. Dwukrotnie (1957, Bordeaux i 1966, Grenoble) zdobył tytuł indywidualnego mistrza kraju. Pomiędzy 1954 a 1964 rokiem pięciokrotnie reprezentował narodowe barwy na szachowych olimpiadach. W roku 1967 wystąpił w bardzo silnie obsadzonym turnieju w Monte Carlo, wraz z Bobby Fischerem, Wasilijem Smysłowem, Jefimem Gellerem, Bentem Larsenem, Aleksandrem Matanoviciem, Svetozarem Gligoriciem, Williamem Lombardy, Győző Forintosem i Guyem Mazzoni. Występ ten jednak był całkowicie nieudany, gdyż Bergraser zremisował tylko ze swoim rodakiem, pozostałe partie przegrywając.
Znaczące sukcesy osiągnął również w szachach korespondencyjnych. W 1953, 1954 i 1955 trzykrotnie zdobył tytuł mistrza Francji. Dwukrotnie startował w finałach mistrzostw świata, zajmując XII (II mistrzostwa, 1956-59) i XI (IV mistrzostwa, 1962-65) miejsca. Wystąpił również w wielu wysokiej rangi międzynarodowych turniejach. Za swoje osiągnięcia, w roku 1981 otrzymał tytuł arcymistrza gry korespondencyjnej.
Według retrospektywnego systemu Chessmetrics, najwyżej sklasyfikowany był w listopadzie 1960 r., zajmował wówczas 310. miejsce na świecie.

</doc>
<doc id="1099579" url="https://pl.wikipedia.org/wiki?curid=1099579" title="RPG-18">
RPG-18



</doc>
<doc id="1099581" url="https://pl.wikipedia.org/wiki?curid=1099581" title="Granatnik RPG-16">
Granatnik RPG-16

RPG-16 – radziecki granatnik przeciwpancerny, następca RPG-7.
RPG-16 ma budowę analogiczną do RPG-7, ale zastosowano granat i wyrzutnię o innym kalibrze. U wylotu lufy został zainstalowany dwójnóg ułatwiający strzelanie z pozycji leżącej. Granatnik RPG-16 został przyjęty do uzbrojenia Armii Radzieckiej w połowie lat 70. i był używany przez jej oddziały uczestniczące w wojnie w Afganistanie, ale opracowanie skuteczniejszej amunicji dla RPG-7 i wprowadzenie do uzbrojenia Armii Radzieckiej granatników jednorazowych w rodzaju RPG-18 sprawiło, że nigdy nie dorównał popularnością poprzednikowi.

</doc>
<doc id="1099585" url="https://pl.wikipedia.org/wiki?curid=1099585" title="Muharrak">
Muharrak



</doc>
<doc id="1099587" url="https://pl.wikipedia.org/wiki?curid=1099587" title="Święty Lambert">
Święty Lambert



</doc>
<doc id="1099590" url="https://pl.wikipedia.org/wiki?curid=1099590" title="Jan Maria Piskorski">
Jan Maria Piskorski

Jan M. Piskorski (ur. 1956 w Szczecinie) – polski historyk, profesor doktor habilitowany, wykładowca historii porównawczej Europy na Uniwersytecie Szczecińskim.
Kierownik Zakładu Europejskich Studiów Porównawczych Instytutu Historii i Stosunków Międzynarodowych na Wydziale Humanistycznym Uniwersytetu Szczecińskiego.
Życiorys.
W latach 1976–1979 studiował historię, archiwistykę, polonistykę oraz filologię klasyczną na Uniwersytecie Poznańskim. Po ukończenia studiów rozpoczął pracę w Instytucie Historii PAN w Warszawie, w prowadzonym przez profesora Gerarda Labudę Zakładzie Historii Pomorza w Poznaniu. W latach 1988–1989 kontynuował naukę na Uniwersytecie w Getyndze, gdzie zarazem kończył habilitację.
W 1983 r. obronił na UAM pisany pod kierunkiem profesora Jerzego Strzelczyka doktorat pt. "Miasta księstwa szczecińskiego do połowy XIV w." W 1991 r. zdał kolokwium habilitacyjne na UAM na podstawie pracy "Kolonizacja wiejska Pomorza Zachodniego w XIII i początkach XIV w. na tle procesów osadniczych w średniowiecznej Europie," omawiającą zagadnienia kolonizacji wiejskiej na obszarze Europy i Pomorza Zachodniego w średniowieczu.
W latach 2000–2006 był wiceprezesem wspólnej polsko-niemieckiej komisji mieszanej ds. podręczników szkolnych przy UNESCO, a w latach 2006–2007 przewodniczącym Rady "Humanity in Action Poland".
Członek wielu rad naukowych oraz kolegiów redakcyjnych, między innymi Niemieckiego Instytutu Historycznego w Warszawie, „Przeglądu Historycznego” (Warszawa), Muzeum PRL w Nowej Hucie, . Był także profesorem gościnnym na uniwersytetach w Halle, Moguncji i Osnabrücku w Niemczech, członkiem komitetu redakcyjnego kwartalnika (Londyn, Oksford) oraz w latach 1992–2005 dyrektorem Wydawnictwa Poznańskiego Towarzystwa Przyjaciół Nauk.
Specjalizuje się głównie w dziejach kolonizacji i migracji, w tym na prawie niemieckim, historii dziejopisarstwa oraz historii Europy Środkowo-Wschodniej.
Publikuje także w Austrii, Finlandii, Hiszpanii, Indiach, Niemczech, Rosji, Szwajcarii, USA, na Węgrzech i w Wielkiej Brytanii.
Przygotowywał filmy edukacyjne dla Telewizji Polskiej, w tym scenariusze do kilku pierwszych odcinków Pomorskich pejzaży historycznych, które też prowadził.
Publicysta i eseista między innymi Odry, Więzi, Kwartalnika Literackiego Wyspa, Gazety Wyborczej, Polityki, Rzeczypospolitej oraz wielu innych gazet i miesięczników polskich, niemieckich, hiszpańskich, szwajcarskich.
Przewodniczył sympozjum „Pogranicza, ludzie pograniczy, granice epok w nauce i sztuce” w czasie XIX Powszechnego Zjazdu Historyków Polskich w Szczecinie w 2014.
Publikacje.
Książki autorskie i redakcje:

</doc>
<doc id="1099593" url="https://pl.wikipedia.org/wiki?curid=1099593" title="Anderlecht Bruksela">
Anderlecht Bruksela



</doc>
<doc id="1099595" url="https://pl.wikipedia.org/wiki?curid=1099595" title="Teodora Ruppertowa">
Teodora Ruppertowa



</doc>
<doc id="1099598" url="https://pl.wikipedia.org/wiki?curid=1099598" title="RPG-76">
RPG-76



</doc>
<doc id="1099610" url="https://pl.wikipedia.org/wiki?curid=1099610" title="Ludność Zielonej Góry">
Ludność Zielonej Góry



</doc>
<doc id="1099613" url="https://pl.wikipedia.org/wiki?curid=1099613" title="Runowo Pomorskie (stacja kolejowa)">
Runowo Pomorskie (stacja kolejowa)

Runowo Pomorskie – stacja kolejowa w Runowie Pomorskim, w województwie zachodniopomorskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 200–299 pasażerów na dobę.
Na stacji znajduje się wieża ciśnień ze zbiornikiem w kształcie kuli (podobne znajdują się w Polsce tylko w Korszach oraz Dąbrównie.

</doc>
<doc id="1099615" url="https://pl.wikipedia.org/wiki?curid=1099615" title="Migracje ludności">
Migracje ludności



</doc>
<doc id="1099619" url="https://pl.wikipedia.org/wiki?curid=1099619" title="Ludność Bełchatowa">
Ludność Bełchatowa



</doc>
<doc id="1099620" url="https://pl.wikipedia.org/wiki?curid=1099620" title="Składowa silnie spójna">
Składowa silnie spójna

Silnie spójna składowa (SSS) grafu skierowanego G to taki maksymalny podgraf H, a jednocześnie jego spójna składowa, taka, że pomiędzy każdymi dwoma jej wierzchołkami istnieje ścieżka.
Innymi słowy, w silnie spójnej składowej da się dojść z każdego jej wierzchołka do każdego innego.
Dla grafu nieskierowanego każda spójna składowa będzie silnie spójna.
Zastosowanie.
Silnie spójne składowe mają zastosowanie przy de-cyklizacji grafu (usunięciu cykli) - graf silnie spójnych składowych(tzn. graf w którym wierzchołki odpowiadają silnie spójnym składowym, a krawędź istnieje pomiędzy wierzchołkami w.t.w. gdy w wejściowym grafie istniała między silnie spójnymi składowymi) jest acykliczny.
Algorytm.
W obu przypadkach złożoność czasowa wynosi O(E), pamięciowa O(E+V)

</doc>
<doc id="1099623" url="https://pl.wikipedia.org/wiki?curid=1099623" title="URG-86">
URG-86



</doc>
<doc id="1099632" url="https://pl.wikipedia.org/wiki?curid=1099632" title="Kazimierz Rouppert">
Kazimierz Rouppert

Kazimierz Stefan Rouppert (ur. 1 września 1885 w Warszawie, zm. 11 lipca 1963 w Londynie) – polski botanik, członek władz Rady Okręgowej Obozu Zjednoczenia Narodowego w Krakowie w 1937 roku. 
Życiorys.
Syn Henryka i Teodory z Chełchowskich. Brat Stanisława. Był czynnym członkiem Akademickiego Klubu Turystycznego we Lwowie. W 1926 pracował naukowo w Bogorze (Jawa). Od 1912 był współpracownikiem Komisji Fizjograficznej Akademii Umiejętności (od 1918 Polskiej Akademii Umiejętności). W latach 1919–1939 profesor Uniwersytetu Jagiellońskiego. 
Autor wielu prac, głównie z zakresu mykologii oraz anatomii, patologii i teratologii roślin. Współpracował z organizacjami rolniczymi, zwłaszcza w zakresie ochrony roślin, której był popularyzatorem i propagatorem. Organizator polskiego życia naukowego na obczyźnie – w Tel Awiwie (1941–1945) i w Wielkiej Brytanii (od 1947). Członek-założyciel Polskiego Towarzystwa Naukowego na Obczyźnie.
Jeden z odkrytych przez siebie gatunków grzybów nazwał na cześć wuja Stanisława Chełchowskiego "Lachnea chelchowskiana".
Pochowany na Cmentarzu Rakowickim w Krakowie.

</doc>
<doc id="1099641" url="https://pl.wikipedia.org/wiki?curid=1099641" title="Port lotniczy Shenzhen">
Port lotniczy Shenzhen

Port lotniczy Shenzhen - międzynarodowy port lotniczy położony 35 km od centrum Shenzhen, w prowincji Guangdong. Jest jednym z największych portów lotniczych w południowych Chinach.

</doc>
<doc id="1099643" url="https://pl.wikipedia.org/wiki?curid=1099643" title="Ciech-Sarzyna">
Ciech-Sarzyna

Ciech-Sarzyna SA, dawn. Zakłady Chemiczne Organika-Sarzyna - przedsiębiorstwo chemiczne z siedzibą w Nowej Sarzynie. Główna część zakładu zajmuje się tzw. wielką syntezą organiczną. Produkuje środki ochrony roślin (herbicydy, fungicydy, insektycydy, zaprawy nasienne). Oprócz tego na terenie zakładu działa kilkanaście spółek zależnych. Do niektórych znaków handlowych spółki należą Halvetic, Agrosar, "Chwastox".
Historia.
Zakłady powstały jako część Centralnego Okręgu Przemysłowego. Budowę zakładów rozpoczęto w 1937 r. Miały one początkowo produkować nitrozwiązki - zwłaszcza materiały wybuchowe. Rozruch mechaniczny nastąpił w 1939 r., ale nie zdążono uruchomić produkcji chemicznej przed rozpoczęciem II wojny światowej.
Po wojnie produkcję wznowiono w 1954 r. Pierwszymi produktami były nitrozwiązki, wytwarzane na potrzeby wojskowe. W połowie lat 60. XX w. w Zakładzie uruchomiono produkcję MCPA (kwasu (4-chloro-2-metylofenoksy)octowego), który był sprzedawany jako herbicyd pod nazwą handlową "Chwastox".
W pierwszej połowie lat 70. XX w. uruchomiono eksperymentalną produkcję żywic epoksydowych, poliestrowych i fenolowo-formaldehydowych. Powstał też Zakład Doświadczalny Silikonów.
W drugiej połowie lat 70. XX w. rozwinięto znacznie produkcję herbicydów, zwiększając ich paletę, głównie w oparciu o licencje firm zachodnich. Produkcja żywic epoksydowych i poliestrowych przeszła ze stadium eksperymentalnego w wielkotonażową. Uruchomiono produkcję fungicydów sprzedawanych pod nazwą handlową "Siarkol". Przy znaczącym udziale Zakładów rozwijała się Nowa Sarzyna, która uzyskała prawa miejskie w 1973 r.
W latach 90. XX w. Zakłady Chemiczne poszerzały nadal swoje zdolności produkcyjne i zwiększały asortyment, zwłaszcza w zakresie środków ochrony roślin dla rolnictwa. Dawne instalacje zostały zmodernizowane tak aby zmniejszyć uciążliwość Zakładów dla środowiska. Po 2000 r. rozwinięto znacząco asortyment tworzyw sztucznych (żywic). Oprócz żywic do przemysłu farbiarskiego oferują szereg specjalistycznych produktów, które znajdują szerokie zastosowanie w innych dziedzinach gospodarki m.in.:
- kompozycje do gruntowania, systemy posadzkowe,
- spoiwa bezrozpuszczalnikowe, syciwa do laminatów,
- impregnaty, powłoki do betonu i metalu, kompozycje do wytwarzania posadzek,
- kleje epoksydowe, kity chemoodporne, kity chemoodporne, spoiwa dylatacyjne i szpachlówki,
- kompozycje do izolatorów, syciwa do laminatów w elektrotechnice i elektronice,
- żywice do wytwarzania okładzin hamulcowych i sprzęgłowych,
- żywice do produkcji materiałów ogniotrwałych.
W 2021 roku część produkująca żywice została sprzedana do firmy LERG tworząc Sarzyna Chemical sp. z o.o.
Przekształcenia własnościowe.
Od początku swojego istnienia Zakłady Chemiczne "Organika Sarzyna" miały status przedsiębiorstwa państwowego. Po 1989 r. zgodnie z programem przekształceń z firmy wyłoniono 11 spółek zależnych. 1 stycznia 2001 r. zakład przekształcono w jednoosobową spółkę skarbu państwa.
15 września 2005 r. Zakłady zostały włączone do przedsiębiorstwa Nafta Polska SA, które tym samym zwiększyły swój kapitał o 80%, zaś 15% akcji zostało przekazane załodze. Nafta Polska przekształciła Zakłady w spółkę akcyjną i 20 grudnia 2006 r. 80% akcji zostało sprzedanych firmie Ciech i zakład stał się częścią Grupy Kapitałowej Ciech SA.
W 2015 roku firma zmieniła nazwę z "Zakłady Chemiczne Organika-Sarzyna S.A." na "CIECH Sarzyna S.A"
Produkcja.
Obecnie CIECH Sarzyna S.A. posiada następujący asortyment:

</doc>
<doc id="1099657" url="https://pl.wikipedia.org/wiki?curid=1099657" title="Astraeus (linia lotnicza)">
Astraeus (linia lotnicza)

Astraeus – była brytyjska linia lotnicza, która miała siedzibę w Crawley. Obsługiwała połączenia do Afryki, Europy i Kanady. Głównymi węzłami były lotniska Gatwick w Londynie i Manchester. Zakończyła działalność w 2011 roku.
Jednym z pilotów linii był Bruce Dickinson, bardziej znany ze swojej kariery wokalisty heavymetalowego.

</doc>
<doc id="1099659" url="https://pl.wikipedia.org/wiki?curid=1099659" title="Organika Sarzyna">
Organika Sarzyna



</doc>
<doc id="1099662" url="https://pl.wikipedia.org/wiki?curid=1099662" title="Ignacy Fojcik">
Ignacy Fojcik

Ignacy Fojcik (ur. 28 września 1871 w Raciborzu, zm. 23 lipca 1967 tamże) − polski działacz narodowy, powstaniec śląski.
Działalność swoją rozpoczął w kółku teatralnym, któremu patronował od 1888 r. Działał w Towarzystwie Polsko-Górnośląskim. W okresie powstań śląskich (1919-1921) należał do Polskiej Organizacji Wojskowej. Po podziale Górnego Śląska 1922 był honorowym członkiem Sokoła, etatowym pracownikiem Banku Ludowego i członkiem zarządu spółdzielni Strzecha. W latach 1925-1932 wchodził w skład zarządu Banku Ludowego. 

</doc>
<doc id="1099663" url="https://pl.wikipedia.org/wiki?curid=1099663" title="Zjednoczona Socjaldemokratyczna Partia Ukrainy">
Zjednoczona Socjaldemokratyczna Partia Ukrainy

Zjednoczona Socjaldemokratyczna Partia Ukrainy (, SDPU(O)) – ukraińska partia polityczna, wpływowa w okresie od końca lat 90. do 2004, reprezentująca wówczas interesy prezydenta Łeonida Kuczmy i jego otoczenia.
Historia.
Ugrupowanie powstało w 1996 na bazie różnych środowisk formalnie odwołujących się do ideologii socjaldemokratycznej. Na czele stanął były minister sprawiedliwości Wasyl Onopenko. W wyborach parlamentarnych w 1998 partia uzyskała 4% głosów, wprowadzając 17 deputowanych. Kilka miesięcy po wyborach władzę w SDPU(O) przejęli Wiktor Medwedczuk, który objął stanowisko przewodniczącego, oraz były prezydent Łeonid Krawczuk. W wyborach prezydenckich w 1999 partia popierała ubiegającego się o reelekcję Łeonida Kuczmę. W kolejnych wyborach do Rady Najwyższej w 2002 otrzymała wynik na poziomie 6,3%, co dało jej 24 posłów. Pozyskując tzw. deputowanych niezależnych, socjaldemokraci sformowali liczącą około 40 osób frakcję, a Wiktor Medwedczuk objął funkcję szefa administracji prezydenckiej.
W wyborach prezydenckich w 2004 ugrupowanie wsparło Wiktora Janukowycza. Zwycięstwo Wiktora Juszczenki doprowadziło do rozpadu partii, z której w ciągu kilku miesięcy odeszła większość deputowanych. SDPU(O) wraz z trzema marginalnymi stronnictwami powołała Opozycyjny Blok „Nie Tak!”, który w wyborach parlamentarnych w 2006 poniósł porażkę, uzyskując zaledwie 1% głosów. Jednocześnie dwóch czołowych działaczy socjaldemokratów, Nestor Szufrycz i Mychajło Papijew, objęło stanowiska ministerialne w nowym rządzie Wiktora Janukowycza.
W 2007 obaj ministrowie opuścili partię, przechodząc na listę wyborczą Partii Regionów, a Wiktor Medwedczuk zrezygnował z kierowania ugrupowaniem, które nie wzięło udziału w przedterminowych wyborach parlamentarnych.
W 2009 nowy lider SDPU(O), Jurij Zahorodnij, podpisał akt założenia koalicyjnego Bloku Lewicy, w skład którego weszły także Partia „Sprawiedliwość”, komuniści oraz Związek Sił Lewicy.

</doc>
<doc id="1099669" url="https://pl.wikipedia.org/wiki?curid=1099669" title="Jewhen Kornijczuk">
Jewhen Kornijczuk

Jewhen Wołodymyrowycz Kornijczuk, ukr. Євген Володимирович Корнійчук (ur. 18 października 1966 w Winnicy) – ukraiński polityk, z wykształcenia prawnik, wiceminister sprawiedliwości.
Życiorys.
Absolwent Uniwersytetu Kijowskiego. Karierę zawodową rozpoczął w ministerstwie sprawiedliwości. W latach 90. pełnił m.in. funkcję konsula w Nowym Jorku. Po powrocie na Ukrainę wykonywał zawód adwokata. W wyborach parlamentarnych w 2006 zyskał mandat deputowanego Rady Najwyższej, kandydując ze 113. miejsca na liście Bloku Julii Tymoszenko jako przedstawiciel koalicyjnej Ukraińskiej Partii Socjaldemokratycznej, którą kierował wówczas jego teść Wasyl Onopenko.
Gdy Wasyl Onopenko kilka miesięcy później objął stanowisko prezesa Sądu Najwyższego, Jewhen Kornijczuk przejął kierowanie partią. W przedterminowych wyborach w 2007 po raz drugi został posłem, startując z 10. miejsca na liście kandydatów BJuT. Złożył mandat kilka miesięcy później, obejmując stanowisko wiceministra sprawiedliwości. Został odwołany po powołaniu nowego rządu z Mykołą Azarowem na czele. W grudniu 2010 został zatrzymany pod zarzutem naruszenia prawa w przetargach na usługi prawnicze i tymczasowo aresztowany. Tymczasowe aresztowanie uchylono po niespełna dwóch miesiącach. Postępowanie karne wobec Jewhena Kornijczuka przez część komentatorów i środowisk politycznych uznano za przejaw represji politycznych poprzedniej władzy, a także próbę wywierania nacisków na jego teścia Wasyla Onopenkę, ówczesnego prezesa Sądu Najwyższego i byłego współpracownika Julii Tymoszenko.

</doc>
<doc id="1099675" url="https://pl.wikipedia.org/wiki?curid=1099675" title="Stanisław Rouppert">
Stanisław Rouppert

Stanisław Rouppert, ps. „Teodor” (ur. 15 kwietnia 1887 w Warszawie, zm. 13 sierpnia 1945 w Edynburgu) – doktor medycyny, generał brygady Wojska Polskiego, wiceprzewodniczący Rady Naukowej Wychowania Fizycznego i przewodniczący jej Komisji Lekarskiej (1927–1939), protektor I Zjazdu Polskich Lekarzy Sportowych, działacz sportowy, członek Międzynarodowego Komitetu Olimpijskiego (1931–1945).
Życiorys.
Urodził się w rodzinie Henryka, lekarza, i Teodory z Chełchowskich. Był młodszym bratem Kazimierza (1885–1963).
Kształcił się w Warszawie, gdzie rozpoczął studia. Relegowany z uczelni za udział w strajku szkolnym (1905). Przeniósł się do Krakowa. Działał tam w Związku Walki Czynnej i Związku Strzeleckim. W sierpniu 1914 uczestniczył w kursie oficerskim w Oleandrach pod Krakowem.
Od sierpnia 1914 do lipca 1917 szef służby zdrowia – lekarz naczelny I Brygady Legionów Polskich, oraz lekarz 1 pułku piechoty na froncie. Po kryzysie przysięgowym internowany w Beniaminowie.
Od listopada 1918 w służbie zdrowia Wojska Polskiego, do marca 1919 zastępca szefa sanitarnego Dowództwa Okręgu Generalnego „Lublin”, od marca do listopada 1919 szef sanitarny garnizonu Warszawa. Pułkownik lekarz od 1 czerwca 1919. Od listopada 1919 do lutego 1924 zastępca szefa sanitarnego Dowództwa Okręgu Generalnego „Warszawa” / Dowództwa Okręgu Korpusu Nr I w Warszawie. Od lutego 1924 do sierpnia 1926 wykładowca w Wojskowej Szkole Sanitarnej w Warszawie.
23 sierpnia 1926 został wyznaczony na stanowisko szefa Departamentu VIII Sanitarnego Ministerstwa Spraw Wojskowych w Warszawie. 16 marca 1927 Prezydent RP, Ignacy Mościcki awansował go na generała brygady ze starszeństwem z 1 stycznia 1927 i 16. lokatą w korpusie generałów. Służbę na stanowisku szefa Departamentu Zdrowia MSWojsk. pełnił do września 1939.
Był prezesem zarządu Koła Lekarzy Legionistów. Oprócz działalności służbowej był m.in. wiceprzewodniczącym Rady Naukowej Wychowania Fizycznego i przewodniczącym jej Komisji Lekarskiej (1927–1939), protektorem I Zjazdu Polskich Lekarzy Sportowych w Worochcie (1937), pierwszym Członkiem Honorowym Stowarzyszenia Lekarzy Sportowych. W latach 1931–1945 członek Międzynarodowego Komitetu Olimpijskiego. Na początku czerwca 1935 został wybrany przewodniczącym komisji rewizyjnej Towarzystwa Wiedzy Wojskowej. 
Podczas śmiertelnej choroby marszałka Józefa Piłsudskiego (zmarłego w 1935) był kierownikiem stałej komisji lekarskiej (byli w niej także ppłk dr Stefan Mozołowski, mjr dr Henryk Cianciara i mjr dr Felicjan Tukanowicz).
Po kampanii wrześniowej przedostał się do Francji. Od listopada 1939 do czerwca 1940 w obozie oficerskim Cerizay. Od 14 sierpnia 1940 roku przebywał w Stacji Zbornej Oficerów Rothesay. W styczniu 1942 roku został przeniesiony w stan nieczynny. Osiadł w Szkocji. Zmarł 13 sierpnia 1945 roku w Edynburgu. Pochowany na tamtejszym cmentarzu Corstorphine Hill.
Prochy gen. Stanisława Roupperta u progu III Rzeczypospolitej złożono w grobowcu rodzinnym na cmentarzu Powązkowskim (kwatera 66-4-22).
Generał Rouppert był żonaty z Marią z Jędrzejowskich córką Bolesława (ur. 1891), z którą miał dwóch synów: Stanisława Henryka (1912–1966) i Bolesława Józefa (1920–1944).

</doc>
<doc id="1099678" url="https://pl.wikipedia.org/wiki?curid=1099678" title="RBS15">
RBS15

RBS15 - szwedzki przeciwokrętowy pocisk manewrujący krótkiego zasięgu, wystrzeliwany z okrętów nawodnych, samolotów lub z wyrzutni lądowych, napędzany silnikiem turboodrzutowym.
W połowie lat 70. uznano, że eksploatowane pociski przeciwokrętowe Rb 08 są przestarzałe i wymagają następcy. W 1979 roku firma Saab Bofors Missile Corporation otrzymała zlecenie na opracowanie nowej rakiety. Miała ona występować w wersji RBS15M (odpalanej z okrętów nawodnych) i RBS15K (odpalanej z wyrzutni lądowych). W 1982 roku zlecono opracowanie wariantu RBS15F (przenoszonej przez samoloty). Wszystkie trzy wersje są oznaczane jako RBS15 Mk.I
Pierwsze rakiety RBS15M odpalono z kutra HMS „Piteå”. Po próbach została ona przyjęta do uzbrojenia szwedzkiej floty pod oznaczeniem "Rb 15" (wersje M i K). W kilka lat później RBS15 w wersji F znalazła się w uzbrojeniu szwedzkiego lotnictwa. Poza Szwecją rakiety RBS15 zakupiła Finlandia (wersja przenoszona przez okręty) oraz Jugosławia (wersja okrętowa i nadbrzeżna, po rozpadzie Jugosławii zostały one przejęte przez Chorwację).
W latach 90. powstały zmodernizowane pociski, które oznaczono jako RBS15 Mk.II. Mają one zmodernizowane głowice samonaprowadzające, a od 2004 produkowana jest wersja Mk.III (tylko odmiana przenoszona przez okręty) o zasięgu 200 km, mogąca atakować cele lądowe. Wersja Mk.III została zamówiona przez marynarki wojenne Niemiec i Polski.
RBS15 Mk.I zbudowana jest w układzie aerodynamicznym kaczka. Pocisk napędzany jest silnikiem odrzutowym "Microturbo TRI 60-2 Model 077", wlot powietrza znajduje się pod pociskiem. Silnik zasilany jest pochodną parafiny. Wersje M i K są wyposażone dodatkowo w dwa silniki startowe firmy ARC, które są odrzucane po osiągnięciu przez pocisk prędkości marszowej.
Pociski RBS15K są instalowane po cztery na wyrzutniach samochodowych. Poza wozami z pociskami w skład baterii wchodzi pojazd z radarem obserwacyjnym.
Pociski RBS15M są przenoszone przez okręty typu "Göteborg" (4 jednostki po 8 wyrzutni), "Stockholm" (2 jednostki po 8 wyrzutni), "Spica II" (12 jednostek po 8 wyrzutni), "Helsinki" (4 jednostki po 4 wyrzutnie), "Helsinki II" (4 jednostki po 6 wyrzutni), oraz "Kralj Petar Krešimir IV" (2 jednostki po 8 wyrzutni). Pociski w wersji Mk.III zostaną zainstalowane także na korwetach typu 130 (5 jednostek po 4 wyrzutnie), fregatach typu 123 (4 jednostki). W 2007 roku po osiem kontenerów z pociskami w wersji Mk 3 zostało zainstalowane na ORP „Grom”, ORP „Piorun” i ORP „Orkan”.
RBS15F jest przenoszona przez samoloty Saab JAS 39 Gripen (dwa pociski na podskrzydłowych węzłach uzbrojenia); oprócz Szwecji pociski w tej wersji zakupiła Tajlandia. Od wersji okrętowej wersję lotniczą odróżniają stałe skrzydła i brak pomocniczych silników rakietowych.
Oznaczenie pocisku, a konkretniej: systemu, RBS15 pochodzi od szwedzkiej nazwy "Robotsystem 15." W języku szwedzkim słowo "robot," obok klasycznego znaczenia znaczy też „pocisk kierowany”.

</doc>
<doc id="1099679" url="https://pl.wikipedia.org/wiki?curid=1099679" title="Zakład Chemiczny „Silikony Polskie”">
Zakład Chemiczny „Silikony Polskie”

Zakład Chemiczny „Silikony Polskie” Sp. z o.o. (dawniej „Zakład Doświadczalny Silikonów”) – polskie przedsiębiorstwo chemiczne z siedzibą w Nowej Sarzynie zajmujące się produkcją monomerów i polimerów siloksanowych, oraz końcowych produktów na nich opartych takich jak kauczuki, oleje impregnaty, farby, szczeliwa, lakiery termoutwardzalne, domieszki do tworzyw sztucznych
Historia.
Zakład wywodzi się dawnego Zakładu Doświadczalnego Silikonów Instytutu Chemii Przemysłowej, który powstał w pierwszej połowie lat 70. XX w., choć pierwsze, eksperymentalne instalacje do produkcji silikonów zostały wybudowane na terenie Zakładów Chemicznych „Organika-Sarzyna” już w latach 60. XX w.
Zakład Chemiczny „Silikony Polskie” Sp. z o.o. powstał 1 grudnia 2000 r. z połączenia dawnego Zakładu Doświadczalnego oraz oddziału olejów silikonowych Zakładów Chemicznych „Organika Sarzyna”. Akcje spółki zostały podzielone między Organikę Sarzynę, Instytut Chemii Przemysłowej (większościowy udziałowiec) oraz pracowników.
Produkcja.
Produkty firmy:

</doc>
<doc id="1099688" url="https://pl.wikipedia.org/wiki?curid=1099688" title="Hillsong Music">
Hillsong Music

Hillsong Music – australijski (a także angielski oraz ukraiński) zespół wykonujący muzykę z nurtu CCM, część muzyczna zielonoświątkowych megakościołów Hillsong.
Historia.
Początki Hillsong Music ściśle wiążą się z historią kościoła Hillsong w Sydney, który został założony w 1983 przez pastora Briana Houstona i jego żonę Bobbie. Uwielbienie Boga poprzez muzykę zaprezentowane przez Hillsong zdobyło popularność już podczas pierwszych konferencji zorganizowanych przez kościół pod koniec lat 80., czego owocem w późniejszym czasie była wydana w 1992 pierwsza oficjalna produkcja zespołu pod nazwą "The Power of Your Love". Zyskała ona powszechne uznanie i została dobrze przyjęta przez odbiorców. Od tamtej pory, każdego roku wydawana jest co najmniej jedna płyta grupy. Zespół posiada także własną wytwórnię płytową.
Hillsong jest bardzo popularny w Australii, gdzie jego płyty rozchodzą się w setkach tysięcy egzemplarzy. Był wielokrotnie zdobywcą złotych oraz platynowych płyt, a także nagród Dove Awards.
"Hillsong Music" istnieje także w kościołach Hillsong w Kijowie oraz w Londynie, które tworzą własne piosenki oraz śpiewają własne wersje utworów australijskiego Hillsonga lub innych chrześcijańskich artystów.
Piosenki zespołu utrzymane są głównie w popowym/pop-rockowym klimacie. Można je usłyszeć w kościołach w krajach na całym świecie, gdzie tłumaczone są na rodzime języki.
Skład.
W skład Hillsong Music wchodzi około 60 muzyków, zespół posiada bardzo bogate instrumentarium (gitara akustyczna, gitara elektryczna, gitara basowa, keyboard, perkusja, instrumenty perkusyjne, puzon, trąbka, saksofon)
Aktualnie głównymi wokalistami/liderami uwielbienia "Hillsong" (a także autorami tekstów) są:
Dyskografia.
"Hillsong Music" podczas swojej kilkunastoletniej aktywności wydał kilkadziesiąt płyt, które występują w następujących rodzajach: "United" to produkcje młodego zespołu o tej samej nazwie wewnątrz Hillsong o bardziej rockowym charakterze, "Youth Alive" – to młodzieżowe produkcje międzywyznaniowe, "Hillsong Kids" – dziecięce. Ponadto zostało wydanych kilka składanek, serie tematyczne, płyty poszczególnych solistów a także płyty instrumentalne i świąteczne. Od 2000 oprócz płyty CD, można nabyć także płytę DVD z danym albumem zespołu.
Hillsong Sydney:
Hillsong Londyn:
Hillsong Kijów:

</doc>
<doc id="1099694" url="https://pl.wikipedia.org/wiki?curid=1099694" title="Oddział Sztuki Dawnej">
Oddział Sztuki Dawnej

Oddział Sztuki Dawnej Muzeum Narodowego w Gdańsku – mieści się w głównym gmachu muzeum, tj. w zabytkowym dawnym franciszkańskim klasztorze z XV wieku przy
ulicy Toruńskiej 1.
Poprzednikami Muzeum Narodowego w Gdańsku były XIX-wieczne zbiory dwóch muzeów gdańskich: "Stadtmuseum" i "Kunstgewerbemuseum". Na przestrzeni lat wzbogaciło się o kolejne dary od osób prywatnych i zakupy państwowe. Zaowocowało to stworzeniem cennej galerii.
W 2016 oddział zwiedziło 41819 zwiedzających, a w 2017 – 45765.
Zbiory.
Obecnie w Oddziale można zwiedzać ekspozycje stałe:
W muzeum znajdują się dzieła należące do takich artystów jak:
Najcenniejszym eksponatem Oddziału Sztuki Dawnej jest "Sąd Ostateczny" Hansa Memlinga z 1471 roku.

</doc>
<doc id="1099700" url="https://pl.wikipedia.org/wiki?curid=1099700" title="Shakespears Sister">
Shakespears Sister

Shakespears Sister (początkowo Shakespear’s Sister) – zespół założony przez byłą wokalistkę i autorkę tekstów Bananaramy Siobhan Fahey oraz Marcellę Detroit.
Nazwa.
Nazwa zespołu pochodzi od piosenki The Smiths, której tytuł został zaczerpnięty z eseju autorstwa Virginii Woolf, gdzie pisarka dowodzi, że gdyby William Shakespeare miał siostrę równie wybitną jak on, to w tamtych czasach nie miałaby ona szansy na pokazanie swojego talentu.
Litera „e” z nazwiska Szekspira w nazwie zespołu zanikła w wyniku najpopularniejszego błędu w angielskiej pisowni nazwiska dramaturga, jaki popełnił przyjaciel Siobhan podczas wykonywania logo zespołu w drzeworycie. Na okładce pierwszego albumu "Sacred Heart" widoczny jest apostrof (Shakespear’s Sister), ale zaniedbania spowodowały, że i on zniknął z nazwy zespołu.
Historia.
Grupa powstała w 1988 roku, niedługo po odejściu Siobhan Fahey z Bananaramy. Zespół wydał dwa albumy "Sacred Heart" i "Hormonally Yours".
Najbardziej znanym utworem jest "Stay", który zajął pierwsze miejsce na liście przebojów w Wielkiej Brytanii (8 tygodni na pierwszym miejscu) i w Irlandii. singel ten był najwyżej notowaną nowością w Wielkiej Brytanii w historii zespołu i zarazem jedynym utworem, który znalazł się w pierwszej piątce listy przebojów na wyspach. Podobnie w USA – "Stay" był największym hitem, osiągając czwarte miejsce na liście Billboard Hot 100 w 1992.
W Polsce utwór znajdował się przez 10 tygodni na Liście przebojów Trójki.
Futurystyczny teledysk do "Stay" był wielkim, choć nieco kontrowersyjnym hitem. W klipie tym Fahey jest ukazana jako śmierć i walczy z Detroit o los jej umierającego ukochanego. Teledysk jest alegorią jej własnych przeżyć związanych z życiem i śmiercią. Mimo że klip nakręcono wyraźnie w stylu science fiction, został zakazany w Niemczech, ponieważ był on postrzegany jako opis czarów i wskrzeszania zmarłego. Jednak zakaz ten tylko zwiększył zainteresowanie utworem.
Po trwającej cały rok 1992 światowej trasie koncertowej Fahey odwołała koncerty w Europie z powodu fizycznego i emocjonalnego wycieńczenia. W efekcie artystka wkrótce znalazła się na oddziale psychiatrycznym z poważną depresją.
W 1993 Shakespears Sister był nominowany do nagród Brit Awards w kategorii: Najlepsza Grupa, Najlepszy ALbum, Najlepszy Teledysk, Najlepszy Singel i Najlepsza Wokalistka (mimo że Siobhan jest Irlandką). Jednak zespół otrzymał nagrodę tylko w jednej kategorii – Najlepszy Teledysk za "Stay", wybraną przez brytyjską publiczność.
W 1993 jako singel został wydany jeden z ulubionych utworów Fahey na płycie "Hormonally Yours – My 16th Apology". Piosenka nie weszła na listę UK top 40. Wkrótce, podczas rozdania Ivor Novello Awards, Fahey ogłosiła rozstanie się z Detroit.
Po rozstaniu Fahey tworzyła sama pod szyldem Shakespears Sister. W 1994 nagrała utwór na soundtrack do filmu „Flintstonowie” – "Prehistoric Daze" oraz "Waiting" do filmu „Shopping” z Sadie Frost i Jude Law.
W 1996 Fahey (jako Shakespears Sister) wróciła z singlem "I Can Drive". Utwór wybrany został przez wytwórnię płytową zamiast faworyta artystki "Do I Scare You". "I Can Drive" trafił na 30. miejsce. W efekcie London Records odmówiło wydania płyty. Fahey odeszła z wytwórni, nie wydając albumu. W tym samym roku rozwiodła się z Dave’em Stewartem po 9 latach małżeństwa.
W 2003 odzyskała nagrania z sesji z London Records. W 2004 roku wydała album "#3" nagrany w latach 1995–1997 we własnej wytwórni SF Records.
Pod koniec 2004 została wydana składanka CD/DVD "The Best of Shakespears Sister" zawierająca wszystkie single i teledyski grupy oraz utwory nagrane na "#3". W 2005 wydano kompilację "Long Live the Queens!", na której znalazły się remiksy oraz b-side’y.
W wielu utworach Shakespears Sister powracał temat rozstania i winy ("You're History", "Goodbye Cruel World", "You Made Me Come to This", "I Don't Care"). Członkinie Bananaramy – Sara Dallin i Keren Woodward, podczas wywiadów zaprzeczyły, że powyższe utwory dotyczą ich samych.

</doc>
<doc id="1099702" url="https://pl.wikipedia.org/wiki?curid=1099702" title="Jazz Od Nowa Festival w Toruniu">
Jazz Od Nowa Festival w Toruniu

Jazz Od Nowa Festival w Toruniu – festiwal muzyczny, odbywający się od 2001 w Toruniu, organizowany przez Klub Studencki Od Nowa w Toruniu, znany w Polsce z takich imprez jak Toruń Blues Meeting, Alternatywne Spotkania Teatralne Klamra, Afryka Reggae Festival.
Idea festiwalu.
Ideą festiwalu jest prezentowanie połączenia klasycznego już dziś "głównego nurtu" z tak zwaną "nową muzyką improwizowaną", którą reprezentuje wielu młodych wykonawców poszukujących oryginalnych form wyrazu. 
Wymyślony przez Maurycego Męczeklaskiego festiwal jednym z najmłodszych w Polsce festiwali jazzowych, ale mimo, to na stałe zagościł już w kalendarzu jazzowych imprez.
Goście Festiwalu.
Od początku Jazz Od Nowa Festival łączy klasykę z nurtem eksperymentalnym, czego wyrazem jest dbałość o jak najszersze spektrum formuły stylowej, rozciągającej się od akustycznego mainstreamu, przez free jazz, jazz rock, aż po propozycje okołojazzowe. Stąd też na festiwalowych afiszach pojawili się zarówno reprezentanci klasycznego myślenia o jazzie: Michał Urbaniak, Urszula Dudziak, Jan Ptaszyn Wróblewski, Zbigniew Namysłowski, Janusz Muniak, Włodzimierz Nahorny, Andrzej Jagodziński, Wojciech Karolak, Jarosław Śmietana, Tomasz Szukalski, Krzysztof Ścierański, Marek Stryszowski, Leszek Kułakowski, Krzysztof Popek, jak i jazzowi eksperymentatorzy: Mikołaj Trzaska, Tymon Tymański, Olo Walicki, Leszek Możdżer, Adam Pierończyk, Wojciech Konikiewicz, Tadeusz Sudnik, Mazzoll, Miłość, Łoskot, Pink Freud, Robotobibok, Bassisters Orchestra i Maestro Trytony, Koncert Figur Niemożliwych.
Na Jazz Od Nowa Festival gościli również wykonawcy zagraniczni tacy jak: Al Foster, Hiram Bullock, Victor Lewis, David Feiesen, Giovani Mirabassi, Peter Brötzmann.

</doc>
<doc id="1099704" url="https://pl.wikipedia.org/wiki?curid=1099704" title="Peiying">
Peiying

Peiying – to zastrzeżony na terenie Unii Europejskiej znak towarowy producenta sprzętu car audio oferującego, m.in.: radia, głośniki samochodowe oraz nawigacje. Marka należy do polskiej firmy, będąc dystrybutorem sprzętu firmy FENGSHUN PEIYING ELECTRO-ACOUSTIC CO.,LTD.
W 2002 marka Peiying weszła na rynek polski z ofertą głośników, a w 2003 oferta handlowa została poszerzona o wzmacniacze. Od 2005 produkty są dostępne na rynku europejskim. 
W 2008 marka została wyróżniona Laurem Konsumenta w kategorii "Odkrycie roku". 
Premiera demo-cara, w pełni wyposażonego w sprzęt nagłaśniający marki Peiying miała miejsce w 2009.
Obecnie na rynku dostępnych jest kilka modeli nawigacji GPS, poczynając od 3,5 do 7 calowych, z Bluetoothem, kilkanaście modeli radioodbiorników, ponad 10 modeli wzmacniaczy oraz około 50 modeli głośników samochodowych. W sierpniu 2009 nawigacje Peiyinga uzyskały certyfikat zgodności z oprogramowaniem Automapa.
Produkty marki Peiying dostępne są w trzech segmentach: Peiying Basic, Alien oraz Exlusiv.
Demo car.
W 2009 demo car prezentowany był m.in. w programie Operacja Tuning w TVN Turbo. Samochód Nissan 350z został w pełni wyposażony w sprzęt Peiying. We wnętrzu samochodu znajduje się:

</doc>
<doc id="1099706" url="https://pl.wikipedia.org/wiki?curid=1099706" title="Toruń Blues Meeting">
Toruń Blues Meeting

Toruń Blues Meeting – festiwal muzyczny, odbywający się od 1990 w przedostatni tydzień listopada w Toruniu. Organizatorem jest klub studencki "Od Nowa" w Toruniu, znany w Polsce z takich imprez jak: Jazz Od Nowa Festival, Alternatywne Spotkania Teatralne Klamra, Afryka Reggae Festival.
Opis festiwalu.
Festiwal nie jest typowym konkursem. Uczestnicy nie otrzymują nagród, dzięki czemu nie występuje rywalizacja. Jedyną nagrodą dla wykonawców są brawa publiczności zgromadzonej w klubie. Idea festiwalu to prezentacja różnych form i stylów bluesa oraz połączenie młodości z doświadczeniem. Na festiwalu można usłyszeć zarówno bluesa akustycznego, elektrycznego, boogie, jump, west coast, blues rocka, country bluesa jak i nieśmiertelnego bluesa chicagowskiego.
Festiwal został wymyślony i jest od początku realizowany przez kierownika klubu "Od Nowa", absolwenta Uniwersytetu Mikołaja Kopernika, Maurycego Męczekalskiego. Co roku Festiwal kończy się "jam session" na małej scenie klubu. Występują na nim przedstawiciele publiczności jak i muzycy z różnych formacji muzycznych.
Goście festiwalu.
W kilkunastoletniej historii festiwalu przewinęły się największe gwiazdy klasycznego bluesa i wszyscy znaczący w Polsce wykonawcy: Martyna Jakubowicz, Tadeusz Nalepa, Mira Kubasińska, Irek Dudek, Jan "Kyks" Skrzek, After Blues, Blues Flowers, Obstawa Prezydenta, Easy Rider, Swawolny Dyzio, Gang Olsena a także toruńskie zespoły – Tortilla oraz Nocna Zmiana Bluesa. Od wielu lat rolę niekwestionowanej gwiazdy Festiwalu pełni zespół Dżem. 
Od połowy lat 90. w Toruniu zaczęli występować bluesmani z całej Europy, Australii oraz USA. W ostatnich latach w klubie wystąpił między innymi Keith Dunn, a także Carlos Johnson, Mike Russell, Guitar Crusher, John "Broadway" Tucker, Michael Roach oraz Earl Green.

</doc>
<doc id="1099713" url="https://pl.wikipedia.org/wiki?curid=1099713" title="Grzegorz Wagner (siatkarz)">
Grzegorz Wagner (siatkarz)

Grzegorz Wagner (ur. 13 grudnia 1965) – polski siatkarz, wielokrotny reprezentant kraju, potem trener; syn Huberta Wagnera i Danuty Kordaczuk-Wagner.
Podczas kariery zawodniczej mierzył 182 cm i ważył 84 kg. Na parkiecie pełnił funkcję rozgrywającego. Był zawodnikiem m.in. Legii Warszawa, Hutnika Kraków, BBTS Bielsko-Biała, Desimpel Torhout (Belgia), AZS-u Częstochowa oraz Polskiej Energii Sosnowiec. W 2002 roku uczestniczył w mistrzostwach świata w Argentynie. Po zakończeniu pracy siatkarza został szkoleniowcem.
Życie prywatne.
Syn Huberta Wagnera i Danuty Kordaczuk. Jego ojciec był siatkarzem oraz trenerem polskiej reprezentacji. Wywalczył m.in. jako zawodnik czterokrotnie tytuł Mistrza Polski. Kiedy w 1974 roku reprezentanci Polski trenowani przez Huberta Wagnera wracała z turnieju Mistrzostw Świata w Meksyku ze złotymi medalami, Grzegorz miał dziewięć lat. Przy powitaniu zawodników na warszawskim dworcu (Warszawa Gdańska) od jednego z siatkarzy usłyszał: "„Zachowuj się, nie wypada, przecież nazywasz się Wagner”". Jego matka była brązową medalistką Igrzysk Olimpijskich 1964 oraz medalistką mistrzostw świata i Europy.
Uczył się m.in. w XLIX Liceum Ogólnokształcącym im. Zygmunta Modzelewskiego w Warszawie.
Jego żona, Agata Marszałek, również była siatkarką, broniła też barw reprezentacji kraju. Ma dwóch synów – Iwa (ur. 1991) i Jakuba (ur. 1993) oraz córkę Sarę (ur. 2003). Synowie także trenują siatkówkę.
Grzegorz Wagner był radnym Bielska-Białej. Aktualnie jest dyrektorem Szkoły Mistrzostwa Sportowego w Szczyrku.
Kariera zawodnicza w piłce siatkowej.
Nazwisko Wagner wywarło duży wpływ na jego przygodę z siatkówką. Jako dziecko wybierał się z rodzicami na spotkania i zgrupowania. W pomieszczeniu treningowym spędzał około 10-12 godzin.
Kariera klubowa.
Skończywszy 15 lat, rozpoczął treningi w Legii Warszawa. Pierwsze kroki siatkarskie stawiał pod okiem trenera Wojciecha Rutkowskiego. Rok później został graczem warszawskiego MKS MDK, gdzie jego szkoleniowcem był Wojciech Góra. Barwy tego klubu bronił przez dwa sezony. W wieku 19 lat otrzymał szansę, jako senior, debiutu w najwyższej klasie ligowej. Grzegorzem Wagnerem zainteresował się klub z ekstraklasy, Resursa Łódź. Jego pierwszy sezon w tej lidze nie był dla klubu udany. Łodzianie w klasyfikacji generalnej uplasowali się na ostatniej pozycji. Po spadku łódzkiego zespołu do I ligi Wagner podpisał kontrakt na kolejny sezon z beniaminkiem ekstraklasy, Hutnikiem Kraków. W barwach krakowskiej drużyny sięgnął po pierwsze trofeum. W 1986 roku z krakowianami wywalczył brązowy medal Mistrzostw Polski. Po zdobyciu medalu przyszło mu pełnienie dwuletniej służby wojskowej. W tym czasie Hutnik sięgnął po tytuł wicemistrza oraz mistrza kraju. Wróciwszy z wojska, w sezonie 1988/1989 powrócił do gry. Pomógł drużynie obronić mistrzostwo krajowe. W 1992 roku został zawodnikiem BBTS Bielsko-Biała. W najbliższym sezonie w barwach tego klubu wywalczył po raz kolejny brązowy medal Mistrzostw Polski. Jego gra na ligowych parkietach zainteresowała kluby m.in. z Niemiec, Francji oraz Turcji. Ostatecznie wyjechał do Belgii, by grać w Desimpelu Torhout. Główną przyczyną tej decyzji były kwestie finansowe. W nowej drużynie szybko stał się jej podstawowym graczem. Z zespołem brał udział w europejskich pucharach. Przyczynił się również do zdobycia Pucharu Belgii. Na sezon 1997/1998 wrócił do BBTS. Zespół Wagnera wraz z Gwardią Wrocław i Skrą Bełchatów przez cały czas rozgrywek dominowali. Drużyna z Bielska-Białej wywalczyła bezpośredni awans do ekstraklasy. W 1999 roku zawodnik został sprzedany do Jastrzębia Borynia. Przez kolejne dwa sezony reprezentował barwy tego klubu. W następnej edycji rozgrywek był graczem AZS-u Częstochowa. W barwach częstochowskiej drużyny zdobył wicemistrzostwo kraju. W meczu o 1. miejsce w lidze częstochowianie przegrali z Mostostalem-Azoty Kędzierzyn-Koźle. W latach 2002–2004 Wagner grał w zespole Polskiej Energii Sosnowiec. W 2003 roku z sosnowiczanami sięgnął po puchar krajowy, pokonując w finale Morze Szczecin. Karierę zawodniczą kończył w BBTS. Barwy tego klubu bronił do 2005 roku.
Kariera reprezentacyjna.
W 1981 roku otrzymał pierwsze powołanie na konsultacje szkoleniowe młodzieżowej reprezentacji Polski. W 1984 roku pojechał na Mistrzostwa Europy juniorów we Francji. W grupie Polacy ulegli m.in. ZSRR i Bułgarii. Ostatecznie zakończyli turniej na siódmej lokacie.
W 1985 roku został zawodnikiem kadry narodowej (seniorów), którą trenował Hubert Wagner. Początki w reprezentacji były dla niego stresujące. W gazetach ukazywały się artykuły wątpiące w zasadność powołania syna. Po rozegraniu paru meczów towarzyskich nie znalazł się w składach reprezentacji do Mistrzostw Europy ani do Igrzysk Olimpijskich. W 1990 roku otrzymał zaproszenie do kadry przez Leszka Milewskiego. Wówczas Polska uczestniczyła w kwalifikacjach do Mistrzostw Świata w Brazylii. Należało wtedy przejść przez dwustopniowe kwalifikacje. Pierwszą z nich była rywalizacja w spotkaniu dwumeczowym z RFN-em. Wagner otrzymał powołanie na mecz rewanżowy. Rewanż zakończył się zwycięstwem polskiej drużyny 3:1. Po udanym występie Wagner znalazł się w składzie reprezentacji na drugą rundę kwalifikacji w Japonii. Rywalami Polaków byli: Holandia, Irak, NRD, Szwecja i Portoryko. Polscy siatkarze nie zdołali awansować do Mistrzostw. W 2002 roku, jako zawodnik sosnowieckiej Energii, otrzymał powołanie od Waldemara Wspaniałego na turniej Ligi Światowej. Po kilku tygodniach zakwalifikował się do składu na Mistrzostwa Świata w Argentynie. Był pierwszym rozgrywającym reprezentacji, ponieważ Paweł Zagumny doznał kontuzji. W klasyfikacji końcowej turnieju z kadrą narodową uplasował się na 11. miejscu. Były to ostatnie zawody, w jakich Wagner grał w barwach „biało-czerwonych”.
Kariera trenerska w piłce siatkowej.
Po zakończeniu kariery zawodniczej rozpoczął pracę trenerską. Pierwszym prowadzonym przez niego zespołem była drużyna Jadar Sport Radom, występująca w I lidze (zaplecze ekstraklasy). Stanowisko szkoleniowca w tym klubie objął 1 czerwca 2005 roku. Przez prawie całe rozgrywki radomianie pod jego kierunkiem zajmowali pozycję lidera. W trakcie rozgrywek play-off, tuż przed decydującymi rywalizacjami o awans do najwyższej klasy ligowej, zrezygnował z funkcji trenera. Uznał, że jest jeszcze za młody i mało doświadczony, aby wprowadzić i trenować zespół w ekstraklasie. Pod jego wodzą w 27 spotkaniach radomianie zaliczyli 23 zwycięstwa. Jego miejsce na czas finałowych meczów zajął Witold Roman. Radomianie awansowali do Polskiej Ligi Siatkówki. Potem został szkoleniowcem BBTS Bielsko-Biała, zespołu zaplecza ekstraklasy.
Był pierwszym trenerem zespołu Domex Tytan AZS Częstochowa, prowadził drużynę do 02.06.2010 roku.
01.06.2010 podpisał kontrakt z zespołem BKS Aluprof Bielsko-Biała i objął stanowisko pierwszego trenera Mistrzyń Polski. 1.03.2011 zrezygnował z pełnienia funkcji trenera BKS Aluprof Bielsko-Biała, z powodu braku sukcesów sportowych. Jego miejsce zajął Mariusz Wiktorowicz.
W sezonie 2011/2012 był I trenerem drużyny Farta Kielce.
Od 2016 roku prowadzi reprezentację Polski kadetek.

</doc>
<doc id="1099717" url="https://pl.wikipedia.org/wiki?curid=1099717" title="Herbatnik pełnoziarnisty">
Herbatnik pełnoziarnisty

Herbatnik pełnoziarnisty (ang. "digestive biscuit") – półsłodki herbatnik lub ciastko wywodzące się z Wielkiej Brytanii, popularne w tym kraju, jak i w innych krajach Wspólnoty Narodów. Nazwa "digestive" (ang. "digestion" – trawienie) wywodzi się z pochodzącego z czasów, gdy wynaleziono recepturę, przekonania, że mają one właściwości zobojętniania kwasów żołądkowych dzięki użyciu jako jednego ze składników – sody oczyszczonej.
Historia.
Receptura "digestives" została wynaleziona w 1892 w Edynburgu przez Alexandra Granta z firmy "McVitie's". Reklamowane były jako leczące układ trawienny, późniejsze badania wykazały, że nie jest to prawdą. Wbrew krążącej plotce, jakoby w USA istniał zakaz sprzedaży „herbatnikow wspomagających trawienie”, były one powszechnie dostępne w sklepach spożywczych z żywnością importowaną oraz w sprzedaży wysyłkowej. "The Original Digestive" są pod względem wielkości sprzedaży dziewiątą co do wielkości marką herbatników w Wielkiej Brytanii.
Składniki.
Typowe "digestive" zawierają brązową, gruboziarnistą mąkę pszenną (która nadaje im charakterystyczną teksturę i smak), roślinne tłuszcze trans, cukier, mąkę pełnoziarnistą, mleko odtłuszczone, cukier inwertowany, środek spulchniający oraz sól. Przeciętny herbatnik ma około 70 kilokalorii – w zależności od proporcji użytych składników może być ich więcej lub mniej.
Digestives czekoladowe.
Herbatniki te powstają także w wersji pokrytej jednostronnie pełnomleczną, gorzką lub białą czekoladą. Inne warianty, oryginalnie wytwarzane przez "McVitie's" w 1925, obejmowały herbatniki pokryte całkowicie czekoladowymi wiórkami, nadziewane karmelem, miętową lub gorzką czekoladą. Amerykański podróżnik i pisarz, Bill Bryson określił czekoladowe "digestives" jako brytyjski majstersztyk.
Konsumpcja.
Herbatniki zazwyczaj spożywa się z herbatą lub kawą. Często maczany jest w herbacie i szybko jedzony ze względu na tendencje do rozpadania się.
W samej Wielkiej Brytanii, roczna sprzedaż czekoladowych "digestives" sięga sumy 35 mln funtów. Oznacza to, że każdego roku sprzedaje się 71 mln opakowań. "Digestives" są również popularne w sztuce kulinarnej – na ich bazie powstają serniki i inne desery.

</doc>
<doc id="1099719" url="https://pl.wikipedia.org/wiki?curid=1099719" title="Młodzieżowa Orkiestra Dęta Koprzywnica">
Młodzieżowa Orkiestra Dęta Koprzywnica

Młodzieżowa Orkiestra Dęta z Koprzywnicy powstała w 1988 r. Orkiestra składa się z koprzywnickiej młodzieży uczącej się i studiującej. Początki orkiestry były wyjątkowo trudne, sprzęt muzyczny był niekompletny i w bardzo złym stanie. Dzisiejsza orkiestra kontynuuje tradycje muzyczne pocysterskiego miasta. Pierwszą założył już w XVII wieku ówczesny opat klasztoru. 
W ciągu dwudziestoletniej działalności koncertowała między innymi:
Obecnie orkiestra daje wiele koncertów oraz bierze udział w licznych przeglądach orkiestr strażackich.

</doc>
<doc id="1099720" url="https://pl.wikipedia.org/wiki?curid=1099720" title="Digestive">
Digestive



</doc>
<doc id="1099723" url="https://pl.wikipedia.org/wiki?curid=1099723" title="Rada Narodowa">
Rada Narodowa

Zobacz też:

</doc>
<doc id="1099732" url="https://pl.wikipedia.org/wiki?curid=1099732" title="Afryka Reggae Festival">
Afryka Reggae Festival

Afryka Reggae Festiwal – coroczny dobroczynny festiwal muzyczny (reggae), odbywający się od 1991 w Klubie Studenckim Od Nowa w Toruniu (do 1998 pod nazwą Africa Is Hungry). Głównym organizatorem jest Stowarzyszenie Toruńska Grupa Inicjatywna „Nowe Społeczeństwo”.
Historia.
Głównym inspiratorem pomysłu zorganizowania pomocy dla głodujących dzieci w Afryce był Robert Jaworski. Na jego apel odpowiedzieli koledzy z Toruńskiego Stowarzyszenia Muzycznego (Krzysztof Paśniewski, Jarosław Krajniewski). Z kolei sama prośba Roberta spowodowana była listem od misjonarki s. Karoliny Bachalskiej z misji w Tanzanii, w którym opisywała trudną sytuację dzieci będących pod jej opieką.
Pierwsza edycja koncertu muzycznego Africa Is Hungry odbyła się 16 marca 1991. Jednorazowa w zamyśle organizatorów akcja okazała się na tyle udana, że postanowiono ją kontynuować. Przez kolejne lata koncert zyskiwał na popularności, tak wśród wykonawców, jak i przyjeżdżającej do Torunia publiczności.
Od 1999 imprezę organizuje Stowarzyszenie Toruńska Grupa Inicjatywna „Nowe Społeczeństwo”. Festiwal należy do najstarszych cyklicznie odbywających się festiwali reggae w Polsce. Pojawiają się na nim polscy wykonawcy muzyki reggae, jak i goście z zagranicy. Corocznie na festiwalu pojawia się ponad tysiąc osób z całej Polski.
Jest nie tylko imprezą kulturalną, ale zarazem akcją charytatywną. Cały dochód z biletów oraz honoraria muzyków organizatorzy przeznaczają na rzecz potrzebujących z najbiedniejszych krajów Afryki. Festiwal dotychczas wspierał już Somalię, Sudan Południowy, Sudan, Kongo, Kenię, Zambię, Burundi, Rwandę i Tanzanię.
Koncerty Dobroczynne "Afryka" wpisały się na stałe do kalendarza imprez polskiej sceny niezależnej. Od 2003 festiwal trwa dwa dni. Od 2018 odbywa się w marcu (wcześniej w styczniu). Współorganizatorem festiwalu jest Klub Studencki Od Nowa w Toruniu oraz Polska Akcja Humanitarna.
Przez 29 edycji odbyły się łącznie 322 koncerty, w tym zespołów zagranicznych (m.in. czeski Hypnotix, francuski Western Special, niemiecko-francuski Yellow Umbrella czy jamajsko-angielski African Head Charge).

</doc>
<doc id="1099735" url="https://pl.wikipedia.org/wiki?curid=1099735" title="Śródmieście (Świnoujście)">
Śródmieście (Świnoujście)

Śródmieście – dzielnica Świnoujścia, stanowiąca jego centrum administracyjne, handlowe i usługowe. Znajduje się tu m.in. gmach główny Poczty Polskiej, liczne sklepy, kioski, apteki, pasaże handlowe, Sanepid, ośrodek zdrowia. W tej części występuje duża koncentracja banków i innych instytucji finansowych. Znajduje się tutaj również pomnik poświęcony Bohaterom Walki o Niepodległość Rzeczypospolitej oraz kościół Chrystusa Króla. Zabudowa tej części miasta to przede wszystkim secesyjne budynki i odremontowane kamienice z końca XIX wieku i z początku XX wieku oraz współczesna zabudowa mieszkaniowa w postaci wieżowców.

</doc>
<doc id="1099737" url="https://pl.wikipedia.org/wiki?curid=1099737" title="Lista odcinków serialu 4400">
Lista odcinków serialu 4400

Poniżej znajduje się lista odcinków serialu 4400 emitowanego przez USA Network w latach 2004–2007. Lista odcinków serialu 4400. Serial składa się z 45 odcinków podzielonych na 4 serie.

</doc>
<doc id="1099742" url="https://pl.wikipedia.org/wiki?curid=1099742" title="Torpeda Tp 61">
Torpeda Tp 61

Torpeda Tp61 – szwedzka torpeda okrętów podwodnych kalibru 533 mm, przeznaczona do zwalczania okrętów nawodnych. Torpeda naprowadzana jest przewodowo, w razie jednak zerwania stałego połączenia, naprowadzanie przejmowane jest przez wewnętrzny pasywny układ samonaprowadzania pocisku. Torpeda typu 61 napędzana jest paliwem dla którego utleniaczem jest wysoko stężony nadtlenek wodoru (85-98% "high-test-peroxide" – HTP). Uwolnienie atomu tlenu z HTP jest bardzo gwałtownym procesem wywołującym uwolnienie dużej ilości ciepła, zaś przy zmieszaniu substancji z paliwem w postaci kerozyny, czy oleju napędowego, ilość uwalnianego ciepła wzrasta wielokrotnie, co stanowi doskonałe źródło energii dla torpedy. Ciepło wykorzystywane jest w niej do wytworzenia napędzającej turbinę pary.
Projekt torpedy powstał dzięki zakupowi w Wielkiej Brytanii projektu nieudanej brytyjskiej torpedy Mark 12 Fancy, która po katastrofie HMS „Sidon” (P259) w 1955 roku, została wycofana z użytku w Royal Navy. Projekt został ulepszony w Szwecji, i po zastąpieniu silnika turbinowego tłokowym, torpeda pod oznaczeniem 61 w 1966 roku weszła do służby w szwedzkiej marynarce wojennej, a później także we flotach Danii i Norwegii. W 2003 roku wraz z darowanymi przez Norwegię okrętami podwodnymi typu Koben, użytkownikiem Tp 61 została także polska Marynarka Wojenna.
Torpeda była produkowana w wersjach:
Torpedy Tp 61 produkował Forenade Fabriksverken (FFV). Przeznaczone były wyłącznie do zwalczania celów nawodnych, ponieważ według szwedzkiej doktryny do zwalczania okrętów podwodnych miały służyć lekkie torpedy Tp 41 i jej następcy.
Torpeda Tp 61 miała głowicę bojową o masie 240 kg. W głowicy bojowej zainstalowane były także czujniki akustyczne. Za głowicą bojową znajdował się przedział elektroniki mieszczący także bęben z kablem łączącym wystrzeloną torpedę z wyrzutnią. Następny przedział mieścił zbiorniki nadtlenku wodoru (utleniacz) i powietrza (napędzało żyroskopy i przetłaczało paliwo i utleniacz ze zbiorników do generatora). W następnym przedziale znajdował się generator, w którym spalane było paliwo i silnik. Produkty spalania napędzały 12-cylindrowy silnik zbudowany w układzie podwójnej gwiazdy, który za pośrednictwem przekładni i wału napędowego napędzały dwie, przeciwbieżne śruby. Torpeda mogła poruszać się z dwiema prędkościami. 
Torpedy Tp 613/617 były używane przez marynarki wojenne Szwecji, Danii, Norwegii i Jugosławii. Od 2003 roku znajdują się także na uzbrojeniu PMW jako uzbrojenie okrętów podwodnych typu "Kobben". W Szwecji jest sukcesywnie zastępowana nową Tp 62.

</doc>
<doc id="1099743" url="https://pl.wikipedia.org/wiki?curid=1099743" title="Tp 611">
Tp 611



</doc>
<doc id="1099745" url="https://pl.wikipedia.org/wiki?curid=1099745" title="Tp 612">
Tp 612



</doc>
<doc id="1099746" url="https://pl.wikipedia.org/wiki?curid=1099746" title="Tp 613">
Tp 613



</doc>
<doc id="1099747" url="https://pl.wikipedia.org/wiki?curid=1099747" title="Tp 617">
Tp 617



</doc>
<doc id="1099751" url="https://pl.wikipedia.org/wiki?curid=1099751" title="Niedźwiedź peruwiański">
Niedźwiedź peruwiański



</doc>
<doc id="1099753" url="https://pl.wikipedia.org/wiki?curid=1099753" title="Niedźwiedź okularowy">
Niedźwiedź okularowy



</doc>
<doc id="1099754" url="https://pl.wikipedia.org/wiki?curid=1099754" title="Kościół Chrystusa Króla w Świnoujściu">
Kościół Chrystusa Króla w Świnoujściu

Kościół pw. Chrystusa Króla - kościół zbudowany w latach 1788-1792 na miejscu gotyckiej budowli, w centrum miasta na placu Kościelnym. W 1881 roku dobudowana została dominująca nad centrum miasta wieża. Obecnie jest oświetlona w nocy i zamontowany jest na niej zegar. Kościół należy do parafii Chrystusa Króla.
Charakterystyczna jest architektura wewnątrz samego kościoła. Pod sufitem znajduje się podwieszony drewniany model korwety z 1814 roku. W kościele znajdują się zabytkowe 31-rejestrowe organy z 1927 r. Do kościoła obecnie przylega plebania wybudowana w latach 1975-1977. W latach 1982-1986 przeprowadzono generalny remont wnętrza świątyni. Dwukondygnacyjne drewniane balkony zastąpiono jednokondygnacyjnymi żelbetowymi. Zainstalowano też nowy strop kasetonowy zakrywając dawny drewniany. Rozebrano drewnianą klatkę schodową w głównej wieży kościoła zastępując konstrukcją żelbetową. Zamurowano też wejście w wieży wychodzące na ulicę i wybito dwa nowe otwory instalując drzwi po jej bokach. W 2001 wymieniono posadzki oraz witraże. Po 2016 roku zmieniono elewację budynku kościoła na gładką usuwając tynk baranek położony w latach 70. XX wieku. Zainstalowano też zewnętrzne kraty ochronne witraży.
Od połowy maja do połowy września w sobotnie wieczory w świątyni odbywają się Świnoujskie Wieczory Organowe.

</doc>
<doc id="1099762" url="https://pl.wikipedia.org/wiki?curid=1099762" title="EXAFS">
EXAFS

EXAFS (ang. "Extended X-Ray Absorption Fine Structure") – metoda wykorzystania subtelnej struktury blisko progu absorpcji promieniowania X, służąca do wyznaczania struktury fazy skondensowanej. Metoda ta umożliwia przeprowadzanie badań materiałów amorficznych.
Wymagane jest użycie promieniowania o znacznym natężeniu i dlatego z reguły wykorzystuje się z promieniowanie synchrotronowe. Przechodzi ono przez braggowski monochromator o zmiennym i regulowanym nachyleniu, monitor, badaną próbkę oraz detekcyjną komorę jonizacyjną. Energie krawędzi absorpcji są określane dla każdego z pierwiastków. Interesujący jest przebieg krzywej absorpcji dla energii większych od krawędzi, w której zakodowane są informacje strukturalne które uzyskać można stosując transformatę Fouriera. Dodatkowo wyznacza się ile atomów, jakiego pierwiastka i w jakiej odległości znajduje się od atomu pierwiastka określonego przez krawędź absorpcji.
Przy użyciu tej metody można podać wzajemne odległości atomów z dokładnością 1,5 pm.

</doc>
<doc id="1099768" url="https://pl.wikipedia.org/wiki?curid=1099768" title="Antoni Keller">
Antoni Keller

Antoni Felicjan Keller (ur. 7 czerwca 1909 w Warszawie, zm. w 1996? w Kapsztadzie), polski piłkarz, bramkarz. 
Grał w najlepszych klubach warszawskich. Był zawodnikiem Varsovii, Polonii oraz Warszawianki. Najlepszy okres w karierze spędził w Legii, gdzie był bramkarzem przez cztery ligowe sezony (1933-1936) i w tym czasie awansował do kadry.
Antoni Keller był w okresie międzywojennym rekordzistą - w rozgrywkach ligowych reprezentował barwy aż czterech klubów. W latach 1927-36 rozegrał łącznie 100 spotkań na najwyższym szczeblu ligowym. Debiutował 22 maja 1927 jako bramkarz Polonii Warszawa w domowym meczu z Ruchem Hajduki Wielkie (3:5), żegnał się 20 września 1936 jako "legionista" derbową grą przeciwko Warszawiance (1:2). W trakcie 10 ligowych sezonów 196 razy został pokonany przez zawodników rywali (pierwszym był Józef Sobota z Ruchu, ostatnim Józef Sachs z Warszawianki). 
W reprezentacji Polski debiutował 26 września 1934 w meczu z Jugosławią (1:4), ostatni raz zagrał niespełna rok później - 15 września 1935 przeciwko Łotwie (3:3). W swoim debiucie boisko opuścił już w 2 minucie meczu, jak relacjonował "Przegląd Sportowy": "Gdyż Keller już w 2 minucie uległ kontuzji i to raczej z własnej winy". Łącznie w biało-czerwonych barwach rozegrał 2 spotkania.

</doc>
<doc id="1099770" url="https://pl.wikipedia.org/wiki?curid=1099770" title="Świdny Las">
Świdny Las



</doc>
<doc id="1099771" url="https://pl.wikipedia.org/wiki?curid=1099771" title="Wasilij Rac">
Wasilij Rac



</doc>
<doc id="1099783" url="https://pl.wikipedia.org/wiki?curid=1099783" title="Mastodont amerykański">
Mastodont amerykański

Mastodont amerykański (†"Mammut americanum") – wymarły ssak z rodziny słoniowatych, z rzędu trąbowców. 
Występował licznie na obszarze Ameryki Północnej, od Alaski aż po Meksyk, pojedyncze znaleziska są też ze Środkowej Ameryki, np. z Hondurasu. Najliczniejsze znaleziska napotkano we wschodnich USA, przede wszystkim z rejonu Florydy i Wielkich Jezior. Żyły w późnym pliocenie i całym plejstocenie, od 3,7 mln do 10 tys. lat temu. Jeden okaz pochodzi z miocenu, ale jego status taksonomiczny może być wątpliwy. Zdecydowanie najliczniejsze znaleziska pochodzą z późnego plejstocenu (ostatnie zlodowacenie), ale może to być efektem lepszych szans na zachowanie się szczątków, a nie rzeczywistej liczebności. Przyczyny wyginięcia mastodonta, podobnie, jak i spokrewnionych z nim mamutów, są jeszcze przedmiotem dyskusji i szczegółowych badań. 
Miał 2,4 do 3,0 m wysokości i 4 do 5 ton wagi. Przypuszcza się, że był dość gęsto owłosiony, choć w mniejszym stopniu niż mamut włochaty. 
Zamieszkiwał obszary leśne. 
Synonimami "M. americanum" są następujące nazwy gatunkowe: "M. progenium, Mastodon giganteus, Pliomastodon adamsi, Tapirus mastodontoides, M. ohioticum").

</doc>
<doc id="1099787" url="https://pl.wikipedia.org/wiki?curid=1099787" title="Zwrot (żeglarstwo)">
Zwrot (żeglarstwo)

Zwrot – w żeglarstwie manewr polegający na zmianie kursu jachtu, podczas którego przekracza się kąt zawarty między linią wiatru a dziobem (zwrot na wiatr) albo między linią wiatru a rufą (zwrot z wiatrem). W wyniku tego manewru wiatr napędza żagle z przeciwnej burty.

</doc>
<doc id="1099793" url="https://pl.wikipedia.org/wiki?curid=1099793" title="Era Tulipanów">
Era Tulipanów

Era Tulipanów (niem: "Tulpenzeit", ang: "Tulip Era", tur: "Lâle Devri") – okres w historii Turcji trwający od 1718 do 1730 roku, kiedy rządził Ahmed III. Jeszcze bardziej niż sułtan proeuropejski był wielki wezyr Nevşehirli Damat İbrahim Pasha (zm. 1730). Czasy te charakteryzowały się bezprecedensowym zainteresowaniem i zafascynowaniem europejskością oraz powrotem do tradycji zdobniczych Imperium Osmańskiego z XVI wieku i perskich Safawidów. Okres zakończył się w 1730 roku powstaniem Patrony Halila, które usunęło Ahmeda z tronu. Był to okres pewnego odprężenia w stosunkach międzynarodowych (poza toczoną daleko od stolicy, na obrzeżach państwa wojną z Persją) oraz prób reform ekonomicznych. Nazwa została nadana przez dwudziestowiecznych historyków, a pochodzi od wielkiego zainteresowania tulipanami wśród ówczesnej arystokracji. 
Cudzoziemcy byli w Turcji Ahmeda III widziani chętniej niż dotychczas. Malarz holenderski Jean-Baptiste van Mour (1671–1737) sportretował wiele wydarzeń z dworu w Stambule. Francuscy oficerowie pomagali zreorganizować turecką armię. 
Stambuł wyraźnie rozkwitł, powiększając się w kierunku Bosforu. Zaczęto budować rezydencje poza murami miejskimi. Nad Złotym Rogiem zaczęto budować wille w stylu wersalskim. Widoczne stawały się sekularyzacyjne dążenia w życiu społecznym. Z okresem tym związany jest malarz miniatur z Tessalonik Levni i próby odrodzenia tureckiego przemysłu ceramicznego w İznik. Również w tym okresie tworzył słynny poeta Nedîm. Pierwszą drukarnię założył İbrahim Müteferrika; powstała też papiernia. 

</doc>
<doc id="1099801" url="https://pl.wikipedia.org/wiki?curid=1099801" title="Herb Lipska">
Herb Lipska

Określenie herb Lipska może oznaczać:

</doc>
<doc id="1099802" url="https://pl.wikipedia.org/wiki?curid=1099802" title="Jim Cummings">
Jim Cummings

Jim Cummings, właśc. James Jonah Cummings (ur. 3 listopada 1952 w Youngstown) – amerykański aktor głosowy i piosenkarz. Znany jako odtwórca ról Kubusia Puchatka i wielu innych.
Cummings pracuje wyłącznie głosem i nigdy nie wystąpił przed kamerą.
Kenneth Mars, który w filmach Disneya "Mała Syrenka" (z 1989 roku) oraz ' (z 2000 roku) użyczył głosu królowi Trytonowi, nie był w stanie dokonać tego w 2008 roku w filmie ' ze względów zdrowotnych, zastąpił go więc Jim Cummings. Mars natomiast zmarł na raka trzustki trzy lata po premierze filmu.

</doc>
<doc id="1099804" url="https://pl.wikipedia.org/wiki?curid=1099804" title="Herb gminy Lipsko">
Herb gminy Lipsko



</doc>
<doc id="1099810" url="https://pl.wikipedia.org/wiki?curid=1099810" title="Patrona Halil">
Patrona Halil

Patrona Halil (tur. "Patrona Halil İsyanı") (zm. 25 listopada 1730 w Istambule) – albański żołnierz na służbie sułtana Ahmeda III, wcześniej handlarz szmatami i łaziebny. Zorganizował w 1730 roku powstanie ludowe w Stambule, które pozbawiło Ahmeda władzy. Obalony został też wielki wezyr Nevşehirli Damat İbrahim Pasha. Nowym władcą z woli tłumu stał się Mahmud I. Halil wkrótce po powstaniu został zamordowany na rozkaz sułtana.

</doc>
<doc id="1099811" url="https://pl.wikipedia.org/wiki?curid=1099811" title="Wojsko Litwy Środkowej">
Wojsko Litwy Środkowej

Wojsko Litwy Środkowej – siły zbrojne państwa proklamowanego przez generała Lucjana Żeligowskiego 12 października 1920.
Wraz z ogłoszeniem przez generała Lucjana Żeligowskiego powstania Litwy Środkowej, wojsko którymi dowodził i które brało udział w „buncie”, stało się automatycznie Wojskiem Litwy Środkowej.
Działania zbrojne.
Po zajęciu Wilna Naczelny Dowódca Wojska Litwy Środkowej, gen. Żeligowski polecił wysunąć wojska na linię: Nowe Troki–Kraso- Rykonty oraz Bondary-Rzesza-Czerwony Dwór.
Do 29 listopada 1920, gdy zawarto Traktat w Kownie, Litwa Środkowa była w stanie niewypowiedzianej wojny z Republiką Litewską "(Litwą Kowieńska)."
I Korpus Wojsk Litwy Środkowej.
W czasie walk zreorganizowano Wojska Litwy Środkowej i 16 października 1920 roku utworzono I Korpus Wojsk Litwy Środkowej. Dowódcą korpusu został generał Jan Rządkowski, dotychczasowy dowódca 1 Dywizji Litewsko-Białoruskiej.
Obsada wyższych stanowisk w Wojsku Litwy Środkowej.
marzec 1921
W kwietniu 1921 gen. ppor. Daniel Konarzewski został mianowany zastępcą gen. Żeligowskiego. 1 grudnia 1921 roku został on Naczelnym Dowódcą Wojsk Litwy Środkowej. Był nim do czasu zjednoczenia Litwy Środkowej z Rzecząpospolitą.
W ostatnim okresie istnienia.
Wojsko Litwy Środkowej w rzeczywistości stanowiło autonomiczną część sił zbrojnych Rzeczypospolitej.
Już we wrześniu 1921 zaczęto przemianowywać pułki Wojsk Litwy Środkowej zgodnie z numeracją ustaloną dla całości Wojska Polskiego. Miński pułk strzelców przyjął nazwę 86 pułku piechoty, a 2 pap został przemianowany na 29 pułk artylerii polowej. Jesienią 1921 1 i 2 Dywizja Piechoty Litewsko-Białoruska otrzymały numerację 19 DP i 29 DP. Wojska Litwy Środkowej, chociaż na zewnątrz występowały samodzielnie, to jednak znajdowały się w strukturach operacyjnych polskiej 2 Armii, funkcjonując nadal jako Grupa Operacyjna "Bieniakonie". 
30 listopada gen. Żeligowski rozwiązał Naczelne Dowództwo Wojsk Litwy Środkowej i ustanowił Dowództwo Wojsk Litwy Środkowej z gen. Konarzewskim jako dowódcą. Rozwiązał też Adiutanturę Generalną Naczelnego Dowódcy Wojsk Litwy Środkowej, a do uzgodnienia interesów administracji wojskowej z cywilną ustanowił Przedstawicielstwo Dowództwa Wojsk Litwy Środkowej przy Tymczasowej Komisji Rządzącej. Gdy w kwietniu 1922 Litwa Środkowa zjednoczyła się z Polską, znaki formalnej odrębności Wojska Litwy Środkowej praktycznie już nie istniały.
Dyslokacja oddziałów Grupy Operacyjnej Bieniakonie.
Stan na dzień 27.10.1921 roku

</doc>
<doc id="1099823" url="https://pl.wikipedia.org/wiki?curid=1099823" title="Heterochromia">
Heterochromia



</doc>
<doc id="1099832" url="https://pl.wikipedia.org/wiki?curid=1099832" title="Grupa Collaboration">
Grupa Collaboration

Grupa „Collaboration” (fr. "Le Groupe «Collaboration»") – francuska organizacja kolaboracyjna istniejąca podczas II wojny światowej.
Historia.
Organizacja wywodziła się z przedwojennego Komitetu Francusko-Niemieckiego ("Comité France-Allemagne"), działającego w latach 1935–1939. Po zajęciu Francji przez wojska niemieckie w czerwcu 1940 r., pisarz i wielbiciel Adolfa Hitlera Alphonse de Châteaubriant założył w Paryżu 24 września tego roku organizację pod nazwą Le Groupe «Collaboration» (pełna nazwa brzmiała „współpraca, zgrupowanie sił dla jedności Europy”). Ze strony niemieckiej pomagali ją utworzyć ambasador III Rzeszy we Francji Otto Abetz i wiceprezes Deutsch-Francösische Gesellschaft Friedrich Grimm. W jej skład wchodzili intelektualiści, ludzie sztuki i kultury o poglądach konserwatywnych, antydemokratycznych, a jednocześnie proniemieckich. Poparli oni rząd Francji Vichy i ideę rewolucji narodowej głoszoną przez marszałka Philippe’a Pétaina. Opowiadali się też za integracją Europy pod panowaniem niemieckim.
Organizacja promowała „francuskie odrodzenie, francusko-niemieckie pojednanie i europejską solidarność”. Kraj został podzielony na strefę północną ("zone nord") i południową ("zone sud"), w których powstały liczne komitety podległe organizacji. Organizowały one konferencje tematyczne i publiczne dyskusje dotyczące różnych zagadnień (ekonomicznych, społecznych, naukowych, artystycznych, młodzieżowych), łącząc je z propagandą w duchu kolaboracji z Niemcami. Oprócz tego urządzano pokazy filmów wyprodukowanych w państwach Osi i sponsorowano wykłady z udziałem zapraszanych Niemców.
Organizacja była finansowana przez władze III Rzeszy do kwoty 2 mln franków rocznie. Liczyła, według własnych danych, ponad 100 tys. członków. W 1943 r. otworzyła biuro w Vichy. Organizacja sponsorowała też ruch młodzieżowy pod nazwą Młodzież Nowej Europy ("Jeunesse de l’Europe Nouvelle"), na czele którego stali Marc Augier i Jacques Schweizer. Liczył on maksymalnie 1,5 tys. członków. Na początku 1943 r. Le Groupe «Collaboration» współtworzyła Front Rewolucyjno-Narodowy ("Front révolutionnaire national").

</doc>
<doc id="1099834" url="https://pl.wikipedia.org/wiki?curid=1099834" title="S.f.">
S.f.



</doc>
<doc id="1099844" url="https://pl.wikipedia.org/wiki?curid=1099844" title="GTI Racing">
GTI Racing

GTI Racing lub Volkswagen GTI Racing – komputerowa gra wyścigowa stworzona przez Techland i wydana przez Deep Silver (w Polsce dystrybuowana przez Techland) 10 marca 2006 na platformę Microsoft Windows.
Jest to druga gra firmy Techland z gatunku wyścigów (pierwszą była "Xpand Rally"). Gra posiada licencję firmy Volkswagen, przez co wszystkie piętnaście dostępnych samochodów jest wiernie odzwierciedlonymi modelami samochodów wyścigowych tej marki. W grze dostępnych jest siedemdziesiąt tras opartych na sześciu lokacjach.

</doc>
<doc id="1099845" url="https://pl.wikipedia.org/wiki?curid=1099845" title="Kujawa (herb szlachecki)">
Kujawa (herb szlachecki)

Kujawa – polski herb szlachecki.
Opis herbu.
Na tarczy dwudzielnej, w polu lewym srebrnym – korona szlachecka, w polu prawym srebrnym – skrzydło białe.
Najwcześniejsze wzmianki.
Szlachta Kujawa herbu własnego Kujawa pochodzi ze Śląska. Jedna z ich gałęzi znalazła się w dawnych Prusach.
Wieś Kujawa bierze swój początek, podobnie jak inne osady położone wzdłuż strugi Kujawka, z pobudowanego nad jej brzegami młyna wodnego. W roku 1587 ówczesny starosta golubski, Krzysztof Kostka, zezwolił na pobudowanie obok innego młyna zwanego Motyka (wzmiankowany już w 1437-38 i 1570 r.), drugiego młyna wodnego burmistrzowi golubskiemu o nazwisku Kujawa.
Herbowni.
Kujawa

</doc>
<doc id="1099846" url="https://pl.wikipedia.org/wiki?curid=1099846" title="Mehmed Emin Aali Pasza">
Mehmed Emin Aali Pasza



</doc>
<doc id="1099866" url="https://pl.wikipedia.org/wiki?curid=1099866" title="Mikołaj Żółkiewski (zm. 1509)">
Mikołaj Żółkiewski (zm. 1509)

Mikołaj Żółkiewski herbu Lubicz (zm. 1509) – chorąży bełski.
Był synem Jana z Żółkwi (zm. 1473), bratem Stanisława Żółkiewskiego, chorążego bełskiego. Gdy jego brat w 1501 został podkomorzym bełskim, Mikołaj objął po nim chorążostwo bełskie.
Miał syna Jakuba (zm. przed 1513), który nie pozostawił potomstwa.
Według Bartosza Paprockiego uzyskał godność wojewody bełskiego i był dziadem hetmana Stanisława Żółkiewskiego, co powtórzył za nim Kasper Niesiecki. Informacja ta jest odrzucana przez historyków. Dziadem hetmana był Stanisław, brat Mikołaja.

</doc>
<doc id="1099870" url="https://pl.wikipedia.org/wiki?curid=1099870" title="Nevşehirli Damat İbrahim Pasha">
Nevşehirli Damat İbrahim Pasha

Nevşehirli Damat İbrahim Pasha (ur. 1666, zm. 16 października 1730) wielki wezyr Imperium osmańskiego w latach 1718-1730. Przydomka "Nevşehirli", czyli "z miasta Nevşehir", używa się po to, aby nie pomylić go z innym wezyrem Damat İbrahimem Paszą, zmarłym w 1601.
Jego rządy określa się mianem Ery Tulipanów, z którą kojarzony jest dziś przede wszystkim ówczesny sułtan Ahmed III. Był zwolennikiem częściowej europeizacji Turcji. Długi okres rządów Ibrahima (1718-1730) jest ewenementem w Turcji XVIII wieku. Wezyr przywrócił dawno niepamiętany okres pokoju wewnątrz imperium, choć graniczne prowincje - Egipt, Arabia - były nadal niepokojone. Niestabilne były też obszary północno-wschodniego wybrzeża Morza Czarnego (Kubań), zamieszkane przez plemiona nogajskie. W 1723 wezyr zawarł z Persją traktat graniczny, ale obie strony nie przestrzegały go w pełni. 
Został obalony w październiku 1730 w powstaniu, które zorganizował Patrona Halil.
Jego żoną była księżniczka Hatice, córka sułtana Ahmeda III. Życie dworskie jego czasów zobrazował holenderski malarz Jean-Baptiste van Mour (1671-1737).

</doc>
<doc id="1099872" url="https://pl.wikipedia.org/wiki?curid=1099872" title="Nevşehirli Damat İbrahim Pasza">
Nevşehirli Damat İbrahim Pasza



</doc>
<doc id="1099873" url="https://pl.wikipedia.org/wiki?curid=1099873" title="Prace linowe">
Prace linowe

Prace linowe - czynności, które należy wykonać aby lina nadawała się do pracy w miejscu dla niej przeznaczonym. 
W zakres prac linowych wchodzą: wiązanie podstawowych węzłów, splatanie lin, wykonywanie opasek, splatanie oka, wplatanie chomątek, oplatanie odbijaczy itp.
Liny okrętowe - podział.
Linami nazywa się wyroby powstałe ze skręcenia lub splecenia włókien lub drutów. Różnią się one między sobą materiałem z którego są wykonane, budową, grubością, wytrzymałością i giętkością.
Podstawowym kryterium podziału lin okrętowych jest materiał z którego są wykonane.
Uwzględniając je, liny okrętowe dzielimy na: 
Liny stanowią niezbędne wyposażenie prawie każdego statku. Zwykle wykorzystywane są do cumowania (liny włókienne i stalowe) i holowania okrętu (liny stalowe), zabezpieczenia przed przesuwaniem oraz podnoszenia różnych ciężarów. Używane są również jako olinowanie stałe i olinowanie ruchome jednostek pływających. 

</doc>
<doc id="1099874" url="https://pl.wikipedia.org/wiki?curid=1099874" title="Music Is the Key">
Music Is the Key

Music Is the Key – pierwszy singel promujący trzeci studyjny album "Key To My Soul" niemieckiej wokalistki Sarah Connor. Autorami utworu jak i zarazem głównymi producentami są Kay Denar i Rob Tyger, współpracujący z Connor od samego początku. Kompozycja została nagrana w duecie z amerykańskim zespołem Naturally 7 i wydana jako singel 3 listopada 2003 roku.
Utwór odniósł duży sukces w rodzimych Niemczech oraz w Austrii, Szwajcarii i w Polsce.
W rodzimym kraju kompozycja debiutując na #3 pozycji notowania najczęściej kupowanych singli, przez osiem tygodnia znajdowała się w top 5. W 5 z kolei tygodniu objęła szczytne, pierwsze miejsce notowania. W Austrii debiutując na pozycji #18 ostatecznie jako najwyższe uzyskała miejsce #6. Na szwajcarskiej liście przebojów singel debiutował na pozycji #12, by trzy tygodnie później osiągnąć najwyższą, #2 pozycję notowania. W Polsce utwór dotarł aż na #6 miejsce notowania Polish Top 50.
W innych krajach utwór cieszył się raczej ograniczonym sukcesem. W Belgii, zarówno w regionie walońskim jak i flamandzkim, utwór przebywał tylko na notowania Tip (propozycje do oficjalnego notowania) zajmując pozycję w top 70 Belgii. W Rosji natomiast singel dotarł na pozycję #77 w notowaniu Airplay, organizowanym przez portal Tophit.
„Music Is the Key” stał się drugim singel podbijającym szczyt oficjalnego notowania w Niemczech oraz trzecim singel znajdującym się w top 10 Austrii i Szwajcarii.
Lista utworów.
European CD single
CD Maxi

</doc>
<doc id="1099881" url="https://pl.wikipedia.org/wiki?curid=1099881" title="Kanał osteonu">
Kanał osteonu



</doc>
<doc id="1099890" url="https://pl.wikipedia.org/wiki?curid=1099890" title="Ahmed Arifi Pasza">
Ahmed Arifi Pasza



</doc>
<doc id="1099893" url="https://pl.wikipedia.org/wiki?curid=1099893" title="Mithat Pasza">
Mithat Pasza



</doc>
<doc id="1099904" url="https://pl.wikipedia.org/wiki?curid=1099904" title="Ballady (album Lombardu)">
Ballady (album Lombardu)

Ballady – album kompilacyjny zespołu Lombard. Wydany w roku 1994 nakładem wydawnictwa Ania Box Music. Foto i projekt graficzny: Colt / Jacek Gulczyński, Krzysztof Dziamski.
Na okładce albumu jako autora tekstu w utworze „Szara maść” podano Małgorzatę Ostrowską.

</doc>
<doc id="1099909" url="https://pl.wikipedia.org/wiki?curid=1099909" title="Koca Mustafa Reşit Pasza">
Koca Mustafa Reşit Pasza



</doc>
<doc id="1099916" url="https://pl.wikipedia.org/wiki?curid=1099916" title="Roman Kawecki">
Roman Kawecki

Roman Kawecki herbu Gozdawa (ur. 9 sierpnia 1868 w Nowym Sączu, zm. 13 listopada 1938 w Warszawie) – pułkownik kawalerii cesarskiej i królewskiej armii, generał brygady Wojska Polskiego oraz malarz.
Życiorys.
Był synem Edwarda i Róży z baronów Brunickich. W 1885 ukończył Gimnazjum św. Anny w Krakowie, a w 1889 – studia prawnicze na Uniwersytecie Jagiellońskim i odbył służbę jednoroczną w armii austriackiej, uzyskując w 1889 stopień podporucznika kawalerii. Praktykę odbył w 1 pułku ułanów w Krakowie. W 1892 przeszedł do rezerwy. Studiował malarstwo – początkowo w Krakowie (w Akademii Sztuk Pięknych), potem w Paryżu u H. Morisseta. W 1895 powołany do służby wojskowej. Rotmistrz z 1901, major z 1913. Pełnił funkcje dowódcze i instruktorskie jazdy, m.in. w Wyższej Szkole Wojennej w Wiedniu.
W czasie I wojny światowej dowódca dywizjonu kawalerii. Podpułkownik z 1915. W okresie listopad 1917 – marzec 1918 dowódca 2 pułku Ułanów Legionowych, a po bitwie II Brygady Legionów Polskich pod Rarańczą zawieszony w pełnieniu obowiązków przez władze austriackie.
W listopadzie 1918 został przyjęty do Wojska Polskiego i mianowany dowódcą 1 pułku Ułanów Ziemi Krakowskiej. 14 stycznia 1919 zdał dowództwo ppłk. Adamowi Kicińskiemu i objął stanowisko Inspektora Jazdy w Sztabie Generalnym. W maju 1919 został zastępcą gen. por. Aleksandra Karnickiego, Generalnego Inspektora Jazdy, a później pełniącym obowiązki Generalnego Inspektora Jazdy. Od 9 kwietnia 1920 do 6 maja 1921 był Generalnym Inspektorem Jazdy przy Naczelnym Wodzu. Na tym stanowisku 1 maja 1920 zatwierdzony został w stopniu generała podporucznika z dniem 1 kwietnia 1920. W 1922 w Inspektoracie Armii nr V we Lwowie. 28 marca 1922 został mianowany członkiem Oficerskiego Trybunału Orzekającego. 3 maja 1922 został zweryfikowany w stopniu generała brygady ze starszeństwem z dniem 1 czerwca 1919 w korpusie generałów. Z dniem 30 września 1925 przeniesiony został w stan spoczynku z powodu trwałej niezdolności do służby wojskowej, stwierdzonej przez komisję wojskowo-lekarską. Osiadł w Krakowie. Zmarł w Warszawie. Został pochowany na Cmentarzu Rakowickim w Krakowie (kwatera XXXII).
Malarstwo.
Po przeniesieniu do rezerwy poświęcił się malarstwu. Malował portrety, m.in. wybitnych wojskowych, a także pejzaże. Swoje obrazy wystawiał w Krakowie, Lwowie, Warszawie (m.in. w Zachęcie: "Portret pani Sz.", 1926; "Akt", 1929) i Paryżu. 40 jego prac zostało zakupionych przed II wojną światową przez Muzeum Wojska. Jeden z jego obrazów, wystawiony w Paryżu, "Filozof i kobieta", po zakupie trafił do Stanów Zjednoczonych.

</doc>
<doc id="1099922" url="https://pl.wikipedia.org/wiki?curid=1099922" title="Największe przeboje 1981–1987 (2)">
Największe przeboje 1981–1987 (2)

Największe przeboje 1981-1987 (2) – album kompilacyjny zespołu Lombard. Wydany w roku 1994 nakładem wydawnictwa Rock Long Luck.
Nagrań dokonano: (4, 7, 9) Sala Filharmonii Szczecińskiej, Polskie Radio Szczecin; (5, 7) Studio Polskiego Radia Szczecin; (1, 8, 11) Studio „Giełda” Polskie Radio w Poznaniu; (2, 3, 6) Mix Fendal Sound Recording Studio, Loenen, Holandia; (10) Studio Tonpress. Foto: Jacek Gulczyński, Maciej Mańkowski, Z. Walter, Maciej Olsztyński. Projekt graficzny: Krzysztof Dziamski &amp; Jacek Gulczyński / Colt Group.

</doc>
<doc id="1099928" url="https://pl.wikipedia.org/wiki?curid=1099928" title="Jerzy Wojciech Grochowski">
Jerzy Wojciech Grochowski

Jerzy Wojciech Grochowski pseudonim „Wacław Zimny”, „Zimny”, „Jarosław II”, „Stary” (ur. 14 stycznia 1915 w Łodzi, zm. 1 października 2007 w Warszawie) – polski chemik, żołnierz AK, pułkownik WP, członek Komitetu Redakcyjnego „"Encyklopedii Techniki Wojskowej”." 
W czasie II wojny światowej był żołnierzem Armii Krajowej, uczestniczył w powstaniu warszawskim. Po wojnie ukończył studia na Wydziale Chemii Uniwersytetu Warszawskiego. Był adiunktem Zakładu Chemii Organicznej UW, wykładowcą i zastępcą Szefa Katedry OP Chem. Wojskowej Akademii Technicznej w Warszawie. 
Pochowany 5 października 2007 r. na cmentarzu Wawrzyszewskim w Warszawie. 

</doc>
<doc id="1099932" url="https://pl.wikipedia.org/wiki?curid=1099932" title="Klub Czeskich Turystów">
Klub Czeskich Turystów

Klub Czeskich Turystów (cz. "Klub českých turistů", "KČT") - organizacja turystyczna działająca w Czechach, utworzona 11 czerwca 1888 r. w Pradze z inicjatywy grupy entuzjastów na czele z dr. Vilémem Kurzem i Vratislavem Pasovským.
Historia.
Do 1919 r. działała na terenie Czech i Moraw, a w latach 1920-1938 - pod nazwą "Klub Czechosłowackich Turystów" (cz. "Klub československých turistů", "KČST") - na terenie ówczesnej Czechosłowacji. Po rozpadzie Czechosłowacji w 1939 r. powróciła do nazwy KČT. Ponownie pod nazwą KČST od maja 1947. Po przewrocie komunistycznym KČST został wcielony w maju 1949 r. do organizacji JTO Sokol, a później ČSTV (cz. "Československý svaz tělesné výchovy"). Po aksamitnej rewolucji Klub powrócił do działalności pod nazwą KČT w roku 1990.
Klub był inicjatorem budowy wielu schronisk turystycznych i wież widokowych oraz znakowania szlaków turystycznych. Od 1899 r. wydaje miesięcznik Turista (pierwszym redaktorem był Vilém Kurz Starszy), początkowo jako Časopis turistů, potem Turistika-Horolezectví, a od 1962 pod obecną nazwą. Wychodzi dziesięć razy w roku, oprócz stycznia i sierpnia. Od roku 1991 Klub wydaje także mapy turystyczne w skali 1:50 000 obejmujące cały obszar Czech (dotąd 98 tytułów).
Klub liczy obecnie ok. 40 tysięcy członków, z czego prawie jedna czwarta to młodzież. Podstawową jednostką organizacyjną jest oddział (cz. "odbor"), należący do jednego z 14 regionów (cz. "oblast") odpowiadających czeskim krajom (cz. "kraj").

</doc>
<doc id="1099936" url="https://pl.wikipedia.org/wiki?curid=1099936" title="Największe przeboje 1981–1987 (1)">
Największe przeboje 1981–1987 (1)

Największe przeboje 1981-1987 (1) – album kompilacyjny zespołu Lombard. Wydany w roku 1994 nakładem wydawnictwa Rock Long Luck.
Nagrań dokonano: Sala Filharmonii Szczecińskiej – Polskie Radio Szczecin (1, 4, 7); Studio "Giełda” – Polskie Radio w Poznaniu, Mix Fendal Sound Recording – Leonen, Holandia (2, 5); Studio „Giełda” – Polskie Radio w Poznaniu (3, 8, 10); Studio Polskiego Radia w Szczecinie (6, 9, 11); Studio „Tonpress” (12); Foto: Jacek Gulczyński, Maciej Mańkowski, Z. Walter, Maciej Olsztyński. Projekt: Krzysztof Dziamski &amp; Jacek Gulczyński / Colt Group.

</doc>
<doc id="1099938" url="https://pl.wikipedia.org/wiki?curid=1099938" title="Bolesław Kraupa">
Bolesław Kraupa

Bolesław Kraupa (ur. 17 listopada 1871 w Krakowie, zm. 15 grudnia 1924 w Warszawie) – generał brygady Wojska Polskiego.
Życiorys.
W latach 1887-1891 kształcił się w Szkole Kadetów Piechoty w Łobzowie. Od 1892 roku oficer zawodowy austriackiej piechoty, na kolejnych stanowiskach dowódczych. Jako dowódca kompanii walczył w 1914 na froncie rosyjskim. W styczniu 1915 roku dostał się do niewoli. W 1918 roku po wymianie jeńców powrócił do służby i jako dowódca batalionu walczył na froncie włoskim.
Od listopada 1918 roku w Wojsku Polskim. Organizator i dowódca 13 pułku piechoty. Luty 1920 – styczeń 1921 dowódca XVI Brygady Piechoty. Na tym stanowisku 22 maja 1920 roku został zatwierdzony z dniem 1 kwietnia 1920 roku w stopniu pułkownika, w piechocie, w grupie oficerów byłej armii austriacko-węgierskiej. Od 23 stycznia 1921 roku dowodził 8 Dywizją Piechoty w zastępstwie pułkownika Stanisława Burhardt-Bukackiego. W tym samym roku, po przejściu 8 Dywizji Piechoty na organizację pokojową, został wyznaczony na stanowisko dowódcy piechoty dywizyjnej, pozostając oficerem nadetatowym 32 pułku piechoty. 3 maja 1922 roku został zweryfikowany w stopniu pułkownika ze starszeństwem z dniem 1 czerwca 1919 roku i 23. lokatą w korpusie oficerów piechoty, a jego oddziałem macierzystym był nadal 13 pułk piechoty. Z dniem 10 grudnia 1923 roku został mianowany dowódcą 28 Dywizji Piechoty w Warszawie. 11 marca 1924 roku został przeniesiony na stanowisko dowódcy 27 Dywizji Piechoty w Kowlu.
31 marca 1924 roku Prezydent RP Stanisław Wojciechowski, na wniosek Ministra Spraw Wojskowych, gen. dyw. Władysława Sikorskiego, awansował go na generała brygady ze starszeństwem z 1 lipca 1923 roku i 12. lokatą w korpusie generałów.
19 października 1924 roku został zwolniony ze stanowiska dowódcy 27 DP i przeniesiony do dyspozycji Ministra Spraw Wojskowych.
Pochowany na Cmentarzu Rakowickim w Krakowie (pas 32, wsch.)

</doc>
<doc id="1099940" url="https://pl.wikipedia.org/wiki?curid=1099940" title="Gabba Front Berlin">
Gabba Front Berlin

Gabba Front Berlin niemiecka grupa grająca Speedcore, znana także pod akronimem GFB
Grupa została założona przez Steffen'a Reinecke w 1996 roku, reszta jej członków to Ralf Schwarzenberger i Stephan Seidel.

</doc>
<doc id="1099941" url="https://pl.wikipedia.org/wiki?curid=1099941" title="Karel Roden">
Karel Roden

Karel Roden (ur. 18 maja 1962 w Czeskich Budziejowicach) – czeski aktor.
Po ukończeniu studiów aktorskich w Pradze, często grywał w teatrach i filmach. Poza krajem ojczystym znany jest głównie z ról w takich hollywoodzkich filmach, jak "15 Minutes" (2001), "" (2002), "Kuloodporny" (2003), "Krucjata Bourne’a" (2004), "Zamknij się i zastrzel mnie" (2005) oraz "Hellboy" (2004), gdzie zagrał Grigorija Rasputina. Odegrał także małą rolę w filmie "Wakacje Jasia Fasoli" z 2007. W 2008 roku zagrał w filmie "RocknRolla" w reżyserii Guya Ritchiego.
Roden jest laureatem nagrody Alfréda Radoka, przyznawanej za najlepszą czeską sztukę roku. Otrzymał ją za rolę Bruna w "Le Cocu Magnifique" w reżyserii Fernanda Crommelyncka. Grał także tytułową rolę Don Juana w "Don Juan and Faust" Christiana Dietricha Grabbe’a. Pojawił się także w 2 sztukach wraz ze swoim bratem Marianem.

</doc>
<doc id="1099942" url="https://pl.wikipedia.org/wiki?curid=1099942" title="Bydgoszcz-Toruń Harmonica Bridge">
Bydgoszcz-Toruń Harmonica Bridge

Bydgoszcz-Toruń Harmonica Bridge – festiwal muzyczny, odbywający się na bazie dwóch połączonych festiwali: "Bydgoszcz Harmonica Meeting" (trwającego od 2001 w Bydgoszczy) i "Toruń Harmonica Top" (trwającego od 2004 w Toruniu). W 2006 połączono dwa małe festiwale w jedną dużą imprezę - Międzynarodowy Festiwal Harmonijki Ustnej Harmonica Bridge.
Historia.
Ogólnopolski Konkurs Harmonijki Ustnej „"Bydgoszcz-Harmonica Meeting"” narodził się na fali popularności muzyki bluesowej. Pomysł podjął szef Miejskiego Ośrodka Kultury w Bydgoszczy Marek Stankiewicz. Pierwsza edycja imprezy, która odbyła się 14-15 września 2001 adresowana była dla amatorów harmonijki ustnej, zaś przewodniczącym jury został Sławomir Wierzcholski. Głównym wydarzeniem festiwalu były występy „Con Brio” Zygmunta Zgraji w hotelu City oraz koncert „Nocnej Zmiany Bluesa” w „Węgliszku”. 
Druga edycja Konkursu odbyła się w sierpniu 2002. Nad Brdę zjechało kilkudziesięciu „zakręconych na harmonijkę” muzyków. Każdy wykonywał jeden dowolnie wybrany utwór z własnego repertuaru oraz dwa wybrane standardy z listy 10 obowiązkowych utworów. Po przesłuchaniach odbyły się warsztaty prowadzone przez Sławomira Wierzcholskiego i tradycyjny koncert w hotelu City. Dodatkową atrakcją stał się występ Grega Szłapczyńskiego z Paryża w muszli koncertowej parku im. W. Witosa. 
Idea festiwalu toruńskiego (2004) i jego organizacja jest zasługą znanego muzyka toruńskiego, wirtuoza harmonijki i lidera Nocnej Zmiany Bluesa - Sławka Wierzcholskiego. Ideą powstania Festiwalu, połączenia dwóch wcześniej niezależnie odbywających się festiwali, jest próba budowy "mostu" między dwoma miastami regionu kujawsko-pomorskiego. 
Organizatorem ze strony toruńskiej jest Dwór Artusa.
Charakterystyka.
Festiwal to koncerty z kręgu bluesa, jazzu, rocka i muzyki poważnej, odbywające się w Bydgoszczy a także na terenie Zespołu Staromiejskiego w Toruniu. Wspólnym mianownikiem wszystkich koncertów jest harmonijka ustna. Festiwal odbywa się on pod koniec sierpnia i trwa przez 3-4 dni w obu miastach regionu kujawsko-pomorskiego.
Dyrektorem artystycznym festiwalu jest Sławomir Wierzcholski. Koncerty w Toruniu odbywają się na dziedzińcu Ratusza Staromiejskiego, w amfiteatrze Muzeum Etnograficznego.
Osiągnięcia.
W trakcie kilku edycji na festiwalu koncertowali: Tortilla, Kasa Chorych, Billy Harp Hamilton, Szulerzy, Green Grass, Beata Kossowska, Paul Lamb, Dżem, Doktor Blues, Sławomir Wierzcholski z Nocną Zmianą Bluesa, Zygmunt Zgraja z Orkiestrą Symfoniczną im. Johanna Straussa, Bartosz Łęczycki, Paweł Szymański, Michał Kielak, Ireneusz Dudek, Dubska, Doktor Blues, Free Blues Band.
Z zespołów zagranicznych prezentowali się: Greg Szłapczyński (Francja), Steve Baker (Wielka Brytania), Chris Jones (USA), Abi Wallenstein (Niemcy) z międzynarodowym zespołem The Old Time Band, Family Style (Włochy), Hans Theessink Band (Holandia, Austria, Zimbabwe), Eddie Martin (Wielka Brytania), Coast Blues Band, The Rhythm Junks (Belgia), Landy z NYC (USA).
Warsztaty harmonijkowe prowadzili: Greg Szłapczyński, Steve Baker, Sławomir Wierzcholski, Bartosz Łęczycki, Eddie Martin.

</doc>
<doc id="1099945" url="https://pl.wikipedia.org/wiki?curid=1099945" title="Paweł Hostowiec">
Paweł Hostowiec



</doc>
<doc id="1099946" url="https://pl.wikipedia.org/wiki?curid=1099946" title="Arts et Métiers">
Arts et Métiers

Arts et Métiers – stacja 3 i 11 linii metra w Paryżu. Stacja znajduje się w 3. dzielnicy Paryża. Na linii 3 stacja została otwarta 19 października 1904 r, a na linii 11 - 28 kwietnia 1935.
Nazwa stacji pochodzi od Conservatoire national des arts et métiers.

</doc>
<doc id="1099947" url="https://pl.wikipedia.org/wiki?curid=1099947" title="Wladyslaw Ardzinba">
Wladyslaw Ardzinba



</doc>
<doc id="1099948" url="https://pl.wikipedia.org/wiki?curid=1099948" title="Temple (stacja metra w Paryżu)">
Temple (stacja metra w Paryżu)

Temple – stacja linii nr 3 metra w Paryżu. Stacja znajduje się w 3. dzielnicy Paryża. Została otwarta 19 października 1904 r. Nosi nazwę po Temple - wyburzonej twierdzy templariuszy, która do 1808 stała w okolicy dzisiejszej stacji.

</doc>
<doc id="1099950" url="https://pl.wikipedia.org/wiki?curid=1099950" title="Lista państw świata w 1990">
Lista państw świata w 1990



</doc>
<doc id="1099953" url="https://pl.wikipedia.org/wiki?curid=1099953" title="Rekonsolidacja">
Rekonsolidacja

Rekonsolidacja jest to sztuczne umocnienie, zagęszczenie gruzowiska zawałowego poprzez wtłaczanie w to gruzowisko odpadów przemysłowych w postaci zawiesin. Zawiesinami mogą być popiół zmieszany z wodą powodujący doszczelnienie zrobów i polepszający warunki stropowe.
Wtłaczanie odpadów do zawału realizowane jest za pomocą rur perforowanych w spągnicy obudowy ścianowej zmechanizowanej.
Proces rekonsolidacji gruzowisk zawałowych zależy od następujących czynników:

</doc>
<doc id="1099956" url="https://pl.wikipedia.org/wiki?curid=1099956" title="Reformacja w Polsce">
Reformacja w Polsce

Reformacja w Rzeczypospolitej Obojga Narodów była ruchem religijnym i społecznym, postulującym zmiany w polskim Kościele; istniała od lat 20. XVI w. do połowy XVII w., kiedy ostatecznie zwyciężyła kontrreformacja. Polską reformację cechował dynamiczny rozwój od XVI do XVII w., a następnie równie szybki upadek, aż do całkowitej marginalizacji i utraty znaczenia w początkach XVIII w.
Zdaniem niektórych badaczy reformacja w Polsce, w odróżnieniu od innych krajów Europy, gdzie doprowadziła do wzmocnienia władzy monarchicznej, tylko w Rzeczypospolitej naruszyła jednocześnie władzę monarchiczną i kościelną.
Polska reformacja od początku ograniczyła się tylko do wyższych i średnich warstw społecznych, głównie w miastach północnej i zachodniej Polski, na Kielecczyźnie, Lubelszczyźnie i na Żmudzi. Nigdy nie miała większego wpływu na ludność wiejską; wyjątkiem byli tylko mieszkańcy zachodniego pogranicza. W Polsce prawie nie było możnych protektorów, wspierających ten ruch; magnaci traktowali zmianę wyznania jako swoją prywatną sprawę i jako część „złotej wolności szlacheckiej”. Jedynie na Litwie istnieli magnaci tacy jak Mikołaj Radziwiłł Czarny i Jan Kiszka, którzy wspierali finansowo reformację. Sytuacja Kościoła rzymskokatolickiego nigdy nie była poważnie zagrożona.
W Rzeczypospolitej pojawiły się trzy kolejne nurty reformacji: pierwszy był luteranizm, kolejnym – kalwinizm, a ostatnim ruch braci polskich. Reformacja wniosła znaczący wkład w rozwój języka polskiego, kultury i literatury, przyczyniła się do ożywienia nauki i oświaty przez rozwój edukacji i wydawnictw. Jej działaczami było wielu wybitnych pisarzy, teologów i naukowców.
Historia.
W XVI wieku Rzeczpospolita Polska nie była państwem jednolitym etnicznie i religijnie, jednak Kościół rzymskokatolicki miał tu ogromne wpływy. Polska była krajem tolerancyjnym. Ta tolerancja wynikała z sytuacji Rzeczypospolitej jako kraju wielowyznaniowego i wielokulturowego, gdzie od wieków zamieszkiwali m.in. Żydzi i ludność prawosławna. Inną przyczyną była słaba władza królewska i mocna pozycja magnaterii w systemie monarchii elekcyjnej. Nawet królowie, wyjątkowo silnie związani z interesami katolicyzmu, tacy jak Jan Kazimierz (jezuita i kardynał), nie mogli wprowadzić masowych represji przeciwko innowiercom.
Jako pierwszy pojawił się luteranizm – mniej więcej w latach dwudziestych XVI w., który zyskał zwolenników głównie wśród niemieckiej ludności miast Prus Królewskich, Wielkopolski i Śląska. Edykt Zygmunta I Starego z 1523 roku głosił, że każdy, kto by "owe dzieła luterskie wprowadzał, sprzedawał, kupował, czytał; albo zasady Lutra głosił, bronił lub pochwalał, aby prócz spalenia samychże książek, on także śmiercią na stosie i konfiskatą dóbr wszystkich ukarany został".
Król Zygmunt I Stary wystąpił przeciw szerzącemu się w zrewoltowanym Gdańsku i innych miastach Prus Królewskich luteranizmowi. W kwietniu 1526 roku przybył do Gdańska na czele wojska. Przeprowadził w tym mieście procesy sądowe i wydawał wyroki. Kaznodzieje luterańscy, którzy nie uciekli z Gdańska zostali skazani na karę śmierci i zabrani do Malborka. 14 przywódców rewolty gdańskiej z Jerzym Wendlandem na czele, zostało ściętych 13 czerwca 1526 roku na Długim Targu. Król ogłosił "Statuta Sigismundi", zgodnie z którymi zwolennicy reformacji mieli opuścić miasto w ciągu 14 dni, a księża sprzyjający nowej religii w ciągu 24 godzin. Rozpoczęły się procesy ok. 200 duchownych i zakonników, którym zarzucano złamanie ślubów czystości. Przywrócono nabożeństwa katolickie, a także prywatne msze.
W 1525 roku książę Janusz III zakazał w Księstwie Mazowieckim wyznawania i rozpowszechniania luteranizmu pod groźbą kary utraty życia i majątku. Tenże edykt potwierdził Zygmunt I Stary wraz z innymi prawami mazowieckimi po inkorporacji Mazowsza do prowincji wielkopolskiej Korony Królestwa Polskiego w 1529 roku.
Duże i znaczące ośrodki gospodarcze, jak chociażby Gdańsk, Toruń czy Elbląg, uzyskały od króla Polski Zygmunta II Augusta rozszerzenie przyznanej im wcześniej autonomii również i na sprawy wyznaniowe. W latach późniejszych kalwinizm stawał się coraz popularniejszy wśród polskiej szlachty, tym bardziej że przyznawał świeckim patronom decydujący wpływ na sprawy kościelne.
Za ruchem reformacyjnym (także w jego luterańskiej odmianie) opowiedziała się zaledwie szósta część tego stanu; była to jednak elita szlachecka, kształcona na obcych uniwersytetach i przodująca w walce o egzekucję dóbr i egzekucję praw – ruchu wymierzonego zarówno w magnaterię świecką, jak i duchowną. Elita szlachecka domagała się udziału księży w podatkach na rzecz obrony państwa, zniesienia sądownictwa duchownego nad świeckimi, likwidacji dziesięcin. Sukcesy ruchów reformacyjnych w Polsce zbiegły się z rozwojem przywilejów szlachty, do których zaczęto zaliczać także prawo wyznawania przez nią dowolnie obranej religii. Ostateczną jego akceptację uzyskano w akcie konfederacji warszawskiej w roku 1573.
Usiłowania zmierzające do pozyskania wiernych przyczyniły się do rozwoju piśmiennictwa polskiego. Najwcześniejszym ośrodkiem wydawniczym był Królewiec w Prusach Książęcych. Tutaj ukazał się w 1530 r. przetłumaczony na język polski katechizm Lutra, w dwa lata później jego Katechizm większy, a w latach 1561–1562 dokonano tłumaczenia na polski niektórych pism Lutra. Tylko w XVI wieku wydano 16 różnych katechizmów w języku polskim. Oprócz katechizmów drukowano "Pieśni duchowne i pobożne", które wydawano kilka razy od 1547 r. Wydany w 1578 r. Kancjonał (łac. "cantio". cantinom „śpiew, pieśń”, kancjonał zbiór śpiewów relig.) autorstwa Piotra Artomiusa doczekał się do 1728 r. 12 wydań. Innym rodzajem wydawniczym były Postylle (postylla dawn. (zbiór) komentarz(y) do Biblii, Ewangelii, objaśnienie perykopy), wydawane od 1557 r. Poważnym osiągnięciem protestantów było wydanie Biblii brzeskiej w 1563 r.
Pod osłoną szlacheckich oraz magnackich protektorów powstawały protestanckie szkoły, zbory i drukarnie. W 1554 odbył się w Słomnikach pierwszy synod Kościoła kalwińskiego. Niemniej środowisko protestanckie nie zostało zjednoczone, podobnie jak miało to miejsce w krajach Europy Zachodniej. Spośród innych odłamów protestantyzmu w Polsce pojawili się anabaptyści – zwani ówcześnie menonitami, a po 1548 w Wielkopolsce zaczęli osiadać wypędzeni z ojczyzny bracia czescy.
Na tle konfliktów dogmatycznych i społecznych doszło w latach 1562–1565 do rozłamu wśród zwolenników kalwinizmu. Pod wpływem ideologii włoskich unitarian, głównie Fausta Socyna, powstał Kościół braci polskich (przez przeciwników zwani „arianami”), za którymi opowiedziała się znaczna część intelektualnej elity protestantyzmu. Wykluczenie polskich unitarian ze zgody sandomierskiej zawartej w 1570 roku, uchwalonej przez kalwinistów oraz braci czeskich, a naśladowanej w innych krajach protestanckiej Europy, osłabiło pozycję polskiej reformacji oraz podkopało szanse stworzenia Kościoła narodowego. Protestantyzm spotkał się z całkowitą niemal obojętnością wśród ludności wiejskiej, zyskał zaś zwolenników w takich miastach Polski jak Kraków, czy Poznań.
Na przełomie XVI i XVII w. doszło w nich jednak do stopniowej likwidacji zborów różnowierców; towarzyszyły temu napady na sklepy, mieszkania, a nawet pogromy ludzi wyznających odmienne religie. Pogromy wyznaniowe, dokonywane z aprobatą i z inicjatywy kleru katolickiego, przebiegały przy całkowitej niemal bierności władz świeckich. Do takiego pogromu doszło 10 lipca 1591 w Wilnie, gdzie motłoch katolicki spalił kościół, dom, przytułek i szkołę ewangelików reformowanych. W tymże Wilnie w 1639 roku doszło do kolejnych zamieszek na tle religijnym. Ich ofiarą ponownie padli kalwini, którzy zostali zmuszeni do opuszczenia miasta, a ich zbór na ulicy Świętomichalskiej został zburzony.
Zawirowania i prześladowania religijne w Polsce wynikły m.in. z nieuchwalenia przez sejm, w którym przeważać zaczęli katolicy, przepisów wykonawczych do postanowień konfederacji warszawskiej, a jej najbardziej zdecydowanym przeciwnikiem był Zygmunt III Waza, pozostający pod silnym wpływem jezuitów, z Piotrem Skargą na czele. Dopiero po potopie szwedzkim, gdy Rzeczpospolita z trudnością uniknęła podziału między niekatolickich sąsiadów, Kościołowi udało się prawnie i faktycznie przekreślić postanowienia konfederacji warszawskiej. W 1658 sejm skazał braci polskich na banicję – ci uciekli głównie do Holandii, gdzie znajduje się ich słynna Bibliotheca Fratrum Polonorum, a w 1668 zabronił, pod karą śmierci, odstępstwa od katolicyzmu.
Wpływy reformacji.
Powstałe po 1517 prądy protestantyzmu (przede wszystkim luteranizm i kalwinizm), na gruncie polskim najwcześniej zyskały zwolenników w miastach Prus Królewskich. Zamieszkujące je mieszczaństwo pochodzenia niemieckiego, powiązane siecią wielorakich powiązań ze swoimi zachodnimi kontrahentami stosunkowo szybko przyjmowało naukę Marcina Lutra. W Gdańsku w 1525 wybuchł antykatolicki tumult luterańskiego pospólstwa i plebsu, stłumiony dopiero w wyniku zbrojnej interwencji Zygmunta I Starego. W 1525 przestało istnieć państwo zakonu krzyżackiego w Prusach, którego władca Albrecht Hohenzollern przyjął wyznanie luterańskie i stał się świeckim lennikiem Korony Królestwa Polskiego.
Reformacja, mimo nasilenia niepokojów społecznych w Rzeczypospolitej, nie skutkowała osłabieniem państwa. Wręcz przeciwnie, mocarstwowa Rzeczpospolita Jagiellonów nie obawiała się wpływów protestantyzmu i życzliwie przyjmowała cudzoziemców-innowierców. Osłabienie Rzeczypospolitej nastąpiło dopiero w połowie XVII w., gdy reformacja przestała być liczącym się nurtem w życiu kraju. W opinii J. Tazbira nasilenie kontrreformacji i wrogości wobec „herezji” wiązało się w Rzeczypospolitej z rosnącym zagrożeniem państwa z zewnątrz.
Wpływy reformacji w kulturze.
Trwałą spuścizną polskiej reformacji jest powstanie bogatej literatury, głównie religijnej w języku polskim, co skutkowało rozwinięciem i rozpowszechnieniem języka literackiego. Powstały wówczas takie znaczące dzieła jak polskie tłumaczenie Biblii brzeskiej (jedno z pierwszych na świecie tłumaczeń Biblii na język narodowy), rozwinęła się literatura polityczna i polemiczna (taką literaturę tworzyli m.in. Marcin Czechowic, Andrzej Frycz Modrzewski i Szymon Budny). Protestantami było wielu pionierów polskiej literatury, m.in. "ojciec literatury polskiej" Mikołaj Rej.
Reformacja ożywiła ruch wydawniczy – w XVI w. działało 20 drukarni innowierczych i przyczyniła się do rozwoju szkolnictwa, głównie średniego: powstały luterańskie gimnazja w Toruniu i Gdańsku i kalwińskie w Pińczowie, a także akademie – braci czeskich w Lesznie i braci polskich w Rakowie. Te placówki oświatowe były znane z wysokiego poziomu nauczania.
Kolejnym skutkiem reformacji było ożywienie i wzbogacenie piśmiennictwa katolickiego, kontrreformacyjnego, które musiało skutecznie konkurować z literaturą protestancką. Dopiero po całkowitym zwycięstwie kontrreformacji w połowie XVII w. nastąpiło wyraźne obniżenie poziomu literatury i kultury polskiej, które trwało aż do epoki oświecenia.
Wyjątkowym zjawiskiem była działalność braci polskich, których dzieła, głównie książki o tematyce filozoficznej i społecznej (autorzy: Hieronim Moskorzowski, Faust Socyn, Andrzej Wiszowaty, Piotr Stoiński (młodszy) i inni) postulujące racjonalizm i tolerancję religijną, wywarły duży wpływ na inne kraje europejskie (m.in. na filozofię Johna Locke), a nawet na Stany Zjednoczone (Katechizm Rakowski braci polskich inspirował Konstytucję Stanów Zjednoczonych w kwestiach neutralności światopoglądowej państwa oraz rozdziału państwa od Kościoła).
Współpraca protestantów i katolików na przełomie XVI i XVII w..
W 1590 r. ukazała się o wydźwięku antyjezuickim "Szlachcica polskiego przeciw jezuitom mowa", napisana prawdopodobnie przez profesorów Akademii Krakowskiej i braci polskich. Katolicy często drukowali książki w typografiach różnowierczych. W Rakowie drukowano utwory Klonowica i B. Paprockiego, a w Lesznie "Satyry" K. Opalińskiego i poety S. Twardowskiego. W Lesznie za czasów J.A. Komeńskiego uczyło się wiele młodzieży katolickiej, tak jak w kolegiach jezuickich studiowała młodzież prawosławna i protestancka.
Po stronie katolickiej można wyliczyć nie tylko pisarzy, którzy zwalczali konfederację warszawską, ale też takich, którzy jej bronili na równi z protestantami. Do takich należał pisarz katolicki Mikołaj Kossobudzki, który we wstępie do "Psalmi 68 explanatio" (1575) mówił, że różnic wyznaniowych nie można likwidować „przez ogień i miecz”, lecz jedynie przez „nauczanie ludzi i gorliwą pracę duszpasterską”. Na podobnym stanowisku stanął pisarz szlachecki Hieronim Baliński (1600), chociaż wyjął od tej zasady braci polskich. W wielu wypadkach zakonnicy (franciszkanie w Wilnie – 1614), a nawet biskupi (P. Tylicki – 1516) brali w obronę pokrzywdzonych protestantów. Protestanci zaś w miarę jak narastało ich zagrożenie ze strony katolików wysuwali coraz szersze postulaty tolerancji religijnej.

</doc>
<doc id="1099962" url="https://pl.wikipedia.org/wiki?curid=1099962" title="République (stacja metra)">
République (stacja metra)

République – stacja 3, 5, 8, 9 i 11 linii metra w Paryżu. Stacja znajduje się w 3. dzielnicy Paryża. Na linii 3 stacja została otwarta 19 października 1904, na linii 5 – 15 grudnia 1907, na linii 8 – 5 maja 1931, na linii 9 – 10 grudnia 1933, a na linii 11 – 28 kwietnia 1935.
W 2009 była to 6. stacja w paryskim metrze pod względem popularności, z 16,0 mln pasażerów rocznie.

</doc>
<doc id="1099967" url="https://pl.wikipedia.org/wiki?curid=1099967" title="Noc generałów">
Noc generałów

Noc generałów (ang. "The Night of the Generals") – film wojenny powstały w koprodukcji brytyjsko-francusko-amerykańskiej w reżyserii Anatole’a Litvaka z 1967 roku.
Fabuła.
Akcja filmu zaczyna się kilka lat po zakończeniu II wojny światowej. Inspektor Morand (Philippe Noiret) z policji francuskiej wznawia śledztwo w sprawie niewyjaśnionego morderstwa popełnionego w Paryżu w 1942 roku. Kojarzy je z bliźniaczą zbrodnią, której dokonano wcześniej w okupowanej Warszawie. Ofiarą zabójcy padła wówczas prostytutka, jak się później okazało, niemiecka agentka. Jedyny świadek przestępstwa widział generalskie lampasy na spodniach wychodzącego od kobiety mężczyzny. Prowadzący wówczas dochodzenie major Grau (Omar Sharif) podejrzewał, że sprawcą mordu jest jeden z urzędujących w Warszawie hitlerowskich generałów. Podczas prowadzonego śledztwa ginie. Po latach Morand, dawny współpracownik Graua, chce odnaleźć winnych obu zabójstw.

</doc>
<doc id="1099968" url="https://pl.wikipedia.org/wiki?curid=1099968" title="Kraśnik sześcioplamek">
Kraśnik sześcioplamek

Kraśnik sześcioplamek, kraśnik łomignatek, błyszczenica łomignatek ("Zygaena filipendulae") – pospolity gatunek motyla dziennego z rodziny kraśnikowatych. Występuje w Europie wśród ubogiej roślinności na terenie suchym oraz na torfowiskach i wrzosowiskach. Zasięg jego występowanie dochodzi do 2000 m n.p.m.
Opis.
Charakterystyczną cechą rozpoznawczą tego gatunku jest wzór na skrzydłach – po sześć czerwonych plam na każdym.
Owad ten lubi nasłonecznione miejsca, głównie stoki. Żywi się m.in. nektarem komonicy zwyczajnej i cieciorki żółtej ("Coronilla coronata"), żeruje również na roślinie astrowatej – oście.
Ubarwienie tego owada ostrzega, że jest niejadalny. Ma w barwniku trujące związki cyjanowe. Jest dość odporny na działanie innych trucizn.
Gąsienice tego gatunku można spotkać w okresie od sierpnia do czerwca przeważnie na roślinach motylkowych. Gąsienica jest żółtawozielona, krępa.

</doc>
<doc id="1099969" url="https://pl.wikipedia.org/wiki?curid=1099969" title="Parmentier">
Parmentier

Parmentier – stacja linii nr 3 metra w Paryżu. Stacja znajduje się w 11. dzielnicy Paryża. Została otwarta 10 października 1904 r.

</doc>
<doc id="1099971" url="https://pl.wikipedia.org/wiki?curid=1099971" title="Rue Saint-Maur">
Rue Saint-Maur

Rue Saint-Maur – stacja linii nr 3 metra w Paryżu. Stacja znajduje się w 11. dzielnicy Paryża. Została otwarta 10 października 1904 r.

</doc>
<doc id="1099972" url="https://pl.wikipedia.org/wiki?curid=1099972" title="Torpeda Tp 62">
Torpeda Tp 62

Tp 62 – szwedzka torpeda produkowana przez Bofors Underwater Systems.
Pod koniec lat 80. rozpoczęto w Szwecji prace nad torpedą oznaczaną jako "Torpedo 2000". Początkowo była to prywatna inicjatywa producenta, której celem było opracowanie następcy eksportowej wersji torpedy Tp 61. W kwietniu 1991 roku do prac włączyła się marynarka wojenna Szwecji, która przekazała 200 mln koron na dokończenie prac i rozpoczęcie produkcji "Torpedo 2000".
Torpedo 2000 miała być pierwszą szwedzką torpedą uniwersalna, mogąca zwalczać zarówno cele nawodne jak i podwodne. Konstruując ją wykorzystano doświadczenia zdobyte podczas eksploatacji Tp 61. Torpedo 2000 miała być podobnie jak ona napędzana mieszanina parowo-gazową powstałą podczas reakcji paliwa ciekłego z nadtlenkiem wodoru, ale zdecydowano się na zmianę składu paliwa i rodzaju silnika dzięki czemu udało się zwiększyć zarówno zasięg jak i prędkość. Postanowiono także zmniejszyć masę głowicy bojowej z 240 do 130 kg, dzięki czemu możliwe było zredukowanie masy i wymiarów całej torpedy.
Torpedo 2000 miała głowicę bojową o masie 130 kg. W głowicy bojowej zainstalowane były także czujniki akustyczne. Za głowicą bojową znajdował się przedział elektroniki mieszczący także bęben z kablem łączącym wystrzeloną torpedę z wyrzutnią. Układ samonaprowadzania jest identyczny jak w torpedzie Tp 45, ze względu na większy zasięg i prędkość Torpedo 2000 zwiększono tylko moc obliczeniową jednostki centralnej. Następny przedział mieścił zbiorniki nadtlenku wodoru (utleniacz). W następnym przedziale znajdował się generator, w którym spalane było paliwo (parafina) i silnik. Produkty spalania miały temperaturę 800° napędzały 7-cylindrowy silnik napędzający otunelowany pędnik wodnostrumieniowy za którym znajdują się stery .
Po testach Torpedo 2000 została przyjęta do uzbrojenia szwedzkiej marynarki wojennej pod oznaczeniem Tp 62. Pierwsze seryjne torpedy tego typu zostały dostarczone w 12 czerwca 2001 roku.

</doc>
<doc id="1099973" url="https://pl.wikipedia.org/wiki?curid=1099973" title="Torpedo 2000">
Torpedo 2000



</doc>
<doc id="1099975" url="https://pl.wikipedia.org/wiki?curid=1099975" title="Gambetta (stacja metra w Paryżu)">
Gambetta (stacja metra w Paryżu)

Gambetta – stacja 3 i 3 bis linii metra w Paryżu. Znajduje się w 20. dzielnicy Paryża. Na linii 3 stacja została otwarta 25 stycznia 1905, a na linii 3 bis – 27 marca 1971.

</doc>
<doc id="1099980" url="https://pl.wikipedia.org/wiki?curid=1099980" title="Leo Belmont">
Leo Belmont

Leo Belmont, właściwie Leopold Blumental (ur. 8 marca 1865 w Warszawie, zm. 19 października 1941 tamże) – polski eseista, poeta, prozaik, znawca i tłumacz literatury francuskiej i rosyjskiej, założyciel Polskiego Związku Esperantystów.
Życiorys.
Urodził się w rodzinie żydowskiej, był synem Maurycego i Franciszki ze Studenckich. W 1885 ukończył warszawskie V Gimnazjum. Był absolwentem wydziału prawnego rosyjskiego Uniwersytetu Warszawskiego. W 1892 został wpisany na listę adwokatów przysięgłych w Petersburgu. Zarówno podczas pobytu w Rosji do 1904, jak i w Warszawie kontynuował działalność literacką i prawniczą. Był m.in. radcą prawnym Związku Artystów Scen Polskich i Stowarzyszenia Autorów ZAiKS. W 1905 został skazany na 2 miesiące więzienia za obrazę majestatu. 
W latach 1907–1913 wydawał czasopismo „Wolne Słowo”, gdzie zamieszczał własne prace krytycznoliterackie, m.in. o Tołstoju. Zajmował się judaistyką. Interesował się też językiem esperanto i był współzałożycielem Polskiego Towarzystwa Esperantystów. 
Podczas II wojny światowej przebywał w getcie warszawskim, gdzie zmarł śmiercią naturalną. Pochowany został na cmentarzu ewangelicko-augsburskim przy ulicy Młynarskiej (aleja 52, grób 5).
Twórczość.
Powieść Belmonta "W wieku nerwowym" (1888) zawiera studium osobowości neurotycznej, charakterystycznej dla dekadencji. W późniejszym wieku napisał wiele romansów pseudohistorycznych, które w formie sensacyjnej opisywały romanse koronowanych głów, a także powieści filmowych (m.in. "Droga człowieka" na motywach filmu "Cyrk" Chaplina). Pisał też scenariusze filmowe.
Tłumaczył wiele utworów literatury rosyjskiej, niemieckiej, francuskiej, angielskiej, skandynawskiej. Był autorem przekładów m.in. poematu "Eugeniusz Oniegin" Aleksandra Puszkina, powieści "Michał Strogow" Juliusza Verne’a, dzieł literackich Leonida Andriejewa, Aleksandra Kuprina, Ilji Erenburga, Marka Ałdanowa, Thomasa Manna, Jakuba Wassermanna, Stefana Zweiga, Liona Feuchtwangera, Edmonda Rostanda, Victora Margueritte’a, Edwarda Bulwer-Lyttona, Oscara Wilde’a.

</doc>
<doc id="1099982" url="https://pl.wikipedia.org/wiki?curid=1099982" title="Rytmy Oporu">
Rytmy Oporu

Rytmy Oporu (Rhythms of Resistance, RoR) – międzynarodowy ruch zespołów muzycznych, które występują na demonstracjach i akcjach bezpośrednich, a które podpadają pod szeroką definicję ruchów antykapitalistycznych. Poprzez swoją muzykę chcą wspierać wszelkiego rodzaju twórcze przedsięwzięcia przeciwko wszelkim systemom dominacji, ucisku, nietolerancji (m.in. faszyzm, seksizm). Swoją działalnością także wspierają różnego rodzaju działania ekologiczne lub na rzecz ochrony środowiska. Pierwsza grupa RoR powstała w Londynie w 2000. Od tego czasu wiele podobnych grup powstało w Europie i nie tylko. Niektóre z zespołów występują także na paradach lub happeningach.
Zespoły ruchu RoR są często nazywane zespołami samby, bowiem większość instrumentów pochodzi z tego brazylijskiego gatunku muzycznego. Niemniej jednak w tej chwili repertuar RoR nie ogranicza się do samby.

</doc>
<doc id="1099984" url="https://pl.wikipedia.org/wiki?curid=1099984" title="Dariusz Niebudek">
Dariusz Niebudek

Dariusz Niebudek (ur. 11 czerwca 1966 w Kielcach) – polski aktor teatralny i filmowy, reżyser, wokalista, konferansjer.
Notka zawodowa.
20 września 2010 roku w Chorzowskim Centrum Kultury obchodził Jubileusz 25-lecia pracy artystycznej i został uhonorowany przez Prezydenta Miasta Chorzowa Medalem im. Teodora Kalidego za osiągnięcia w dziedzinie kultury.
Rok 2010 to także moment otrzymania „Złotej Maski” za role Maxa Białystoka oraz Rogera de Bill w musicalu „Producenci” w Teatrze Rozrywki w Chorzowie.
Dariusz Niebudek jest również laureatem nagrody ZASP dla Młodych Aktorów im. Leny Starke oraz Nagrody Wojewody Katowickiego dla Młodych Twórców.
Szerokiej publiczności znany z telewizji TVS, gdzie był gospodarzem „Listy Śląskich Szlagierów”, a także współprowadzącym programy „Okno na południe” oraz „Wakacje z TVS”. Prowadził także teleturniej pt. „Fajniste Fafloki” emitowany w TVP3 Katowice. Widzom zapadł w pamięć także jako słynny barman z reklamy piwa Warka „Uznanie na Śląsku” z Jerzym Dudkiem, jak również zabawny pan Janeczek w „serialu” reklam Polbanku. Na szklanym ekranie obecny jest także w wielu serialach. Współpracuje również z rozgłośniami radiowymi, studiami dubbingowymi oraz z Wydziałem Radia i Telewizji Uniwersytetu Śląskiego, gdzie chętnie uczestniczy w projektach początkujących twórców.
Dariusz Niebudek jest aktorem wszechstronnym, a wieloletnie doświadczenie sceniczne, aktorskie, kabaretowe oraz umiejętności wokalne pozwoliły na rozwinięcie działalności również w dziedzinie pracy estradowej. Jako konferansjer z wielkim powodzeniem prowadzi eventy firmowe, imprezy promocyjne, plenerowe, pikniki czy bale. Brał udział w Śląskich Urodzinach Kazimierza Kutza w Teatrze Rozrywki, a w grudniu każdego roku uczestniczy w Obchodach Pacyfikacji Kopalni Wujek w Katowicach.
Dodatkowym atutem Dariusza Niebudka jest umiejętność perfekcyjnego posługiwania się gwarą śląską, a także góralską oraz dialektem wschodnim.
Przygotowanie zawodowe – Eksternistyczny Egzamin Aktorski – Aktor Dramatu, 1995 rok.
= Role teatralne.
Współpracuje z takimi teatrami jak: Teatr Rozrywki w Chorzowie, Teatr Dramatyczny w Warszawie, Teatr Wielki w Poznaniu, Teatr Nowy w Zabrzu, Gliwicki Teatr Muzyczny, Teatr Polski w Bielsku-Białej, Teatr Korez w Katowicach oraz z licznymi teatrami offowymi.
Ma na swym koncie:

</doc>
<doc id="1099985" url="https://pl.wikipedia.org/wiki?curid=1099985" title="Porte de Bagnolet">
Porte de Bagnolet

Porte de Bagnolet – stacja linii nr 3 metra w Paryżu. Stacja znajduje się w 20. dzielnicy Paryża. Została otwarta 27 marca 1971 r.

</doc>
<doc id="1099988" url="https://pl.wikipedia.org/wiki?curid=1099988" title="Gallieni">
Gallieni

 
Gallieni – stacja linii nr 3 metra w Paryżu. Stacja znajduje się w gminie Bagnolet. Została otwarta 27 marca 1971 roku.

</doc>
<doc id="1099991" url="https://pl.wikipedia.org/wiki?curid=1099991" title="Gold (biały album Lombardu)">
Gold (biały album Lombardu)

Gold – album kompilacyjny zespołu Lombard. Wydany w roku 1996 nakładem wydawnictwa Koch International.
W 2002 roku Koch International wydał reedycję albumu zmieniając jego okładkę.

</doc>
<doc id="1099995" url="https://pl.wikipedia.org/wiki?curid=1099995" title="Amathus">
Amathus

Amathus lub Amathos (gr. Αμαθούς) – jedno z najstarszych starożytnych miast królewskich Cypru, założone ok. 1100 p.n.e.. 
Jego ruiny znajdują się na południowym wybrzeżu wyspy, naprzeciw Ajos Tichonas, w dystrykcie Limassol, 10 km na wschód od Limassolu. W mieście czczono Afrodytę. Było to najważniejsze po Pafos jej sanktuarium na Cyprze, który według mitologii był miejscem jej narodzin. Stan ruin Amathus jest gorszy od archeologicznych pozostałości sąsiedniego Kurionu.

</doc>
<doc id="1100008" url="https://pl.wikipedia.org/wiki?curid=1100008" title="Gold (niebieski album Lombardu)">
Gold (niebieski album Lombardu)

Gold – album kompilacyjny zespołu Lombard. Wydany w roku 1998 nakładem wydawnictwa Koch International. Jest to reedycja albumu "Gold" z 1996 roku, jednak w stosunku do tamtego wydania zmieniono kolejność utworów.

</doc>
<doc id="1100011" url="https://pl.wikipedia.org/wiki?curid=1100011" title="Alan Garcia">
Alan Garcia



</doc>
<doc id="1100021" url="https://pl.wikipedia.org/wiki?curid=1100021" title="Puchar Zdobywców Pucharów (1988/1989)">
Puchar Zdobywców Pucharów (1988/1989)

XXIX Puchar Europy Zdobywców Pucharów 1988/1989

</doc>
<doc id="1100024" url="https://pl.wikipedia.org/wiki?curid=1100024" title="Luís Filipe Menezes">
Luís Filipe Menezes

Luís Filipe de Menezes Lopes (ur. 2 listopada 1953 w Ovar) – portugalski polityk, lekarz pediatra i samorządowiec, poseł do Zgromadzenia Republiki, przewodniczący Partii Socjaldemokratycznej od 2007 do 2008.
Życiorys.
Ukończył w 1977 studia z zakresu medycyny i chirurgii na Uniwersytecie w Porto. Specjalizował się w zakresie pediatrii, podejmując praktykę w zawodzie lekarza.
Od połowy lat 70. zaangażowany w działalność polityczną, początkowo w socjaldemokratycznej młodzieżówce JSD, następnie w Partii Socjaldemokratycznej, zasiadając we władzach krajowych tego ugrupowania. W 1983 był wiceministrem edukacji, następnie do 1984 kierował gabinetem politycznym sekretarza stanu odpowiedzialnego za szkolnictwo wyższe. W 1987, 1991 i 1995 uzyskiwał mandat deputowanego do Zgromadzenia Republiki. Od 1991 do 1995 zajmował stanowisko sekretarza stanu ds. parlamentarnych w rządzie, którym kierował Aníbal Cavaco Silva. W 1997 został wybrany na burmistrza miasta Vila Nova de Gaia, stanowisko to zajmował do 2013.
W 2005 po raz pierwszy starał się o stanowisko przewodniczącego Partii Socjaldemokratycznej, przegrał wówczas z Luísem Marquesem Mendesem. Pokonał go 28 września 2007 w bezpośrednich wewnątrzpartyjnych, otrzymując 53,6% głosów wśród członków PSD. Zarządzał swoim ugrupowaniem przez około osiem miesięcy. 31 maja 2008 zastąpiła go Manuela Ferreira Leite. Był później członkiem Rady Państwa, organu doradczego przy prezydencie.
W 2013 ubiegał się o urząd burmistrza Porto, zajmując trzecie miejsce. Został wybrany do miejskiej egzekutywy, jednak zrezygnował z tego stanowiska.

</doc>
<doc id="1100034" url="https://pl.wikipedia.org/wiki?curid=1100034" title="Pasmo Sieradowickie">
Pasmo Sieradowickie

Pasmo Sieradowickie – pasmo Gór Świętokrzyskich położone w ich północnej części. Od południa Dolina Bodzentyńska oddziela je od Pasma Klonowskiego. Na północy sąsiaduje z Płaskowyżem Suchedniowskim. Na wschodzie ograniczone jest doliną Psarki. Jego zachodnią granicę wyznacza dolina Kamionki.
Najwyższe wzniesienia to Kamień Michniowski (435 m), Sieradowska (390 m) i Kamienna Góra (378 m)

</doc>
<doc id="1100042" url="https://pl.wikipedia.org/wiki?curid=1100042" title="Portugalski pies stróżujący">
Portugalski pies stróżujący

Portugalski pies stróżujący (oryginalna nazwa port. "rafeiro do Alentejo") – rasa psa zaliczana do grupy molosów w typie górskim, wyhodowana w średniowiecznej Portugalii. Tradycyjnie używana do pilnowania domostw i dobytku.
Rys historyczny.
Psy te wywodzą się prawdopodobnie od mastifa hiszpańskiego – Estrella i psów miejscowych. 
Klasyfikacja.
W klasyfikacji FCI rasa ta została zaliczona do grupy II – Pinczery, sznaucery, molosy i szwajcarskie psy do bydła, sekcja 2.2 – Molosy typu górskiego. Nie podlegają próbom pracy.
Wygląd.
Głowa: podobna do niedźwiedziej; pysk krótki.
Oczy: ciemne.
Uszy: załamane, trójkątne.
Nos: owalny, ciemny.
Zgryz: nożycowy.
Szyja: krótka.
Grzbiet: wyrównany.
Klatka piersiowa: głęboka.
Ciało: dobrze umięśnione; o mocnych kościach.
Kończyny: przednie – długie, silne; tylne – silne, uda długie o wyraźnie zaznaczonych mięśniach.
Ogon: długi; zagięty (bardziej na końcu, lecz nie załamany).
Ruch: ociężały, powolny i toczący.
Szata i umaszczenie.
Krótka lub średniej długości, gęsta, prosta, równo pokrywająca ciało. Dopuszczalne umaszczenia: czarne, wilcze, płowe, żółte, z białymi znaczeniami lub białe ze znaczeniami poprzednio wymienionych kolorów. Sierść może być również nakrapiana (dropiata), łaciata, pręgowana.
Zachowanie i charakter.
Są to psy niepolecane początkującym, potrzebują konsekwencji w wychowaniu, lecz i tak nie będą ślepo posłuszne. Mają silnie rozwinięty instynkt terytorialny, bronią swojej rodziny i terenu.
Żyją 11–13 lat.

</doc>
<doc id="1100046" url="https://pl.wikipedia.org/wiki?curid=1100046" title="Autobusy miejskie w Szczecinie">
Autobusy miejskie w Szczecinie

Autobusy miejskie w Szczecinie – część systemu komunikacyjnego obejmującego miasta Szczecin i Police oraz gminy Dobra, Kołbaskowo, Police, Kobylanka i Goleniów. Organizatorem przewozów jest Zarząd Dróg i Transportu Miejskiego w Szczecinie, a obsługą linii zajmują się 4 spółki.
Historia.
Autobusy w niemieckim Szczecinie.
Przez prawie 50 lat jedyną komunikację w Szczecinie stanowiły tramwaje. Zmieniło się to w 1928 r., kiedy to spółka Stettiner Straßen-Eisenbahn-Gesellschaft, która zarządzała tramwajami, uruchomiła pierwszą linię autobusową kursującą na trasie Lotnisko (pętla tramwajowa) – Dąbie, oznaczono ją jako „A” (od "Altdamm", niemieckiej nazwy Dąbia). Linie autobusowe uruchamiane były zwykle na trasy podmiejskie, czyli tam, gdzie nie opłacalna była budowa torowisk. W 1936 r. uruchomiono pierwszą linię miejską, oznaczoną jako „S”.
Trasy linii autobusowych w 1938 r.:
Długość linii wynosiła w 1930 r. 101 km, z czego 61,5 km stanowiła najdłuższa w historii linia autobusowa z Bramy Portowej do "Ueckermünde" (Wkryujścia). W 1935 r. po jej skróceniu do Dołuj i uruchomieniu nowych linii, długość sieci wynosiła 46,5 km, a w 1939 r. 64 km. Tabor w 1929 r. składał się z 9 autobusów (w tym 8 40-osobowych i jednego 20-osobowego), w 1937 r. było 21 autobusów, a tuż przed wybuchem wojny tylko 7.
W czasie II wojny światowej kursowały tylko dwie linie: do Tanowa i do Dołuj, prawdopodobnie istniała także linia do Polic. W związku z kryzysem paliwowym w 1942 r., zaczęto używać gazu drzewnego. Autobusy zastępowały tramwaje na odcinkach ulic zniszczonych podczas nalotów alianckich w 1943 i 1944 r. Era autobusów w niemieckim Szczecinie zakończyła się przed końcem 1944 r.
Lata PRL.
Wojnę przetrwały dwa przedwojenne autobusy. Pozostałe zostały zniszczone lub użyte do ewakuacji do Niemiec. Pierwszą po zakończeniu wojny linię autobusową uruchomiono w oparciu o ocalały przedwojenny autobus Büssing 4 kwietnia 1947 r. na trasie Plac Kościuszki – Gumieńce. Komunikacją miejską w tamtych latach zarządzała firma pn. Tramwaje i Autobusy Miasta Szczecina. W 1948 r. istniało już 5 linii, które kursowały do Dąbia, Polic, Żydowiec, Stołczyna i Gumieniec, obsługiwane były przez autobusy: Büssing, GMC i Leyland (od 1948 r.). W latach późniejszych pojawiał się bardzo różnorodny tabor takich marek jak m.in.: Mavag, Star, San, Chausson, Škoda, Karosa, Renault, Nysa, Jelcz-Berliet i Jelcz 272 MEX. W 1955 r. zmieniono oznaczenie linii autobusowych z literowych (od A do H) na liczbowe obowiązujące do dziś, od 51 wzwyż.
W 1967 roku wybudowano pierwszą zajezdnię autobusową przy ul. Klonowica. Wcześniej pojazdy stacjonowały w zajezdni tramwajowej przy ul. Kolumba. Z roku na rok zwiększano liczbę linii: w 1960 r. było ich 10, w 1964 r. 16 linii (w tym 1 skrócona, tzw. „bis”), w 1968 r. 22 linie (w tym 3 bisy i jedna mikrobusowa na Wyspę Pucką). W latach 1965–1973 z powodu remontu ul. Gdańskiej wydłużono linie autobusowe do ul. Wyszyńskiego, a po przywróceniu tramwajów na tym odcinku, skrócono je do pętli przy Basenie Górniczym. W tym samym okresie wprowadzono podział miasta na strefy biletowe. 1 stycznia 1976 r. zarządzający od 1949 roku Miejski Zakład Komunikacyjny przekształcono w Wojewódzkie Przedsiębiorstwo Komunikacji Miejskiej (WPKM), które obsługiwało także komunikację w innych miastach regionu. W tym czasie zmieniono numerację linii podmiejskich od nr. 100 – linia 52 została przekształcona w 102, 53 w 103 itp., uruchomiono także kilka nowych. W marcu 1978 r. została oddana do użytku druga zajezdnia autobusowa „Dąbie” – przy ul. Struga w Dąbiu, a 7 lat później w Policach przy ul. Fabrycznej. 12 listopada 1981 r. na ulicach pojawiły się pierwsze autobusy Ikarus 280.26 – w sumie do 1990 r. zakupiono prawie 300 sztuk tego modelu. W 1985 r. nocną komunikację tramwajową zaczęły wspomagać także autobusy oznaczone od 201 wzwyż. W tym samym roku na liniach pojawiły się Jelcze M11, rok później na trasę wyjechał ostatni liniowy Jelcz 272 MEX, tzw. „ogórek”.
Trasy linii w 1988 r. (nocne w 1985 r.):
Po 1989 r..
30 kwietnia 1991 r. WPKM podzielone zostało na 3 odrębne przedsiębiorstwa w Szczecinie, Stargardzie Szczecińskim i Świnoujściu. Tym samym zostały zlikwidowane linie podmiejskie 104, 105, 108 i 110, które zgodnie z nowymi zasadami zaczęły być organizowane przez ościenne gminy. Ich obsługę przejął PKS Szczecin. W tym samym roku utworzono linie pospieszne: A kursującą na trasie linii 65 (wydłużoną do Osiedla Bukowego), B na trasie linii 71 oraz C na trasie Plac Rodła – Dąbie Osiedle (w 1993 roku wydłużono linię do Osiedla Kasztanowego). Jednocześnie skrócono trasy linii 65 i 71 z Basenu Górniczego na Prawobrzeże. Rok później uruchomiono linie D i E jako wspomagające dla A i B. W listopadzie 1993 roku wprowadzono reformę biletową – zlikwidowaną taryfę liniową, którą zastąpiono taryfą czasową. 1 września 1994 roku uruchomiono linię F kursującą na trasie linii 107. W tym samym roku do obsługi linii wprowadzono Jelcze 120M. W 1995 i 1998 r. zakupiono w sumie 80 autobusów Volvo B10MA, które zaczęły zastępować Ikarusy 280.26. Rok później do obsługi linii o małych potokach pasażerskich wprowadzono Autosany H6-20. 1 grudnia 1996 r. zlikwidowano nocną komunikację tramwajową zastąpioną przez nową sieć obsługiwaną wyłącznie autobusami (oznaczenie od 1 lipca 1997 roku od 501 do 516, później wprowadzono także linię 517). 1 lutego 1997 roku z MZK Szczecin wydzielono Szczecińsko-Polickie Przedsiębiorstwo Komunikacyjne (Zaj. Police, obsługujące głównie linie w Policach oraz łączące miasto ze Szczecinem), a 2 lata później kolejne dwie spółki: SPA „Klonowica” (linie na Lewobrzeżu) i SPA „Dąbie” (linie na Prawobrzeżu). We wrześniu 1998 r. SPPK zakupiło 5 nowych autobusów marki MAN – były to pierwsze w Szczecinie i Policach autobusy niskopodłogowe. W kolejnych latach na ulicach miasta pojawiały się także MAN-y różnych typów – nowe i używane z Oslo oraz różnych niemieckich miast. W 1999 r. po otwarciu centrum handlowego "King Cross" (ob. "Ster") na Gumieńcach uruchomiono pierwszą bezpłatną linię autobusową. Ta i wszystkie później uruchomione linie bezpłatne miały oznaczenie od 701 wzwyż i były obsługiwane przez SPAK, PKS Szczecin i PKS Gryfice. 1 stycznia 2002 r. utworzono Zarząd Dróg i Transportu Miejskiego, który pełni nadzór m.in. nad komunikacją miejską. 24 lutego 2003 r. uruchomiono pospieszną linię G na trasie Plac Rodła – Zdunowo Szpital oraz zreformowano linie nocne nadając im nową numerację obowiązującą do dziś, od 521 do 534. W styczniu 2005 r. SPAD zakupiło 2 nowe autobusy Solaris Urbino 12 II, zaś 4 kolejne autobusy kolejnej generacji tego producenta, wyjechały na ulice prawobrzeża w lutym 2008 roku. 13 grudnia 2006 r. na ulicach pojawiły się ostatnie Ikarusy 280.26 należące do SPPK.
Komunikacja autobusowa w Szczecinie nadal w większości spełnia pierwotne założenia uzupełniając sieć tramwajową tam, gdzie ona nie dociera.
Sytuacja obecna.
Od lipca 2005 roku spółki szczecińskie i polickie z powodzeniem kupują tabor używany z Europy Zachodniej (głównie z Niemiec, Szwecji oraz Norwegii). 7 kwietnia 2009 roku wycofano ostatnie autobusy Ikarus 280.26. Oprócz tego w latach 2008–2012 zakupionych zostało 117 nowych autobusów marki Solaris. 12 lipca 2013 roku na linii 84 zadebiutował pierwszy w historii szczecińskiej komunikacji autobus hybrydowy. Pojazd ten należy do zajezdni Dąbie. 1 czerwca 2016 roku zlikwidowano ostatnią linię bezpłatną, kończąc tym 17-letnią karierę linii bezpłatnych w Szczecinie. 10 grudnia 2018 roku na linii 67 zadebiutował pierwszy hybrydowy autobus przegubowy zakupiony przez SPA Klonowica. 4 stycznia 2019 roku odbył się ostatni liniowy kurs autobusu typu Volvo B10MA, a 11 stycznia tego samego roku odbył się jeszcze jeden kurs pożegnalny tego samego typu autobusu, kończąc tym 24-letnią karierę tych autobusów w Szczecinie oraz pożegnanie autobusów wysokopodłogowych w Szczecinie. Na początku sierpnia 2021 roku na ulice Szczecina i Polic wyjechały pierwsze w Polsce hybrydowe MAN-y Lionʼs City najnowszej generacji z napędem Efficient Hybrid zakupione przez SPPK Police.
Linie.
"Stan z 5 września 2022 r. Układ stały, nieuwzględniający zmian na czas remontów."

</doc>
<doc id="1100059" url="https://pl.wikipedia.org/wiki?curid=1100059" title="Tętnica językowa">
Tętnica językowa

Tętnica językowa () – druga gałąź tętnicy szyjnej zewnętrznej. Najczęściej odchodzi pomiędzy tętnicą tarczową górną a tętnicą twarzową.
Topografia.
Rozpoczyna się w trójkącie tętnicy szyjnej. Jej początkowy odcinek biegnie poziomo na wysokości rogów większych kości gnykowej i zewnętrznie od mięśnia zwieracza środkowego gardła. Opleciona jest ona siecią naczyń żylnych. Następnie tętnica biegnie ku przodowi i ku górze przyśrodkowo od mięśnia gnykowo-językowego. W tym obszarze od góry krzyżuje ją nerw podjęzykowy, który biegnie dalej na zewnątrz mięśnia gnykowo-językowego. Następnie tętnica biegnie dalej ku przodowi i ku górze leżąc na powierzchni dolnej języka pomiędzy mięśniem podłużnym dolnym języka a mięśniem bródkowo-językowym. Końcowa gałąź tętnicy językowej nosi nazwę tętnicy głębokiej języka. W swoim przebiegu tętnica językowa posiada liczne zagięcia, które umożliwiają swobodne ruchy języka.
Odmiany tętnicy językowej.
Niekiedy tętnica językowa nie występuje lub jest słabo wykształcona. Jej funkcję przejmują wtedy sąsiednie gałęzie t. szyjnej zewnętrznej. Niekiedy tętnica nie wchodzi także przyśrodkowo pod tylny brzeg mięśnia gnykowo-językowego lecz przebija go lub leży bocznie od niego towarzysząc wtedy nerwowi podjęzykowemu. Tętnice grzbietowe języka niekiedy zespalają się ze sobą tworząc pojedyncze naczynie tętnicę pośrodkową języka (łac. ), która kończy się w okolicy otworu ślepego języka.

</doc>
<doc id="1100068" url="https://pl.wikipedia.org/wiki?curid=1100068" title="Czołgi KW">
Czołgi KW



</doc>
<doc id="1100070" url="https://pl.wikipedia.org/wiki?curid=1100070" title="Seldżukidzi">
Seldżukidzi

Seldżukidzi (albo Seldżucy, od Seldżuk – arab. السلاجقة, tur. "Selçuk") – dynastia panująca w różnych krajach Azji Zachodniej w okresie od XI do XIV wieku.
Seldżuk, eponimiczny protoplasta Seldżukidów, był pod koniec X wieku dowódcą wojskowym ("sübaši") u władcy ("jabgu") Oguzów (w tym okresie zaczęli też być nazywani Turkmenami). Wszedł on z nim w konflikt, w związku z czym około 985 musiał odłączyć się od plemienia. On i jego zwolennicy, a także inni tureccy koczownicy, którzy stopniowo się do niego przyłączali, zaczęli być nazywani od imienia przywódcy Seldżukami. Określenie „Turcy Seldżuccy” oznacza więc nie tyle grupę etniczną, co tych Turków (a w większości Turkmenów), którzy znajdowali się pod władzą rodu wywodzącego się od Seldżuka, to jest Seldżukidów. W źródłach pisanych Seldżuk pojawia się po raz pierwszy w 992, kiedy to ze swoimi ludźmi miał wspomagać Samanidów w nieudanej obronie Buchary przed Hasan Bughra-chanem. Wtedy także Seldżucy mieli przejść na islam.
Początkowo oferowali swoje usługi różnym władcom Azji Środkowej jako wojownicy, starając się znaleźć bezpieczne tereny do koczowania, ciągle naciskani przez innych Oguzów i Karachanidów. Po zwycięstwie nad Ghaznawidami pod Dandankanem w 1040 udało im się jednak utworzyć własne państwo. W 1055 zajęli Bagdad, a ich najwybitniejszy przywódca, wnuk Seldżuka Toghril Beg, otrzymał od kalifa tytuł sułtana, tym samym zakładając dynastię Wielkich Seldżuków.
Państwo rządzone przez Wielkich Seldżuków nie było scentralizowane, lecz stanowiło luźny zbiór krajów rządzonych przez poszczególnych członków rodu Seldżuka, a także innych wodzów i gubernatorów, w różnym stopniu uznających podległość władzy centralnej. Od 1041 Kermanem rządzili Seldżukidzi Kermańscy – dynastia wywodząca się od Kawurta, syna Czaghri Bega, brata Toghrila. Po bitwie pod Manzikertem w 1071 Seldżucy zajęli Anatolię, a bratanek Toghrila Sulajman Ibn Kutulmisz ustanowił tam niezależną dynastię rządzącą sułtanatem Rum. Od momentu podbicia przez Wielkich Seldżuków Syrii w 1078, rządzili w niej Seldżukidzi Syryjscy – dynastia wywodząca się od Tutusza, brata sułtana Malekszaha, wnuka Czaghriego. Z kolei w 1118 w państwie Wielkich Seldżuków wyodrębniła się dynastia rządząca Irakiem, której pierwszym przedstawicielem był Mahmud, wnuk Malekszaha. W 1117 został zamordowany nieletni wnuk Tutusza, ostatni Seldżukida panujący w Syrii. Ostatnim Wielkim Seldżukiem był Ahmad Sandżar, który zmarł w 1157. Po jego śmierci państwo rozpadło się. Seldżucy rządzili w Kermanie do 1187, kiedy zostali obaleni przez najazd Oguzów, a w Iraku do 1194, kiedy ostatni sułtan, Toghril III, został pokonany i zabity przez Chorezmszaha. Najdłużej Seldżukidzi rządzili w Anatolii – tamtejsza dynastia wygasła dopiero w 1307.
Ekspansja Turków Seldżuckich na teren Ziemi Świętej i zdobycie przez nich Jerozolimy w 1072 były bezpośrednią przyczyną wypraw krzyżowych.

</doc>
<doc id="1100071" url="https://pl.wikipedia.org/wiki?curid=1100071" title="Zbigniew Strzałkowski (duchowny)">
Zbigniew Strzałkowski (duchowny)

Zbigniew Adam Strzałkowski (ur. 3 lipca 1958 w Tarnowie, zm. 9 sierpnia 1991 w Pariacoto w Peru) – polski duchowny, franciszkanin konwentualny, misjonarz, męczennik oraz błogosławiony Kościoła katolickiego. Jeden z dwóch pierwszych polskich błogosławionych misjonarzy, którzy zmarli śmiercią męczeńską.
Życiorys.
Zbigniew Strzałkowski pochodził z sąsiadującej z Tarnowem Zawady. Urodził się 3 lipca 1958 w Tarnowie, był synem Stanisława (ur. 1928) i Franciszki z domu Wójcik (ur. 1932). 10 lipca 1958 został ochrzczony w tarnowskiej bazylice katedralnej. Rodzice prowadzili małe gospodarstwo rolne, ojciec był również szklarzem. Zbigniew miał dwóch starszych braci. W latach 1965–73 uczęszczał do szkoły podstawowej w rodzinnej miejscowości. Pierwszą Komunię Świętą przyjął 28 maja 1967 w kościele w Zawadzie. 7 maja 1978 zdał maturę w technikum mechanicznym, mieszczącym się przy ulicy Staszica w Tarnowie. W latach 1978–79 pracował zawodowo, początkowo był pracownikiem Wojewódzkiej Dyrekcji Rozbudowy Miast i Osiedli Wiejskich w Tarnowie, a następnie Państwowego Ośrodka Maszynowego w Tarnowcu.
1 września 1979 wstąpił do zakonu franciszkańskiego, mając list polecający ks. dr. Pawła Śliwy, proboszcza parafii w Zawadzie. W podaniu o przyjęcie, napisał: 
Po odbyciu nowicjatu, w Zakonie Braci Mniejszych Konwentualnych w Smardzewicach, 2 września 1980 złożył pierwszą profesję zakonną, a następnie podjął studia w Wyższym Seminarium Duchownym oo. Franciszkanów w Krakowie. 8 grudnia 1984 złożył śluby zakonne, 15 czerwca 1985, z rąk biskupa Albina Małysiaka, otrzymał święcenia diakonatu. 7 czerwca 1986, we franciszkańskim kościele pw. św. Karola Boromeusza we Wrocławiu, z rąk kardynała Henryka Gulbinowicza, metropolity wrocławskiego, otrzymał święcenia kapłańskie prezbiteriatu (podczas tej ceremonii święcenia diakonatu otrzymał Michał Tomaszek – późniejszy towarzysz jego męczeństwa). 16 czerwca 1986 obronił pracę magisterską. Prymicyjną mszę św. odprawił 22 czerwca 1986 w rodzinnej miejscowości. Przez dwa lata, od 7 lipca 1986 do 24 sierpnia 1988, pełnił funkcję wicerektora w Niższym Seminarium Duchownym w Legnicy.
1 września 1988, po wcześniej złożonej prośbie o pracę na misjach, w klasztorze we Wrocławiu rozpoczął przygotowania do wyjazdu do Peru. 30 listopada 1988, wraz z o. Jarosławem Wysoczańskim, udał się do Limy, a następnie do Prowincji św. Antoniego i bł. Jakuba Strzemię w Pariacoto. Byli jednymi z pierwszych, którzy rozpoczęli pracę misyjną w tej andyjskiej wiosce.
O. Zbigniew Strzałkowski zginął 9 sierpnia 1991, wraz z o. Michałem Tomaszkiem. Został zamordowany przez terrorystów z organizacji Świetlisty Szlak (hiszp. "Sendero Luminoso"), strzałami w plecy i tył głowy.
W sierpniu 1991 rząd Peru uhonorował pośmiertnie obu zakonników Wielkim Oficerskim Orderem Słońca Peru, najwyższym państwowym odznaczeniem. W 2022 został odznaczony pośmiertnie Krzyżem Wielkim Orderu Zasługi Rzeczypospolitej Polskiej.
Beatyfikacja.
Z inicjatywy diecezji w Chimbote oraz ojców franciszkanów, podjęto starania w celu wyniesienia męczenników z Pariacoto na ołtarze. Stolica Apostolska 5 czerwca 1995 wydała zgodę ("nihil obstat") na rozpoczęcie procesu ich beatyfikacji, a postulatorem został początkowo o. Angelo Paleri OFMConv. Odtąd przysługiwał im tytuł Sług Bożych. Proces na szczeblu diecezjalnym toczył się w okresie od 9 sierpnia 1996 do 25 sierpnia 2002, po czym akta tego procesu zostały przekazane Kongregacji Spraw Kanonizacyjnych w Rzymie. Po zapoznaniu się z tą dokumentacją, Kongregacja Spraw Kanonizacyjnych wydała 24 października 2003 dekret o ważności postępowania diecezjalnego. W 2011 postulator złożył tzw. "Positio", wymagane w toku dalszego postępowania beatyfikacyjnego. 14 listopada 2013 odbyło się posiedzenie konsultorów teologicznych, a 3 lutego 2015 sesja kardynałów i biskupów Kongregacji Spraw Kanonizacyjnych, która pozytywnie zaopiniowała propozycję ich beatyfikacji, po czym tego samego dnia papież Franciszek wydał dekret o ich męczeństwie. Odtąd przysługiwał im tytuł Czcigodnych Sług Bożych.
13 lutego 2015, podczas spotkania franciszkanów z peruwiańskiej delegatury, zdecydowano o terminie beatyfikacji. 5 grudnia 2015 w peruwiańskim Chimbote, odbyła się uroczysta beatyfikacja o. Michała Tomaszka, o. Zbigniewa Strzałkowskiego oraz ks. Alessandro Dordiego przez kard. Angelo Amato, prefekta Kongregacji Spraw Kanonizacyjnych, który reprezentował papieża. Błogosławiony spoczywa w kaplicy kościoła w Pariacoto, po dokonanej 13 października 2015 ekshumacji jego szczątków. Obecnie (2019) postulatorem procesu kanonizacyjnego męczenników jest o. Damian-Gheorghe Pătraşcu OFMConv.
Wspomnienie liturgiczne bł. o Zbigniewa Strzałkowskiego i bł. o. Michała Tomaszka obchodzone jest 7 czerwca (tego dnia bł. Michał Tomaszek otrzymał święcenia diakonatu zaś bł. Zbigniew Strzałkowski święcenia prezbiteriatu), wcześniej obchodzone miało być 9 sierpnia (dies natalis)).
Upamiętnienie.
W Tarnowie istnieje ulica jego imienia, a w Legnicy ulica Ojców Zbigniewa i Michała.
W Zawadzie koło Tarnowa organizowany jest „Memoriał im. Ojca Zbigniewa Strzałkowskiego”. Jego imię nosi od 1996 miejscowa szkoła podstawowa oraz ulica w Tarnowie.
W 2015 Telewizja Polska zrealizowała film dokumentalny pt. "Życia nie można zmarnować" w reżyserii Krzysztofa Tadeja o zamordowanych w 1991 w Peru polskich misjonarzach o. Michale Tomaszku i o. Zbigniewie Strzałkowskim.
14 lipca 2018 w centrum rekolekcyjnym „Paz y Bien” (pol. „Pokój i Dobro”) w Chimbote zostało otwarte Muzeum Męczenników Franciszkańskich, bł. Zbigniewa Strzałkowskiego i bł. Michała Tomaszka, zaś tego samego dnia zatwierdzono statut powstałego tam stowarzyszenia „Comunidad Martires de la Fe” (pol. „Wspólnota Męczenników Wiary”), zajmującego się szerzeniem kultu obu męczenników.

</doc>
<doc id="1100072" url="https://pl.wikipedia.org/wiki?curid=1100072" title="Werniks kopalowy">
Werniks kopalowy

Werniks kopalowy – rodzaj sporządzanego na zimno werniksu. Otrzymuje się go z jednej części kamfory wymieszanego z dwunastoma częściami miałkiego kopalu zanzibarskiego, pięcioma częściami bezwodnego alkoholu i połową części francuskiego olejku terpentynowego. Mieszaninę taką należy pozostawić w szczelnie zamkniętym naczyniu przez kilka tygodni, wstrząsając co jakiś czas. Na koniec należy ją przecedzić przez bawełniane płótno. Werniksu kopalowego można używać w aureoli, enkaustyce i witrochromii. Nie należy używać w malowidłach olejnych. W konserwacji używa się go do nasycania spróchniałego drewna.

</doc>
<doc id="1100075" url="https://pl.wikipedia.org/wiki?curid=1100075" title="Felicjan Szaniawski">
Felicjan Szaniawski



</doc>
<doc id="1100080" url="https://pl.wikipedia.org/wiki?curid=1100080" title="IS">
IS



</doc>
<doc id="1100085" url="https://pl.wikipedia.org/wiki?curid=1100085" title="Natalia Kukulska (album)">
Natalia Kukulska (album)

Natalia Kukulska – ósmy studyjny album polskiej piosenkarki Natalii Kukulskiej wydany 20 października 2003 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1100088" url="https://pl.wikipedia.org/wiki?curid=1100088" title="Zakład Arabistyki i Islamistyki UW">
Zakład Arabistyki i Islamistyki UW



</doc>
<doc id="1100095" url="https://pl.wikipedia.org/wiki?curid=1100095" title="Urządzenia pokładowe">
Urządzenia pokładowe

Urządzenia pokładowe dzielą się na:
Urządzenia kotwiczne.
Urządzeniem kotwicznym nazywa się wszelkie środki techniczne służące do zakotwiczenia, czyli utrzymania statku w miejscu w czasie postoju na redzie lub, jeśli na to pozwala głębokość na otwartym morzu oraz odkotwiczenia, czyli zejścia z kotwicy.
Urządzenie kotwiczne stanowi jedną z ważniejszych części wyposażenia okrętowego.
W skład urządzenia kotwicznego wchodzą:
Na okrętach znajdują się kotwice główne (etatowe) i pomocnicze (werpy). Służą one do utrzymywania okrętu w określonym miejscu oraz do ściągnięcia go z mielizny. Statki pełnomorskie wyposażone są z reguły w 3 jednakowe kotwice (patentowe). Dwie są gotowe do użycia, trzecia, zapasowa, składowana w dogodnym miejscu. Jednostki przewidziane do kotwiczenia na rzekach mają trzecią kotwice gotową do użycia w kluzie rufowej.
Na okrętach Polskiej Marynarki Wojennej stosuje się kotwice patentowe. Charakteryzują się one tym, że posiadają ruchome łapy umieszczone na wspólnym trzonie. Najczęściej spotykaną kotwica jest kotwica Halla.
Kluza kotwiczna – otwór przechodzący z pokładu do burty, przez który przechodzi łańcuch kotwiczny i trzon kotwicy. Kluza zbudowana jest ze stalowej rury zakończonej u wylotu z jednej strony obramowaniem burtowym a z drugiej pokładowym.
Łańcuch lub lina kotwiczna– służy do połączenia kotwicy ze statkiem. Łańcuch kotwiczny składa się z poszczególnych odcinków, zwanych przęsłami lub fachowo szaklami. Służą one do rozłączenia łańcucha w razie jego uszkodzenia celem wymiany uszkodzonej części. Każde przęsło ma długość 27,5 metra. Poszczególne przęsła są łączone między sobą ogniwem łącznikowym (łącznikiem Kentera) lub klamrą łącznikową (szeklą). Każde ogniwo Kentera jest oznaczone, tak aby było widać ile jest łańcucha w wodzie.
W Polskiej Marynarce Wojennej, aby określić długość wyluzowanego łańcucha kotwicznego, oznakowuje się go przez założenie opasek z drutu na rozpórki ogniw i maluje się ogniwa co 20 metrów w następujący sposób:
20 m – jedno ogniwo czerwone
40 m – dwa ogniwa czerwone itd.
100 m – pięć ogniw czerwonych
120 m – jedno ogniwo białe
140 m – dwa ogniwa białe itd.
200 m – pięć ogniw białych
220 m – jedno ogniwo czerwone itd.
Na małych okrętach łańcuch oznakowuje się w identyczny sposób, ale co 10 m.: 10 – 50 – ogniwa czerwone, 60 – 100 – ogniwa białe, 110 – 150 – ogniwa czerwone itd.
Na statkach cywilnych stosuje się inne oznakowania. Najpopularniejszy sposób, stosowany na statkach morskich to "system włoski", czyli malowanie ogniwa Kentera na kolor czerwony oraz na biało jednego ogniwa przed i za pierwszym kenterem, przed i za drugim ogniwem Kentera maluje się po dwa ogniwa na biało, itd.
Urządzenia cumownicze.
Urządzenia cumownicze służą do przymocowania statku do nabrzeża, dalb, beczek cumowniczych lub do innego statku za pomocą lin zwanych cumami oraz do odcumowania (odejścia) od nich. W skład urządzeń cumowniczych wchodzą:
W zależności od tego jak cumy łączą statek z nabrzeżem posiadają swoje nazwy: szpring (dziobowy,rufowy), wzdłużna, prosta. Znajomość nazw poszczególnych cum ma istotne znaczenie podczas wykonywania komend w czasie alarmu manewrowego.
Ważnym elementem prac cumowniczych jest przygotowanie cumy do podania na nabrzeże lub inny statek.
Zakładanie cum na polery polega na obkładaniu ich ósemkami wokół słupków polerów.
Osprzęt pokładowy i jego przeznaczenie.
Osprzętem pokładowym określa się wszystkie przedmioty służące do stałego lub tymczasowego zamocowania elementów konstrukcyjnych przy urządzeniach pokładowych, albo określonych części takielunku okrętowego.
Wśród szerokiej gamy osprzętu pokładowego najczęściej spotykane są:
Do prac pokładowych nie można używać haków z pęknięciami lub wytartymi uchami i grzbietem, a w przypadku haków krętlikowych – z wypracowanymi szyjkami lub grzbietem.
i flaglinek.
Urządzenia ubezpieczające.
W skład urządzeń ubezpieczających wchodzą:

</doc>
<doc id="1100107" url="https://pl.wikipedia.org/wiki?curid=1100107" title="Reiner Kunze">
Reiner Kunze

Reiner Kunze (ur. 16 sierpnia 1933 w Oelsnitz) – niemiecki poeta, prozaik i tłumacz. W latach 1962–1977 jeden z najbardziej znanych enerdowskich pisarzy-dysydentów.
Życiorys.
Kunze pochodzi z rodziny górniczej. W latach 1951–1955 studiował filozofię i dziennikarstwo na Uniwersytecie Karola Marksa w Lipsku, gdzie słuchał wykładów m.in. i Ernsta Blocha. W latach 1955–1959 był asystentem-wykładowcą na tej samej uczelni. Zwolniony z pracy w związku z poglądami politycznymi, podejrzany o nieprawomyślność, znalazł zatrudnienie jako ślusarz. Od roku 1961 coraz częściej przebywał w Czechosłowacji, odbywając tam samodzielne studia nad językiem i współczesną poezją czeską, podejmując pierwsze próby tłumaczeń z języka czeskiego. W roku 1962 wraz z żoną, Elisabeth i adoptowaną córką, osiedlił się w Greiz (Turyngia), gdzie mieszkał aż do czasu wymuszonej przez reżim Honeckera emigracji do RFN (1977), poprzedzonej represjami i zrzeczeniem się enerdowskiego obywatelstwa. Obecnie mieszka i tworzy w Dolnej Bawarii, nad Dunajem. Odbywał liczne podróże, także do Polski (1966, 1996). Wielokrotnie zabierał głos w sprawach publicznych. Działająca od niedawna Fundacja Reinera i Elisabeth Kunze ma służyć popularyzacji oraz wzajemnej inspiracji literatury i sztuk wizualnych. W maju 2007 po raz pierwszy wręczono Nagrodę im. Reinera Kunzego, ufundowaną przez miasto Oelsnitz i .
Nagrody i wyróżnienia.
Laureat licznych nagród, w tym najbardziej prestiżowego niemieckiego wyróżnienia literackiego – Nagrody Georga Büchnera (1977). Członek Niemieckiej Akademii Języka i Literatury w Darmstadt. Za działalność przekładową otrzymał czeską nagrodę Premia Bohemica (2004).
Twórczość.
Reiner Kunze debiutował w 1953 na łamach "". Pierwsze utwory poetyckie pozostawały pod silnym wpływem wzorców ekspresjonizmu ustanowionych przez J.R. Bechera, częściowo także przez Bertolta Brechta. Jednakże stylistyczną swoistość wiersze Kunzego zawdzięczają inspiracjom płynącym ze strony czeskiego poetyzmu, jednego z najbardziej nowoczesnych i awangardowych środkowoeuropejskich prądów literackich, oraz późniejszej poezji czeskiej, przede wszystkim jej mrocznego nurtu skoncentrowanego na podstawowych problemach ludzkiej egzystencji. Zetknięcie się z tą poezją za pośrednictwem przedsięwzięć translatorskich (przekłady J. Skácela, V. Holana, J. Seiferta) sprawiło, że od wczesnych lat sześćdziesiątych poezja Kunzego za swój główny środek wyrazu obrała śmiałą, dynamiczną metaforę. Z czasem ukształtowała się także jej forma – coraz bardziej epigramatyczna, kameralna, ściszona. Podobnymi cechami odznacza się także proza Kunzego, preferująca anegdotyczne, zwięzłe ujęcie tematu.
Wybór publikacji.
Albumy prozatorsko-fotograficzne.
A także liczne zbiory rozmów, szkiców, przemówień oraz przekłady.
Twórczość Kunzego doczekała się przekładów na ponad 30 języków. Polskie bibliografie odnotowują tłumaczenia i.in. J. Ekiera, R. Krynickiego, P.W. Lorkowskiego, E. Wachowiaka, W. Woroszylskiego, M.Zybury. W 2008 nakładem wrocławskiego Biura Literackiego ukazał się wybór wierszy Kunzego w przekładzie J. Ekiera, zatytułowany "remont poranka".

</doc>
<doc id="1100108" url="https://pl.wikipedia.org/wiki?curid=1100108" title="ATA">
ATA



</doc>
<doc id="1100110" url="https://pl.wikipedia.org/wiki?curid=1100110" title="Guy Mazzoni">
Guy Mazzoni

Guy Mazzoni (ur. 29 sierpnia 1929 w Tunisie, zm. 25 października 2002 w Montreuil) – francuski szachista.
Największe sukcesy w karierze osiągnął w latach 60. XX wieku, dwukrotnie (1961, Paryż i 1965, Dunkierka) zdobywając tytuł indywidualnego mistrza Francji. Poza tym, w roku 1954 w finałowym turnieju zajął II miejsce. W latach 1964 i 1966 dwukrotnie (w tym raz na I szachownicy) reprezentował narodowe barwy na szachowych olimpiadach, rozgrywając 29 partii, w których uzyskał 14½ pkt.
Wystąpił w wielu międzynarodowych turniejach, w tym dwa razy (1963, Enschede i 1966, Haga) w turniejach strefowych (eliminacji mistrzostw świata).

</doc>
<doc id="1100129" url="https://pl.wikipedia.org/wiki?curid=1100129" title="Kayo Dot">
Kayo Dot

Kayo Dot – amerykańska grupa muzyczna grająca eksperymentalny rock, stworzona w 2003 roku przez Toby'ego Drivera.

</doc>
<doc id="1100132" url="https://pl.wikipedia.org/wiki?curid=1100132" title="Orchon">
Orchon

Orchon () – rzeka w środkowej Mongolii, najdłuższa rzeka Mongolii, prawy dopływ Selengi. Długość – 1124 km, powierzchnia zlewni – 132,8 tys. km². 
Źródła leżą w Changaju, w ajmaku północnochangajskim. W dolnym odcinku rzeka jest zdatna do żeglugi statków z Selengi. W rzece liczne ryby, w tym tajmień, lin, szczupak, karp, okoń i sum. W dolinie Orchon gol leży starożytna stolica Mongolii Karakorum. Obok niej w głębokim wąwozie, przecinającym neogeńskie bazalty, znajduje się Orchony Ulaan Cutgalan chürchree (Ulgan Nuttlan) – jeden z największych w Mongolii wodospadów (wysokość 24 m), który jest też jednym z najczęściej odwiedzanych przez turystów obiektów przyrodniczych. 
Dolina Orchonu wpisana jest na listę światowego dziedzictwa UNESCO. 
Główne dopływy: Tuul gol i Tamir.

</doc>
<doc id="1100138" url="https://pl.wikipedia.org/wiki?curid=1100138" title="Muzeum Uniwersytetu Jagiellońskiego">
Muzeum Uniwersytetu Jagiellońskiego

Muzeum Uniwersytetu Jagiellońskiego – muzeum mieszczące się w budynku Collegium Maius Uniwersytetu Jagiellońskiego, na rogu ulicy św. Anny i Jagiellońskiej w Krakowie. Wywodzi się z Gabinetu Archeologicznego Uniwersytetu, założonego w 1867 roku przez prof. Józefa Łepkowskiego, a obecny kształt zawdzięcza przede wszystkim Karolowi Estreicherowi.
Historia.
Początki działalności muzealnej w Collegium Maius datowane są na XIX wiek. Władze uniwersytetu nie mogły jednak wówczas oficjalnie używać nazwy "muzeum" z powodu zakazu zaborczych władz austriackich. Kiedy po 1860 roku opiekę nad zbiorami objął profesor archeologii i sztuki Józef Łepkowski przyjęto poprawną politycznie nazwę „Gabinet Sztuki i Archeologii”. Gabinet ten mieścił się wówczas w Collegium Novum i był odwiedzany przez liczne wycieczki oraz gości zagranicznych. Jego zbiory zaczęły się powiększać dzięki licznym zapisom cennych zabytków jakie ofiarowywali instytucji donatorzy.
II wojna światowa.
W czasie II wojny światowej całe zbiory muzealne przeniesione zostały przez niemieckiego okupanta do podziemi Akademii Górniczo-Hutniczej, gdzie mieścił się główny urząd Generalnego Gubernatorstwa. Zaginęło wtedy wiele zabytkowych obiektów ukradzionych przez niemieckich funkcjonariuszy administracji GG. Skonfiskowane zabytki jako łup wojenny były przeznaczane na prezenty dla nazistowskich dygnitarzy z Hitlerem, Frankiem i Göringiem na czele.
Zorganizowany rabunek nadzorowali niemieccy historycy sztuki pochodzący z Salzburga Kajetan oraz Józef Muhlmannowie we współpracy z prof. Dagobertem Freyem z Wiednia oraz architektami E. Horstmanem, F. Koettgenem z Hamburga i konserwatorem sztuki dr Wernerem Kudlichem z Wiednia.
Po 1945.
Opuszczenie Collegium Maius przez Bibliotekę Jagiellońską w 1940 roku (w związku z wybudowaniem nowego gmachu przy Al. Mickiewicza) umożliwiło przeprowadzenie w latach 1949–1964 z inicjatywy prof. Karola Estreichera kompleksowego odnowienia budynku kolegium połączonego ze zrzuceniem neogotyckiej szaty i przywróceniem oryginalnego wyglądu sprzed 1840 roku. Wówczas też Collegium Maius zostało przeznaczone na siedzibę Muzeum Uniwersytetu Jagiellońskiego, do którego przekazano dawne zbiory uniwersyteckie (dzieła sztuki i pamiątki) oraz kolekcję instrumentów naukowych.
W latach 1951–1976 dyrektorem Muzeum był właśnie Karol Estreicher, który istotnie przyczynił się do rozwoju placówki i projektu jej ekspozycji.
Ekspozycja.
Muzeum posiada stałą ekspozycję poświęconą dziejom uniwersytetu. Zbiory podzielone są na siedem kolekcji:
Ekspozycje przedstawiana jest w: salach Libraria (dawna biblioteka) i Stuba Communis (dawna jadalnia profesorów), pokojach profesorskich, pokoju Kopernika (mieszczącym stałą ekspozycję poświęconą Kopernikowi), Auli, mieszkaniu św. Jana Kantego i w Zielonej Sali.
Wystawa interaktywna "Świat zmysłów".
To otwarta 1 października 2005 edukacyjna wystawa na której prawa fizyki są przedstawione za pomocą modeli obsługiwanych przez zwiedzających. Wystawa podzielona jest na trzy „wyspy tematyczne”:

</doc>
<doc id="1100141" url="https://pl.wikipedia.org/wiki?curid=1100141" title="Krychnowice">
Krychnowice

Krychnowice – dzielnica mieszkalno-lecznicza Radomia, leżąca w jego południowo-zachodniej części. Dawniej folwark.
Jej większą częścią jest teren Samodzielnego Wojewódzkiego Publicznego Zespołu Zakładów Psychiatrycznej Opieki Zdrowotnej im. dr Barbary Borzym na jego terenie znajdują się budynki szpitalne i gospodarcze. W drugiej części znajduje się małe osiedle bloków zamieszkiwane głównie przez personel szpitalny. Na osiedlu zbudowano korty. Ten rejon Radomia jest bardzo zielony, a dodatkowo graniczy z lasem pruszakowskim czy też stawami rekreacyjno-hodowlanymi.
Szpital Psychiatryczny.
Dzięki położeniu w spokojnej okolicy szpital leczy zaburzenia nerwowe, choroby psychiczne, czy też uzależnienia.
Komunikacja.
Do dzielnicy można dojechać liniami 17 i 14.

</doc>
<doc id="1100144" url="https://pl.wikipedia.org/wiki?curid=1100144" title="Tuul gol">
Tuul gol

Tuul gol (t. Tuła; mong. "Туул гол") – rzeka w środkowej Mongolii, prawy dopływ Orchon gol. Długość – 704 km, powierzchnia zlewni – 49 840 km².
Źródła leżą w Chenteju, w ajmaku chentejskim. W rzece liczne ryby, w tym tajmień, lin, szczupak, karp, okoń i sum. W dolinie Tuul gol leży stolica Mongolii Ułan Bator. W dolnym biegu rzeki, w jej aluwiach bogate złoża złota, intensywnie wydobywane. Ścieki ze stolicy oraz eksploatacja złota powodują, że Tuul gol (z wyjątkiem górnego odcinka) jest najbardziej skażoną dużą rzeką Mongolii.

</doc>
<doc id="1100152" url="https://pl.wikipedia.org/wiki?curid=1100152" title="US Open 2000 (gra pojedyncza kobiet)">
US Open 2000 (gra pojedyncza kobiet)



</doc>
<doc id="1100154" url="https://pl.wikipedia.org/wiki?curid=1100154" title="Rzeczoznawstwo majątkowe">
Rzeczoznawstwo majątkowe



</doc>
<doc id="1100155" url="https://pl.wikipedia.org/wiki?curid=1100155" title="Prostownica do włosów">
Prostownica do włosów

Prostownica do włosów – urządzenie, zwykle elektryczne, służące do prostowania kręconych lub falowanych włosów. Włosy po użyciu prostownicy stają się proste.
Prostownica składa się z dwóch metalowych lub ceramicznych płytek połączonych zawiasem w specjalnej obudowie, rozgrzewających się do wysokich temperatur (130–230 stopni Celsjusza), między które wsadza się pasmo włosów, a następnie przeciąga przez całą ich długość.
Czas utrzymywania się efektu prostych włosów zależy od rodzaju włosów, warunków atmosferycznych oraz od rodzaju prostownicy.
Nie należy jednak często używać prostownicy, gdyż włosy szybko stają się cienkie, suche i matowe. Mogą rozdwajać się końcówki.
Rodzaje prostownic do włosów.
Nowoczesne prostownice do włosów różnią się do tych dostępnych jeszcze parę lat temu. Współczesne prostownice nie niszczą włosów, a wszystko za sprawą zastosowania nowoczesnych rozwiązań. Obecnie do najchętniej wybieranych należą:
Rodzaje płytek w prostownicach.
Prostownice w zależności od przeznaczenia wyposażone są w różnego rodzaju płytki. Do najczęściej stosowanych zaliczyć możemy:
Historia.
Dzisiejszy rodzaj prostownic wymyśliła szkocka fryzjerka Lady Jennifer Bell Schofield, łącząc techniki wykonania starszych typów prostownic.

</doc>
<doc id="1100163" url="https://pl.wikipedia.org/wiki?curid=1100163" title="’81–’91 Największe przeboje">
’81–’91 Największe przeboje

’81–’91 Największe przeboje – jubileuszowy album studyjny / kompilacyjny zespołu Lombard z największymi przebojami w nowych aranżacjach, do którego nagrania zaproszono do studia muzyków spoza ówczesnego składu – Grzegorza Stróżniaka i Wandę Kwietniewską. Wydany w roku 1991 nakładem wydawnictwa Intersonus. Nagranie płyty rozpoczęło się 18 lutego 1991 w Studio Mirka Wróblewskiego w Warszawie, a zakończyło 8 kwietnia w Izabelin Studio Andrzeja Puczyńskiego, gdzie materiał był zgrywany. W 2004 roku album doczekał się reedycji pod nazwą "The Best – Przeżyj to sam" wydanej przez wydawnictwo MTJ.

</doc>
<doc id="1100165" url="https://pl.wikipedia.org/wiki?curid=1100165" title="Kerulen">
Kerulen

Kerulen (mong. Хэрлэн гол, "Cherlen gol"; ) – rzeka we wschodniej Mongolii, i północno-wschodnich Chinach. Długość 1264 km (w tym 174 km dolnego biegu w granicach Chin), powierzchnia zlewni 120 tys. km².
Źródła leżą w Chenteju, w ajmaku chentejskim. Kerulen kończy się wpadając do jeziora Hulun Hu w północnych Chinach. W rzece liczne ryby, a szczególnie szczupak, karp, okoń i sum.
Kerulen przepływa przez dwie stolice ajmaków – miasta Öndörchaan i Czojbalsan.

</doc>
<doc id="1100166" url="https://pl.wikipedia.org/wiki?curid=1100166" title="John Ralston Saul">
John Ralston Saul

John Ralston Saul (ur. 19 czerwca 1947) – kanadyjski pisarz, filozof i ekonomista, prezes PEN Clubu, przez „The New York Times” nazwany „filozofem politologów”. Autor powieści i książek krytycznych.
Jako eseista, Saul jest szczególnie znany ze swoich komentarzy na temat natury indywidualizmu, obywatelstwa i publicznego dobra; słabości społeczeństw kierowanych przez menadżerów lub technokratów; niezrozumienia różnic pomiędzy przywództwem i menedżeryzmem; strategii wojskowej, szczególnie niekonwencjonalnej wojny; roli wolności słowa i kultury; i z jego krytyki współczesnych poglądów ekonomicznych.
Życiorys.
Urodzony w Ottawie, w Kanadzie, Saul studiował na uniwersytecie McGill w Montrealu i w King’s College w Londynie, gdzie w 1972 roku otrzymał doktorat za pracę na temat modernizacji Francji w czasach Charles de Gaulle’a. Następnie pracował przy tworzeniu narodowej spółki naftowej Petro-Canada w 1976 roku, jako asystent jej pierwszego prezesa, Maurice F. Strong, a w 1977 roku opublikował swoją pierwszą powieść "The Birds of Prey" ("Drapieżne Ptaki"). W późnych latach 70. i 80. często przebywał w Afryce Północnej i Azji Południowo-Wschodniej, wędrując z wojskami partyzantów. Z tych czasów pochodzą jego powieści, "The Field Trilogy" ("Trylogia Fielda"). To właśnie podczas tych długich pobytów w Afryce Północno-Zachodniej i Azji Południowo-Wschodniej był świadkiem tłumienia przez władze wolności słowa, opresji skierowanej przeciwko jego kolegom po piórze. To doświadczenie spowodowało, że zainteresował się działalnością PEN Clubu. W 2009 roku został wybrany na prezesa PEN Clubu, jako jedynie drugi, po Arthur Miller, północnoamerykański pisarz piastujący tę pozycję od momentu utworzenia tej organizacji w 1921 roku.
Jako powieściopisarz.
Jego powieść polityczna "Birds of Prey", umiejscowiona w gaullistowskiej Francji, została międzynarodowym bestsellerem. Saul opublikował następnie "The Field Trilogy", zajmującą się kryzysem współczesnej władzy i jej konfliktem z jednostką. Trylogia obejmuje "Baraka or The Lives, Fortunes and Sacred Honor of Anthony Smith", "The Next Best Thing" i "The Paradise Eater", powieść, która zdobyła nagrodę Premio Internazionale Letterario we Włoszech. "De Si Bons Americains" jest pikarejską, szelmowską powieścią, w której Saul przedstawia obraz życia współczesnych nowobogackich Amerykanów.
Jako eseista.
Jego eseje filozoficzne rozpoczęły się trylogią, na którą składają się bestseller "Voltaire’s Bastards" ("Bękarty Woltera: dyktat rozumu na Zachodzie"), polemiki filozoficzne "Doubter’s Companion: A Dictionary of Aggressive Common Sense", i książka, która wyrosła z jego 1995 Massey Lectures, "The Unconscious Civilization" ("Nieświadoma cywilizacja"). "The Unconscious Civilization" zdobyła nagrodę Gubernatora Generalnego Kanady dla Literatury Faktu w 1996 roku.
Jego książki, odnoszą się do takich tematów jak dyktat rozumu niezrównoważonego przez inne ludzkie wartości, i jak może być on wykorzystywany do różnych celów, zwłaszcza w państwie, które wynagradza dążenie do władzy jako wartość samą w sobie. Saul argumentuje, że prowadzi to do deformacji pojęć takich jak ideologia, która jest przedstawiana jako prawda; racjonalnych, ale antydemokratycznych struktur korporacjonizmu, przez co rozumie kult małych grup; i użycia języka i wiedzy w celu ukrycia potocznego zrozumienia szkody, którą to wyrządza, oraz ukrycia innych wyborów dla społeczeństwa. Twierdzi, że wzrost znaczenia indywidualizmu, z pominięciem roli społeczeństwa, nie stworzył większej indywidualnej autonomii i samostanowienia, jak kiedyś miano nadzieję, lecz izolację i alienację. Nawołuje do dążenia do bardziej humanistycznego ideału, gdzie racjonalność jest zrównoważona innymi ludzkimi przymiotami, takimi jak zdrowy rozsądek, etyka, intuicja, kreatywność i pamięć, w imię wspólnego dobra, i przedstawia znaczenie nieskrępowanego języka.
Inne.
John Ralston Saul jest współprzewodniczącym Instytutu Obywatelstwa Kanadyjskiego (Institute for Canadian Citizenship – ICC), który zachęca nowych Kanadyjczyków do aktywności obywatelskiej. Jest patronem i byłym prezesem kanadyjskiego Pen Clubu. Jest także założycielem i honorowym przewodniczącym “Francuskiego dla Przyszłości” (French for the Future), organizacji, która zachęca do dwujęzycznej francusko-angielskiej edukacji, przewodniczącym rady doradczej serii wykładów “LaFontaine-Baldwin Symposium”. Jest też patronem Planned Lifetime Advocacy Network (PLAN – organizacji zajmującej się osobami niepełnosprawnymi). On jest też Companion w Order Kanady (1999), i Kawaler w Order Sztuki i Literatury francuskie (1996). Od 1999 do 2006 roku, gdy jego żona Adrienne Clarkson była Gubernatorem Generalnym Kanady, pełnił funkcję vice-królewskiego małżonka. Poświęcił wtedy wiele czasu na kwestie wolności słowa, ubóstwa, edukacji publicznej i dwujęzyczności.
PEN Club.
Saul został wybrany na prezesa Pen Clubu na okres trzech lat na dorocznym kongresie PEN Clubu w Linzu, w Austrii, w październiku 2009. Podczas kampanii argumentował na rzecz ginących języków i kultur, twierdząc, że ostateczną formą zniesienia wolności słowa jest utrata języka. Zwrócił szczególną uwagę na zagrożone rodzime języki. Wezwał do dalszej decentralizacji PEN Clubu, który ma 144 ośrodki w 102 krajach.
Saul twierdzi, że literatura i wolność słowa są tym samym; nie można posiadać jednego bez drugiego. Saul zeznawał w Komisji Praw Człowieka Parlamentu Europejskiego w sprawie utraty wolności słowa w Tunezji, wygłosił prezentację przed Europejską Rada ds. Uchodźców na Wygnaniu i opublikował esej o pisarzach na wygnaniu, który został przetłumaczony na kilka języków.

</doc>
<doc id="1100170" url="https://pl.wikipedia.org/wiki?curid=1100170" title="Silene">
Silene



</doc>
<doc id="1100172" url="https://pl.wikipedia.org/wiki?curid=1100172" title="Mo w Rana">
Mo w Rana



</doc>
<doc id="1100177" url="https://pl.wikipedia.org/wiki?curid=1100177" title="Adam Góral">
Adam Góral

Adam Góral (ur. 27 października 1955 w Rzeszowie) – polski przedsiębiorca i ekonomista, doktor nauk ekonomicznych. Jest prezesem zarządu Asseco Poland S.A.
Życiorys.
Założyciel i Prezes Zarządu Asseco Poland. Od 1991 roku rozwijał COMP Rzeszów, który po wprowadzeniu na Giełdę Papierów Wartościowych w Warszawie, jako Asseco Poland stał się początkiem rozwoju Grupy Asseco na rynkach międzynarodowych.
Absolwent Akademii Ekonomicznej w Krakowie (kierunek cybernetyka ekonomiczna i informatyka) oraz doktor nauk ekonomicznych. W latach 1979–1990 pracował w filii Uniwersytetu Marii Curie-Skłodowskiej w Rzeszowie, początkowo jako asystent, a kończył współpracę z uczelnią na stanowisku adiunkta. W latach 1991–1993 był zaangażowany w Polsko-Amerykański Projekt Budowy Instytutów Przedsiębiorczości w Polsce.
W 1988 wspólnie z bratem założył spółkę Jazcoop, specjalizującą się w produkcji keczupu. Jej biuro komputerowe przekształciło się w 1991 w warszawski oddział COMP, a następnie Asseco. W latach 1999–2006 pełnił funkcję Przewodniczącego lub Członka Rady Nadzorczej w spółkach: ABAS oraz COMP Soft, a także Softlab, Softlab Trade, WA-PRO, Asseco Romania, Vistula &amp; Wólczanka, ABG (dawniej DRQ) i Asseco Systems.
Obecnie sprawuje funkcje Przewodniczącego Rady Nadzorczej Asseco International, Asseco Central Europe, Asseco South Eastern Europe, Asseco Western Europe, Asseco Data Systems, Novum oraz Gdyńskiego Klubu Koszykówki ARKA, a także Wiceprzewodniczącego Rady Nadzorczej w Asseco Business Solutions. Członek Rady Nadzorczej Podkarpackiego Klubu Biznesu.
Jest współzałożycielem Wyższej Szkoły Zarządzania w Rzeszowie, Międzynarodowej Szkoły Bankowości i Finansów w Sandomierzu oraz Konsulem Honorowym Republiki Słowackiej.
Pełniąc funkcję Prezesa Zarządu Asseco Poland, odpowiada za wizję rozwoju i strategię Grupy Kapitałowej Asseco oraz Dział Audytu Wewnętrznego.

</doc>
<doc id="1100181" url="https://pl.wikipedia.org/wiki?curid=1100181" title="The Best - Przeżyj to sam">
The Best - Przeżyj to sam



</doc>
<doc id="1100184" url="https://pl.wikipedia.org/wiki?curid=1100184" title="Wykład monograficzny">
Wykład monograficzny



</doc>
<doc id="1100185" url="https://pl.wikipedia.org/wiki?curid=1100185" title="Sandarak">
Sandarak

Sandarak – miękka żywica naturalna.
Sandarak występuje w kilku rodzajach w zależności od pochodzenia:
oraz w kilku odmianach w zależności od jakości handlowej:
Sandarak sprzedawany jest w postaci bryłek pokroju kulistego lub obłego o barwie bladożółtej do brunatnej, pokrytych pyłkiem. Jest żywicą o złomie szklistym i przejrzystym. Mięknie w temperaturze 100 °C. Topi się w temperaturze od 145 do 148 °C. Rozpuszcza się zupełnie w alkoholu metylowym, etylowym i amylowym, eterze dietylowym i olejku spikowym. W chloroformie rozpuszcza się w około 45%, a w tetrachlorometanie w około 2%. Werniks sandarakowy w olejku spikowym jest werniksem bardzo wolno schnącym i ma zastosowanie jako składnik spoiwa temperowego i jako werniks końcowy w malowidłach emulsyjnych. Werniks sandarakowy spikowy nie należy używać w połączeniu z olejkiem terpentynowym, gdyż tenże wytrąca sandarak z werniksu. Nie nadaje się także do zastosowania w malowidłach olejnych. Sandarak ma niezwykłą właściwość. Zabezpiecza bowiem miejsce na papierze, w którym wytarto pismo przed rozlewaniem się w tym miejscu atramentu przy ponownym pisaniu. W tym celu należy potrzeć owo miejsce pyłem sandarakowym.
Sandarak jest również stosowany jako kadzidło. Jego bryłki umieszcza się na rozgrzanym węgielku trybularzowym i czeka, aż zaczną się topić, uwalniając zapach.

</doc>
<doc id="1100190" url="https://pl.wikipedia.org/wiki?curid=1100190" title="Onon">
Onon

Onon (mong. "Онон гол", ros. "Онон") – rzeka we wschodniej Mongolii, a następnie w Rosji, po połączeniu na terenie Rosji z rzeką Ingodą tworzy rzekę Szyłkę, prawy dopływ Amuru.
Długość: 818 km (w tym 298 km w Mongolii), powierzchnia zlewni: około 94 010 km². Średnia szerokość rzeki wynosi 100 m, głębokość do 3,5 m. Największymi dopływami są rzeki Borzya, Unda, Khurakh-Gol, Kyra, Ilya, Aga i Agutsa.
Nad górnym Ononem w górach Kentei Khan w Mongolii znajdowały się na przełomie XII/XIII w. etniczne ziemie niewielkiego plemienia zwanego Mongołami i tu urodził się Czyngis-chan. Stąd też zaczęła się ekspansja Mongołów i jednoczenie przez nich ludów Wielkiego Stepu. Według niektórych podań tu też znajduje się grób Czyngis Chana, choć jego położenie nie jest naukowo ustalone. 
Nad Onon zlokalizowana jest tylko jedna baza rybacka - Yushen Tug. 

</doc>
<doc id="1100191" url="https://pl.wikipedia.org/wiki?curid=1100191" title="Dziewczyny Cheetah">
Dziewczyny Cheetah

Dziewczyny Cheetah "(ang. The Cheetah Girls)" – amerykański film pełnometrażowy z 2003 roku. Film oparty jest na podstawie książki Deborah Gregory. Film został wyemitowany także w Polsacie 1 marca 2009 roku. Film został wyemitowany z polskim dubbingiem na antenie Disney Channel 9 lipca 2012 roku.
Opis fabuły.
Dziewczęta mają wystąpić w szkolnym konkursie talentów. Gdy nadchodzi próba, po udanym wykonaniu piosenki Dziewczyny Cheetah spotykają Jackala Johnsona (piosenkarza i krytyka). Jackalowi spodobała się piosenka i proponuje, aby dziewczyny wystąpiły w reklamie. Galleria Garibaldi staje się coraz bardziej samolubna i dziewczyny (Aquanette, Dorinda oraz Chanel) wyrzucają ją z zespołu. Jednak po historii z Toto (pies Gallerii) dziewczęta są nadal jednym zespołem, nagrywają płytę oraz dostają szansę na karierę.
Wersja polska.
Wersja polska: SDI Media Polska
Udział wzięli:
W pozostałych rolach:
i inni
Lektor: Artur Kaczmarski

</doc>
<doc id="1100194" url="https://pl.wikipedia.org/wiki?curid=1100194" title="Polskie Radio SA">
Polskie Radio SA



</doc>
<doc id="1100196" url="https://pl.wikipedia.org/wiki?curid=1100196" title="Mircea Druc">
Mircea Druc

Mircea George Druc (ur. 25 lipca 1941 w Pociumbăuți w rejonie Rîșcani) – mołdawski polityk, ekonomista i filolog, w latach 1990–1991 premier Mołdawii.
Życiorys.
Absolwent wydziału historii i filologii Państwowego Uniwersytetu Mołdawskiego (1960) oraz wydziału filologii Leningradzkiego Uniwersytetu Państwowego (1964). Doktoryzował się z ekonomii w 1970 na Akademii Nauk ZSRR. Kształcił się także w zakresie psychologii na Moskiewskim Uniwersytecie Państwowym.
W latach 1964–1967 zatrudniony w radzieckim ministerstwie lotnictwa cywilnego. Po uzyskaniu doktoratu w pierwszej połowie lat 70. wykładał w Instytucie Politechnicznym w Kiszyniowie na stanowisku profesorskim, następnie przez dwa lata pracował na Moskiewskim Uniwersytecie Państwowym. Później był kierownikiem badań w jednym z moskiewskich instytutów naukowych, badaczem w kijowskim instytucie automatyki, kierownikiem sekcji w fabryce mebli w Czerniowcach, a od 1985 wykładowcą na uczelniach w tej miejscowości.
W okresie przemian politycznych związany z Frontem Ludowym Mołdawii. W 1990 wybrany do Rady Najwyższej Mołdawskiej SRR. W wyborach tych przedstawiciele frontu i umiarkowani komuniści zyskali większość w mołdawskim parlamencie. 26 maja 1990 Mircea Druc objął nowo utworzone stanowisko premiera Mołdawskiej SRR, wchodzącej wciąż w skład ZSRR. Urząd ten sprawował do 28 maja 1991, pięć dni wcześniej zmieniono nazwę państwa na Republikę Mołdawii.
W 1992 kandydował jako niezależny w wyborach prezydenckich w Rumunii. Z wynikiem 2,75% zajął ostatnie miejsce wśród sześciu kandydatów. Od 1992 do 1993 był przewodniczącym partii chadeckiej powstałej na bazie Frontu Ludowego Mołdawii.
Przeniósł się następnie do Rumunii, gdzie stanął na czele niewielkiego ugrupowania politycznego. Do 2001 współpracował z różnymi instytucjami w Bukareszcie i Kiszyniowie. Następnie do 2004 był urzędnikiem w rumuńskim resorcie spraw zagranicznych, był wówczas radcą handlowym w rumuńskich placówkach w Brazylii. Później został doradcą w Rumuńskiej Izbie Przemysłowo-Handlowej. Angażował się w dalszym ciągu w działalność polityczną. W 2004 wstąpił do Partii Wielkiej Rumunii, a w 2008 kandydował do parlamentu z ramienia Partii Demokratyczno-Liberalnej.
Żonaty z Marianą Druc, ma dwie córki. Odznaczony m.in. Orderem Republiki (2010) oraz Orderem Gwiazdy Rumunii II klasy (2014).

</doc>
<doc id="1100197" url="https://pl.wikipedia.org/wiki?curid=1100197" title="Polskie Radio S.A.">
Polskie Radio S.A.



</doc>
<doc id="1100198" url="https://pl.wikipedia.org/wiki?curid=1100198" title="The Cheetah Girls">
The Cheetah Girls



</doc>
<doc id="1100200" url="https://pl.wikipedia.org/wiki?curid=1100200" title="Generałowie i admirałowie II Rzeczypospolitej">
Generałowie i admirałowie II Rzeczypospolitej

Generałowie i admirałowie II Rzeczypospolitej – generałowie i admirałowie Wojska Polskiego II RP:
Generałowie WP według starszeństwa:
Układ wykazu: liczba porządkowa, nazwisko i imię, data awansu, data starszeństwa, lokata, grupa (pochodzenie), gdzie:
Inne skróty użyte w tekście:
27 marca 1919 roku Minister Spraw Wojskowych ustalił „nomenklaturę tytułów oficerskich”:
dla generałów
dla oficerów sztabowych
dla oficerów młodszych
28 października 1924 roku Minister Spraw Wojskowych zatwierdził marsz według kompozycji Henryka Melcer-Szczawińskiego, jako „Marsz dla generałów”.
Marszałkowie Polski.
19 marca 1920 roku Minister Spraw Wojskowych, generał porucznik Józef Leśniewski wydał rozkaz L. 1088 o treści: "„Ogólna Komisja Weryfikacyjna powołana do życia Dekretem Wodza Naczelnego z dnia 18 lutego 1920 r. w myśl Ustawy Sejmowej z dnia 21 sierpnia 1919 r. o ustaleniu starszeństwa i nadaniu stopni oficerskich w Wojsku Polskim uchwaliła w dniu 26 lutego 1920 r. na pierwszym konstytuującym posiedzeniu jednogłośnie przez powstanie, w dowód czci i hołdu dla Wodza naczelnego zwrócić się do Niego z prośbą o przyjęcie Najwyższej Godności Wojskowej, – stopnia Pierwszego Marszałka Polski. Wódz Naczelny stopień Pierwszego Marszałka Polski przyjął.”"
Dekret L. 2093
"Stopień Pierwszego Marszałka Polski przyjmuję i zatwierdzam."
Warszawa, dnia 19 marca 1920 r.
Wódz Naczelny (-) J. Piłsudski Pierwszy Marszałek Polski
Minister Spraw Wojskowych (-) J. Leśniewski generał porucznik
W piątek 13 kwietnia 1923 roku Prezydent RP Stanisław Wojciechowski na wniosek Ministra Spraw Wojskowych, generała dywizji Kazimierza Sosnkowskiego i uchwały Rady Ministrów nadał tytuł marszałka Polski Ferdynandowi Fochowi.
W środę 2 maja 1923 roku o godz. 7.25 na dworcu kolejowym w Dziedzicach gen. Kazimierz Sosnkowski w imieniu Rady Ministrów przywitał marszałka Ferdynanda Focha przemówieniem „(…) "Przy pierwszym kroku Pańskim w Polsce Panie marszałku Foch, Marszałku Francji i Marszałku Anglii, mam honor wręczyć Ci dekret mianowania Pana Marszałkiem Polski, a jako widoczny symbol tej godności buławę Marszałkowską, którą Prezydent Rzeczypospolitej polecił mi doręczyć w jego imieniu”" po czym wręczył dekret i buławę. Następnego dnia na placu Saskim w Warszawie marszałek Foch wziął udział w uroczystym odsłonięciu pomnika księcia Józefa Poniatowskiego.
10 listopada 1936 roku Prezydent RP Ignacy Mościcki "„w uznaniu odniesionych zwycięstw przy zdobywaniu Niepodległości i wielkich zasług, jakie dla Narodu i Państwa położył Generalny Inspektor Sił Zbrojnych, jako też dając wyraz powszechnym pragnieniom Narodu i Wojska mianował generała broni Edwarda Śmigłego-Rydza Marszałkiem Polski”" oraz nadał mu Order Orła Białego, jako "„pierwszemu współpracownikowi i najwierniejszemu żołnierzowi JÓZEFA PIŁSUDSKIEGO za zwycięstwa i wybitne zasługi, położone w walce o Niepodległość, w pracach nad organizacją i wyszkoleniem Wojska oraz nad ugruntowaniem bytu państwowego Rzeczypospolitej”".

</doc>
<doc id="1100206" url="https://pl.wikipedia.org/wiki?curid=1100206" title="Chrysippos">
Chrysippos

Chrysippos (także Chryzippos; gr. Chrýsippos, łac. Chrysippus) – w mitologii greckiej królewicz. Syn Pelopsa i Aksjoche. Poślubił Chryzippe.
Lajos, przebywający na dworze Pelopsa, zakochał się w młodym Chrysipposie, którego uczył powożenia rydwanem. Porwał go z Igrzysk Nemejskich, zabrał do Teb i zmuszał do cielesnego obcowania. Potem Chrysippos został porzucony na pustkowiu. Za ten występek Pelops rzucił klątwę na ród Lajosa. Chrysippos nie mogąc pogodzić się z sytuacją odebrał sobie życie. Istnieje też wersja, według której Chrysippos został zabity przez swoich przyrodnich braci, Atreusa i Tiestesa, za namową macochy, Hippodamei, która obawiała się, że synowie zostaliby przez niego wykluczeni z testamentu Pelopsa. Inne mity mówią, że Hippodameja przybyła do Teb i próbowała namówić Atreusa i Tyestesa, by zabili chłopca wrzucając go do studni. Gdy odmówili, Hippodameja zakradła się nocą do sypialni Lajosa, a gdy upewniła się, że śpi, zdjęła ze ściany miecz i przebiła leżącego z nim chłopca. Lajosa oskarżono o zabójstwo, ale Chrysippos poznał uciekającą macochę i oskarżył ją umierając.

</doc>
<doc id="1100226" url="https://pl.wikipedia.org/wiki?curid=1100226" title="The Nameless">
The Nameless

The Nameless – singel numetalowej grupy Slipknot. Pochodzi on z wydanego w 2004 albumu . Do utworu został realizowany teledysk w reżyserii Shawna Crahana
Lista utworów.
Wersja na rynek WB oraz USA
Wersja japońska

</doc>
<doc id="1100232" url="https://pl.wikipedia.org/wiki?curid=1100232" title="George Washington Memorial Parkway">
George Washington Memorial Parkway

George Washington Memorial Parkway to droga typowo amerykańska w stanie Wirginia w Stanach Zjednoczonych. George Washington Memorial Parkway ma długość ponad 40 km i prowadzi wzdłuż zachodniego brzegu rzeki Potomak od autostrady międzystanowej nr 495 na północy do Mount Vernon na południu, gdzie kończy się rondem.
W szerszym znaczeniu terminem George Washington Memorial Parkway określa się również około 20 parków, pomników, szlaków turystycznych i obszarów rekreacyjnych w Wirginii, Waszyngtonie i Maryland znajdujących się pod wspólnym zarządem National Park Service. Należą do nich między innymi:

</doc>
<doc id="1100234" url="https://pl.wikipedia.org/wiki?curid=1100234" title="Maemo">
Maemo

Maemo – platforma oprogramowania stworzona przez Nokię na potrzeby smartfonów i tabletów. System powstał w oparciu o dystrybucję GNU/Linuksa Debian. Na platformę składa się system operacyjny Maemo i SDK.
Maemo oparte jest w większości na oprogramowaniu open source i zostało stworzone przez Maemo Devices (dział Nokii) we współpracy z wieloma projektami open source, takimi jak Linux, Debian czy GNOME. Większość elementów interfejsu użytkownika, Framework i biblioteki pochodzą z projektu GNOME. Maemo korzysta z menedżera okien Matchbox i graficznego interfejsu użytkownika Hildon.
Interfejs użytkownika w Maemo 4 jest podobny do tych z urządzeń mobilnych. Występuje w nim ekran startowy (home screen), który jest swego rodzaju punktem wyjścia z którego można uzyskać dostęp do aplikacji czy ustawień. Ekran startowy podzielony jest na obszary uruchamiania aplikacji, pasek menu i spory obszar przeznaczony na różnego typu gadżety.
Interfejs Maemo 5, obecnego w Nokii N900, jest nieco inny. Pasek informacyjny i obszar powiadomienia są na stałe zadokowane w górnej krawędzi ekranu, a na czterech pulpitach można dowolnie rozmieszczać skróty i gadżety.
Dla platformy Maemo 5 stworzono około 1700 aplikacji dodatkowych (w zdecydowanej większości bezpłatnych i dostępnych na zasadach „Open Source” – otwartego kodu źródłowego).
Maemo 6 nigdy nie zostało wydane. W 2011 roku, we współpracy z Linux Fundation oraz Intelem, Nokia stworzyła nowy system MeeGo. Nowy system pojawił się na rynku w czerwcu 2011 w telefonie Nokia N9.

</doc>
<doc id="1100242" url="https://pl.wikipedia.org/wiki?curid=1100242" title="Medart Kaznowski">
Medart Kaznowski

Medart Kaznowski (ur. 8 czerwca 1931, zm. 19 września 2007) – polski dziennikarz wojskowy, wieloletni redaktor tygodnika "Przyjaźń", major WP.
Pochowany 27 września 2007 na cmentarzu komunalnym Północnym na Wólce Węglowej w Warszawie.

</doc>
<doc id="1100244" url="https://pl.wikipedia.org/wiki?curid=1100244" title="The Lady in My Life">
The Lady in My Life



</doc>
<doc id="1100256" url="https://pl.wikipedia.org/wiki?curid=1100256" title="Xian">
Xian



</doc>
<doc id="1100258" url="https://pl.wikipedia.org/wiki?curid=1100258" title="Stóg (rolnictwo)">
Stóg (rolnictwo)

Stóg, stożyna – siano, rzadziej słoma lub dawniej snopy zboża ułożone w odpowiednią bryłę w celu jego przechowania. Stogi są okrągłe, wysokie, stożkowate, ze stromym dachem gorszego siana, dla ochrony przed zamoknięciem. Układany jest na poddenku z gałęzi, słomy i starego siana, zwykle wokół pionowego drąga (żerdzi) nazywanego stożyną. Taki sposób przechowywania chroni składowany materiał przed zawilgoceniem przez opady atmosferyczne. Również są to ułożone snopy słomy bądź rzadziej siana w kształcie graniastosłupa trójkątnego, położonego na jednym z boków. Obecnie stogi układa się z bel słomy lub siana. 
Dawniej zboże zżęte kosą lub żniwiarką (lub snopowiązałką), przed wymłóceniem składowane było w stodole (pod dachem) lub stogach. Ułożenie snopów zboża w stóg nie wymaga użycia pionowego drąga w środku. W stogu snopy zboża układane są kłosami do środka. 
Obecnie, gdy zboże zbiera się z pól kombajnem (od razu jest młócone) na polu pozostaje tylko wymłócona słoma, która jest prasowana w bele prostopadłościenne (tzw. kostki) lub cylindryczne, ewentualnie rozdrabniania i przyorywana. 

</doc>
<doc id="1100264" url="https://pl.wikipedia.org/wiki?curid=1100264" title="Lejb-Gwardyjski Keksholmski Pułk">
Lejb-Gwardyjski Keksholmski Pułk

Lejb-Gwardyjski Keksholmski Pułk im. Cesarza Austriackiego (ros. "Лейб-гвардии Кексгольмский Императора Австрийского полк") – pułk piechoty okresu Imperium Rosyjskiego, sformowany 29 czerwca 1710, rozformowany w 1918. Nazwa pochodzi od miasta Keksholm (obecnie Prioziersk).
Opis.
Wielokrotnie przemianowywany, głównie po zmianach na stanowisku dowódcy pułku.
Ok. 1875 od koszar na Mokotowie, w których stacjonował pułk, nazwano pobliskie rondo (obecnie plac Unii Lubelskiej).
Święto pułkowe: 29 czerwca (rocznica sformowania). Dyslokacja w 1914: Warszawa.

</doc>
<doc id="1100266" url="https://pl.wikipedia.org/wiki?curid=1100266" title="Centrum Sztuki i Techniki Japońskiej &quot;Manggha&quot;">
Centrum Sztuki i Techniki Japońskiej &quot;Manggha&quot;



</doc>
<doc id="1100268" url="https://pl.wikipedia.org/wiki?curid=1100268" title="Wydział Orientalistyczny Uniwersytetu Warszawskiego">
Wydział Orientalistyczny Uniwersytetu Warszawskiego

Wydział Orientalistyczny Uniwersytetu Warszawskiego – jednostka podstawowa Uniwersytetu Warszawskiego znana wcześniej jako "Instytut Orientalistyczny Uniwersytetu Warszawskiego". Pracuje w nim około 130 pracowników naukowych i kształci się ponad 1200 studentów w trybie dziennym i wieczorowym. Wydział prowadzi studia doktoranckie w zakresie językoznawstwa i literaturoznawstwa orientalnego.
Historia.
Instytut Orientalistyczny UW został założony w 1932 r. Pierwszym dyrektorem został Stanisław Schayer – założyciel IO UW. Już w 1933 przyjęto pierwszych studentów na cztery seminaria: egiptologiczne, indologiczne, sinologiczne i turkologiczne.
W 1952 Instytut Orientalistyczny włączono w struktury Wydziału Filologicznego i od tego momentu notuje się powolny rozwój jednostki, która odbudowywała się po stratach wojennych. W 1964 liczył siedem katedr: egiptologiczną, indologiczną, sinologiczną, turkologiczną, afrykanistyczną, asyriologiczną i semitystyczną.
W latach 1970–1979, w wyniku zmiany struktury Instytutu Orientalistycznego, powołano następujące zakłady: Zakład Bliskiego Wschodu i Afryki, Zakład Środkowego Wschodu, Zakład Dalekiego Wschodu oraz Zakład Współczesnych Zagadnień Azji.
W 1975 r. Instytut Orientalistyczny był już największą jednostką w strukturach Wydziału Neofilologii. Studia podejmowano na 11 specjalnościach, takich jak: afrykanistyka, arabistyka i islamistyka, egiptologia, filologia Wschodu Starożytnego, filologia indyjska, iranistyka, japonistyka, mongolistyka, semitystyka, sinologia i turkologia.
W latach 1990–1999 utworzono nowe jednostki, które działają po dzień dzisiejszy, a w 2000 r. utworzono Studium Stosunków Międzykulturowych.
19 stycznia 2005 Instytut Orientalistyczny uzyskał status jednostki podstawowej Uniwersytetu Warszawskiego na prawach wydziału.
W 2007 Instytut Orientalistyczny obchodził rocznicę 75-lecia powołania do życia. Z tej okazji wydany został zbiór tekstów pt. "75 lat Instytutu Orientalistycznego Uniwersytetu Warszawskiego" pod redakcją Macieja Popki.
23 stycznia 2008 Senat Uniwersytetu Warszawskiego uchwalił przekształcenie Instytutu Orientalistycznego w Wydział Orientalistyczny. Jest to dziewiętnasty wydział Uniwersytetu Warszawskiego.
27 maja 2008 Rada Wydziału Orientalistycznego UW zmieniła strukturę organizacyjną jednostki.

</doc>
<doc id="1100270" url="https://pl.wikipedia.org/wiki?curid=1100270" title="Kuczka">
Kuczka

Kuczka ("sukka" (hebr. סוכה) – szałas budowany w święto Sukkot, także altanka lub drewniany ganek przy bożnicy, służący do obchodów tego święta.
Ma przypominać Żydom, w jakich warunkach musieli mieszkać w czasie wędrówki z Egiptu. Ortodoksi mieszkają w nich przez cały czas podczas tych świąt (siedem dni), a umiarkowani ortodoksi i reformowani korzystają z nich tylko w czasie modlitw przy synagogach. Szałasy przystraja się owocami z Izraela.

</doc>
<doc id="1100271" url="https://pl.wikipedia.org/wiki?curid=1100271" title="Moguczaja Kuczka">
Moguczaja Kuczka



</doc>
<doc id="1100275" url="https://pl.wikipedia.org/wiki?curid=1100275" title="Toruński Festiwal Książki">
Toruński Festiwal Książki

Toruński Festiwal Książki – festiwal naukowo-edukacyjny i impreza literacka, odbywająca się od 1995 w Toruniu.
Formuła Festiwalu.
Przy okazji imprezy organizowane są konkursy plastyczne, konkursy interpretacji literackiej dla dzieci - nawiązujące do ulubionych autorów książek dziecięcych (Kornela Makuszyńskiego, Jana Brzechwy). Osobistości Torunia czytają dzieciom książki i bajki. 
Na festiwalu prezentowane są też inne osiągnięcia toruńskich literatów i ludzi pióra, np. dorobek dawnego pisma artystyczno-literackiego Undergrunt, osiągnięcia aktualnych czasopism (kwartalnik Inter-). Impreza jest okazją do spotkania przyjaciół książek, literatów, pisarzy, czytelników, wydawców i animatorów kultury. Impreza ma charakter popularnonaukowy, masowy. Organizatorem jest Dwór Artusa w Toruniu. 
Imprezy towarzyszące.
Podczas Festiwalu odbywają inne, dodatkowe imprezy towarzyszące:
Na festiwalu pojawili się m.in. Sławomir Mrożek, Janusz Głowacki, Manuela Gretkowska, Katarzyna Lengren, córka rysownika Zbigniewa Lengrena, Wojciech Majewski, autor biografii Marka Grechuty i inne osoby związane z literaturą polską.

</doc>
<doc id="1100276" url="https://pl.wikipedia.org/wiki?curid=1100276" title="Kostiantyn Sytnyk">
Kostiantyn Sytnyk

Kostiantyn Merkurijowycz Sytnyk, ukr. Костянтин Меркурійович Ситник (ur. 3 czerwca 1926 w Ługańsku, zm. 22 lipca 2017 w Kijowie) – ukraiński fizjolog, biolog i polityk.
Życiorys.
Ukończył instytut pedagogiczny w rodzinnej miejscowości. Uzyskał stopnie kandydata nauk (1955) i doktora (1966). Pracował naukowo, od 1967 na stanowisku profesora. Od 1970 pełnił funkcję dyrektora Instytutu Botaniki Akademii Nauk Ukraińskiej SRR, kierował nim nieprzerwanie do 2003. W latach 1973–1988 był wiceprezydentem ANU. Był autorem kilkuset publikacji naukowych, głównie dotyczących biologii roślin.
W latach 1998–2006 sprawował mandat deputowanego do Rady Najwyższej, początkowo działał w Partii Ludowo-Demokratycznej, następnie razem z Anatolijem Matwijenko współtworzył Ukraińską Partię Ludową „Zjednoczenie”. Z ugrupowaniem tym przystąpił do Bloku Julii Tymoszenko, a po wyborach w 2002 został jednym z liderów Ukraińskiej Partii Republikańskiej „Zjednoczenie” (powstałej z połączenia UNP Sobor i URP). W 2005 poparł decyzję lidera ugrupowania o przystąpieniu do Bloku Nasza Ukraina, rezygnując jednocześnie ze startu w wyborach parlamentarnych w 2006.

</doc>
<doc id="1100277" url="https://pl.wikipedia.org/wiki?curid=1100277" title="Sheikh Muszaphar Shukor">
Sheikh Muszaphar Shukor

Sheikh Muszaphar Shukor (Dr Sheikh Muszaphar Shukor Al Masrie bin Sheikh Mustapha; ur. 26 lipca 1972 w Kuala Lumpur) – chirurg ortopeda, pierwszy malezyjski kosmonauta.
Po ukończeniu studiów medycznych na Universiti Kebangsaan Malaysia w Kuala Lumpur rozpoczął pracę w szpitalu uniwersyteckim ("Hospital Universiti Kebangsaan Malaysia").
Kariera astronauty.
W lutym 2006 został jednym z 8 finalistów pierwszego naboru kosmonautów Malezji. Miesiąc później był już jednym z czterech kandydatów do lotu, których skierowano na dalsze badania do Moskwy. Na początku sierpnia otrzymał zgodę Głównej Komisji Medycznej na przystąpienie do treningu specjalistycznego. 4 września 2006 premier Malezji – Abdullah Ahmad Badawi – ogłosił, że Sheikh Muszaphar Shukor został jednym z dwóch pretendentów do lotu w kosmos, którzy odbędą szkolenie w Centrum Wyszkolenia Kosmonautów im. J. Gagarina w Gwiezdnym Miasteczku pod Moskwą. Tym drugim szczęśliwcem został Faiz Bin Khaleed. Obaj na początku października 2006 rozpoczęli intensywne przygotowania do lotu na pokład Międzynarodowej Stacji Kosmicznej.
Został przydzielony do pierwszej załogi statku kosmicznego Sojuz TMA-11. W kosmos poleciał razem z Jurijem Malenczenko oraz Peggy Whitson 10 października 2007. Na Ziemię powrócił 21 października na pokładzie Sojuz TMA-10 razem z Fiodorem Jurczichinem i Olegiem Kotowem, którzy zakończyli blisko półroczny pobyt na ISS.
Lot ten doszedł do skutku dzięki porozumieniu między rządami Rosji i Malezji. Na mocy wspomnianego porozumienia Malezja zakupi w Rosji sprzęt wojskowy (samoloty Su-30) na sumę 975 milionów dolarów, a Rosja wyśle w kosmos pierwszego malezyjskiego astronautę.

</doc>
<doc id="1100278" url="https://pl.wikipedia.org/wiki?curid=1100278" title="Rynek Wieluński w Częstochowie">
Rynek Wieluński w Częstochowie

Rynek Wieluński w Częstochowie – jeden z placów w Częstochowie, w dzielnicy Częstochówka-Parkitka, historyczny rynek Nowej Częstochowy. Nazwa rynku nawiązuje do miasta Wieluń, do którego, od czasów średniowiecza, wiedzie droga wychodząca z rynku w kierunku północno-zachodnim.
Rynek Wieluński ma boki o długości 260, 250, 120 i 90 m, co czyni go podobnym w wielkości do Rynku Głównego w Krakowie. W przeszłości był to główny plac przyklasztornej Częstochówki, odbywały się na nim cotygodniowe targi końskie, plac służył też jako miejsce postoju wozów pielgrzymów. Ostatecznie targowisko zlikwidowano w 1979 roku.
Północną i południową pierzeję Rynku zajmują kamienice, natomiast przy północnej pierzei znajduje się kościół Pana Jezusa Konającego, wybudowany w roku 1906 w stylu neogotyckim. Na jego miejscu była, opisywana już w roku 1786 kaplica z przytułkiem (rozebranym w roku 1838).
Pierzeja wschodnia została wyburzona w czasie II wojny światowej na rozkaz władz niemieckich, które nakazały wybudować drogę omijającą wzgórze Jasnej Góry. W czasie wytyczania drogi (obecnie al. Jana Pawła) zakopano także biegnący przez Rynek Wieluński strumień, na miejscu którego wybudowano jezdnię łączącą nową ulicę z ul. św. Rocha. Wcześniej plac przecinała jezdnia łącząca ul. Wieluńską i św. Rocha.
Przez Rynek Wieluński prowadzi historyczny trakt ze Starego Miasta i Jasnej Góry do Kłobucka i Wielunia.
Od lat 90. XX wieku planuje się rewitalizację placu. W lecie 2011 roku przeprowadzono jedynie remont nawierzchni w ciągu jezdni łączącej al. Jana Pawła z ul. św. Rocha.
Na rynku zbiega się osiem ulic: św. Rocha, Wieluńska, Łódzka, Stara, Klasztorna, Bialska, Zaułek Wieluński i al. Jana Pawła II. Obecnie rynek pełni funkcję parkingu dla mieszkańców i pielgrzymów zmierzających na Jasną Górę. Plac rynku przecina jezdnia, która do czasu wybudowania trasy przez Parkitkę była drogą tranzytową, stanowiącą część przebiegu drogi krajowej 43.

</doc>
<doc id="1100280" url="https://pl.wikipedia.org/wiki?curid=1100280" title="Keksholmski Pułk Piechoty">
Keksholmski Pułk Piechoty



</doc>
<doc id="1100282" url="https://pl.wikipedia.org/wiki?curid=1100282" title="Zygaena filipendulae">
Zygaena filipendulae



</doc>
<doc id="1100283" url="https://pl.wikipedia.org/wiki?curid=1100283" title="Pokropek">
Pokropek

Pokropek – w Kościele katolickim popularne określenie obrzędów pogrzebowych dziecka nieochrzczonego.
Chociaż według teologii katolickiej dopiero przyjęcie sakramentu chrztu czyni członkiem Kościoła i tym samym uprawnia do liturgicznego pożegnania przez wspólnotę wiernych, to prawo kanoniczne pozwala odprawić obrzędy pogrzebowe dziecka nieochrzczonego „jeżeli rodzice pragnęli je ochrzcić”.
„Pokropek” odbywa się według obrzędu nieco uproszczonego w porównaniu z obrzędem pogrzebu dzieci ochrzczonych, zazwyczaj bez Mszy św. w szatach liturgicznych koloru białego. Głównym momentem jest pokropienie trumny wodą święconą (stąd nazwa obrzędu).
Używanie nazwy „pokropek” jest przez Kościół niezalecane, jako degradujące obrzęd.

</doc>
<doc id="1100285" url="https://pl.wikipedia.org/wiki?curid=1100285" title="Eksploatacja podpoziomowa">
Eksploatacja podpoziomowa

Eksploatacja podpoziomowa – pojęcie związane z prowadzeniem eksploatacji w wyrobiskach położonych poniżej najniższego poziomu wydobywczego. Złoże przy takiej eksploatacji jest przygotowane do wybrania pochylnią w której jest prowadzone świeże powietrze w kierunku upadu. Jest to niekorzystny sposób eksploatacji z uwagi na zagrożenie pożarowe oraz metanowe. Taki sposób eksploatacji spowodowany jest kosztami związanymi z koniecznością pogłębiania szybu wydobywczego.

</doc>
<doc id="1100286" url="https://pl.wikipedia.org/wiki?curid=1100286" title="Noakhali">
Noakhali

Noakhali – miasto w południowo-wschodnim Bangladeszu, w prowincji Ćottogram. Według danych szacunkowych na rok 2007 liczy 124 113 mieszkańców. Ośrodek przemysłowy.

</doc>
<doc id="1100292" url="https://pl.wikipedia.org/wiki?curid=1100292" title="Stary Rynek w Częstochowie">
Stary Rynek w Częstochowie

Stary Rynek – jeden z placów Częstochowy, o wymiarach ok. 100 na 66 m, położony w dzielnicy Stare Miasto, znajduje się za rozpoczynającym aleję Najświętszej Maryi Panny kościołem św. Zygmunta. Kończy tutaj swój bieg Szlak Orlich Gniazd.
Historia.
Plac ten od czasów średniowiecza pełnił funkcję rynku Starej Częstochowy. Zbudowano tutaj prawdopodobnie stary ratusz miejski. Zabudowania rynku zostały spalone podczas szwedzkiego potopu.
Przy Rynku zachowały się kamienice wschodniej i północnej pierzei. W okresie od XV wieku do 1812 roku stał tu ratusz, zniszczony wskutek pożaru. W karczmie przy Starym Rynku, według opowieści, nocował Napoleon Bonaparte, idący ze swoimi wojskami na Moskwę.
W 2007 roku na rynku rozpoczęto prace archeologiczne. Ich efektem było odkrycie miejskiej studni, fundamentów kilku nieistniejących już budowli, prawdopodobnie wagi miejskiej i szubienicy. Cały czas trwają poszukiwania miejsca w którym zbudowany został ratusz.
W maju 2019 roku rozpoczęto wartą niemal 24 mln złotych przebudowę Starego Rynku.
Zabytkowa zabudowa.
Do rejestru zabytków wpisane są następujące budynki:

</doc>
<doc id="1100293" url="https://pl.wikipedia.org/wiki?curid=1100293" title="Ćandpur">
Ćandpur

Ćandpur (beng. চাঁদপুর সদর) – miasto w środkowo-wschodnim Bangladeszu, w prowincji Ćottogram. Według danych szacunkowych na rok 2007 liczy 122 453 mieszkańców. Ośrodek przemysłowy.

</doc>
<doc id="1100298" url="https://pl.wikipedia.org/wiki?curid=1100298" title="Phoridpur">
Phoridpur

Phoridpur (beng. ফরিদপুর; ang. "Faridpur") – miasto w środkowym Bangladeszu, w prowincji Dhaka, nad rzeką Kumar. W 2001 roku liczyło 101 tys. mieszkańców. Jest Ośrodkiem przemysłowym i stolicą dystryktu o tej samej nazwie.

</doc>
<doc id="1100299" url="https://pl.wikipedia.org/wiki?curid=1100299" title="Pirenejski pies górski">
Pirenejski pies górski

Pirenejski pies górski () – rasa psa zaliczana do grupy molosów w typie górskim, wyhodowana w starożytności na terenach obecnej Francji. Użytkowana pierwotnie do strzeżenia owiec, a współcześnie jako pies stróżujący i pies-towarzysz.
Rys historyczny.
Jest to bardzo stara rasa, używana już przez Basków, którzy zamieszkiwali tereny koło Pirenejów w południowej Francji. W czasie II wojny światowej psy te używane były do ciągnięcia artylerii. Są spokrewnione z innymi, dużymi psami stróżującymi, takimi jak kuvasz, owczarek anatolijski i owczarek podhalański.
Klasyfikacja.
W klasyfikacji FCI rasa ta została zaliczona do grupy II – Pinczery, sznaucery, molosy i szwajcarskie psy do bydła, sekcja 2.2 – Molosy typu górskiego. Nie podlegają próbom pracy.
Zgodnie z klasyfikacją amerykańską, należy do grupy psów pracujących. Typ dogowaty.
Wygląd.
Duży i mocno zbudowany pies, poruszający się bardzo lekko i płynnie.
Szata i umaszczenie.
Szata bardzo gęsta, długa i elastyczna. Najdłuższa jest na ogonie i wokół szyi, gdzie może być lekko pofalowana. Dopuszczalne umaszczenia: białe, białe z szarym, bladożółte, wilcze; mogą występować pomarańczowe plamy na głowie, uszach i nasadzie ogona. Ma podwójny wilczy pazur na tylnych łapach, natomiast na kończynach przednich ostrogi występują czasami, także podwójne.
Zdrowie i pielęgnacja.
Aby pirenejski pies górski zachował dobrą kondycję, należy regularnie zapewniać mu dużo ruchu. Rasa źle znosi upały. Sierść psa powinna być regularnie szczotkowana, zwłaszcza w okresie silnego linienia podszerstka. Najczęstsze dolegliwości nękające tę rasę to dysplazja stawów biodrowych, problemy z powiekami, skręt żołądka, rak kości, zwichnięcie rzepki, problemy skórne, padaczka, głuchota i dziedziczne choroby oczu.

</doc>
<doc id="1100300" url="https://pl.wikipedia.org/wiki?curid=1100300" title="Mistrz papieskich ceremonii liturgicznych">
Mistrz papieskich ceremonii liturgicznych

Mistrz papieskich celebracji liturgicznych, skrótowo papieski ceremoniarz – główny ceremoniarz Stolicy Apostolskiej, pełniący jednocześnie funkcję kierowniczą w Urzędzie Papieskich Celebracji Liturgicznych, członek najbliższej świty papieża ("familiares").
Najstarszym dokumentem potwierdzającym istnienie funkcji mistrza ceremonii jest list Piusa IV z 10 maja 1563, choć istnieją dowody na możliwość powoływania podobnego urzędu już przed X wiekiem. Ostatnie regulacje dotyczące tej funkcji zostały wydane przez Jana Pawła II. Zaliczyć do nich należy przede wszystkim konstytucje: "Pastor Bonus" (o reformie Kurii Rzymskiej) oraz "Universi Dominici gregis" o (wakacie Stolicy Apostolskiej).
Do podstawowych zadań mistrza papieskich ceremonii liturgicznych należy przygotowanie wszystkiego co jest związane z liturgią, w której uczestniczy papież lub legat sprawujący funkcję w imieniu papieża. Odpowiedzialność ta dotyczy wszystkich płaszczyzn liturgii począwszy od przygotowania modlitewników i mszałów dla uczestników, poprzez przygotowanie i rewidowanie liturgii (by była zgodna z potrzebami, wymaganiami i obowiązującymi kanonami), a skończywszy na asystowaniu papieżowi w czasie liturgii.
Do zadań szczególnych papieskiego ceremoniarza należy również:
Mistrz papieskich ceremonii liturgicznych mianowany jest przez papieża na okres pięciu lat.

</doc>
<doc id="1100301" url="https://pl.wikipedia.org/wiki?curid=1100301" title="Hrabstwo Accomack">
Hrabstwo Accomack

Hrabstwo Accomack – hrabstwo w USA, w stanie Wirginia, według spisu z 2000 roku liczba ludności wynosiła 38 305. Siedzibą hrabstwa jest Accomac
Geografia.
Według spisu hrabstwo zajmuje powierzchnię 3393 km², z czego 1179 km² stanowią lądy, a 2214 km² stanowią wody.

</doc>
<doc id="1100302" url="https://pl.wikipedia.org/wiki?curid=1100302" title="Ćuadanga">
Ćuadanga

Ćuadanga (beng. চুয়াডাঙা; ang. "Chuadanga") – miasto w zachodnim Bangladeszu, w prowincji Khulna. W 2001 roku liczyło 114 tys. mieszkańców. Ośrodek przemysłowy.

</doc>
<doc id="1100305" url="https://pl.wikipedia.org/wiki?curid=1100305" title="Szerpur">
Szerpur

 
Szerpur (beng. শেরপুর জেলা) – miasto w północnym Bangladeszu, w prowincji Dhaka.
Miasto zostało założone w XVII wieku. Jego powierzchnia wynosi 23,39 km². Populacja wynosi 78749, w tym 52.22% stanowią mężczyźni, 47.78% kobiety. Na 1 km² przypada 3367 osób.

</doc>
<doc id="1100309" url="https://pl.wikipedia.org/wiki?curid=1100309" title="Bhojrob Badźar">
Bhojrob Badźar

Bhojrob Badźar (beng. ভৈরব বাজার, ang. "Bhairab Bazar") – miasto w środkowym Bangladeszu, w prowincji Dhaka. W 2001 roku liczyło 93 tys. mieszkańców.

</doc>
<doc id="1100310" url="https://pl.wikipedia.org/wiki?curid=1100310" title="Małopolska Chorągiew Harcerek ZHR">
Małopolska Chorągiew Harcerek ZHR

Małopolska Chorągiew Harcerek ZHR – jednostka terytorialna Organizacji Harcerek ZHR. Zrzesza hufce działające na terenie Krakowa i województwa małopolskiego. Od 16 listopada 2021 komendantką Małopolskiej Chorągwi Harcerek jest hm. Magdalena Periy HR.

</doc>
<doc id="1100313" url="https://pl.wikipedia.org/wiki?curid=1100313" title="Hrabstwo Albemarle">
Hrabstwo Albemarle

Hrabstwo Albemarle – hrabstwo w USA, w stanie Wirginia, według spisu z 2000 roku liczba ludności wynosiła 92 035. Siedzibą hrabstwa jest Charlottesville
Geografia.
Według spisu hrabstwo zajmuje powierzchnię 1881 km², z czego 1872 km² stanowią lądy, a 9 km² – wody.

</doc>
<doc id="1100315" url="https://pl.wikipedia.org/wiki?curid=1100315" title="Hrabstwo Alleghany (Wirginia)">
Hrabstwo Alleghany (Wirginia)

Hrabstwo Alleghany – hrabstwo w USA, w stanie Wirginia, według spisu z 2000 roku liczba ludności wynosiła 12 926. Siedzibą hrabstwa jest Covington
Geografia.
Według spisu hrabstwo zajmuje powierzchnię 1162 km², z czego 1159 km² stanowią lądy, a 3 km² – wody.

</doc>
<doc id="1100318" url="https://pl.wikipedia.org/wiki?curid=1100318" title="Hrabstwo Amelia">
Hrabstwo Amelia

Hrabstwo Amelia – hrabstwo w USA, w stanie Wirginia, według spisu z 2000 roku liczba ludności wynosiła 11 400. Siedzibą hrabstwa jest Amelia Court House.
Geografia.
Według spisu hrabstwo zajmuje powierzchnię 929 km², z czego 924 km² stanowią lądy, a 5 km² – wody.

</doc>
<doc id="1100319" url="https://pl.wikipedia.org/wiki?curid=1100319" title="Hrabstwo Amherst">
Hrabstwo Amherst

Hrabstwo Amherst – hrabstwo w USA, w stanie Wirginia, według spisu z 2000 roku liczba ludności wynosiła 31 894. Siedzibą hrabstwa jest Amherst.
Geografia.
Według spisu hrabstwo zajmuje powierzchnię 1240 km², z czego 1231 km² stanowią lądy, a 9 km² – wody.

</doc>
<doc id="1100321" url="https://pl.wikipedia.org/wiki?curid=1100321" title="Hrabstwo Appomattox">
Hrabstwo Appomattox

Hrabstwo Appomattox – hrabstwo w USA, w stanie Wirginia, według spisu z 2000 roku liczba ludności wynosiła 13 705. Siedzibą hrabstwa jest Appomattox
Geografia.
Według spisu hrabstwo zajmuje powierzchnię 864 km², z czego 861 km² stanowią lądy, a 3 km² – wody.

</doc>
<doc id="1100322" url="https://pl.wikipedia.org/wiki?curid=1100322" title="Hrabstwo Augusta">
Hrabstwo Augusta

Hrabstwo Augusta – hrabstwo w USA, w stanie Wirginia, według spisu z 2000 roku liczba ludności wynosiła 70 910. Siedzibą hrabstwa jest Staunton.
Geografia.
Według spisu hrabstwo zajmuje powierzchnię 971 km², z czego 970 km² stanowią lądy, a 1 km² – wody.

</doc>
<doc id="1100324" url="https://pl.wikipedia.org/wiki?curid=1100324" title="Monaster Świętych Cyryla i Metodego w Ujkowicach">
Monaster Świętych Cyryla i Metodego w Ujkowicach

Monaster Świętych Cyryla i Metodego – prawosławny klasztor męski w Ujkowicach. 
Monaster Świętych Cyryla i Metodego został założony w 1986. Przez pierwsze osiem lat funkcjonował jako stauropigialny klasztor greckokatolicki. Od 1994 wspólnota podlegała jurysdykcji biskupa diecezji przemysko-nowosądeckiej Polskiego Autokefalicznego Kościoła Prawosławnego (PAKP). W 2015 liderzy wspólnoty z Ujkowic zostali suspendowani przez PAKP, a wspólnotę monastyczną rozwiązano decyzją Świętego Soboru Biskupów PAKP. Od tego czasu klasztor w Ujkowicach de facto nadal funkcjonuje, ale poza strukturami jakiejkolwiek prawosławnej Cerkwi kanonicznej.
Historia.
Klasztor greckokatolicki.
Monaster męski w Ujkowicach powstał w 1986 na mocy specjalnego dekretu biskupa greckokatolickiego, Włodzimierza Tarasewicza, który przed śmiercią, korzystając z udzielonych mu przez Stolicę Apostolską pełnomocnictw, erygował katolicki klasztor obrządku bizantyjsko-słowiańskiego w Polsce na prawach stauropigialnych. 
Założycielami monasteru byli mnisi Nikodem i Atanazy. W 1984 powrócili oni do Polski ze Stanów Zjednoczonych Ameryki z zamiarem założenia neounickiej wspólnoty zakonnej. Obaj duchowni byli byłymi paulinami z Jasnej Góry, którzy w 1980 podczas pobytu za granicą przeszli z obrządku łacińskiego na obrządek bizantyjski i otrzymali święcenia kapłańskie w Ukraińskim Kościele Greckokatolickim.
24 lipca 1986 za zgodą prymasa Polski Józefa Glempa ojcowie Nikodem i Atanazy zakupili gospodarstwo rolne pod Przemyślem i w budynkach gospodarczych zorganizowali kaplicę oraz dom zakonny. Niemal natychmiast po przybyciu na Podkarpacie spotkali się z niechęcią, zarówno ze strony lokalnej społeczności, jak również duchowieństwa rzymskokatolickiego diecezji przemyskiej.
Klasztor prawosławny.
W 1994 z powodu patowej sytuacji w konflikcie z łacińskim arcybiskupem przemyskim Ignacym Tokarczukiem oraz wiernymi parafii rzymskokatolickiej w Ujkowicach, ojcowie Nikodem i Atanazy odeszli z Kościoła katolickiego, przeszli na prawosławie i podporządkowali się jurysdykcji Polskiego Autokefalicznego Kościoła Prawosławnego. 
W 2014 w monasterze było 12 braci, w tym 9 mnichów. Był to wówczas największy pod względem liczby mieszkańców męski klasztor prawosławny w Polsce. Stanowił w strukturach PAKP lokalne sanktuarium i ośrodek pielgrzymkowy. Wierni przybywali tutaj modlić się przed kopią ikony Matki Bożej "Pocieszenia i Dobrej Rady" z Monasteru Watopedzkiego. Na terenie monasteru mieściła się cerkiew Świętych Cyryla i Metodego. W budowie była druga – pod wezwaniem Watopedzkiej Ikony Matki Bożej.
W 2015 Święty Sobór Biskupów PAKP ogłosił likwidację monasteru z uwagi na szkodliwą dla Kościoła działalność jego przełożonego (szkalowanie innych duchownych i biskupów, nawiązywanie kontaktów z „prawosławnym Kościołem niekanonicznym”, niestosowanie się do poleceń ordynariusza diecezji przemysko-nowosądeckiej). Archimandrytę Nikodema i ihumena Atanazego Sobór suspendował, innym mnichom i posłusznikom pozostawił możliwość wstąpienia do innych wspólnot monastycznych Kościoła.
W maju 2016 świętu patronalnemu monasteru, który kontynuuje działalność poza PAKP, przewodniczył biskup lwowski i sokalski Dymitr z – ówcześnie niekanonicznego – Ukraińskiego Kościoła Prawosławnego Patriarchatu Kijowskiego.

</doc>
<doc id="1100325" url="https://pl.wikipedia.org/wiki?curid=1100325" title="Hrabstwo Bath (Wirginia)">
Hrabstwo Bath (Wirginia)

Hrabstwo Bath – hrabstwo w USA, w stanie Wirginia, według spisu z 2000 roku liczba ludności wynosiła 4 814. Siedzibą hrabstwa jest Warm Springs.
Geografia.
Według spisu hrabstwo zajmuje powierzchnię 1384 km², z czego 1377 km² stanowią lądy, a 7 km² – wody.

</doc>
<doc id="1100326" url="https://pl.wikipedia.org/wiki?curid=1100326" title="Hrabstwo Bedford (Wirginia)">
Hrabstwo Bedford (Wirginia)

Hrabstwo Bedford – hrabstwo w USA, w stanie Wirginia, według spisu z 2000 roku liczba ludności wynosiła 60 371. Siedzibą hrabstwa jest Bedford. Zostało założone w 1754 roku.
Geografia.
Według spisu hrabstwo zajmuje powierzchnię 1992 km², z czego 1954 km² stanowią lądy, a 38 km² – wody.

</doc>
<doc id="1100330" url="https://pl.wikipedia.org/wiki?curid=1100330" title="Wojciech Nowotny">
Wojciech Nowotny

Wojciech Nowotny (ur. 1948, zm. 23 września 2007) – polski dziennikarz, instruktor harcerski w stopniu harcmistrza, kierownik wydziału w Głównej Kwaterze ZHP, dyrektor programowy Rozgłośni Harcerskiej w latach 1992–2000.
Był między innymi współorganizatorem Centralnego Rajdu Kopernikańskiego w 1975 oraz komendantem Harcerskiego Festiwalu Kultury Młodzieży Szkolnej „Kielce” w 1976.
Pochowany 28 września 2007 na cmentarzu miejscowym w Pyrach.

</doc>
<doc id="1100332" url="https://pl.wikipedia.org/wiki?curid=1100332" title="Borsuk (szczyt)">
Borsuk (szczyt)

Borsuk (t. "Borsuczy"; słow. "Borsukov vrch"; 991 m n.p.m.) – szczyt górski w paśmie granicznym Bieszczadów. Przez szczyt przebiega państwowa granica polsko-słowacka.

</doc>
<doc id="1100334" url="https://pl.wikipedia.org/wiki?curid=1100334" title="Aleksiej Aleksandrow">
Aleksiej Aleksandrow

Aleksiej Aleksandrow, ros. Алексей Александров (ur. 11 maja 1973) – białoruski szachista, arcymistrz od 1997 roku.
Kariera szachowa.
Pierwszy sukces na arenie międzynarodowej odniósł w roku 1991, dzieląc II miejsce (wraz z Konstantinem Sakajewem, za Władimirem Kramnikiem) w mistrzostwach świata juniorów do lat 18 w Guarapuavie. Rok później zdobył w Sas van Gent tytuł mistrza Europy juniorów do lat 20, natomiast w 1993 w mistrzostwach w tej samej kategorii wiekowej (w Vejen) zajął II m. (za Władysławem Borowikowem). Jeden z największych sukcesów w karierze odniósł w roku 2000, zdobywając w Saint-Vincent srebrny medal mistrzostw Europy seniorów. W latach 1996 i 2007 dwukrotnie zdobył tytuł indywidualnego mistrza Białorusi.
Odniósł wiele sukcesów w turniejach międzynarodowych, zwyciężając bądź dzieląc I miejsca m.in. w: Krakowie (1991/92, turniej "Cracovia"), Mikołajowie (1993, turniej strefowy), Sztokholmie (1995), Spasskoje (1996), Mińsku (1996), Gistrup (1996), Kstowie (1998), Sankt Petersburgu (2000), Bad Wörishofen (2001), Dubaju (2001), Moskwie ("Aerofłot Open", w latach 2002 i 2003), Mińsku (2005), Saratowie (2007), Warszawie (2007, złoty medal mistrzostw Europy w szachach szybkich), Woroneżu (2008), Włodzimierzu nad Klaźmą (2008), Abu Zabi (2009), Bhubaneswarze (2010) oraz Mińsku (2014).
Czterokrotnie wystąpił w mistrzostwach świata systemem pucharowym:
Wielokrotnie reprezentował Białoruś w turniejach drużynowych, m.in.:
Najwyższy ranking w karierze osiągnął 1 stycznia 2004 r., z wynikiem 2679 punktów zajmował wówczas 24. miejsce na światowej liście FIDE, jednocześnie zajmując 1. miejsce wśród białoruskich szachistów.

</doc>
<doc id="1100335" url="https://pl.wikipedia.org/wiki?curid=1100335" title="Czoło (Bieszczady)">
Czoło (Bieszczady)

Czoło (słow. "Čelo", "Vysoký vrch"; 1159 m n.p.m.) – szczyt górski w Bieszczadach Zachodnich, na granicy polsko-słowackiej.
Czoło jest położone w paśmie granicznym, w głównym, wododziałowym grzbiecie Karpat. Od zachodu sąsiaduje w tym grzbiecie poprzez przełęcz (1083 m n.p.m.) z Riabą Skałą, zaś po wschodniej stronie przełęcz pod Borsukiem oddziela je od Borsuka.
Na północny wschód odbiega z wierzchołka boczny grzbiet (tzw. Wobnoha), który po osiągnięciu kulminacji zwanej Kiczerą (964 m n.p.m.) opada do doliny Górnej Solinki. Ograniczają go doliny płynących równolegle do niego potoków: Tarnica od północnego zachodu i Beskidnik od południowego wschodu. Południowe, słowackie zbocza opadają w dolinę Zbojskiego Potoku (słow. "Zbojský potok") i należą do zlewiska Morza Czarnego.
Na stokach szczytu odkryto stanowisko rzadkiej w Polsce rośliny – tocji karpackiej. Szczyt oraz stoki porośnięte są lasem, przez co nie ma tu punktów widokowych.

</doc>
<doc id="1100339" url="https://pl.wikipedia.org/wiki?curid=1100339" title="Uwaga, faceci!">
Uwaga, faceci!

Uwaga, faceci! (tytuł oryginalny "Men in Trees") – amerykański serial telewizyjny produkowany przez stację ABC. 
Po raz pierwszy na antenie serial (pilot) pojawił się 12 września 2006 roku. Powstały 2 sezony.
W Polsce serial emitowały stacje TVN i TVN Style do 7 odcinka 2 sezonu, następnie można było go zobaczyć do końca drugiej (ostatniej) serii na TVN7.
Zdjęcia do serialu kręcone były w kanadyjskim mieście Squamish, w Kolumbii Brytyjskiej.
Fabuła.
Marin Frist jest specjalistką od związków. Po tym jak odkrywa, że jej narzeczony ją zdradza, postanawia zamieszkać w małym miasteczku na Alasce. Po pewnym czasie odkrywa, że na jedną kobietę przypada tu aż 10 mężczyzn.

</doc>
<doc id="1100342" url="https://pl.wikipedia.org/wiki?curid=1100342" title="Traktat graniczny z 1359 roku">
Traktat graniczny z 1359 roku

Traktat graniczny z 11 listopada 1359 pomiędzy ziemią lubelską a księstwem chełmskim – jeden z nielicznych dokumentów opisujących przebieg średniowiecznej granicy polsko-litewskiej odzwierciedlającej w znacznym stopniu dawną granicę polsko-ruską.
Został podpisany w dniu Św.Marcina (11 listopada) 1359 roku w nieoznaczonym miejscu pomiędzy Polską reprezentowaną przez Grota z Chrobrzan herbu Rawa – starostę lubelskiego (występującego w imieniu króla Kazimierza Wielkiego) a Litwą reprezentowaną przez Andrzeja Szerkalicza z Krupego – wojewodę i starostę ziemi chełmskiej (występującego w imieniu Jerzego Narymuntowicza księcia bełskiego, chełmskiego i pińskiego).
Traktat zawarto 'w przytomności rady starców – mężów zacnych' (w oryg.'antiquos viros'), po sześciu dla każdej ze stron.
Lewą (polską, lubelską) stronę reprezentują;
Jakub Marzina, Wacław – kmieć z Oleśnik, Swarton Capusta z Suchodołów, Morisz oraz Mikołaj z Krzczonowa i Wojsław Żółkowski z Częstoborowic.
Prawą (ruską, chełmską) stronę reprezentują;
Cucz z Obornow, Iwan Squala i jego ojciec Chodor Sqweczicz ze Stężycy, Andriej z Gorzkowa, Stebli z Płonki oraz Olexa Pelczicz z Chłaniowa.
Granicę przeprowadzono pomiędzy parami wsi: Oleśniki i Dobryniów, Suchodoły i Stężyca, Częstoborowice i Gorzków, Pilaszkowice i Żółkiewka.
Wraz z zachowanymi dokumentami traktatów polsko-litewskich (traktat rozejmu z roku 1352 oraz traktat pokojowy z 1366 roku) stanowi on ważne źródło pisane obrazujące dzieje tego regionu.
To ustalenie linii granicznej weszło na trwałe do historii, gdyż 300 lat później ta sama prawie linia rozgranicza województwo lubelskie od ruskiego (por. mapy z Atlasu Jabłonowskiego), a szerzej i trwalej biorąc – Lubelszczyznę od Chełmszczyzny i Zamojszczyzny.
Bibliografia.
Źródła drukowane
Opracowania

</doc>
<doc id="1100343" url="https://pl.wikipedia.org/wiki?curid=1100343" title="Przejazd dla rowerzystów">
Przejazd dla rowerzystów

Przejazd dla rowerzystów – powierzchnia jezdni lub torowiska przeznaczona do przejeżdżania przez rowerzystów, oznaczoną odpowiednimi znakami drogowymi.
Stosowany w miejscach, gdzie droga rowerowa lub pas rowerowy przecina poprzeczną jezdnię.
Przepisy w Polsce.
Kierujący pojazdem, zbliżając się do przejazdu dla rowerów, jest obowiązany zachować szczególną ostrożność i ustąpić pierwszeństwa rowerowi znajdującemu się na przejeździe.
Kierujący pojazdem, który skręca w drogę poprzeczną, jest obowiązany zachować szczególną ostrożność i ustąpić pierwszeństwa rowerzyście jadącemu na wprost po jezdni, pasie ruchu dla rowerów, drodze dla rowerów lub innej części drogi, którą zamierza opuścić.
Włączanie się do ruchu następuje przy rozpoczynaniu jazdy po postoju lub zatrzymaniu się niewynikającym z warunków lub przepisów ruchu drogowego oraz przy wjeżdżaniu [...] na jezdnię lub pobocze z drogi dla rowerów, z wyjątkiem wjazdu na przejazd dla rowerów lub pas ruchu dla rowerów.
Kierującemu pojazdem zabrania się wyprzedzania innego pojazdu na przejeździe dla rowerów i bezpośrednio przed nim, z wyjątkiem przejazdu, na którym ruch jest kierowany.
Kierujący pojazdami przejeżdżając przez drogę dla rowerów poza jezdnią są obowiązani ustąpić pierwszeństwa rowerzyście poruszającemu się drogą dla rowerów. Pieszy przechodząc przez drogę dla rowerów jest obowiązany ustąpić pierwszeństwa rowerzyście poruszającemu się drogą dla rowerów. W przypadku korzystania z przejścia dla pieszych na drodze rowerowej, pieszemu nie wolno wchodzić pod nadjeżdżający pojazd, ale ma pierwszeństwo przed rowerzystą, kiedy znajduje się na przejściu lub na nie wchodzi.
Przejazd dla rowerów jest kontynuacją drogi rowerowej przez jezdnię.
W niektórych przypadkach pierwszeństwo rowerzysty reguluje się znakami drogowymi. Jest to niezgodne z obowiązującymi przepisami, gdyż znak ostrzegawczy A-7 oraz znak zakazu B-20 musi być ustawiony wraz z odpowiadającym znakiem informacyjnym D-1, a ten nie dotyczy przejazdów dla rowerów. Powoduje to sprzeczność, gdyż pierwszeństwo na przejeździe od strony kierującego rowerem jest regulowane znakami drogowymi, a od strony kierującego jadącego jezdnią jest regulowane przepisami ogólnymi.
Rowerzysta jadący jezdnią może po uprzednim zasygnalizowaniu zmiany kierunku jazdy i upewnieniu się, iż manewr nie zagraża bezpieczeństwu jego i innych oraz nie łamie żadnych innych przepisów, wjechać bezpośrednio z jezdni na przejazd dla rowerów, kontynuując dalszą jazdę specjalnie wyznaczoną trasą.
Wcześniejsze przepisy.
Kwestia pierwszeństwa przejazdu kiedy rowerzysta dojeżdża do przejazdu w sytuacjach innych niż zawarte w art. 27 ust. 1a PoRD nie jest jasno określona. Kierujący pojazdem dojeżdżając do drogi z pierwszeństwem nie ma obowiązku ustąpienia pierwszeństwa przejazdu rowerzyście dojeżdżającemu do przejazdu drogi dla rowerów biegnącej wzdłuż drogi z pierwszeństwem. Zgodnie z Rozporządzeniem Ministrów Infrastruktury oraz Spraw Wewnętrznych i Administracji z dnia 31 lipca 2002 r. w sprawie znaków i sygnałów drogowych () znak A-7 nakazuje ustąpienia pierwszeństwa przejazdu pojazdom poruszającym się drogą z pierwszeństwem. Jednakże znak ten dotyczy tylko najbliższej jezdni. Droga dla rowerów nie jest jezdnią. Z kolei znak D-1 informujący o drodze z pierwszeństwem zwykle ustawiany jest pomiędzy jezdnią a drogą dla rowerów, który zgodnie z § 2 ust. 1 powyższego rozporządzenia dotyczy tylko kierujących jezdnią. Znaki regulujące pierwszeństwo przejazdu nie dotyczą więc przejazdów dla rowerzystów (zarówno w obrębie skrzyżowania, jak i poza nim). Wydaje się, że zastosowanie ma tutaj reguła prawej ręki, a więc rowerzysta miałby ustępować pierwszeństwa pojazdowi dojeżdżającemu do przejazdu, jeśli znajduje się z prawej strony. Jednakże na kierowcy ciąży obowiązek zastosowania się do znaku D-6a/b: "„Kierujący pojazdem zbliżający się do miejsca oznaczonego znakiem D-6, D-6a albo D-6b jest obowiązany zmniejszyć prędkość tak, aby nie narazić na niebezpieczeństwo pieszych lub rowerzystów znajdujących się w tych miejscach lub na nie wchodzących lub wjeżdżających”". Wynika z tego, że kierowca musi podjąć czynności, które będą umożliwiały zastosowanie się do obowiązku ustąpienia pierwszeństwa rowerzyście na przejeździe. Obecnie trwają prace nad nowelizacją rozporządzenia by wyeliminować obecną niejasność w przepisach w sposób by ustąpienie pierwszeństwa ciążyło na kierującym jadącym jezdnią drogi podporządkowanej.
Kwestia pierwszeństwa rowerzystów została sprecyzowana w Konwencji Wiedeńskiej, ratyfikowanej przez Radę Państwa PRL 24 lutego 1988 r., w której jest zapis:
Art 16 ust. 2:
„Podczas wykonywania manewru zmiany kierunku ruchu kierujący – nie naruszając postanowień artykułu 21 niniejszej konwencji dotyczących pieszych – jest obowiązany przepuścić pojazdy jadące z przeciwnego kierunku na jezdni, którą zamierza opuścić, oraz rowery i motorowery jadące po drogach dla rowerów, przecinających jezdnię, na którą zamierza wjechać.”

</doc>
<doc id="1100348" url="https://pl.wikipedia.org/wiki?curid=1100348" title="Ludność Piotrkowa Trybunalskiego">
Ludność Piotrkowa Trybunalskiego

Ludność Piotrkowa Trybunalskiego

</doc>
<doc id="1100349" url="https://pl.wikipedia.org/wiki?curid=1100349" title="Hrabstwo Bland">
Hrabstwo Bland

Hrabstwo Bland – hrabstwo w USA, w stanie Wirginia, według spisu z 2000 roku liczba ludności wynosiła 6 871. Siedzibą hrabstwa jest Bland.
Geografia.
Według spisu hrabstwo zajmuje powierzchnię 929 km², z czego 929 km² stanowią lądy, a 0 km² – wody.

</doc>
<doc id="1100350" url="https://pl.wikipedia.org/wiki?curid=1100350" title="Szczególna ostrożność">
Szczególna ostrożność

Szczególna ostrożność – pojęcie z ustawy Prawo o ruchu drogowym. Oznacza sposób zachowania na drodze, polegający na zwiększeniu uwagi i dostosowaniu zachowania uczestnika ruchu do warunków i sytuacji zmieniających się na drodze, w stopniu umożliwiającym odpowiednio szybkie reagowanie.

</doc>
<doc id="1100351" url="https://pl.wikipedia.org/wiki?curid=1100351" title="Hrabstwo Botetourt">
Hrabstwo Botetourt

Hrabstwo Botetourt – hrabstwo w USA, w stanie Wirginia, według spisu z 2000 roku liczba ludności wynosiła 30 496. Siedzibą hrabstwa jest Fincastle. Hrabstwo zostało założone w 1770 roku.
Geografia.
Według spisu hrabstwo zajmuje powierzchnię 1405 km², z czego 1397 km² stanowią lądy, a 8 km² stanowią wody.

</doc>
<doc id="1100353" url="https://pl.wikipedia.org/wiki?curid=1100353" title="Hrabstwo Brunswick (Wirginia)">
Hrabstwo Brunswick (Wirginia)

Hrabstwo Brunswick – hrabstwo w USA, w stanie Wirginia, według spisu z 2000 roku liczba ludności wynosiła 18 419. Siedzibą hrabstwa jest Lawrenceville.
Geografia.
Według spisu hrabstwo zajmuje powierzchnię 1475 km², z czego 1467 km² stanowią lądy, a 8 km² – wody.

</doc>
<doc id="1100356" url="https://pl.wikipedia.org/wiki?curid=1100356" title="Hrabstwo Buchanan (Wirginia)">
Hrabstwo Buchanan (Wirginia)

Hrabstwo Buchanan – hrabstwo w USA, w stanie Wirginia, według spisu z 2000 roku liczba ludności wynosiła 26 978. Siedzibą hrabstwa jest Grundy.
Geografia.
Według spisu hrabstwo zajmuje powierzchnię 1305 km², z czego 1305 km² stanowią lądy, a 0 km² – wody.

</doc>
<doc id="1100358" url="https://pl.wikipedia.org/wiki?curid=1100358" title="Hrabstwo Buckingham">
Hrabstwo Buckingham

Hrabstwo Buckingham – hrabstwo w USA, w stanie Wirginia, według spisu z 2000 roku liczba ludności wynosiła 15623. Siedzibą hrabstwa jest Buckingham.
Geografia.
Według spisu hrabstwo zajmuje powierzchnię 1504 km², z czego 1497 km² stanowią lądy, a 7 km² – wody.

</doc>
<doc id="1100360" url="https://pl.wikipedia.org/wiki?curid=1100360" title="Hrabstwo Campbell (Wirginia)">
Hrabstwo Campbell (Wirginia)

Hrabstwo Campbell – hrabstwo w USA, w stanie Wirginia, według spisu z 2000 roku liczba ludności wynosiła 51078. Siedzibą hrabstwa jest Rustburg.
Geografia.
Według spisu hrabstwo zajmuje powierzchnię 1314 km², z czego 1307 km² stanowią lądy, a 7 km² – wody.

</doc>
<doc id="1100361" url="https://pl.wikipedia.org/wiki?curid=1100361" title="Czerteż">
Czerteż

Czerteż – słowo pochodzenia wołosko-rusińskiego związane z archaiczną gospodarką w Karpatach – wyrębem, wypalaniem i karczowaniem terenów zalesionych pod przyszłe osadnictwo (zobacz cyrhlenie).
Alternatywna etymologia – „najstarsze rosyjskie mapy stworzone w XVI wieku na podstawie opisów dróg” (por. ros. "чертёж") – nie może być stosowana do toponimów, bo są starsze.

</doc>
<doc id="1100362" url="https://pl.wikipedia.org/wiki?curid=1100362" title="Hrabstwo Caroline (Wirginia)">
Hrabstwo Caroline (Wirginia)

Hrabstwo Caroline – hrabstwo w USA, w stanie Wirginia, według spisu z 2000 roku liczba ludności wynosiła 22121. Siedzibą hrabstwa jest Bowling Green.
Geografia.
Według spisu hrabstwo zajmuje powierzchnię 1396 km², z czego 1380 km² stanowią lądy, a 16 km² – wody.

</doc>
<doc id="1100363" url="https://pl.wikipedia.org/wiki?curid=1100363" title="Hrabstwo Carroll (Wirginia)">
Hrabstwo Carroll (Wirginia)

Hrabstwo Carroll – hrabstwo w USA, w stanie Wirginia, według spisu z 2000 roku liczba ludności wynosiła 29245. Siedzibą hrabstwa jest Hillsville.
Geografia.
Według spisu hrabstwo zajmuje powierzchnię 1234 km², z czego 1231 km² stanowią lądy, a 3 km² – wody.

</doc>
<doc id="1100364" url="https://pl.wikipedia.org/wiki?curid=1100364" title="Ludność Tomaszowa Mazowieckiego">
Ludność Tomaszowa Mazowieckiego



</doc>
<doc id="1100365" url="https://pl.wikipedia.org/wiki?curid=1100365" title="Hrabstwo Charles City">
Hrabstwo Charles City

Hrabstwo Charles City – hrabstwo w USA, w stanie Wirginia, według spisu z 2000 roku liczba ludności wynosiła 6926. Siedzibą hrabstwa jest Charles City.
Geografia.
Według spisu hrabstwo zajmuje powierzchnię 529 km², z czego 473 km² stanowią lądy, a 56 km² – wody.

</doc>
<doc id="1100366" url="https://pl.wikipedia.org/wiki?curid=1100366" title="Hrabstwo Charlotte (Wirginia)">
Hrabstwo Charlotte (Wirginia)

Hrabstwo Charlotte – hrabstwo w USA, w stanie Wirginia, według spisu z 2000 roku liczba ludności wynosiła 12472. Siedzibą hrabstwa jest Charlotte Court House.
Geografia.
Według spisu hrabstwo zajmuje powierzchnię 1237 km², z czego 1231 km² stanowią lądy, a 6 km² – wody.

</doc>
<doc id="1100368" url="https://pl.wikipedia.org/wiki?curid=1100368" title="Czerteż (Bieszczady)">
Czerteż (Bieszczady)

Czerteż (słow. "Čerťaž"; 1071 m n.p.m., inne źródło 1072 m n.p.m.) – szczyt górski w granicznym, wododziałowym paśmie Bieszczadów Zachodnich. Przez szczyt przebiega państwowa granica polsko-słowacka.
Piesze szlaki turystyczne:

</doc>
<doc id="1100370" url="https://pl.wikipedia.org/wiki?curid=1100370" title="Tożsamość (album)">
Tożsamość (album)

Tożsamość/Identity – dziesiąty album studyjny heavymetalowej grupy Turbo. Poza wydaniem standardowym została wydana także edycja limitowana zawierająca dodatkowy album koncertowy "Akustycznie". W 2005 roku ukazała się anglojęzyczna wersja płyty pt. "Identity". W ramach promocji do utworu „Paranoja” został zrealizowany teledysk, który wyreżyserował Łukasz Jankowski.

</doc>
<doc id="1100371" url="https://pl.wikipedia.org/wiki?curid=1100371" title="Mglin">
Mglin

Mglin (ros. "Мглин") – miasto w rejonie mglińskim, w obwodzie briańskim Federacji Rosyjskiej, położone 167 km na zachód od Briańska.
W 2010 roku miasto liczyło 7 916 mieszkańców.
Historia.
Wzmiankowane w 1389 jako gród Księstw Wierchowskich. Do 1494 pod kontrolą Wielkiego Księstwa Litewskiego. W XV wieku utracone na rzecz Moskwy. Zdobyte przez Rzeczpospolitą w wojnie z Rosją, co potwierdził rozejm w Dywilinie, a w 1667 powróciło do Moskwy. Prawa miejskie od 1781.

</doc>
<doc id="1100372" url="https://pl.wikipedia.org/wiki?curid=1100372" title="Dialekt damasceński">
Dialekt damasceński

Dialekt damasceński – dialekt miejski należący do dialektów syryjsko-palestyńskich, których jest najważniejszym przedstawicielem. Używany jest na co dzień w Damaszku i rozumiany na obszarze Syrii do rzeki Eufrat, gdzie kończy się zasięg dialektów syryjsko-palestyńskich, ale także w Palestynie, Libanie i Jordanii.
Stan badań.
Dialektem damasceńskim na szerszą skalę zajmowali się dotychczas orientaliści amerykańscy, angielscy, francuscy i niemieccy. Do rozpowszechnienia informacji na temat tego dialektu przyczynili się szczególnie: Andre Ambros, Jean Cantineau, Mark W. Cowell, Heinz Grotzfeld, Gottthelf Bergsträsser, Ferguson Charles, Ani Moukhtar, Bohas George, Jérôme Lentin, Salamé Claude oraz Ariel Bloch.
W badaniach naukowych nad dialektami języka arabskiego używa się transkrypcji naukowej, ponieważ nie posiada on normy zapisu. W ostatnich latach powstało kilka książek w dialekcie damasceńskim, zapisanych pismem arabskim. Najważniejsi autorzy piszący opowiadania po damasceńsku to: Aswad an-Nizār, Kayyāl Munīr oraz Turžmān Sihām. Zapis arabski nie oddaje w pełni systemu fonologicznego dialektu damasceńskiego, a dla obcokrajowca utrudnia naukę tegoż dialektu.
Fonologia.
System spółgłoskowy.
System spółgłoskowy dialektu damasceńskiego liczy sobie 25 spółgłosek:
System samogłoskowy.
System samogłoskowy liczy sobie:
Samogłoska epentyczna.
Samogłoska epentyczna wstawiana jest:
Morfologia.
Imiona.
Imiona zawierają w sobie następujące części mowy: rzeczowniki, przymiotniki, liczebniki, zaimki i imiona odczasownikowe. Wspólnymi kategoriami gramatycznymi dla imion są: kategoria rodzaju, liczby, stanu i przypadka.
Kategoria rodzaju.
W dialekcie damasceńskim występują dwa rodzaje: męski i żeński.
Kategoria liczby.
W dialekcie damasceńskim występują trzy liczby: pojedyncza, podwójna i mnoga.
Kategoria stanu.
W dialekcie Damaszku wyróżniamy dwa stany: określony i nieokreślony, przy czym stan nieokreślony nie posiada żadnego rodzajnika nieokreślonego, np.: "rǝsāle" list.
Stan określony wyrażany jest za pomocą rodzajnika określonego "əl-", "l-", np.: "ǝl-walad ᵊẓġīr" Chłopiec jest mały, "kursi l-bənᵊt" krzesło dziewczyny, "bēt ǝl-ʔahᵊl" dom rodziny.
Gdy imię zaczyna się od dwóch spółgłosek, rodzajnik określony wygląda następująco "lə-", np.: lə-žbīn czoło.
Zaimki.
Zaimki dzierżawcze i dopełnieniowe.
Zaimki dopełnieniowe i dzierżawcze różnią się jedynie w pierwszej osobie liczby pojedynczej. Zaimek dopełnieniowy pierwszej osoby to "-ni" np.: "ḍarabni" uderzył mnie.
Zaimki wskazujące.
Najpopularniejszym zaimkiem wskazującym jest zaimek "ha-" dodawany do rodzajnika rzeczownika we wszystkich rodzajach i liczbach, np.: "ha-š-šōke" ten widelec.
Zaimek względny.
Zaimek względny, jest taki sam dla obydwu rodzajów i liczb.
Liczebniki.
W dialekcie damasceńskim możemy wyróżnić następujące liczebniki: główne, porządkowe oraz inne np. ułamkowe. Liczebniki główne są rzeczownikami, z wyjątkiem liczebników: jeden ("wāḥed") oraz dwa ("tnēn"), które są przymiotnikami, tak samo jak liczebniki porządkowe.
Liczebniki porządkowe.
Liczebniki porządkowe od 1 do 10 są przymiotnikami. Stoją po rzeczowniku wyliczanym i otrzymują rodzajnik określony "l-". Występują w dwóch rodzajach:
Liczebniki porządkowe od 11 i wzwyż, są identyczne jak liczebniki główne. Zachowują się jak przymiotniki i stoją z rodzajnikiem określonym "l-" po rzeczowniku wyliczanym.
Czasowniki.
Czasowniki w dialekcie damasceńskim składają się najczęściej z trójspółgłoskowych rdzeni, z których są tworzone tematy czasownikowe. To one dają podstawę do tworzenia form czasu, trybu, strony oraz imion odczasownikowych. W dialekcie damasceńskim nie istnieją bezokoliczniki, dlatego jako formę podstawową czasownika podaje się trzecią osobę liczby pojedynczej rodzaju męskiego w czasie przeszłym i teraźniejszym, np.: "katab" – "byəktob" pisał-pisze.
Czasy.
Czas teraźniejszy.
Afiksy te otrzymują następujące tematy czasownikowe:
Czasy złożone.
W dialekcie damasceńskim występuje kilkanaście czasów pochodnych. Niektóre z nich tworzy się za pomocą specjalnych partykuł.
Tryby.
Tryb rozkazujący.
Tryb rozkazujący tworzy się za pomocą tematu czasownika w czasie teraźniejszym. Rodzaj męski nie posiada żadnej końcówki, natomiast rodzaj żeński otrzymuje "-i", a liczba mnoga "-u". W I temacie czasownikowym w rodzaju męskim następuje wzdłużenie ostatniej samogłoski, a w rodzaju żeńskim i w liczbie mnogiej długie "ō" oraz "ē" przechodzi w krótkie "ə", natomiast długie "ā" przechodzi w krótkie "a". Nie odnotowano istnienia trybu rozkazującego tematów: IV, VII-IX.
Tryb rozkazujący przeczymy za pomocą partykuły "la" ("lā"), po której następuje tryb łączący w odpowiedniej osobie, np.: "la təšrab" nie pij.
Tryb łączący.
Tryb łączący ma identyczne afiksy osobowe jak tryb oznajmujący, lecz nie posiada prefiksu "b-".
Strona bierna.
Strona bierna w dialekcie damasceńskim nie jest tworzona poprzez zmianę struktury tematu czasownika. W I temacie czasownikowym istnieje kilka czasowników w stronie biernej, które zostały zleksykalizowane. Są to: "wəled" urodził się; "xəleʔ" został stworzony, urodził się; "ʔətel" został zabity; "xəreb" został zniszczony.
Stronę bierną wyraża się za pomocą VII tematu czasownikowego.
Imiona odczasownikowe.
Masdary.
Masdary są rzeczownikami odczasownikowymi, które tak jak czasownik wyrażają czynność i stan, bardzo często są już zleksykalizowane. W I temacie czasownikowym nie ma określonego wzoru tworzenia masdarów, podają je słowniki. Masdary tematów IV-VI, IX, X oraz II 4 nie są używane.
Niesamodzielne części mowy.
Grupa ta obejmuje następujące części mowy: przyimki, spójniki oraz partykuły.
Przyimki.
Przyimek ten też może wyrażać posiadanie i odpowiada polskiemu czasownikowi mieć przybiera wtedy formę "ʔəl" i łączy się z zaimkiem dzierżawczym, np.: "ʔəli bēt" mam dom,

</doc>
<doc id="1100386" url="https://pl.wikipedia.org/wiki?curid=1100386" title="HMS Arethusa">
HMS Arethusa



</doc>
<doc id="1100387" url="https://pl.wikipedia.org/wiki?curid=1100387" title="HMS Galatea">
HMS Galatea

HMS „Galatea” – nazwa noszona przez osiem okrętów brytyjskiej Royal Navy, pochodząca od Galatei, postaci z mitologii greckiej:

</doc>
<doc id="1100388" url="https://pl.wikipedia.org/wiki?curid=1100388" title="Awatar (album)">
Awatar (album)

Awatar – dziewiąty album studyjny heavymetalowej grupy Turbo. Płyta ukazała się 15 maja 2001 roku nakładem wytwórni muzycznej Metal Mind Productions. Awatar został wydany w dwóch wersjach językowych: polskiej i angielskiej. Płyta dotarła do 21. miejsca na liście OLiS w Polsce.

</doc>
<doc id="1100389" url="https://pl.wikipedia.org/wiki?curid=1100389" title="Atheraea pernyi">
Atheraea pernyi



</doc>
<doc id="1100390" url="https://pl.wikipedia.org/wiki?curid=1100390" title="Men in Trees">
Men in Trees



</doc>
<doc id="1100391" url="https://pl.wikipedia.org/wiki?curid=1100391" title="Teoretyczny kurs otwarcia">
Teoretyczny kurs otwarcia

Teoretyczny kurs otwarcia ("TKO") - kurs instrumentu finansowego obliczany w fazie przed rozpoczęciem lub w trakcie równoważenia sesji giełdowej. TKO obrazuje zachowanie Popytu i Podaży na instrument finansowy w chwili jego obliczania i ma na celu ukazanie po jakim kursie transakcyjnym zostałyby zawarte transakcje, gdyby w tym momencie instrument finansowy przeszedł do fazy transakcyjnej. Teoretyczny kurs otwarcia ustalany jest osobno dla każdego instrumentu finansowego notowanego na danej giełdzie. Obliczeń dokonuje się po każdym złożeniu, modyfikacji lub anulowaniu zlecenia maklerskiego. W momencie przejścia do fazy notowań ciągłych lub fixingu teoretyczny kurs otwarcia staje się kursem odniesienia dla danej fazy sesji giełdowej.

</doc>
<doc id="1100398" url="https://pl.wikipedia.org/wiki?curid=1100398" title="One Way (album Turbo)">
One Way (album Turbo)

One Way – ósmy album studyjny heavymetalowej grupy Turbo.

</doc>
<doc id="1100400" url="https://pl.wikipedia.org/wiki?curid=1100400" title="Grupa Azoty Zakłady Azotowe „Puławy”">
Grupa Azoty Zakłady Azotowe „Puławy”

Grupa Azoty Zakłady Azotowe „Puławy” SA (nazwa skrócona: „Grupa Azoty Puławy”) – polska grupa chemiczna z siedzibą w Puławach, specjalizująca się w wielkotonażowej produkcji nawozów azotowych, jeden z największych na świecie producentów melaminy i największe polskie przedsiębiorstwo w branży wielkiej syntezy chemicznej. Od stycznia 2013 r. wchodzi w skład Grupy Azoty.
Akcjonariusze spółki.
Kapitał zakładowy wynosi 191,15 mln zł i dzieli się na 19,115 mln akcji. Na dzień dzisiejszy głównymi akcjonariuszami spółki są:
Historia.
Okres PRL.
Decyzję o budowie w Puławach zakładów produkujących nawozy azotowe podjęto 19 grudnia 1960 r. Ówczesna Rada Ministrów podjęła uchwałę ("nr 42/60") dotyczącą lokalizacji fabryki związków azotowych pod Puławami. Dokument określał m.in. wielkość nakładów inwestycyjnych przeznaczonych na wybudowanie samego zakładu, rozmiary przyszłej produkcji i wielkość zatrudnienia. Przyjęto założenie, iż budowa fabryki będzie realizowana w trzech etapach, z czego ostatni miał rozpocząć się po 1968 r. Całość tej inwestycji oszacowano na 7,2 miliardów złotych. Zwierzchni nadzór nad mającym powstać przedsiębiorstwem państwowym objął Minister Przemysłu Chemicznego Antoni Radliński poprzez Zjednoczenie Przemysłu Syntezy Chemicznej w Gliwicach. Założenia budowy kombinatu chemicznego w Puławach opracowało Biuro Projektów Przemysłu Chemicznego „Prosynchem” w Gliwicach, a po wprowadzeniu pewnych zmian i uzupełnień zatwierdził je w marcu 1961 r. Komitet Ekonomiczny Rady Ministrów.
W pierwszej połowie 1961 r. Ministerstwo Przemysłu Chemicznego opracowało bardziej szczegółowe założenia budowy nowej fabryki, zaś Komitet Ekonomiczny Rady Ministrów zwiększył nakłady inwestycyjne na budowę fabryki do 8,4 miliardów złotych, a także przyznał środki finansowe na inwestycje towarzyszące i budownictwo mieszkaniowe dla pracowników kombinatu. Powstająca fabryka otrzymała oficjalną nazwę: "Zakłady Azotowe „Puławy” w budowie". Głównym dyrektorem został Mieczysław Kołodziej, a funkcję zastępcy dyrektora ds. technicznych (naczelnego inżyniera) objął Jan Zdebik. W lipcu 1961 r. przekazano pod budowę kombinatu tereny zalesione, leżące na północnym wschodzie od miasta Puławy, rozlokowane między Michałówką i Wólką Profecką. Zakład był budowany przez 5 lat.
W kwietniu 1962 r. specjalnie w tym celu utworzono Puławskie Przedsiębiorstwo Budownictwa Przemysłowego, które zostało generalnym wykonawcą budowy fabryki. 5 października 1962 r. projekt budowy fabryki przeszedł już wszystkie fazy zatwierdzania i został przyjęty przez Komisję Planowania. Zgodnie z jej zaleceniami uruchomienie pierwszego ciągu amoniaku i mocznika oraz elektrociepłowni miało nastąpić pod koniec 1965 r. W maju 1963 r. wmurowany został akt erekcyjny pod budowę elektrociepłowni.
4 czerwca 1966 r. uruchomiono po raz pierwszy produkcję amoniaku i mocznika. Z kolei 16 lipca 1966 r. miała miejsce oficjalna uroczystość otwarcia fabryki. Po zakończeniu ostatecznych prac budowlanych w dniu 16 października 1968 r. Ministerstwo Przemysłu Chemicznego wydało zarządzenie, na mocy którego zmieniono nazwę przedsiębiorstwa na "Zakłady Azotowe „Puławy”". W latach 1967-1970 uruchomiono produkcję dwutlenku węgla i suchego lodu.
W 1970 r. podjęto decyzję o budowie wytwórni kaprolaktamu, zaś od 1975 do 1977 r. budowano pierwszą linię produkcyjną melaminy.
W latach 80. XX w. rozpoczęto działania na rzecz zmniejszania uciążliwości przedsiębiorstwa dla środowiska naturalnego. Zbudowano m.in. oczyszczalnię ścieków przy linii produkcyjnej kaprolaktamu. W tym czasie do produkcji wdrożono pierwszy nawóz dwuskładnikowy - roztwór saletrzano-mocznikowy (RSM).
Okres III Rzeczypospolitej.
1 września 1992 r. zakłady zostały przekształcone w jednoosobową spółkę Skarbu Państwa i uzyskały nową nazwę - "Zakłady Azotowe „Puławy” SA" 14 listopada 1995 r. została uruchomiona linia produkcyjna nadtlenku wodoru. 15 grudnia 1998 r. zaczęła pracę instalacja wytwarzająca nadboran sodu. Dodatkowo wymieniano i modernizowano linie technologiczne mocznika i amoniaku.
W latach 2000-2004 uruchomiono dwie nowe linie produkcyjne melaminy we współpracy z firmą Eurotecnica, dzięki czemu zakład osiągnął 10% udział w światowej produkcji tego związku chemicznego.
Do 2005 r. właścicielem zakładu był Skarb Państwa, posiadający 99,99% akcji spółki. W 2005 r. firma została sprywatyzowana poprzez emisję akcji na Warszawskiej Giełdzie Papierów Wartościowych, Skarb Państwa pozostał właścicielem pakietu kontrolnego.
30 października 2007 r. została ustanowiona Specjalna Strefa Ekonomiczna Starachowice. Na terenie Puławskiego Parku Przemysłowego utworzona została "Podstrefa Puławy", na obszarze ok. 99 ha.
W 2008 r. spółka otrzymała zezwolenie na prowadzenie działalności gospodarczej na terenie specjalnej strefy ekonomicznej, dotyczące inwestycji mającej na celu zwiększenie zdolności produkcyjnych mocznika o ok. 270 tys. ton/rok oraz AdBlue do 100 tys. ton/rok. W tym samym roku zezwolenie na prowadzenie działalności gospodarczej na terenie specjalnej strefy ekonomicznej otrzymała firma Air Liquide w zakresie produkcji gazów technicznych na potrzeby Zakładów Azotowych „Puławy” SA oraz innych klientów. Inwestycje te zostały zakończone w 2010 r.
W 2011 r. spółka nabyła 98,43% udziałów w Gdańskich Zakładach Nawozów Fosforowych „Fosfory” Sp. z o.o..
W 2012 r. spółka nabyła 85% udziałów w chorzowskich zakładach chemicznych - Zakładach Azotowych „Chorzów” SA ("dawniej: Azoty-Adipol SA"). W tym samym roku została oddana do użytku pierwsza tego typu w Europie instalacja odsiarczania spalin metodą mokrą amoniakalną. Ponadto spółka rozpoczęła budowę dwóch instalacji do produkcji nawozów sztucznych – stałych i płynnych.
We współpracy z Zakładami Azotowymi w Tarnowie-Mościcach spółka rozpoczęła proces konsolidacji przedsiębiorstw Wielkiej Syntezy Chemicznej w ramach Grupy Azoty. 13 lipca 2012 r. Grupa Azoty SA ("ówczesne: Zakłady Azotowe Tarnów-Mościce SA") ogłosiły wezwanie na 32% akcji Grupy Azoty Zakładów Azotowych „Puławy” SA ("ówczesne: Zakład Azotowe „Puławy” SA"), w wyniku którego zakupiła 10,3% akcji puławskiej spółki. 20 września 2012 r. Grupa Azoty i ówczesne Zakłady Azotowe „Puławy” SA podpisały wstępne porozumienie dotyczące zasad współpracy przy konsolidacji dwóch największych przedsiębiorstw chemicznych w Polsce. 14 listopada 2012 r. przedstawiciele zarządów obu podmiotów podpisali umowę konsolidacyjną. 16 stycznia 2013 r. w wyniku emisji akcji serii D przez Grupę Azoty, weszła ona w posiadanie 73,4% akcji Zakładów Azotowych „Puławy” SA. 18 stycznia 2013 r. Komisja Europejska wyraziła zgodę na połączenie Grupy Azoty i Zakładów Azotowych „Puławy” SA W maju 2013 r. dotychczasowy prezes zarządu Grupy Azoty Zakłady Azotowe „Puławy” SA - Paweł Jarczewski został powołany na prezesa zarządu skonsolidowanej Grupy Azoty.
W lipcu 2013 r. w obecności ówczesnego ministra Skarbu Państwa - Włodzimierza Karpińskiego doszło do otwarcia trzech nowych inwestycji zrealizowanych w Puławach. Do użytku oddano instalację do odsiarczania spalin, linię produkcyjną nawozów płynnych z siarką oraz nowe centrum logistyczne. Instalacja odsiarczania spalin jest jedną z najnowocześniejszych w Europie, poprzez zastosowaną w procesie oczyszczania metodę amoniakalną. Umożliwia to redukcję zanieczyszczenia powietrza o ponad 80%, w konsekwencji obniżenie stężenia tlenków siarki emitowanych do atmosfery.
W dniu 8 lipca 2013 r. rada nadzorcza Grupy Azoty PUŁAWY mianowała Mariana Rybaka, wcześniej pełniącego funkcję członka zarządu oraz wiceprezesa spółki, na stanowisko prezesa zarządu Grupy Azoty PUŁAWY.
We wrześniu 2013 r. w Zakładach Azotowych w Chorzowie, należących do Grupy Azoty PUŁAWY, została oddana do użytku pierwsza w Polsce instalacja do przerobu tłuszczów zwierzęcych i olejów roślinnych. Inwestycja umożliwia wytwarzanie stearyny, gliceryny i destylowanych tłuszczów roślinnych do celów przemysłowych.
Na początku września 2014 r. została uroczyście otwarta nowa baza nawozowa w Dobrym Mieście, należąca do spółki Agrochem, natomiast w październiku 2014 r. oddano do użytku stokaż amoniaku o pojemności 15 tys. ton. We wrześniu 2014 r. Grupa Azoty Zakłady Azotowe „Puławy” zawarła również porozumienie z malezyjskimi spółkami PETRONAS Chemical Group Berhad oraz Sipitang Oil &amp; Gas Development Corporation Sdn Bhd, dotyczące współpracy w zakresie produkcji mocznika oraz wytwarzania innych produktów na bazie amoniaku.
W grudniu 2014 r. zapadła decyzja o realizacji Elektrowni Puławy, wyłącznie przez Grupę Azoty Zakłady Azotowe „Puławy”. W maju 2015 r. rada nadzorcza spółki zatwierdziła nowe założenia projektu energetycznego, który obejmie budowę bloku gazowo-parowego o mocy 400 MWe i będzie jednym z elementów programu inwestycyjnego spółki o wartości 2,2 mld zł. Poza Elektrownią Puławy, w jego skład wejdą również nowe instalacje do produkcji kwasu azotowego oraz modernizacje istniejących linii produkcyjnych.
W 2015 otwarto instalację do produkcji stałych nawozów PULGRAN® i PULGRAN®S, powstających na bazie mocznika i siarczanu amonu. Jej wydajność na poziomie 20 ton na godzinę pozwala produkować ok. 160 tysięcy ton nawozów rocznie. Wartość tej inwestycji wyniosła blisko 460 mln zł.
Jednym z kluczowych aspektów, na jaki nasza spółka kładzie nacisk jest bezpieczeństwo. W związku z tym, w marcu 2015 roku na bazie Zakładowej Straży Pożarnej Grupy Azoty PUŁAWY, utworzone zostało Centrum Edukacji Ratowniczej Grupy Azoty – CERGA. Jego zadaniem jest podnoszenie kwalifikacji i doskonalenie umiejętności pracowników Grupy Azoty, odpowiadających za bezpieczeństwo, ratownictwo i ochronę przeciwpożarową w zakładach dużego ryzyka.
W 2016 roku, w którym Grupa Azoty PUŁAWY obchodziła 50-lecie działalności produkcyjnej, wmurowany został akt erekcyjny pod Wytwórnię Nawozów Granulowanych na Bazie Saletry Amonowej. Budowa nowej instalacji umożliwi wytwarzanie, pakowanie i wysyłkę dwóch produktów: saletrzaku i saletry amonowej granulowanej. Według założeń zdolności produkcyjne wytwórni wyniosą  1400 ton na dobę saletrzaku lub 1200 ton na dobę saletry granulowanej mechanicznie. W skład inwestycji  wejdzie również zaplecze magazynowe i centrum logistyczne.
W 2017 roku Specjalna Strefa Ekonomiczna Starachowice, podstrefa Puławy powiększa się o 12,6 ha i dzięki temu w jej granicach znajdzie się rozpoczęta rok wcześniej budowa Wytwórni Nawozów Granulowanych.
W tym samym roku Grupa Azoty PUŁAWY podpisuje umowę na udzielenie licencji na technologię produkcji kwasu azotowego wraz z dostawą dokumentacji procesowej i kluczowego wyposażenia, jak również świadczenie usług związanych z nadzorem nad montażem i uruchomieniem instalacji.
W lutym 2018 roku spółki wchodzące w skład Grupy Azoty podpisują umowę o współdziałaniu której efektem jest utworzenie Departamentu Korporacyjnego Handlu Segmentu Agro z siedzibą w Puławach. Kluczowymi argumentami do stworzenia departamentu były skuteczna koordynacja działań handlowych w Grupie, usprawnienie zarządzania tym obszarem oraz skuteczna walka z zagrożeniami płynącymi z rynku.
W tym samym roku Grupa Azoty PUŁAWY otrzymała z Narodowego Funduszu Ochrony Środowiska i Gospodarki Wodnej 52,5 mln zł, na modernizację kotła parowego w zakładowej elektrociepłowni. Realizacja tego przedsięwzięcia pozwoli na redukcję emisji tlenków azotu.
Na początku 2019 roku spółka otrzymał 20,5 mln złotych na budowę i wyposażenie laboratorium półtechnik. Laboratorium, którego koszt całkowity wyniesie 50,5 mln ma zostać zrealizowane do połowy 2022 i będzie dedykowane nawozom oraz biotechnologii. Biorąc pod uwagę rozwój tej drugiej dziedziny na świecie, w perspektywie najbliższych 10-15 lat może się ona stać trzecim (obok chemikaliów i nawozów) filarem funkcjonowania Grupy Azoty PUŁAWY. Efekty prac badawczych pozwolą na wytwarzanie zmodyfikowanych technologicznie produktów w segmencie nawozowym i przyczynią się do opracowania nowych produktów biodegradowalnych, wytwarzanych na bazie odpadów i surowców pochodzenia naturalnego.
W kwietniu 2019 zostaje podpisana umowa wstępną z generalnym wykonawcą – konsorcjum Polimex Mostostal SA, Polimex-Energetyka Sp. z o.o. i SBB Energy SA - na budowę nowego bloku energetycznego na węgiel kamienny o mocy 100 MWe. Przedsięwzięcie ma zostać zrealizowane na terenie zakładowej elektrociepłowni. Będzie to blok ciepłowniczo-kondensacyjny z kotłem pyłowym węglowym o mocy nominalnej w paliwie do 300 MWt, z zamkniętym układem chłodzenia z chłodniami wentylatorowymi mokrymi. Kondensator zostanie zaprojektowany na 50% kondensacji ze względu na stały odbiór par technologicznych przez odbiorców zewnętrznych.
Badania i rozwój.
Centrum Kompetencji PUŁAWY.
Zakłady zainicjowały powstanie "Centrum Kompetencji", zrzeszającego przedstawicieli jednostek badawczych, organizacji pozarządowych oraz wyższych uczelni. Jego celem jest wymiana wiedzy pomiędzy wchodzącymi w jego skład podmiotami, ale także stworzenie platformy edukacyjnej dla doradców rolnych i rolników. W skład Centrum Kompetencji wchodzą: Grupa Azoty, Instytut Nowych Syntez Chemicznych w Puławach, Instytut Uprawy, Nawożenia i Gleboznawstwa (PIB Puławy), Uniwersytet Marii Curie-Skłodowskiej w Lublinie, Szkoła Główna Gospodarstwa Wiejskiego w Warszawie, Krajowe Zrzeszenie Producentów Rzepaku i Roślin Białkowych, Krajowa Stacja Chemiczno-Rolnicza w Warszawie, Krajowa Federacja Producentów Zbóż, Stowarzyszenie Przemysłu Wapienniczego, Krajowy Związek Plantatorów Buraka Cukrowego, INTERMAG oraz ADOB.
Projekty nawozowe.
Spółka we współpracy z ośrodkami naukowymi z Polski, Niemiec i Czech w 2013 r. podsumowała wyniki programu badawczego, który wykazał korzystniejsze działanie nawozów z dodatkiem siarki na wzrost i rozwój badanych roślin. W tym samym czasie Grupa Azoty PUŁAWY realizowała budowę Nowego Kompleku Nawozowego, który umożliwia wprowadzenie na rynek nowych nawozów azotowych z dodatkiem siarki. Grupa Azoty PUŁAWY prowadzi również badania w zakresie granulacji mechanicznej nawozów na bazie saletry amonowej; produkcji wieloskładnikowych nawozów o przedłużonym czasie działania, stosowanych do precyzyjnego nawożenia oraz wytwarzania wieloskładnikowych nawozów płynnych na bazie roztworu saletrzano-mocznikowego (RSM).
Grupa Lotos i Grupa Azoty Zakłady Azotowe „Puławy” SA podpisały porozumienie o współpracy, w ramach której w Gdańsku zostanie wybudowana linia do produkcji tiosiarczanu amonu. Znajdzie on zastosowanie w produkcji nawozów azotowych. Do wytworzenia tiosiarczanu amonu zostaną użyte kwaśne gazy, które powstają jako produkt uboczny produkcji w instalacjach Grupy Lotos. Oddanie linii produkcyjnej do użytku przewidziano na 2016 r.
Projekty naukowe.
Grupa Azoty PUŁAWY współpracuje z uczelniami w Polsce i za granicą. W lipcu 2012 r. spółka w porozumieniu z Wydziałem Rolnictwa i Biologii SGGW w Warszawie zainicjowała studia podyplomowe dla doradców rolnych w zakresie obrotu nawozami i środkami ochrony roślin. W czerwcu 2013 r. doszło do podpisania porozumienia z lubelskim UMCS, w ramach którego uruchomione zostaną studia inżynierskie na kierunku "„Chemia techniczna”" w Puławach. Dodatkowo spółka będzie we współpracy z UMCS prowadzić studia podyplomowe dla pracowników. W lipcu 2015 r. Grupa Azoty PUŁAWY podpisała także umowę o współpracy z Wojskową Akademią Techniczną i Politechniką Lubelską, gwarantującą płatne staże dla studentów obu uczelni.
Projekty chemiczne.
Grupa Azoty Zakłady Azotowe „Puławy” SA stworzyła kompleksowe rozwiązanie obejmujące zastosowanie reduktantów na potrzeby instalacji redukujących tlenki azotu (NOx). W skład produktów "RedNOx" wchodzą wytwarzane w Puławach roztwory mocznika i wody amoniakalnej. Znajdują one zastosowanie technologii SCR/SNCR i redukcji NOx. Od października 2006 r. weszły w życie restrykcyjne normy emisji spalin Euro 4, a od października 2008 r. - Euro 5. W 2014 r. wprowadzone zostały nowe normy Euro 6. Dlatego Grupa Azoty PUŁAWY rozpoczęła badania w celu stworzenia produktów ułatwiających redukcję emisji szkodliwych tlenków NOx.
Grupa Azoty PUŁAWY, w ramach Zakładów Azotowych „Chorzów” SA ("dawniej: Azoty-Adipol SA") zakończyła realizację inwestycji o wartości 65 mln zł. Projekt zakładał budowę instalacji do przerobu tłuszczów zwierzęcych i olejów roślinnych do destylowanych kwasów tłuszczowych i stearyny. Po uruchomieniu instalacji Zakłady Azotowe „Chorzów” SA są jedynym w kraju producentem stearyny.
W grudniu 2012 r. we współpracy z Instytutem Nawozów Sztucznych, Grupa Azoty PUŁAWY powołała do życia spółkę SCF Natural. Nowy podmiot, powstały z inicjatywy spółki, zajmuje się produkcją i sprzedażą ekstraktów z chmielu oraz ekstraktów z innych surowców roślinnych. Firma wykorzystuje, należącą do Instytutu Nawozów Sztucznych, unikalną instalację do produkcji ekstraktów w warunkach nadkrytycznych przy użyciu CO2. Wsparcie w procesie produkcyjnym stanowi sześć nowych instalacji laboratoryjnych, funkcjonujących na terenie zakładów.
Projekty surowcowe.
W styczniu 2014 r. Grupa Azoty PUŁAWY, KGHM Polska Miedź i Gdańskie Zakłady Nawozów Fosforowych „Fosfory” zainicjowały współpracę, która dotyczy wspólnych projektów badawczych. Spółki mają zaangażować się w poszukiwania i wydobycie surowców chemicznych (w tym soli potasowych) w celu rozbudowy oferty oraz zwiększenia dostępu do zasobów surowcowych.
Gaz łupkowy.
W związku z rozpoczęciem w Polsce odwiertów poszukiwawczych w zakresie możliwości komercyjnego wydobycia gazu łupkowego Grupa Azoty PUŁAWY planuje wybudować instalację przy biologicznej oczyszczalni ścieków. Umożliwi ona odwodnienie osadu w celu wytwarzania sztucznej gleby do rekultywacji terenów, na których będzie prowadzone komercyjne wydobycie gazu łupkowego.
Produkcja.
Aktualna oferta produktowa z segmentach Agro (rolnictwo) i Chemia (produkty chemiczne, monomery) oraz Energetyka:
Zdolności produkcyjne.
Roczna zdolność produkcyjna Grupy Azoty PUŁAWY przedstawia się następująco:
Sponsoring i działalność filantropijna.
Grupa Azoty Zakłady Azotowe „Puławy” SA sponsoruje obecnie klub piłki ręcznej Azoty-Puławy powstały w 2003 r., poprzez wydzielenie z klubu Wisła Puławy i występujący w PGNiG Superlidze Mężczyzn
. Spółka wspiera również wielosekcyjny klub sportowy Wisła Puławy, posiadający sekcje piłki nożnej, lekkoatletyki, pływania i podnoszenia ciężarów. Grupa Azoty PUŁAWY sponsoruje także piłkarzy tego klubu.
Spółka wspiera renowację cennych zabytków w Kazimierzu Dolnym, Nałęczowie, Końskowoli i Puławach. Finansuje również rozwój Wschodniego Centrum Leczenia Oparzeń w Łęcznej oraz Samodzielnego Publicznego Zakładu Opieki Zdrowotnej w Puławach.
Nagrody i wyróżnienia.
Grupa Azoty Zakłady Azotowe „Puławy” SA jest laureatem następujących nagród i wyróżnień:

</doc>
<doc id="1100401" url="https://pl.wikipedia.org/wiki?curid=1100401" title="HMS Aurora">
HMS Aurora



</doc>
<doc id="1100405" url="https://pl.wikipedia.org/wiki?curid=1100405" title="Wybory prezydenckie w Republice Chińskiej w 2008 roku">
Wybory prezydenckie w Republice Chińskiej w 2008 roku

Wybory prezydenckie w Republice Chińskiej w 2008 roku odbyły się 22 marca. Według oficjalnych wyników komisji wyborczej zwycięzcą został kandydat opozycji Ma Ying-jeou.
Kampania wyborcza.
Zgłoszonych zostało dwóch kandydatów:
Fioletowi pozostali neutralni
Kandydaci na wiceprezydenta:
Hasła wyborcze:
Ma Ying-jeou: "Jedne Chiny - Silny Tajwan", "Uratujmy niepodległość Tajwanu"
Frank Hsieh: "Ludzka Twarz Chin", "Kontynuować reformy - ocalić Tajwan"

</doc>
<doc id="1100406" url="https://pl.wikipedia.org/wiki?curid=1100406" title="Hrabstwo Kandiyohi">
Hrabstwo Kandiyohi

Hrabstwo Kandiyohi ze stolicą w Willmar znajduje się w centralnej części stanu Minnesota, USA. Według spisu z 2020 roku zamieszkuje je 43 732 mieszkańców, z czego 90,1% stanowią biali.
Warunki naturalne.
Hrabstwo zajmuje obszar 2 230 km² (862 mi²), z czego 2 060 km² (796 mi²) to lądy, a 170 km² (66 mi²) wody. Graniczy z 6 innymi hrabstwami: 
Demografia.
Według spisu z 2000 roku hrabstwo zamieszkuje 41 203 osób, które tworzą 15 936 gospodarstw domowych oraz 10 979 rodzin. Gęstość zaludnienia wynosi 20 osób/km². Na terenie hrabstwa jest 18 415 budynków mieszkalnych o częstości występowania wynoszącej 9 budynki/km². Hrabstwo zamieszkuje 93,62% ludności białej, 0,51% ludności czarnej, 0,33% rdzennych mieszkańców Ameryki, 0,38% Azjatów, 0,07% mieszkańców Pacyfiku, 4,17% ludności innej rasy oraz 0,91% ludności wywodzącej się z dwóch lub więcej ras, 8% ludności to Hiszpanie, Latynosi lub inni. Pochodzenia niemieckiego jest 31,4% mieszkańców, 25,8% norweskiego, 9,9% szwedzkiego, a 5,6% holenderskiego.
W hrabstwie znajduje się 15 936 gospodarstw domowych, w których 33,1% stanowią dzieci poniżej 18. roku życia mieszkający z rodzicami, 57,7% małżeństwa mieszkające wspólnie, 7,5% stanowią samotne matki oraz 31,1% to osoby nie posiadające rodziny. 25,7% wszystkich gospodarstw domowych składa się z jednej osoby oraz 10,8% żyję samotnie i jest powyżej 65. roku życia. Średnia wielkość gospodarstwa domowego wynosi 2,53 osoby, a rodziny 3,05 osoby.
Przedział wiekowy populacji hrabstwa kształtuje się następująco: 26,6% osób poniżej 18. roku życia, 9,5% pomiędzy 18. a 24. rokiem życia, 26,5% pomiędzy 25. a 44. rokiem życia, 22,5% pomiędzy 45. a 64. rokiem życia oraz 14,9% osób powyżej 65. roku życia. Średni wiek populacji wynosi 37 lat. Na każde 100 kobiet przypada 98 mężczyzn. Na każde 100 kobiet powyżej 18. roku życia przypada 94,9 mężczyzn.
Średni dochód dla gospodarstwa domowego wynosi 39 772 dolarów, a średni dochód dla rodziny wynosi 48 016 dolarów. Mężczyźni osiągają średni dochód w wysokości 32 272 dolarów, a kobiety 22 128 dolarów. Średni dochód na osobę w hrabstwie wynosi 19 627 dolarów. Około 5,9% rodzin oraz 9,2% ludności żyje poniżej minimum socjalnego, z tego 11,1% poniżej 18 roku życia oraz 7,9% powyżej 65. roku życia.
Religia.
Członkostwo w 2010 roku:

</doc>
<doc id="1100413" url="https://pl.wikipedia.org/wiki?curid=1100413" title="HMS Nelson">
HMS Nelson



</doc>
<doc id="1100418" url="https://pl.wikipedia.org/wiki?curid=1100418" title="HMS Tartar (F43)">
HMS Tartar (F43)



</doc>
<doc id="1100420" url="https://pl.wikipedia.org/wiki?curid=1100420" title="HMS Kandahar">
HMS Kandahar

HMS Kandahar – brytyjski niszczyciel z okresu II wojny światowej, należący do typu K (J/K/N), w służbie Royal Navy w latach 1939-1941. Nosił znak taktyczny F28. Służył głównie na Morzu Czerwonym i Morzu Śródziemnym, gdzie zatonął na minie 20 grudnia 1941.
Podczas służby zdobył 5 wyróżnień bojowych (Battle Honours): za Grecję 1941, Kretę 1941, Libię 1941, Morze Śródziemne 1941 i konwoje maltańskie 1941.
Budowa.
Okręt zamówiono w marcu 1935 w ramach programu z 1937 roku. Stępkę pod jego budowę położono 18 stycznia 1938 w stoczni William Denny &amp; Brothers (Denny) w Dumbarton w Szkocji, kadłub wodowano 21 marca 1939. Okręt wszedł do służby w Royal Navy 10 października 1939. Był pierwszym okrętem brytyjskim o tej nazwie, upamiętniającej odsiecz garnizonu Kandaharu w 1860. W tej samej stoczni budowano też równocześnie niszczyciel HMS „Jaguar” identycznego typu J, a następnie „Van Galen” (ex „Noble”) i „Tjerk Hiddes” (ex „Nonpareil”) identycznego typu N.
Służba.
Morze Północne 1939-1940.
„Kandahar” wszedł do służby brytyjskiej wkrótce po wybuchu II wojny światowej i 3 listopada 1939 dołączył do 5 Flotylli Niszczycieli dowodzonej przez kmdra Louisa Mountbattena grupującej okręty typu K i wchodzącej w skład Floty metropolii (Home Fleet), bazującej początkowo w Scapa Flow. Przez pierwsze miesiące wojny niszczyciele flotylli eskortowały główne siły floty i konwoje przybrzeżne. W marcu „Kandahar” był remontowany.
Podczas kampanii w Norwegii w maju 1940 operował na wodach brytyjskich. 9/10 maja 1940 wziął udział w wypadzie na Skagerrak przeciw niemieckim kutrom torpedowym, podczas którego uszkodzony został niszczyciel HMS „Kelly”, po czym „Kandahar” do 13 maja osłaniał operację jego holowania do bazy.
Morze Czerwone 1940-1941.
14 maja 1940 „Kandahar” z grupą niszczycieli (m.in. „Khartoum”, „Kimberley” i „Kingston” z 5. Flotylli) został przeniesiony do Floty Śródziemnomorskiej, docierając 24 maja przez Gibraltar i Maltę do Suezu. Z tymi niszczycielami utworzył 28. Dywizjon Niszczycieli, pełniący zadania eskortowe na Morzu Czerwonym i stał się jego okrętem flagowym. 18 czerwca wieczorem wykrył ze slupem HMS „Shoreham” włoski okręt podwodny „Galilei” (typu "Archimede"), który jednak zdołał się zanurzyć i uciec. Atak bombami głębinowymi nie był skuteczny. „Galilei” został następnie zdobyty 19 czerwca przez patrolowiec (uzbrojony trawler) HMS „Moonstone” pod Adenem, po czym „Kandahar” przybył na miejsce i jego marynarze obsadzili okręt podwodny i odprowadzili go do Adenu. 23 czerwca rano „Kandahar” wziął udział w poszukiwaniu, a następnie pojedynku na powierzchni z włoskim okrętem podwodnym „Torricelli” w cieśninie Bab al-Mandab, wraz z niszczycielami HMS „Khartoum”, „Kingston” i slupem „Shoreham”, zakończonego zatopieniem „Torricelli” („Khartoum” wkrótce po tym został utracony na skutek pożaru). 28 czerwca u wybrzeża Erytrei wraz z HMS „Kingston” i krążownikiem „Leander” zniszczył wyrzucony na mieliznę włoski okręt podwodny „Macalle”. 16-18 sierpnia 1940 „Kandahar” osłaniał ewakuację brytyjskich żołnierzy z Berbera z Somali Włoskiego do Adenu, a 18 sierpnia z krążownikiem HMS „Caledon” ostrzeliwał tam włoskie pozycje. Pełnił następnie ponownie służbę eskortową.
14 lutego 1941 wszedł w skład zespołu T, dla zdobycia Kismaya we Włoskiej Afryce Wschodniej, z krążownikami HMS „Shropshire”, „Hawkins”, „Ceres”, „Capetown” i lotniskowcem „Hermes”, a następnie brał udział w operacji zdobycia Massawy. 16 marca brał udział w desancie w Berbera (operacja "Appearance", wraz z krążownikami HMS „Glasgow” i „Caledon”, niszczycielem „Kingston” i okrętami patrolowymi „Chakdina” i „Chantala”). 1 kwietnia przechwycił na Morzu Czerwonym niemiecki statek „Bertram Rickmers” (4188 BRT), który następnie został samozatopiony.
Morze Śródziemne 1941.
13 kwietnia 1941 „Kandahar” został przebazowany na Morze Śródziemne, do Aleksandrii, wchodząc w skład 14. Flotylli Niszczycieli. Brał tam udział w osłonie konwojów i działań głównych sił floty. 28 kwietnia z niszczycielami „Kimberley”, „Kingston” i „Hero” ewakuował ok. 450 jugosłowiańskich żołnierzy z Kalamaty (operacja "Demon"). W dniach 6-12 maja wziął udział w dalekiej osłonie konwojów na Maltę i do Egiptu – operacja "Tiger" i MD 4. W tym, 10 maja był atakowany przez lotnictwo, bez strat.
W trzeciej dekadzie maja 1941 „Kandahar” wziął aktywny udział w bitwie o Kretę. Początkowo działał w składzie zespołu "Force C" (z krążownikami HMS „Naiad”, HMAS „Perth” i niszczycielami HMS „Juno”, „Kingston”, „Nubian”). 20 maja wraz z HMS „Naiad” i „Juno” odpierał atak 6 włoskich kutrów torpedowych MAS. 21 maja 1941 „Kandahar” ratował rozbitków z zatopionego „Juno”. 22 maja z krążownikami i niszczycielami walczył z włoskim konwojem eskortowanym przez torpedowiec „Sagittario”, lecz zespół aliancki został odparty przez atak lotniczy. „Kandahar” ratował później tego dnia wraz z „Kingston” rozbitków z zatopionych przez lotnictwo niszczyciela HMS „Greyhound” i następnie krążownika HMS „Fiji” (z „Fiji” uratował 184). W nocy 28/29 maja wraz z HMS „Napier”, „Nizam” i „Kelvin” ewakuował żołnierzy z Krety.
Od 8 czerwca 1941 „Kandahar” brał udział w kampanii syryjskiej przeciw kolonialnym rządom Francji Vichy. 9 czerwca 1941 bombardował wraz z „Kimberley” most Khan, po czym osłaniał wycofanie uszkodzonego niszczyciela HMS „Janus” (i uratował pilotów samolotów brytyjskiego i francuskiego, które zderzyły się przy atakach na "Janus"). Pod koniec czerwca ponownie patrolował u wybrzeży Syrii. 2 lipca ostrzeliwał francuskie pozycje w Syrii, na wschód od Damur. 5/6 lipca dowoził posiłki na Cypr (operacja "Guillotine"). Działał następnie pod oblężonym Tobrukiem, m.in. nocami 14/15 i 16/17 sierpnia dowoził tam zaopatrzenie wraz z "Kimberley", a 21/22 i 25/26 sierpnia brał udział w transportowaniu do Tobruku polskiej Samodzielnej Brygady Strzelców Karpackich (operacja "Treacle"). 6 września 1941 został lekko uszkodzony bliskimi wybuchami bomb w niemieckim nalocie na Aleksandrię. Nocami 22/23 i 27/28 września dowoził oddziały brytyjskie do Tobruku w ramach operacji "Supercharge". 10-14 października brał udział w działaniach głównych sił Floty. Nocami 18/19 i 24/25 października ponownie brał udział w rejsach transportowych do Tobruku (operacja "Cultivate"), a 21/22 października ostrzeliwał wraz z „Jervis” i „Jupiter” stanowiska artylerii koło Tobruku, 19 i 25 października atakował też bezskutecznie okręty podwodne.
8 grudnia 1941 „Kandahar” wszedł w skład zespołu operującego z Malty, z krążownikami HMS „Ajax” i „Neptune” oraz niszczycielami HMS „Lively” i „Jaguar”. Wziął udział w rajdzie zespołu pod Trypolis 18 grudnia, w składzie krążowników „Neptune”, „Aurora”, „Penelope”, niszczycieli „Havock”, „Lance” i „Lively”, podczas którego zespół wszedł na włoską zagrodę minową. Podczas próby holowania uszkodzonego na minach krążownika „Neptune”, 19 grudnia o 3:18 „Kandahar” sam wszedł na minę, został unieruchomiony i zaczął tonąć. Przez następny dzień zdryfował z zagrody minowej, po czym 20 grudnia o 4 odnalazł go wysłany z Malty niszczyciel „Jaguar” i uratował 178 członków załogi, w tym dowódcę, po czym dobił „Kandahar” torpedą. 72 członków załogi było zabitych lub zaginionych.
Dowódcy:
Dane techniczne.
Uzbrojenie.
"Uwaga – dane dotyczące uzbrojenia i wyposażenia odnoszą się ogólnie do okrętów typu K, daty zmian w przypadku konkretnego okrętu są orientacyjne."
Wyposażenie

</doc>
<doc id="1100422" url="https://pl.wikipedia.org/wiki?curid=1100422" title="HMS Penelope">
HMS Penelope



</doc>
<doc id="1100429" url="https://pl.wikipedia.org/wiki?curid=1100429" title="Park Narodowy Kobuk Valley">
Park Narodowy Kobuk Valley

Park Narodowy Kobuk Valley – amerykański park narodowy położony w północno-zachodniej Alasce, 40 km na północ od koła podbiegunowego, w środkowej części rzeki Kobuk.
Obszar ten objęty był ochroną od 1978 r. jako pomnik narodowy, a 1980 roku został utworzony w jego miejsce Park Narodowy Kobuk Valley, który ma powierzchnię 7085 km². Teren parku stanowi ważny odcinek corocznych szlaków migracji karibu. Park stanowi jeden z najważniejszych obszarów archeologicznych, na których znajdują się ślady osadników sprzed 12 000 lat.

</doc>
<doc id="1100431" url="https://pl.wikipedia.org/wiki?curid=1100431" title="Harmony Gold">
Harmony Gold

Harmony Gold – największy w Południowej Afryce oraz szósty co do wielkości na świecie koncern wydobywający złoto, działający również w Papui Nowej Gwinei.
Działalność.
Firma posiada w Południowej Afryce:
Przychody przedsiębiorstwa w 2006 wyniosły 1,18 miliarda dolarów. 3 października 2007 roku około 3000 górników zostało uwięzionych wskutek awarii. Związki zawodowe sprzeciwiają się zbyt pobłażliwemu, ich zdaniem, traktowaniu kwestii bezpieczeństwa przez właścicieli kopalni.

</doc>
<doc id="1100435" url="https://pl.wikipedia.org/wiki?curid=1100435" title="Okręty podwodne Typ VIIC">
Okręty podwodne Typ VIIC



</doc>
<doc id="1100436" url="https://pl.wikipedia.org/wiki?curid=1100436" title="Mariusz Maliszewski">
Mariusz Maliszewski

Mariusz Maliszewski (ur. 18 maja 1957 w Lublinie, zm. 15 września 2006) – grafik, rysownik, poeta, typograf, "artysta książki" i wydawca. W połowie lat 70. XX wieku związany z nowo-falowym "Ogrodem/Ogrodem-2" jako literat i happener. W latach 90. projektował okładki dwu pierwszych tomików formacji (w których brał też udział poetycko): "ponieważ noc" i "ciemnia".
W latach 1976-1978 uczęszczał do Studium Reklamy przy Zespole Szkół Ekonomicznych im. Vetterów w Lublinie. Grafikę studiował w latach 1980-1984 w Instytucie Wychowania Artystycznego UMCS. Brał udział m.in. w Spotkaniach Warsztatowych Twórców Młodego Pokolenia (Galeria EL, Elbląg, maj 1985), Interdyscyplinarnych Spotkaniach Twórczych (Galeria EL, Elbląg, wrzesień 1986), IST – rozdz. IA (projektował też plakat tej imprezy) w Bogdance – listopad 1986, Triennale Rysunku (Kalisz 1987), Triennale Małej Formy Malarskiej (Toruń 1988) czy Wystawie Sztuki Miniaturowej (Toruń 1988). Jego prace lansował wówczas w Polsce dr Ryszard Tomczyk, artysta, szefujący Centrum Sztuki Galeria EL. W 1988 r. został członkiem Związku Artystów Polska Sztuka Użytkowa. Miał też na koncie bibliofilskie przedsięwzięcia edytorskie i art-zine, zatytułowany "Drawn". Pierwszy numer "Drawnu" ukazał się w roku 1988, następne dopiero w XXI w.
We wrześniu 1999 r. należał do reaktywatorów ekipy fluxusu "Double Travel" i jej pisma – "Ulicy Wszystkich Świętych". Ze względu na brak wspólnego języka z nowymi, młodszymi członkami grupy, opuścił ją po kilku miesiącach.
Od lat licealnych zafascynowany był sztuką chińską, co przekładało się na jego własne dzieła. Rysunki i grafiki Maliszewskiego należą obok prac Józefa Gielniaka i Piotra Strelnika-Wendy do najbardziej cyzelowanych i czasochłonnych w polskiej sztuce XX w. Niekiedy – jako niezbywalnych elementów rysunku – używał utrwalonych fiksatywą pajęczych sieci, osiągając w ten sposób niezwykłą lekkość i naturalną swobodę graficznego znaku. W poezji nawiązywał czasem do japońskich wierszy haiku.
Ostatnia wystawa Mariusza Maliszewskiego (Galeria Kawiarni Artystycznej "Ramzes" w Lublinie, 2006) obejmowała kolejne medium – obrobione komputerowo fotografie.
15 września 2006 stał się ofiarą wypadku samochodowego nieopodal własnego domu.

</doc>
<doc id="1100439" url="https://pl.wikipedia.org/wiki?curid=1100439" title="Wiadomości Numizmatyczno-Archeologiczne">
Wiadomości Numizmatyczno-Archeologiczne

Wiadomości Numizmatyczno-Archeologiczne – kwartalnik wydawany w latach 1889–1948 w Krakowie przez Towarzystwo Numizmatyczne w Krakowie.
W "Wiadomościach" swoje artykuły publikowali m.in. Marian Gumowski, Seweryn Tymieniecki.

</doc>
<doc id="1100449" url="https://pl.wikipedia.org/wiki?curid=1100449" title="Zaproszenie">
Zaproszenie



</doc>
<doc id="1100452" url="https://pl.wikipedia.org/wiki?curid=1100452" title="Zaproszenie dla cudzoziemca">
Zaproszenie dla cudzoziemca

Zaproszenie dla cudzoziemca – dokument urzędowy wystawiany przez właściwy organ administracji publicznej (w Polsce przez wojewodów), potwierdzający posiadanie przez cudzoziemca ubiegającego się o prawo do wjazdu do danego kraju środków na pokrycie kosztów pobytu i powrotu do ojczyzny (koszty te zobowiązuje się ponieść zapraszający, na wniosek którego wystawiono zaproszenie). Zaproszenia umożliwiają cudzoziemcowi otrzymanie wizy w placówkach dyplomatycznych kraju, do którego zamierza wjechać. Nie są wymagane przez wszystkie państwa. 
Niektóre kraje wymagają zaproszenia nawet wówczas, gdy cudzoziemiec zamierza pokryć koszty pobytu z własnych środków. W przypadku wyjazdów turystycznych, zaproszenia takie mogą być wydawane przez hotele lub biura podróży, mające siedzibę w kraju, do którego zamierza udać się cudzoziemiec. W niektórych krajach (zwłaszcza krajach byłego ZSRR) zaproszenia takie nazywane są voucherami turystycznymi. W przypadku części krajów – na przykład Libii i Algierii – funkcję zaproszeń turystycznych spełnia w praktyce pisemne potwierdzenie wykupienia wyjazdu turystycznego. Nieliczne kraje wymagają wykupienia vouchera turystycznego na granicy (np. Dominikana) – nie jest to jednak zaproszenie "sensu stricto" (nie dokumentuje sytuacji materialnej i socjalnej cudzoziemca na terytorium państwa goszczącego).

</doc>
<doc id="1100454" url="https://pl.wikipedia.org/wiki?curid=1100454" title="Muzeum Muncha w Oslo">
Muzeum Muncha w Oslo

Muzeum Muncha (norw. "Munch-museet") w Oslo – placówka muzealna w stolicy Norwegii, zajmująca się gromadzeniem i opracowywaniem zbioru dzieł norweskiego malarza Edvarda Muncha (1863–1944).
Zasadniczą część muzealiów stanowi ok. 1100 obrazów, 4500 rysunków, 18 000 grafik, kilka rzeźb oraz zdjęcia i osobiste pamiątki, które artysta zapisał w testamencie miastu Oslo. Muzeum otwarte zostało w 1963. Do 2021 jego siedziba mieściła się w dzielnicy Tøyen we wschodniej części centrum Oslo. W 2021 roku otworzono nową siedzibę Muzeum, położoną w centrum Oslo nad fiordem, w Bjørvika. 

</doc>
<doc id="1100455" url="https://pl.wikipedia.org/wiki?curid=1100455" title="Muzeum Muncha">
Muzeum Muncha



</doc>
<doc id="1100457" url="https://pl.wikipedia.org/wiki?curid=1100457" title="Ontario (Kalifornia)">
Ontario (Kalifornia)

Ontario – miasto w zachodniej części Stanów Zjednoczonych, w stanie Kalifornia, w hrabstwie San Bernardino. Leży około 60 km na wschód od centrum Los Angeles i jest częścią obszaru metropolitalnego wokół tego miasta (tzw. "Greater Los Angeles Area"). W 2000 roku w mieście mieszkało 157 931 osób.
W mieście rozwinął się przemysł spożywczy, lotniczy, elektrotechniczny oraz chemiczny.
Port lotniczy Ontario leży 3 km na wschód od centrum miasta.

</doc>
<doc id="1100463" url="https://pl.wikipedia.org/wiki?curid=1100463" title="Jacob kirke">
Jacob kirke



</doc>
<doc id="1100466" url="https://pl.wikipedia.org/wiki?curid=1100466" title="Seuthopolis">
Seuthopolis

Seuthopolis (Seutopolis) – starożytne miasto trackie, którego ruiny znajdują się koło miasta Kazanłyk we współczesnej Bułgarii.
Nazwa miasta pochodzi od imienia jego założyciela, założone zostało bowiem przez trackiego króla Seutesa III pod koniec IV wieku p.n.e. Było ośrodkiem handlowo-rzemieślniczym i zajmowało powierzchnię 5 ha. Zbudowane zostało według zasad greckiej urbanistyki, na podobieństwo greckich polis – miało kształt pięcioboczny, dzieliło się na kwartały z zabudową mieszkalną, które rozdzielone były przez ulice. Miało agorę, system kanalizacyjny oraz wydzieloną czworoboczną cytadelę, będącą ośrodkiem władzy i kultu (pałacem – świątynią), w której ściany pomieszczeń były bogato zdobione freskami, a świątynie poświęcone były Dionizosowi i bogom trackim. Całość otaczał mur kamienny o około 2-metrowej grubości z wieżami. Za murem leżało rozległe podgrodzie oraz cmentarz, na którym odkryto 7 ceglanych grobowców. Miasto uległo zniszczeniu w końcu III wieku p.n.e.
Ruiny miasta odkryte zostały podczas budowy zapory wodnej w 1948 i były badane do 1954. Obecnie przykryte są wodami zbiornika wodnego.

</doc>
<doc id="1100478" url="https://pl.wikipedia.org/wiki?curid=1100478" title="Welcome Home">
Welcome Home

Welcome Home – longplay zespołu Lombard, wydany w czerwcu 1990 nakładem wydawnictwa ZPR Records. Wydanie CD Polmark zostało wzbogacone o utwór „Krótki odlot”. Wydanie DG CD z 2000 roku wydawnictwa Koch International obok wspomnianego wcześniej zawiera kolejne dwa utwory „Mister of America” i „Dotykaj mnie”.
Album został nagrany w Studio Mirka Wróblewskiego w Warszawie. Realizacja nagrań – Mikołaj Wierusz. Foto i projekt graficzny – Jacek Gulczyński &amp; Cooperativa.

</doc>
<doc id="1100482" url="https://pl.wikipedia.org/wiki?curid=1100482" title="Hrabstwo Chesterfield (Wirginia)">
Hrabstwo Chesterfield (Wirginia)

Hrabstwo Chesterfield – hrabstwo w USA, w stanie Wirginia, według spisu z 2000 roku liczba ludności wynosiła 306000. Siedzibą hrabstwa jest Chesterfield.
Geografia.
Według spisu hrabstwo zajmuje powierzchnię 1132 km², z czego 1103 km² stanowią lądy, a 29 km² – wody.

</doc>
<doc id="1100483" url="https://pl.wikipedia.org/wiki?curid=1100483" title="Hrabstwo Clarke (Wirginia)">
Hrabstwo Clarke (Wirginia)

Hrabstwo Clarke – hrabstwo w USA, w stanie Wirginia, według spisu z 2000 roku liczba ludności wynosiła 12652. Siedzibą hrabstwa jest Berryville.
Geografia.
Według spisu hrabstwo zajmuje powierzchnię 462 km², z czego 458 km² stanowią lądy, a 4 km² – wody.

</doc>
<doc id="1100485" url="https://pl.wikipedia.org/wiki?curid=1100485" title="Hrabstwo Craig (Wirginia)">
Hrabstwo Craig (Wirginia)

Hrabstwo Craig – hrabstwo w USA, w stanie Wirginia, według spisu z 2000 roku liczba ludności wynosiła 5091. Siedzibą hrabstwa jest New Castle.
Geografia.
Według spisu hrabstwo zajmuje powierzchnię 856 km², z czego 856 km² stanowią lądy, a 0 km² – wody.

</doc>
<doc id="1100486" url="https://pl.wikipedia.org/wiki?curid=1100486" title="Hrabstwo Culpeper">
Hrabstwo Culpeper

Hrabstwo Culpeper – hrabstwo w USA, w stanie Wirginia, według spisu z 2000 roku liczba ludności wynosiła 34262. Siedzibą hrabstwa jest Culpeper.
Geografia.
Według spisu hrabstwo zajmuje powierzchnię 990 km², z czego 987 km² stanowią lądy, a 3 km² – wody.

</doc>
<doc id="1100487" url="https://pl.wikipedia.org/wiki?curid=1100487" title="Hrabstwo Cumberland (Wirginia)">
Hrabstwo Cumberland (Wirginia)

Hrabstwo Cumberland – hrabstwo w USA, w stanie Wirginia, według spisu z 2000 roku liczba ludności wynosiła 9017. Siedzibą hrabstwa jest Cumberland.
Geografia.
Według spisu hrabstwo zajmuje powierzchnię 776 km², z czego 773 km² stanowią lądy, a 3 km² – wody.

</doc>
<doc id="1100488" url="https://pl.wikipedia.org/wiki?curid=1100488" title="Hrabstwo Dickenson">
Hrabstwo Dickenson

Hrabstwo Dickenson – hrabstwo w USA, w stanie Wirginia, według spisu z 2000 roku liczba ludności wynosiła 16395. Siedzibą hrabstwa jest Clintwood.
Geografia.
Według spisu hrabstwo zajmuje powierzchnię 859 km², z czego 854 km² stanowią lądy, a 5 km² – wody.

</doc>
<doc id="1100489" url="https://pl.wikipedia.org/wiki?curid=1100489" title="Hrabstwo Dinwiddie">
Hrabstwo Dinwiddie

Hrabstwo Dinwiddie – hrabstwo w USA, w stanie Wirginia, według spisu z 2000 roku liczba ludności wynosiła 24533. Siedzibą hrabstwa jest Dinwiddie.
Geografia.
Według spisu hrabstwo zajmuje powierzchnię 1313 km², z czego 1304 km² stanowią lądy, a 9 km² stanowią wody.

</doc>
<doc id="1100490" url="https://pl.wikipedia.org/wiki?curid=1100490" title="Hrabstwo Essex (Wirginia)">
Hrabstwo Essex (Wirginia)

Hrabstwo Essex – hrabstwo w USA, w stanie Wirginia, według spisu z 2000 roku liczba ludności wynosiła 9989. Siedzibą hrabstwa jest Tappahannock.
Geografia.
Według spisu hrabstwo zajmuje powierzchnię 740 km², z czego 667 km² stanowią lądy, a 73 km² – wody.

</doc>
<doc id="1100492" url="https://pl.wikipedia.org/wiki?curid=1100492" title="Hrabstwo Fairfax">
Hrabstwo Fairfax

Hrabstwo Fairfax – hrabstwo w USA, w stanie Wirginia. Siedzibą władz hrabstwa jest Fairfax. Zostało założone przez Thomasa Fairfax'a, 19 czerwca 1742. Politycznie reprezentowane w izbie reprezentantów przez okręg 8, 10 i 11. 
Geografia.
Według spisu hrabstwo zajmuje powierzchnię 1053 km², z czego 1023 km² stanowią lądy, a 30 km² – wody.

</doc>
<doc id="1100493" url="https://pl.wikipedia.org/wiki?curid=1100493" title="Chałchyn-Goł">
Chałchyn-Goł



</doc>
<doc id="1100494" url="https://pl.wikipedia.org/wiki?curid=1100494" title="Hrabstwo Fauquier">
Hrabstwo Fauquier

Hrabstwo Fauquier – hrabstwo w USA, w stanie Wirginia, według spisu z 2000 roku liczba ludności wynosiła 55139. Siedzibą hrabstwa jest Warrenton.
Geografia.
Według spisu hrabstwo zajmuje powierzchnię 1687 km², z czego 1683 km² stanowią lądy, a 4 km² – wody.

</doc>
<doc id="1100496" url="https://pl.wikipedia.org/wiki?curid=1100496" title="Hrabstwo Floyd (Wirginia)">
Hrabstwo Floyd (Wirginia)

Hrabstwo Floyd – hrabstwo w USA, w stanie Wirginia, według spisu z 2000 roku liczba ludności wynosiła 13874. Siedzibą hrabstwa jest Floyd.
Geografia.
Według spisu hrabstwo zajmuje powierzchnię 987 km², z czego lądy stanowią 987 km², a wody – 0 km².

</doc>
<doc id="1100497" url="https://pl.wikipedia.org/wiki?curid=1100497" title="Hrabstwo Fluvanna">
Hrabstwo Fluvanna

Hrabstwo Fluvanna – hrabstwo w USA, w stanie Wirginia, według spisu z 2000 roku liczba ludności wynosiła 20047. Siedzibą hrabstwa jest Palmyra.
Geografia.
Według spisu hrabstwo zajmuje powierzchnię 752 km², z czego 745 km² stanowią lądy, a 7 km² – wody.

</doc>
<doc id="1100498" url="https://pl.wikipedia.org/wiki?curid=1100498" title="Hrabstwo Franklin (Wirginia)">
Hrabstwo Franklin (Wirginia)

Hrabstwo Franklin – hrabstwo w USA, w stanie Wirginia, według spisu z 2000 roku liczba ludności wynosiła 47286. Siedzibą hrabstwa jest Rocky Mount.
Geografia.
Według spisu hrabstwo zajmuje powierzchnię 1873 km², z czego 1823 km² stanowią lądy, a 50 km² stanowią wody.

</doc>
<doc id="1100499" url="https://pl.wikipedia.org/wiki?curid=1100499" title="Hrabstwo Frederick (Wirginia)">
Hrabstwo Frederick (Wirginia)

Hrabstwo Frederick – hrabstwo w USA, w stanie Wirginia, według spisu z 2020 roku liczba ludności wynosiła 91,4 tys. mieszkańców. Siedzibą hrabstwa jest Winchester.
Geografia.
Według spisu hrabstwo zajmuje powierzchnię 1076 km², z czego 5,2 km² stanowią – wody.
Demografia.
W latach 2010–2020 populacja hrabstwa wzrosła o 16,7% do 91,4 tys. mieszkańców. Struktura rasowa wyglądała następująco:
Do największych grup należały osoby pochodzenia niemieckiego (18%), „amerykańskiego” (15,8%), irlandzkiego (13,2%), angielskiego (11,4%), włoskiego (4,6%), szkockiego lub szkocko–irlandzkiego (3,7%), meksykańskiego (3,4%) i polskiego (2,7%).
Religia.
Do największych grup religijnych w 2020 roku należały:
Polityka.
Mniej więcej od połowy XX wieku hrabstwo stało się silnie republikańskie, a w wyborach prezydenckich w 2020 roku, 62,7% głosów otrzymał Donald Trump i 35,3% przypadło dla Joe Bidena. 

</doc>
<doc id="1100500" url="https://pl.wikipedia.org/wiki?curid=1100500" title="Hrabstwo Giles (Wirginia)">
Hrabstwo Giles (Wirginia)

Hrabstwo Giles – hrabstwo w USA, w stanie Wirginia, według spisu z 2000 roku liczba ludności wynosiła 16657. Siedzibą hrabstwa jest Pearisburg.
Geografia.
Według spisu hrabstwo zajmuje powierzchnię 933 km², z czego 925 km² stanowią lądy, a 8 km² – wody.

</doc>
<doc id="1100501" url="https://pl.wikipedia.org/wiki?curid=1100501" title="Hrabstwo Gloucester (Wirginia)">
Hrabstwo Gloucester (Wirginia)

Hrabstwo Gloucester – hrabstwo w USA, w stanie Wirginia, według spisu z 2000 roku liczba ludności wynosiła 34780. Siedzibą hrabstwa jest Gloucester Courthouse.
Geografia.
Według spisu hrabstwo zajmuje powierzchnię 746 km², z czego 561 km² stanowią lądy, a 185 km² – wody.

</doc>
<doc id="1100502" url="https://pl.wikipedia.org/wiki?curid=1100502" title="Hrabstwo Goochland">
Hrabstwo Goochland

Hrabstwo Goochland – hrabstwo w USA, w stanie Wirginia, według spisu z 2000 roku liczba ludności wynosiła 16863. Siedzibą hrabstwa jest Goochland.
Geografia.
Według spisu hrabstwo zajmuje powierzchnię 751 km², z czego 737 km² stanowią lądy, a 14 km² – wody.

</doc>
<doc id="1100504" url="https://pl.wikipedia.org/wiki?curid=1100504" title="Młodzież Nowej Europy">
Młodzież Nowej Europy

Młodzież Nowej Europy (fr. "Jeunes pour l’Europe nouvelle", JEN, niem. "Jugendliche für das neue Europa") – francuska kolaboracyjna organizacja młodzieżowa podczas II wojny światowej.
Organizacja powstała w maju 1941 r. Na jej czele stanęli Marc Augier i Jacques Schweizer. Tworzenie struktur organizacyjnych trwało do czerwca 1942 r. Objęły one zarówno okupowaną, jak też nieokupowaną część Francji. JEN była sponsorowana przez Grupę „Collaboration” kierowaną przez Alphonse’a de Châteaubrianta. Była zorganizowana na wzór wojskowy, a jej członkowie byli umundurowani. W jej skład wchodziły też bojówki, które ochraniały spotkania oraz oddziały kadetów dla dzieci w wieku 11-14 lat, a także kobiecy oddział pomocniczy. W szczytowym okresie rozwoju w 1943 r. organizacja liczyła ok. 4 tys. członków. Część z nich wstąpiła do francuskich oddziałów Waffen-SS i Narodowosocjalistycznego Korpusu Motorowego (NSSK). Opowiadano się za integracją Europy pod niemieckim panowaniem.

</doc>
<doc id="1100506" url="https://pl.wikipedia.org/wiki?curid=1100506" title="Franciszek de Hieronimo">
Franciszek de Hieronimo

Franciszek de Hieronimo SJ, właśc. wł. "Francesco di Girolamo" (ur. 17 grudnia 1642 w Grottaglie w Italii, zm. 11 maja 1716 w Neapolu) – włoski prezbiter i jezuita, święty Kościoła katolickiego.
Życiorys.
Pochodził z zamożnej wielodzietnej rodziny. Był najstarszym z 12 synów, z których trzech zostało duchownymi. W wieku siedemnastu lat podjął naukę w miejscowym kolegium jezuickim. Zdobył tam wiedzę z zakresu retoryki i filozofii. Święcenia subdiakona złożył w 1664 i w następnym roku rozpoczął studia z prawa cywilnego i kanonicznego oraz teologii na uniwersytecie w Neapolu (wł. "Università degli Studi di Napoli Federico II"). W czasie trwania nauki przyjął święcenia kapłańskie (1666), a studia ukończył w 1668 roku.
Już jako neoprezbiter wysłany został na misje ludowe do diecezji Lecce w Apulii, później działalność tą kontynuował w Neapolu i okolicach. 8 grudnia 1682 roku złożył śluby zakonne.
Franciszek jako doskonały kaznodzieja kazania wygłaszał na placach, kościoły nie mogły bowiem pomieścić wiernych, którzy chcieli go słuchać. Wolny czas od pracy apostolskiej poświęcał odwiedzaniu ubogich, chorych, więźniów i marynarzy. Nazywany był „apostołem Neapolu" i „ojcem ubogich". Miał udział w zażegnaniu konfliktu pomiędzy Austrią i Hiszpanią o Neapol. Był założycielem instytucji charytatywnych.
Szczególne nabożeństwo do św. Syrusa przejawiał przypisując cuda, jakie sam czynił, wstawiennictwu tego świętego. 
Skomponował hymn "Dio vi salvi Regina", obecnie hymn narodowy Korsyki.
Zmarł w Neapolu w 74 roku życia i tam został pochowany w kościele Gesù Nuovo. 
Beatyfikował go papież Pius VII w roku 1806, 
kanonizował zaś go papież Grzegorz XVI w 1839 roku.
Współcześnie relikwie świętego znajdują się w jezuickim kościele, w rodzinnym mieście św. Franciszka de Hieronimo.
Muzeum Towarzystwa Jezusowego Prowincji Polski Południowej przechowuje koszulę św. Franciszka de Hieronimo.
Jego wspomnienie liturgiczne obchodzone jest 11 maja.

</doc>
<doc id="1100511" url="https://pl.wikipedia.org/wiki?curid=1100511" title="Hulun Nur">
Hulun Nur

Hulun Nur (chiń. 呼倫湖 - "Hūlún Hú"; mong. "Далай нуур" - trb.: "Dalaj nuur", trl.: "Dalai nuur", czasami "Хулун нуур" - trb.: "Chulun nuur", trl.: "Khulun nuur") – słodkowodne jezioro w północnych Chinach, leżące w północnej części Mongolii Wewnętrznej.
Największe jezioro Mongolii Wewnętrznej i piąte jezioro Chin pod względem powierzchni. Leży na wysokości 545 m n.p.m. i ma objętość 131,3x108 m³. Głębokość i powierzchnia zmienna, w zależności od pory roku i opadów. Normalnie powierzchnia wynosi 2339 km² (według innych źródeł w porę niskiej wody około 1100 km²), maksymalna głębokość waha się sezonowo od 9 do 15 m. Do tego jeziora wpada Kerulen, płynąca z gór Chentej, oraz Orxon He (mong. Orszuun gol), wypływająca z jeziora Bujr nuur będąca dalszym ciągiem Chalchyn gol. Część wód jeziora w czasie wysokich stanów zwierciadła przelewa się i przez rzekę Mutnaja Protoka zasila rzekę Argun (co powoduje przynależność Kerulenu i Hulun Nur do basenu rzeki Amur, co tworzy siódmy co do długości system wodny świata).

</doc>
<doc id="1100512" url="https://pl.wikipedia.org/wiki?curid=1100512" title="Urząd Papieskich Celebracji Liturgicznych">
Urząd Papieskich Celebracji Liturgicznych

Urząd Papieskich Celebracji Liturgicznych, Urząd Papieskich Ceremonii Liturgicznych (łac. "Officium de Liturgicis Celebratonibus Summi Pontificis") – urząd w Kurii Rzymskiej odpowiedzialny za przygotowywanie liturgii, której przewodniczy papież lub legat (w jego imieniu). Na czele tego urzędu stoi mistrz papieskich ceremonii liturgicznych.
Instytucja ta istnieje w Stolicy Apostolskiej od XVI wieku, choć jej nazwa, znaczenie, zakres odpowiedzialności i organizacja były modyfikowane (np. do 1970 była to Prefektura Ceremonii Papieskich, do 1988 Urząd Ceremonii Papieskich). Obecna forma została ustalona po Vaticanum II, w 1970 (przez Pawła VI), a ponieważ związane to było przede wszystkim z ogólną reformą liturgiczną wprowadzoną przez sobór, urząd ten ma większe znaczenie niż poprzednio.
Jan Paweł II ogłoszoną przez siebie (28 czerwca 1988) konstytucją "Pastor Bonus" dokonał kolejnej reformy Urzędu Papieskich Celebracji Liturgicznych, nadając mu nowe kompetencje i zadania. Kierownika Urzędu – mistrza papieskich ceremonii liturgicznych – powołuje papież na okres pięciu lat. Pozostali ceremoniarze powoływani są natomiast przez sekretarza stanu również na pięcioletnią kadencję.

</doc>
<doc id="1100513" url="https://pl.wikipedia.org/wiki?curid=1100513" title="Dałaj Nur">
Dałaj Nur



</doc>
<doc id="1100514" url="https://pl.wikipedia.org/wiki?curid=1100514" title="Urząd Ceremonii Papieskich">
Urząd Ceremonii Papieskich



</doc>
<doc id="1100525" url="https://pl.wikipedia.org/wiki?curid=1100525" title="Prawa pasażerów">
Prawa pasażerów



</doc>
<doc id="1100528" url="https://pl.wikipedia.org/wiki?curid=1100528" title="Char Us nuur">
Char Us nuur

Char Us nuur (Char Us znaczy "czarna woda"), też Chara-Us-Nur, Chara-Usny-Nur, Khar-Us Nuur – słodkowodne, przepływowe jezioro w północno-zachodniej Mongolii, w Kotlinie Wielkich Jezior.
Trzecie jezioro Mongolii pod względem powierzchni (1486 km²). Posiada bardzo duże zasoby ryb. Na jeziorze znajduje się wiele wysp, w tym duża wyspa Ak-Basz wielkości 25 × 20 km i powierzchni 274 km². Do jeziora uchodzi największa rzeka Mongolii zachodniej Chowd gol, tworząc przy ujściu rozległą deltę.

</doc>
<doc id="1100531" url="https://pl.wikipedia.org/wiki?curid=1100531" title="Char nuur (ajmak kobdoski)">
Char nuur (ajmak kobdoski)

Char nuur (mong. Хар нуур, co znaczy "czarne jezioro") - słodkowodne, przepływowe jezioro w północno-zachodniej Mongolii, w Kotlinie Wielkich Jezior.
Leży na wysokości 1132,3 m n.p.m. Ma powierzchnię 575 km².

</doc>
<doc id="1100534" url="https://pl.wikipedia.org/wiki?curid=1100534" title="Nicolas Rossolimo">
Nicolas Rossolimo

Nicolas Rossolimo (ur. 28 lutego 1910 w Kijowie, zm. 24 lipca 1975 w Nowym Jorku) – francuski szachista, od roku 1953 również reprezentant Stanów Zjednoczonych, arcymistrz od 1953 roku.
Kariera szachowa.
Z pochodzenia był Grekiem. Urodził się na Ukrainie jako Nikołaj Spiridonowicz Rossolimo (Николай Спиридонович Россолимо). W roku 1929 wraz z matką wyemigrował do Francji. Pierwszy międzynarodowy sukces odniósł w roku 1938, zajmując w Paryżu II miejsce (za Jose Raulem Capablanką). W 1948 zwyciężył w mistrzostwach Francji rozegranych w Paryżu. Pomiędzy 1934 a 1949 rokiem siedmiokrotnie zdobył mistrzostwo francuskiej stolicy, natomiast w 1948 i 1949 rozegrał dwa mecze z Ksawerym Tartakowerem, oba zakończone remisem. Poza tym sukcesy osiągnął w Bad Gastein (1948, dz. II m. wraz z Palem Benko, za Erikiem Lundinem), Hastings (1948/49, I m.; 1949/50, II m. za Laszlo Szabo, przed Maxem Euwe; 1950/51, dz. II m. za Wolfgangiem Unzickerem, wraz z Albéricem O’Kellym de Galwayem), Wenecji (1949, II m. za Laszlo Szabo; 1950, III m. za Aleksandrem Kotowem i Wasilijem Smysłowem), Southsea (1949, I m. przed Ludkiem Pachmanem i Ksawerym Tartakowerem; 1951, dz. I m.), Heidelbergu (1949, II m. za Wolfgangiem Unzickerem), Gijón (1950, I m.) oraz w Beverwijk (1950, dz. II m. za Janem Donnerem, wraz z Maxem Euwe; 1953, I m.).
Pięciokrotnie wystąpił na szachowych olimpiadach (w latach 1950 i 1972 w barwach Francji, a w 1958, 1960 i 1966 - w zespole Stanów Zjednoczonych). Zdobył cztery olimpijskie medale: dwa srebrne wraz z drużyną (1960, 1966) oraz indywidualnie srebrny (1950, na II szachownicy) oraz brązowy (1958, na V szachwnicy).
W roku 1953 wyjechał do Stanów Zjednoczonych i przyjął, jako drugie, obywatelstwo tego kraju. W 1955 wygrał otwarte mistrzostwa USA (przed Samuelem Reshevskim). W następnych latach wielokrotnie uczestniczył w międzynarodowych turniejach, nie osiągając jednak tak znaczących rezultatów jak przed swoim przyjazdem do Stanów Zjednoczonych. Poza grą turniejową prowadził w Nowym Jorku sklep ze sprzętem i szachową literaturą. Był osobą wyjątkowo utalentowaną, grał na akordeonie, śpiewał, uprawiał judo, znał również 5 języków. Zmarł w wyniku odniesionych obrażeń po upadku ze schodów.
Do teorii debiutów wprowadził wariant obrony sycylijskiej, nazwany później jego nazwiskiem: 1. e4 c5 2. Sf3 Sc6 3.Gb5.

</doc>
<doc id="1100536" url="https://pl.wikipedia.org/wiki?curid=1100536" title="Radio Luksemburg">
Radio Luksemburg



</doc>
<doc id="1100542" url="https://pl.wikipedia.org/wiki?curid=1100542" title="Rocking the East">
Rocking the East

Rocking the East – longplay zespołu Lombard.
Nagrany w Studio Mirka Wróblewskiego w Warszawie. Wydany w roku 1991 nakładem wydawnictwa Polton. Album jest anglojęzyczną wersją "Welcome Home" wydanego rok wcześniej.
Muzycy.
Personel

</doc>
<doc id="1100545" url="https://pl.wikipedia.org/wiki?curid=1100545" title="Corona 60">
Corona 60

Corona 60 – również: Discoverer 60, KH-4 9052, OPS 0583, SRV 610 – amerykański satelita rozpoznawczy. Był dziewiętnastym statkiem serii Keyhole-4 "ARGON" tajnego programu CORONA. Jego zadaniami było wykonanie wywiadowczych zdjęć Ziemi. Misja nie powiodła się. Start 28 lutego 1963 (21:48 GMT), z kosmodromu Vandenberg, zakończył się porażką. Rakieta Thor Agena D (SLV-2A) i satelita zostały zniszczone przez oficera bezpieczeństwa w sto sekund po starcie.
Oznaczenie w katalogach COSPAR/SATCAT: 1963-F02/F00221

</doc>
<doc id="1100547" url="https://pl.wikipedia.org/wiki?curid=1100547" title="TKO (giełda)">
TKO (giełda)



</doc>
<doc id="1100549" url="https://pl.wikipedia.org/wiki?curid=1100549" title="Lotos Petrobaltic">
Lotos Petrobaltic

Lotos Petrobaltic SA – polskie przedsiębiorstwo zajmujące się poszukiwaniem i eksploatacją złóż ropy naftowej i gazu ziemnego. Należało do Grupy Lotos SA.
Akcjonariat.
Głównym akcjonariuszem firmy do 1 sierpnia 2022 roku była Grupa Lotos SA, posiadająca 99,98% akcji. Skarb Państwa i pracownicy posiadają po 0,01%. 1 sierpnia 2022 roku Grupa Lotos została przejęta przez PKN Orlen i doszło do ich fuzji.
Eksploatacja.
Petrobaltic prowadzi działalność w zakresie poszukiwania i wydobycia węglowodorów w polskiej wyłącznej strefy ekonomicznej Morza Bałtyckiego, na lądowym obszarze Litwy oraz szelfie Morza Norweskiego.
Sprzęt.
Firma posiada własne zaplecze sprzętowe służące poszukiwaniu i wydobyciu węglowodorów spod dna morskiego. Głównymi jej aktywami produkcyjnymi są: platforma wydobywcza "Baltic Beta", platforma wiertnicza "Petrobaltic" oraz tankowiec "Icarus III". Pod koniec 2013 roku spółka zakupiła nową platformę wiertniczą, która nazywać się będzie "Lotos Petrobaltic", natomiast obecna platforma "Petrobaltic" zostanie przebudowana na obiekt wydobywczy.
Wydobycie ropy.
Wyniki wydobycia ropy naftowej przez Lotos Petrobaltic
Morze Bałtyckie.
Spółka posiada wyłączność na poszukiwanie węglowodorów w polskiej wyłącznej strefie ekonomicznej Bałtyku. Petrobaltic jest w posiadaniu koncesji na wydobywanie ropy naftowej oraz towarzyszących im węglowodorów na złożach B3, B4, B6 i B8. Obecnie prowadzi eksploatację złoża B3, na którym działają platformy wydobywcze Baltic Beta oraz PG-1. Spółka jest w trakcie udostępniania do eksploatacji złoża B8, na którym operować będzie przebudowana na wydobywczą platforma Petrobaltic. Uruchomienie nowego pola wydobywczego powinno podwoić produkcję ropy naftowej. 
Elektrociepłownia Władysławowo.
W ramach zagospodarowania wydobywanego wraz z ropą naftową na złożu B3 gazu ziemnego Petrobaltic powołał do życia spółkę Energobaltic, będącą operatorem Elektrociepłowni Władysławowo. Dostarcza ona ciepło dla miasta, produkuje energię elektryczną oraz rafinuje płynne pozostałości gazu ziemnego. Elektrociepłownia połączona jest z platformą Baltic Beta podmorskim rurociągiem gazowym.

</doc>
<doc id="1100552" url="https://pl.wikipedia.org/wiki?curid=1100552" title="Stanisław Starzyński">
Stanisław Starzyński

Stanisław Starzyński (ur. 18 kwietnia 1853 w Snowiczu, zm. 17 listopada 1935 we Lwowie) – polski prawnik i polityk, znawca prawa konstytucyjnego, profesor, dziekan Wydziału Prawa i rektor Uniwersytetu Lwowskiego.
Życiorys.
Urodził się 18 kwietnia 1853 r. w Snowiczu (powiat złoczowski, gmina Remizowce), w rodzinie Bojomira Starzyńskiego i Zofii z Kulczyckich (zm. 1914), brat Tadeusza, posła oraz Jadwigi. Nauki początkowe pobierał w domu rodzinnym. Od II klasy uczęszczał do Gimnazjum im. Franciszka Józefa we Lwowie, gdzie w 1872 r. zdał egzamin dojrzałości. W 1876 r. z odznaczeniem ukończył studia na Wydziale Prawa Uniwersytetu Lwowskiego. Trzy lata później, na tymże uniwersytecie uzyskał stopień doktora praw. Był współzałożycielem i prezesem Biblioteki Słuchaczów Prawa oraz Czytelni Akademickiej. W latach 1876 -1879 pracował jako urzędnik w Namiestnictwie Lwowskim, a w 1879 r. w starostwie w Tarnowie. W roku akademickim 1880/81 studiował na Uniwersytecie w Wiedniu. W marcu 1883 r. uzyskał "veniam legendi" z austriackiego prawa politycznego na podstawie pracy pt. "O t.zw. ustawodawstwie tymczasowym. Studium porównawcze z dziedziny prawa politycznego" (opubl. Lwów 1883). Od 1883 r. do śmierci prowadził wykłady z prawa konstytucyjnego na Wydziale Prawa Uniwersytetu Lwowskiego. Postanowieniem cesarskim z 23 kwietnia 1889 r. został mianowany profesorem nadzwyczajnym prawa politycznego na Wydziale Prawa i tym samym powstała pierwsza samodzielna polska katedra prawa politycznego (konstytucyjnego). Trzy lata później, mocą postanowienia cesarskiego z 4 lipca 1892 r. został mianowany profesorem zwyczajnym. Katedrą prawa politycznego prof. Starzyński kierował do 1925 r. W latach 1895/96 i 1918/19 był dziekanem Wydziału Prawa ULw., a w roku 1896/97 prodziekanem. W roku 1913/1914 był rektorem, a w roku 1914/15 prorektorem. Był członkiem Komisji Sejmowo-Konstytucyjnej Tymczasowej Rady Stanu. W styczniu 1925 r. prof. Starzyński przeszedł na emeryturę opowiadając się, aby jego następcą został Ludwik Ehrlich. W lutym tego roku Ministerstwo Wyznań Religijnych i Oświecenia Publicznego mianowało go profesorem honorowym. W latach 1930-1935 wykładał także w ramach Studium Dyplomatycznego Uniwersytetu Jana Kazimierza we Lwowie.
Prof. Starzyński był też przez wiele lat działaczem politycznym. W latach 1884-1893 był członkiem Rady i Wydziału (zarządu) powiatu lwowskiego. W latach 1907-1913 zasiadł w Sejmie Krajowym we Lwowie. W latach 1884-1888, 1901-1907 i 1907-1911 był członkiem wiedeńskiej Izby Poselskiej (Rady Państwa). W okresie tym był autorem i współautorem licznych aktów prawnych dot. prawa wyborczego, prawa konstytucyjnego i prawa administracyjnego. W okresie 1907-1911 był wiceprezydentem Izby Poselskiej. Przyczynił się w 1909 r. do rozszerzenia autonomii Galicji, poprzez ustawę nazwaną jego imieniem (lex Starzyński). W latach 1917-1918 był członkiem austriackiej Izby Panów.
Od 1917 r. brał udział w pracach nad projektem konstytucji dla Polski. W 1928 r. ogłosił autorski projekt reformy konstytucji. Był rzeczoznawcą w wielu kwestiach związanych z prawem konstytucyjnym. Opublikował wiele fundamentalnych dzieł z zakresu prawa konstytucyjnego, a także historii prawa konstytucyjnego. Nie do przecenienie jest też jego udział w opracowaniu historii Uniwersytetu Lwowskiego (wspólnie z Ludwikiem Finklem wydał "Historyę Uniwersytetu Lwowskiego", Lwów 1894), w której opracował tom II obejmujący lata 1869-1894. Uczniami prof. Stanisława Starzyńskiego byli m.in.: Edward Dubanowicz, Ludwik Ehrlich, Antoni Wereszczyński, Hersch Lauterpacht i Stanisław Edward Nahlik. Starzyński był członkiem AU w Krakowie (od 1918 PAU), Towarzystwa Naukowego we Lwowie (1920). W 1932 r. otrzymał stopień doktora honoris causa Uniwersytetu Stefana Batorego w Wilnie. Posiadał honorowe obywatelstwa: Rawy Ruskiej, Sokala i Żółkwi.
Zmarł 17 listopada 1935 r. Pochowany obok grobów ojca i brata w kaplicy przypałacowej znajdującej się w wiosce Derewni koło Żółkwi, gdzie spędził też ostatnie lata życia. Po wysiedleniu Polaków z terenów przedwojennych wschodnich województw kaplica została przez miejscowych Ukraińców doszczętnie zniszczona a szczątki sprofanowane; do dnia dzisiejszego nie pozostał po niej ślad.
Po śmierci Prof. Starzyńskiego Towarzystwo Biblioteka Słuchaczów Prawa UJK, którego jako student był założycielem i prezesem przybrało jego imię.
Linki zewnętrzne.
Dzieła Stanisława Starzyńskiego w:

</doc>
<doc id="1100553" url="https://pl.wikipedia.org/wiki?curid=1100553" title="Światowa Organizacja Toaletowa">
Światowa Organizacja Toaletowa

Światowa Organizacja Toaletowa (ang. "World Toilet Organization (WTO)") – organizacja międzynarodowa non profit powstała w roku 2001 w Singapurze podczas trwania międzynarodowej konferencji poświęconej problemom sanitaryzacji (upowszechniania toalet i ubikacji) na świecie. Założycielem organizacji jest Jack Sim. Do Singapuru przybyło ponad dwustu delegatów z Azji, Europy i Ameryki Północnej reprezentujących 17 narodowych organizacji toaletowych. Na konferencję wybrano nieprzypadkowo Singapur, który znany jest z bezkompromisowej troski w stosunku do czystości toalet i miejsc publicznych. Datę zwołania konferencji i powołania do życia WTO (16 listopada) postanowiono obchodzić jako "Światowy Dzień Toalet" (ang. "World Toilet Day"). Wstępne ustalenia co do powołania WTO przyjęto na międzynarodowej konferencji poświęconej problemom toalet, która odbyła się w roku 1998 w Japonii.
Obecnie (dane za marzec 2011) należy do niej 235 organizacji sanitaryzacyjnych i toaletowych z 58 krajów z całego świata, od Rosji do Stanów Zjednoczonych przez Australię do Japonii. Siedzibą organizacji jest Singapur.
W roku 2006 Fundacja Schwaba (ang. "Schwab Foundation") będąca członkiem rodziny Światowego Forum Ekonomicznego (ang. "World Economic Forum") nagrodziła WTO tytułem „Wybitny Społeczny Impresario Roku” (ang. "Outstanding Social Entrepreneur of the Year") i przyjęła ją na stałego członka tej fundacji. W roku 2007 WTO została uhonorowana tytułem „Członka Globalnego Stowarzyszenia Ashoka” (ang. "Ashoka Global Fellow") za wybitne zasługi w zakresie animacji działalności społecznej.
Główne cele i zadania.
Na pierwszej konferencji WTO w roku 2001 określono główne cele i zadania stojące przed organizacją:
Obecnym głównym celem organizacji (Główny Cel Milenijny, ang.: "Millennium Development Goal (MDG)") i jej misją jest zmniejszenie do roku 2015 o połowę aktualnej liczby 2,6 mld ludzi na świecie (ok. 40% wszystkich ludzi żyjących na ziemi, w tym 980 mln dzieci), którzy nie mają dostępu do podstawowej infrastruktury sanitarnej.
Działalność bieżąca.
Co roku WTO sponsoruje „Światową Konferencję i Targi Toaletowe” (ang. "World Toilet Summit and Expo"), które odbywają się w różnych miejscach na świecie:
WTO propaguje coroczne obchody "Międzynarodowego Dnia Toalet" (19 listopada) i założyło pierwszy na świecie Koledż Toaletowy ("Toilet College") w Singapurze. Pierwszą klasę utworzono w roku 2005 pod skrzydłami Politechniki Republikańskiej ("Republic Polytechnic").
Oprócz akcji uświadamiających i popierających sanitaryzację, budowanie własnych zdolności organizacyjnych, szukanie środków finansowych i wspieranie projektów sanitarnych, WTO wprowadza obecnie strategię rynkową skierowaną na obszar krajów z dysfunkcją sanitarną i adresowaną przede wszystkim do ludzi ubogich. Polega ona przede wszystkim na instalowaniu maksymalnie efektywnej i możliwie taniej infrastruktury sanitarnej.

</doc>
<doc id="1100556" url="https://pl.wikipedia.org/wiki?curid=1100556" title="Puchar Króla Hiszpanii">
Puchar Króla Hiszpanii



</doc>
<doc id="1100557" url="https://pl.wikipedia.org/wiki?curid=1100557" title="World Toilet Organization">
World Toilet Organization



</doc>
<doc id="1100566" url="https://pl.wikipedia.org/wiki?curid=1100566" title="Jacek Antczak">
Jacek Antczak

Jacek Antczak (ur. 12 września 1969 w Kaliszu) – reporter, absolwent kulturoznawstwa na Uniwersytecie Wrocławskim, gdzie studiował też polonistykę.
Pisał, komponował i wykonywał poetyckie ballady z zespołem Wolny Wybór. Był pomysłodawcą, szefem artystycznym (1991–1997) i jurorem Ogólnopolskiego Festiwalu Piosenki Studenckiej „Łykend” we Wrocławiu.
Pracował w "Gazecie Wyborczej" (1993). Był także reporterem Radia Kolor, pracował w Telewizji Wrocław i uczył dziennikarstwa w szkołach średnich. Przez 10 lat pisał reportaże dla „Słowa Polskiego”, kierował tam też działem kultury i społecznym. Od grudnia 2003 był szefem działu kultury, redaktorem magazynu, wydawcą i szefem reportażu miejskiego w „Słowie Polskim - Gazecie Wrocławskiej”, a potem z-cą kierownika działu opinie i wydań magazynowych dziennika „Polska-Gazeta Wrocławska”. Był twórcą i redaktorem "Gazety Europejskiej Stolicy Kultury 2016"
Za swoje reportaże otrzymał kilka nagród, w tym przyznaną przez Stowarzyszenie Dziennikarzy Polskich. Najciekawsze zebrał w książce „W Radwanicach najlepiej idą romanse” (Oficyna Wydawnicza Atut, 2004). W 2007 opublikował książkę pt. „Reporterka. Rozmowy z Hanną Krall” (w 2015 w wydawnictwie Agora ukazało się drugie, poszerzone wydanie). W 2008 ukazał się zbiór wywiadów (współautorka Anna Fluder) pt. „Wrocławianie” (Wydawnictwo Dolnośląskie), a w 2013 biografia koszykarza "Adam Wójcik. Rzut bardzo osobisty" (Wydawnictwo SQN).
 opublikowanych m.in. w „Tygodniku Powszechnym”, tygodniku „Angora”, „Nowym Państwie”, dzienniku „Życie”, portalach internetowych i gazetach regionalnych. Od 2015 roku jest dziennikarzem Radia Wrocław Kultura. Prowadzi zajęcia z publicystyki i reportażu na wydziałach dziennikarskich Uniwersytetu Wrocławskiego i Dolnośląskiej Szkoły Wyższej.

</doc>
<doc id="1100567" url="https://pl.wikipedia.org/wiki?curid=1100567" title="Gwardyjski Keksholmski Pułk im. Cesarza Austriackiego">
Gwardyjski Keksholmski Pułk im. Cesarza Austriackiego



</doc>
<doc id="1100570" url="https://pl.wikipedia.org/wiki?curid=1100570" title="Międzynarodowe Spotkania Kapel Ludowych w Toruniu">
Międzynarodowe Spotkania Kapel Ludowych w Toruniu

Międzynarodowe Spotkania Kapel Ludowych w Toruniu – festiwal muzyczny i etnograficzny, jedna z najstarszych imprez folklorystycznych w Polsce. Odbywa się od 1980 roku w Toruniu. Jest przeglądem twórczości ludowej regionu kujawsko-pomorskiego, ale też twórczości z całej Polski, Europy i świata.
Charakterystyka.
Celem festiwalu jest przybliżenie mieszkańcom regionu i Torunia bogatej sztuki ludowej i folkloru innych społeczności i krajów. Odbywa się w atrakcyjnej scenerii kilkudziesięciu zabytkowych zabudowań wiejskich w skansenie w Muzeum Etnograficznym.
Festiwal odbywa się corocznie, na początku okresu wakacyjnego, w czerwcu. Organizatorem jest Muzeum Etnograficzne w Toruniu.
Główną cechą festiwalu jest nacisk nie na zwycięstwo w konkursie, ale zabawa, taniec, muzyka. Usłyszeć można brzmienie oryginalnych instrumentów ludowych – harmonii pedałowej, burczybasu, diabelskich skrzypiec, cymbałów, rogów pasterskich. Uczestnicy imprezy mogą poznać pieśni japońskie, serbskie, janczarskie kapele z Turcji, zobaczyć dagestański taniec na linie, hiszpański taniec z kastanietami, węgierski czardasz, serbskie koło. Na festiwalu znaleźć się muszą tańce polskie, ze zbójnickim, czy kujawiakiem na czele. 
Zasadą festiwalu jest zapraszanie zespołów z oryginalnymi instrumentami, a zawsze towarzyszą im także śpiewacy i tancerze. Dzięki temu widzowie mogą podziwiać niestylizowany, tradycyjny sposób wykonywania muzyki ludowej.
W 2010 roku myślą przewodnią imprezy jest twórczość Fryderyka Chopina oraz jego nawiązania do muzyki ludowej.
Osiągnięcia.
Przez 30 lat na scenie amfiteatru i w skansenie Muzeum Etnograficznego wystąpiło ponad 250 zespołów, w tym ponad połowa to zagraniczne – 117 grup zagranicznych z 27 krajów.
Przez 50 lat całe Muzeum Etnograficzne w Toruniu odwiedziło ok. 3,5 miliona osób.
Wszystkie kapele ubiegają się o nagrody publiczności "dla najsympatyczniejszych". Dla publiczności przygotowywane są liczne dodatkowe atrakcje: "kurs gry na liściu i źdźbłach trawy", "skoki przez ciupagę" czy "wspinaczka na słup".

</doc>
<doc id="1100574" url="https://pl.wikipedia.org/wiki?curid=1100574" title="Corona 62">
Corona 62

Corona 62 – amerykański satelita rozpoznawczy. Był dwudziestym statkiem serii Keyhole-4 "ARGON" tajnego programu CORONA. Jego zadaniem było wykonanie wywiadowczych zdjęć Ziemi. Statek podlegał chaotycznym ruchom. Misja przyniosła najlepsze do tego czasu zdjęcia.

</doc>
<doc id="1100575" url="https://pl.wikipedia.org/wiki?curid=1100575" title="King Vidor">
King Vidor

King Wallis Vidor (ur. 8 lutego 1894 w Galveston, zm. 1 listopada 1982 w Paso Robles) – amerykański reżyser, scenarzysta i producent filmowy, którego kariera trwała 67 lat. Był pięciokrotnie nominowany do Oscara.
Życiorys.
Jako reżyser zadebiutował w 1913 krótkometrażowym filmem "Hurricane in Galveston". Wcześniej uczył się w szkole kadetów i pracował jako operator kinowy w Galveston. W 1915 roku pojawił się w Hollywood, gdzie, zanim wyreżyserował pierwszy film ("The Turn in the Road" w 1919), pracował jako scenarzysta. Od 1920 roku posiadacz własnego studia filmowego Vidor Village (zamknięte w 1922). Od 1922 współpracownik wytwórni Goldwyn Pictures, a następnie, od 1924, Metro-Goldwyn-Mayer. Jego film "Wielka parada" (1925) odniósł znaczący sukces kasowy – był to najbardziej kasowy film dekady.
Kariera reżysera filmowego Kinga Vidora trwała dalej po wejściu na ekrany filmów dźwiękowych i kręcił on nadal filmy fabularne, aż do lat 50. XX wieku.
Vidor znalazł się w Księdze Rekordów Guinnessa za najdłuższą karierę filmową – od 1913 ("Hurricane in Galveston") do 1980 (film dokumentalny "The Metaphor").

</doc>
<doc id="1100578" url="https://pl.wikipedia.org/wiki?curid=1100578" title="Cimetière des Chiens">
Cimetière des Chiens

Cimetière des Chiens – cmentarz dla zwierząt, będący jedną z najstarszych (otwarty w 1899) nekropolii tego typu w erze nowożytnej, największy pod względem liczby spoczywających tam zwierząt (ponad 90 tysięcy pochówków). Zlokalizowany jest na wyspie Île des Ravageurs na Sekwanie, w miejscowości Asnières-sur-Seine we Francji, w regionie Île-de-France.
W dosłownym przekładzie jego nazwa to "Cmentarz dla psów". Psów rzeczywiście spoczywa tu najwięcej, jednakże pochowano tu zwierzęta wielu różnych gatunków, od lwów, małp, koni i osłów po ryby akwariowe. 
Cimetière des Chiens jest miejscem pochówku m.in. znanego z miejskiej legendy Barry’ego, pierwowzoru pocztówkowej postaci bernardyna z beczułką u szyi, oraz występującego w wielu hollywoodzkich filmach psiego aktora Rin Tin Tin.
W 1987 rząd francuski uznał Cimetière des Chiens za monument historyczny. Obecnie nekropolią zarządza miasto Asnières-sur-Seine.

</doc>
<doc id="1100586" url="https://pl.wikipedia.org/wiki?curid=1100586" title="Stina Segerström">
Stina Segerström

Stina Segerström (ur. 17 czerwca 1982 w Vintrosa) – szwedzka piłkarka grająca na pozycji obrońcy, zawodniczka KIF Örebro i reprezentacji Szwecji, uczestniczka Mistrzostw Świata 2007 i Mistrzostw Europy 2009. Uczestniczyła też w turnieju olimpijskim w Pekinie (2008).

</doc>
<doc id="1100587" url="https://pl.wikipedia.org/wiki?curid=1100587" title="5 Finlandzki Pułk Strzelców Imperium Rosyjskiego">
5 Finlandzki Pułk Strzelców Imperium Rosyjskiego

5 Finlandzki Pułk Strzelców Imperium Rosyjskiego (ros. "5-й Финляндский стрелковый полк") – pułk piechoty okresu Imperium Rosyjskiego, sformowany 27 marca 1811.
Święto pułkowe: 26 listopada. Dyslokacja w 1914: Mikkeli ("Св. Михель").

</doc>
<doc id="1100591" url="https://pl.wikipedia.org/wiki?curid=1100591" title="Festiwal Folkloru Miejskiego Kapele Podwórkowe w Toruniu">
Festiwal Folkloru Miejskiego Kapele Podwórkowe w Toruniu

Festiwal Folkloru Miejskiego Kapele Podwórkowe – festiwal etnograficzny i muzyczny, jedna z najstarszych imprez folkloru miejskiego o tej tematyce. Odbywa się od 1997 roku w Toruniu. Jest przeglądem sztuki "kapel podwórkowych" nie tylko regionu kujawsko-pomorskiego, ale i z całej Polski, a nawet z zagranicy (Lwów, Grodno).
Idea festiwalu.
Celem festiwalu jest spotkanie mieszkańców regionu i Torunia z muzyką miejskich ulic, podwórek i zaułków. Kapele podwórkowe to zjawisko popularne w krajobrazie Warszawy, Łodzi, Krakowa, czy wielu innych polskich miast, a najbardziej - Lwowa, gdzie prawie każda ulica miała swoją kapelę.
Festiwal odbywa się corocznie, w pierwszym tygodniu września. Organizatorem jest Muzeum Etnograficzne w Toruniu.
Osiągnięcia.
Na koncerty "muzyki folkloru miejskiego", tzw. "w mandolinę szarpanej", na popularne szlagiery o miłości i innych niebywałych wydarzeniach przychodzą tłumy. Festiwal spotyka się z żywiołową reakcją widowni, dzieci osób starszych.
Wśród najbardziej znanych uczestników Festiwalu są m.in.: Paka z Grajewa, Przeworska Kapela Podwórkowa "Beka", Kapela ze Wsi Warszawa, Trójmiejskie Trio Klezmerskie, Nowak Band z Gdańska, Milonga Baltica.

</doc>
<doc id="1100599" url="https://pl.wikipedia.org/wiki?curid=1100599" title="Ingvild Stensland">
Ingvild Stensland

Ingvild Stensland (ur. 3 sierpnia 1981 we Farsund) – norweska piłkarka grająca na pozycji pomocnika, zawodniczka Olympique Lyon (wcześniej Kopparbergs/Göteborg FC) i reprezentacji Norwegii, wicemistrzyni Europy z 2005, uczestniczka Mistrzostw Europy 2009, a także Mistrzostw Świata 2007 rozegranych w Chinach, gdzie Norwegia zajęła IV miejsce. Uczestniczyła też w turnieju olimpijskim w Pekinie (2008).

</doc>
<doc id="1100600" url="https://pl.wikipedia.org/wiki?curid=1100600" title="Steffen Hofmann">
Steffen Hofmann

Steffen Hofmann (ur. 9 września 1980 r. w Würzburgu) - piłkarz niemiecki grający na pozycji rozgrywającego. W 2018 roku zakończył piłkarską karierę.
Hofmann swoją karierę rozpoczynał w 1.FC Kirchheim skąd przeniósł się później do Würzburger FV. Z Würzburga trafił do drużyny amatorów Bayernu Monachium. Tam zauważyli go łowcy talentów Rapidu i w 2002 roku ściągnęli Hofmanna do Wiednia. Już w swoim debiutanckim sezonie podbił serca kibiców i trafił do jedenastki sezonu według magazynu Sportzeitung. W 31 meczach tegoż sezonu trafiał do siatki rywali pięciokrotnie. Zaowocowało to opaską kapitańską na kolejny sezon. Był on równie udany dla Hofmanna. Zdobył w nim 10 goli w 27 meczach i został wybrany piłkarzem roku. Sukces tenże powtórzył w kolejnym sezonie kiedy to zdobył 12 goli w 39 meczach i ponownie został wybrany piłkarzem roku w austriackiej Bundeslidze. Hofmann w sezonie 2004/05 osiągnął także z drużyną ogromny sukces. Rapid po 10 latach przerwy zdobył 31.tytuł mistrzowski w swojej historii. W sezonie 2005/06 Hofmann zadebiutował w Lidze Mistrzów. Rozegrał 29 meczów i zdobył 5 bramek, a w zimowym okienku transferowym przeniósł się do TSV 1860 Monachium. Po półrocznym pobycie w Bawarii wrócił jednak do Wiednia ściągnięty przez nowego trenera Petera Paculta. Na początek niestety doznał ciężkiej kontuzji w postaci zerwania wiązadeł w kolanie i musiał pauzować pięć miesięcy. Zaliczył jednak udany powrót do gry. W 19 spotkaniach sezonu 2006/07 zdobył co prawda tylko jedną bramkę ale za to zaliczył aż 13 asyst walnie przyczyniając się do znakomitej rundy wiosennej w wykonaniu biało-zielonych. W spotkaniu z SV Ried, wygranym przez Rapid 5:2, Hofmann zaliczył aż pięć asyst. 15.04.2008 roku Hofmann wygrał plebiscyt na piłkarza roku w Austrii w głosowaniu trenerów i działaczy klubów. 17 maja 2018 roku odbył się pożegnalny mecz zawodnika, który kończył karierę.

</doc>
<doc id="1100602" url="https://pl.wikipedia.org/wiki?curid=1100602" title="Gunhild Følstad">
Gunhild Følstad

Gunhild Følstad (ur. 3 listopada 1981 w Trondheim) – norweska piłkarka grająca na pozycji obrońcy, zawodniczka Trondheims-Ørn i reprezentacji Norwegii, wicemistrzyni Europy z 2005, uczestniczka Mistrzostw Świata w Piłce Nożnej Kobiet 2007 rozegranych w Chinach, gdzie Norwegia zajęła IV miejsce. Uczestniczyła też w turnieju olimpijskim w Pekinie (2008).

</doc>
<doc id="1100607" url="https://pl.wikipedia.org/wiki?curid=1100607" title="Stožecké sedlo">
Stožecké sedlo

Stožecké sedlo (niem. "Schöbersattel") – przełęcz (602 m n.p.m.) w północnych Czechach.
Przełęcz położona jest w północnych Czechach w południowo-zachodniej części Gór Łużyckich po południowo-wschodniej stronie od wzniesienia Jedlová około 8 km na północ od miasta Nový Bor i około 3 km na północny wschód od miejscowości Kytlice.
Przełęcz stanowi rozległe, płytkie siodło o stromych zboczach i łagodnych podejściach, wcinające się w masyw grzbietu Gór Łużyckich, "Jedlovski hřbet" między wzniesieniami Pěnkavčí vrch (792 m n.p.m.) a Stožec (665 m n.p.m.). Przez przełęcz prowadzi droga nr I/9 łącząca Łużyce Dolne z Pragą. Otoczenie przełęczy porasta las regla dolnego z przewagą świerka.
Historia.
W 1805 roku przez przełęcz poprowadzono ważną drogę, która połączyła worek šluknovský z centrum Czech. W latach 1981-83 drogę zmodernizowano i poszerzono o trzeci pas ruchu. Poprzednio przez przełęcz prowadziły stare szlaki handlowe: "Stara Praska Droga " oraz "Droga drezdeńska". W przeszłości przełęcz stanowiła strategiczne połączenie z zamkiem na wzniesieniu Tolsztejn (czes. "Tolštejn") położonym po północno-zachodniej stronie przełęczy.

</doc>
<doc id="1100609" url="https://pl.wikipedia.org/wiki?curid=1100609" title="Josef Uridil">
Josef Uridil

Josef Uridil (ur. 24 grudnia 1895 w Ottakring, zm. 20 maja 1962) – austriacki piłkarz, napastnik.
W lidze zagrał 106 razy i strzelił 127 bramek. W pucharze w 11 meczach zdobył 12 goli. W reprezentacji Austrii ma bilans 8 meczów i 8 goli. Czterokrotnie z Rapidem Wiedeń zdobywał mistrzostwo Austrii, dwukrotnie puchar Austrii oraz trzykrotnie był królem strzelców ligi austriackiej. W 1999 roku został mianowany do jedenastki stulecia. Oprócz Rapidu występował w zespołach Blue Star, First Vienna FC i AS Bari. W latach 1953-1954 trenował Rapid i raz zdobył z nim mistrzostwo.

</doc>
<doc id="1100612" url="https://pl.wikipedia.org/wiki?curid=1100612" title="Franz Binder">
Franz Binder

Franz Binder (ur. 1 grudnia 1911 w St. Pölten, zm. 24 kwietnia 1989 w Wiedniu) – austriacki piłkarz i trener piłkarski.
Franz Binder rozegrał 242 mecze w lidze austriackiej dla Rapidu Wiedeń i strzelił 267 goli. W lidze niemieckiej (po Anszlusie) Franz Binder strzelił dla Rapidu 42 gole w 18 meczach, 19 razy zagrał dla Austrii strzelając 16 goli oraz 9 razy dla Niemiec zdobywając 10 goli.
W pucharach tych krajów zagrał w sumie 93 mecze i zdobył 52 gole.
Był kapitanem Rapidu przez 11 lat (1937-1948). W 1999 roku nominowany do "11" stulecia Rapidu. Binder 6 razy był mistrzem Austrii i tyleż razy królem strzelców ligi. Zdobył także Puchar Austrii, Mistrzostwo Niemiec oraz Puchar Niemiec. Trzykrotnie wybierany piłkarzem roku w Austrii. Po zakończeniu kariery trenował Rapid, 1. FC Nürnberg, SSV Jahn Regensburg, PSV Eindhoven i FC Kufstein.
W ciągu całej kariery piłkarskiej zdobył 1006 bramek w 756 meczach.

</doc>
<doc id="1100613" url="https://pl.wikipedia.org/wiki?curid=1100613" title="Franz Weselik">
Franz Weselik

Franz Weselik (ur. 20 kwietnia 1903, zm. 15 marca 1962) – austriacki piłkarz grający na pozycji napastnika, dwukrotny mistrz Austrii, zdobywca Pucharu Austrii oraz Pucharu Mitropy.
W 1930 roku został królem strzelców ligi. W 175 meczach ligowych strzelił dla Rapidu 160 bramek. Rewelacyjny bilans miał w OFB-Cup gdzie w 31 spotkaniach zdobył aż 41 goli. Bilans w europejskich pucharach: 17 goli w 22 meczach. Na koncie miał też 11 występów w reprezentacji (strzelił 13 goli).

</doc>
<doc id="1100614" url="https://pl.wikipedia.org/wiki?curid=1100614" title="Robert Dienst">
Robert Dienst

Robert Dienst (ur. 1 marca 1928 w Wiedniu, zm. 13 czerwca 2000 tamże) - austriacki piłkarz.
Życiorys.
Kariera klubowa.
Robert Dienst rozpoczął karierę w Floridsdorfer AC. 
W 1948 przybył do Rapidu Wiedeń i stał się najskuteczniejszym w historii piłkarzem tego klubu oraz najbardziej utytułowanym austriackim strzelcem lat 50. W 284 meczach ligowych strzelił aż 307 bramek. W pucharze miał 7 goli w 12 meczach, a w europejskich pucharach również 7 goli, ale tym razem w 18 meczach. 
W swojej karierze zdobył wiele trofeów. 6 razy był mistrzem Austrii, raz sięgnął po puchar Austrii. Grał w półfinale LM z Rapidem oraz wygrał Puchar Europy Środkowej. Czterokrotnie zostawał królem strzelców ligi austriackiej. Do sukcesów wypada również zaliczyć finał Pucharu Mitropa i ćwierćfinał LM. 
Karierę piłkarską zakończył w klubie 1. Schwechater SC, gdzie występował w latach 1962–1968.
Kariera reprezentacyjna.
W reprezentacji Austrii zadebiutował 16 października 1949 w meczu przeciwko Węgrom, zdobywając jedną bramkę. 27 razy zagrał w reprezentacji i zdobył 12 goli. W 1954 zdobył z kadrą brązowy medal MŚ. 
Ostatni mecz w reprezentacji Austrii zagrał 13 października 1957 w Wiedniu przeciwko reprezentacji Czechosłowacji. 
Kariera trenerska.
W latach 1967–1968 był asystentem trenera Rapidu. Następnie jako trener poprowadził kluby: SV Stockerau (1972–1974, 1975–1977 i 1979–1980), Austria Wiedeń (1974–1975) i Kremser SC (1982–1986).

</doc>
<doc id="1100615" url="https://pl.wikipedia.org/wiki?curid=1100615" title="Kościół św. Michała w Krakowie (Stare Miasto)">
Kościół św. Michała w Krakowie (Stare Miasto)

Kościół św. Michała (właściwie św. Józefa i św. Michała) – XVII-wieczny barokowy kościół w Krakowie, w obrębie obecnego Starego Miasta, w miejscu dzisiejszego budynku Muzeum Archeologicznego na rogu ulic Poselskiej i Senackiej, w latach 1872–1874 częściowo zburzony, częściowo przebudowany.
Historia.
Kościół św. Michała i św. Józefa zbudowali karmelici bosi, którzy krótko wcześniej osiedli w podkrakowskiej Wesołej. Pod budowę uzyskali „malowany dwór” Andrzeja Tęczyńskiego, łaźnię miejską i hospicjum należące d benedyktynów z opactwa tynieckiego. Budowę rozpoczęto w 1611, a konsekracji świątyni dokonał biskup krakowski Jakub Zadzik w 1636.
Obszerna świątynia zbudowana była w stylu barokowym, na planie krzyża łacińskiego. Składała się z prostokątnego prezbiterium zwróconego ku zachodowi (w którego zakończeniu znajdował się chór zakonny) i szerszej nawy z kaplicami po bokach i transeptem. Główna fasada znajdowała się od strony obecnej ulicy Senackiej. Wewnątrz znajdowały się liczne ołtarze. Od południa przylegał do kościoła obszerny z dwoma dziedzińcami i oratorium arcybractwa św. Józefa. W murach klasztoru wznosiła się wieża pełniąca funkcję dzwonnicy, przerobiona z dawnej baszty. W 1669 w kościele znalazł się obraz św. Józefa, który wkrótce zaczął słynąć cudami. W 1715 rada miejska Krakowa oddała miasto w opiekę św. Józefowi, a obraz obnoszono w uroczystej procesji.
W 1797 zaborca austriacki usunął stąd karmelitów, a budynek ich klasztoru przeznaczył na więzienie. Kościół zamknięto w latach 30. XIX w., a w 1872–1874 częściowo zburzono, częściowo przebudowano na pomieszczenia sądu. Wyposażenie zamkniętego kościoła trafiło do licznych innych świątyń, m.in. pięć ołtarzy zostało przeniesionych do kościoła św. Franciszka w Krakowie odbudowywanej po pożarze z 1850. Obraz św. Józefa przeniesiono do kościoła karmelitów przy ul. Rakowickiej w Krakowie.
W dawnym kompleksie więzienia utworzono siedzibę Muzeum Archeologicznego a w budynku sądu siedzibę Muzeum Geologicznego PAN.

</doc>
<doc id="1100617" url="https://pl.wikipedia.org/wiki?curid=1100617" title="Bloomberg (agencja prasowa)">
Bloomberg (agencja prasowa)

Bloomberg L.P. – największa na świecie agencja prasowa, specjalizuje się w dostarczaniu informacji na temat rynków finansowych. Siedziba firmy znajduje się na Manhattanie. Bloomberg został założony w 1981 roku przez Michaela Bloomberga.
Znaczenie Bloomberga w świecie prasy i informacji to także fakt, że w jej londyńskiej siedzibie wygłoszono Bloomberg speech, które było pierwszą zapowiedzią Referendum w Wielkiej Brytanii w 2016 roku, a jego następstwem był Brexit.

</doc>
<doc id="1100619" url="https://pl.wikipedia.org/wiki?curid=1100619" title="Gdańska Galeria Fotografii">
Gdańska Galeria Fotografii

Gdańska Galeria Fotografii – placówka funkcjonująca w ramach Oddziału Sztuki Nowoczesnej Muzeum Narodowego w Gdańsku, z siedzibą w gdańskim Śródmieściu. 
Historia.
Galeria mieściła się na rogu ul. Grobla I i ul. św. Ducha, w pobliżu Kaplicy Królewskiej i Bazyliki Mariackiej Wniebowzięcia NMP. Powstała w 1977 roku, jako Galeria „G.N.” Związku Artystów Plastyków w Gdańsku. W 1982 roku zmieniła nazwę na Gdańska Galeria Fotografii ZPAF Okręgu Pomorskiego; od 1995 roku weszła w skład Muzeum Narodowego w Gdańsku jako Dział Fotografii. Gromadzi zbiory fotografii dawnych jak i współczesnych, z terenów Pomorza (szczególnie Gdańska) oraz z Kresów. Od 1990 roku do 2008 roku była prowadzona przez Stefana Figlarowicza.
Przygotowywała wystawy artystyczne i o tematyce historycznej. Od 2009 roku, w programie Galerii kierowanej przez Małgorzatę Taraszkiewicz-Zwolicką, preferowane są najnowsze zjawiska w fotografii polskiej i zagranicznej, w tym sztuka feministyczna, eksperyment, aktywizm społeczny. 
Na początku 2015 roku Galeria została przeniesiona do Zielonej Bramy, w której mieści się oddział Muzeum Narodowego w Gdańsku Zielonej Bramy. Kolekcja fotografii obejmuje ponad 10000 obiektów w tym albumy fotograficzne, negatywy na szkle, autochromy, fotografie na papierze, diapozytywy na szkle i celuloidzie, obiekty fotograficzne, filmy video i inne. 

</doc>
<doc id="1100623" url="https://pl.wikipedia.org/wiki?curid=1100623" title="Osiedle Słoneczne (Ostrowiec Świętokrzyski)">
Osiedle Słoneczne (Ostrowiec Świętokrzyski)

Osiedle Słoneczne – osiedle samorządowe Ostrowca Świętokrzyskiego położone w jego centralnej części. Pierwsze bloki oddano do użytku w 1972 roku. Obecnie osiedle zamieszkuje ok. 7000 mieszkańców.
Na osiedlu znajdują się:
Zasięg terytorialny.
Osiedle obejmuje swym zasięgiem: bloki mieszkalne i domy jednorodzinne położone na terenie Osiedla Słonecznego, ul. Iłżecką od ul. Polnej do Al. Jana Pawła II - prawa strona, ul. Polną od ul. Mieczysława Radwana do ul. Iłżeckiej – prawa strona, ul. M. Radwana od ul. Polnej do Al. Jana Pawła II - lewa strona, Al. Jana Pawła II od ul. Iłżeckiej do ul. M. Radwana – prawa strona.

</doc>
<doc id="1100625" url="https://pl.wikipedia.org/wiki?curid=1100625" title="Kościół Najświętszej Marii Panny na Żłobku w Krakowie">
Kościół Najświętszej Marii Panny na Żłobku w Krakowie

Kościół Najświętszej Marii Panny nazywany na Żłobku () – XVII–wieczny kościół w Krakowie, przy dzisiejszej ulicy św. Jana, pomiędzy Rynkiem Głównym a ulicą św. Tomasza. Kościół funkcjonował do końca XVIII wieku, po czym został przebudowany najpierw na oberżę później na kino.
Historia.
Kościół powstał na miejscu kamienicy zwanej „Brogiem”, pełniącej w końcu XVI w. funkcje zboru protestanckiego i całkowicie zniszczonej podczas rozruchów w 1591.
W 1622 nieużytkowaną parcelę przejął prawem kaduka król Zygmunt III Waza, który przekazał ją Stanisławowi Lubomirskiemu. Ten po dwóch latach ofiarował ją bernardynom. Ci zbudowali tutaj najpierw drewniany kościół (z muru pruskiego), poświadczony w źródłach w 1633, który został zburzony w 1644. Na jego miejscu bernardyni dzięki fundacji Lubomirskiego wznieśli nową, murowaną świątynię, którą konsekrowano w 1648. Był to jednonawowy kościół, z fasadą od strony obecnej ul. św. Jana. Przy kościele istniała też kaplica św. Tekli. W XVII w. rozbudowywano przylegający do kościoła klasztor, stopniowo włączając do niego sąsiadujące zabudowania przy obecnych ulicach św. Jana i św. Tomasza. 
W 1788 prymas Michał Poniatowski usunął stąd bernardynów i oddał kościół wraz z klasztorem bazylianom. Tych było jednak niewielu, a kościół popadł w zaniedbanie. Bazylianie odeszli stąd w 1796, a w roku kolejnym władze austriackie nakazały sprzedaż kościoła. Budynki nabył w 1801 kupiec krakowski Maciej Knotz, który w 1802 przerobił je na oberżę „Pod węgierskim królem”, później rozbudowaną o sąsiednie domy. 
Dawny kościół podzielono na dwie kondygnacje. Na parterze umieszczono powozownię, a na pierwszym piętrze salę redutową, w której odbywały się popularne bale, zabawy i koncerty. W XX w. obie sale przerobiono na sale kinowe.

</doc>
<doc id="1100627" url="https://pl.wikipedia.org/wiki?curid=1100627" title="Kościół św. Piotra w Krakowie">
Kościół św. Piotra w Krakowie

Kościół św. Piotra w Krakowie – średniowieczny kościół w Krakowie, który znajdował się na rogu dzisiejszych ulic Poselskiej i Grodzkiej. Zamknięty w 1791 i przebudowany na budynek mieszkalny.
Historia.
Data powstania kościoła nie jest znana. Pierwszy raz pojawia się w źródłach w 1325–1327, istniał zatem co najmniej od pierwszej ćwierci XIV w. Należał do krakowskiej kapituły katedralnej. W 1455 spłonął. Na początku XVI w. został odbudowany staraniem Macieja Miechowity. W pierwszej połowie XVII w. został zbarokizowany. Był niewielką, murowaną budowlą (nazywaną też czasem „kaplicą”), z jednym ołtarzem i wejściem od strony ul. Grodzkiej. Pod koniec XVIII w. kościół uznano za opuszczony i w 1786 nakazano jego ekssekrowanie. Zamknięto go w 1791 i przebudowano na kamienicę (ul. Grodzka 38, kamienica pod Elefanty).

</doc>
<doc id="1100628" url="https://pl.wikipedia.org/wiki?curid=1100628" title="Alphonse de Châteaubriant">
Alphonse de Châteaubriant

Alphonse Van Bredenbeck de Châteaubriant fr: alfɔ̃s van bʀedɛnbɛk də ʃɑtobʀiɑ̃, (ur. 25 marca 1877 r. w Rennes we Francji, zm. 2 maja 1951 r. w Kitzbühel w Austrii) – francuski arystokrata, pisarz, eseista, zwolennik idei regionalistycznej, założyciel i przywódca Grupy "Collaboration" podczas II wojny światowej.
Życiorys.
Pochodził ze znanego francuskiego rodu arystokratycznego. Miał zrobić karierę wojskową, dlatego ukończył prestiżową uczelnię wojskową École Spéciale Militaire de Saint-Cyr. Ostatecznie wybrał jednak rolę pisarza. Zadebiutował w 1908 r. powieścią pt. "Le Baron de Puydreau". W 1911 r. za inną powieść pt. "Monsieur de Lourdines" zdobył nagrodę literacką Prix Goncourt. Brał udział w I wojnie światowej. Po jej zakończeniu kontynuował karierę literacką. W 1923 r. dostał kolejną nagrodę Grand prix du roman przyznawaną przez Akademię Francuską. Wyznawał wówczas idee regionalistyczne, wiążąc się z Bretońską Unią Regionalistyczną. Z czasem jego poglądy stały się pro-faszystowskie i pro-niemieckie. Po wizycie w Niemczech w 1935 r. został gorącym wielbicielem Adolfa Hitlera i narodowego socjalizmu. W maju 1937 r. opublikował książkę pt. "La Gerbe des forces", w której promował ideologię hitlerowską w połączeniu z chrystianizmem. Po zajęciu Francji przez wojska niemieckie w czerwcu 1940 r., podjął kolaborację z okupantami. 24 września tego roku założył w Paryżu Grupę "Collaboration", grupującą intelektualistów oraz ludzi sztuki i nauki. Poparła ona rząd Francji Vichy i "rewolucję narodową" głoszoną przez marszałka Philippe'a Pétaina. Jednocześnie A. de Châteaubriant redagował kolaboracyjne pismo polityczno-literackie pt. "La Gerbe". W poł. 1941 r. wraz z innymi czołowymi kolaborantami francuskimi został członkiem Komitetu Centralnego LVF, prowadzącego akcję werbunkową do Legionu Ochotników Francuskich przeciw Bolszewizmowi. W 1944 r., kiedy wojska alianckie zaczęły wyzwalać ziemie francuskie, uciekł do Niemiec. Utworzył tam Komitet Narodowy Pisarzy (Comité national des écrivains). Po zakończeniu wojny przedostał się do Austrii, gdzie żył pod fałszywym nazwiskiem Alfred Wolf aż do śmierci 2 maja 1951 r. w klasztorze w Kitzbühel.
Linki zewnętrzne.
Biografia Alphonse'a de Châteaubrianta (jęz. francuski)

</doc>
<doc id="1100629" url="https://pl.wikipedia.org/wiki?curid=1100629" title="Python Software Foundation">
Python Software Foundation

Python Software Foundation (PSF) – organizacja nienastawiona na zysk zajmująca się językiem programowania Python. Została założona 6 marca 2001. Misja fundacji polega na promowaniu, ochronie i rozwoju języka Python, a także wspieraniu międzynarodowej społeczności programistów piszących w tym języku. PSF jest odpowiedzialna za nadzorowanie procesów odbywających się w ramach tejże społeczności, takich jak rozwijanie jego głównej dystrybucji, zarządzanie prawami oraz pozyskiwanie funduszy. Python Software Foundation otrzymała w 2005 roku prestiżową nagrodę Horizon Award przyznawaną przez Computerworld za wkład w nowoczesne technologie.
Misja PSF.
Zadania i cele fundacji, a także kierunki oraz zakres jej działania są zdefiniowanie w dokumencie określanym jako misja fundacji. Zgodnie z nią, PSF:
Misja w obecnym brzmieniu została uchwalona przez zarząd fundacji 2 marca 2002 z poprawkami z 15 kwietnia 2006. Szczegółowe informacje dostępne są na stronie uchwał zarządu.
Członkostwo w PSF.
Jako organizacja nienastawiona na zysk, fundusze na swoją działalność PSF czerpie między innymi ze składek członkowskich. Dzięki temu jest ona podmiotem prawnym, który może dysponować majątkowymi prawami autorskimi oraz znakami handlowymi związanymi z językiem Python. Członkowie PSF wspierają zarówno język programowania, jak i społeczność; są oni reprezentantami społeczności przy ustalaniu dalszych kierunków działania PSF.
Rodzaje członkostwa.
Istnieją trzy rodzaje członkostwa w PSF:
Otrzymanie członkostwa w PSF.
Aby zostać członkiem PSF, należy przejść przez następujące etapy:
Sponsorzy muszą dodatkowo opłacić roczną składkę członkowską.
Podczas nominacji i powoływania nowych członków obecni członkowie PSF biorą pod uwagę dotychczasowe zaangażowanie i pracę kandydata; rozważają przy tym następujące kryteria:
Wolontariat.
PSF współpracuje z wolontariuszami, którzy wspierają fundację w jej działaniach i pomagają w wykonywaniu zadań wynikających z misji fundacji. Wolontariuszem zostać może każda osoba zainteresowana współpracą, która zgłosi się na liście mailowej wolontariuszy. Wolontariusze zajmują się między innymi organizowaniem konferencji PyCon, reprezentowaniem PSF na innych konferencjach, pomocą w zdobywaniu funduszy i sponsorów, przeprowadzaniem prezentacji na temat fundacji w lokalnych grupach użytkowników oraz oferują swoją pomoc przy okazji innych inicjatyw fundacji.

</doc>
<doc id="1100630" url="https://pl.wikipedia.org/wiki?curid=1100630" title="Ogrody (Ostrowiec Świętokrzyski)">
Ogrody (Ostrowiec Świętokrzyski)

Osiedle Ogrody – osiedle samorządowe Ostrowca Świętokrzyskiego. Sąsiaduje z osiedlami: od zachodu Słonecznym, od północy Stawki, od wschodu Rosochy, a od południa Złotej Jesieni.
Na osiedlu znajduje się Publiczna Szkoła Podstawowa nr 5 im. Stefana Żeromskiego.
Zasięg terytorialny.
Osiedle obejmuje swym zasięgiem: bloki mieszkalne i domy jednorodzinne położone na terenie osiedla Ogrody, ul. dr Dziewulskiego, ul. Polną od ul. Mieczysława Radwana do ul. Leona Chrzanowskiego - lewa strona, ul. L. Chrzanowskiego od ul. Polnej do Al. Jana Pawła II - lewa strona, Al. Jana Pawła II od ul. L. Chrzanowskiego do ul. M. Radwana - lewa strona, ul. M. Radwana od Al. Jana Pawła II do ul. Polnej - lewa strona.

</doc>
<doc id="1100631" url="https://pl.wikipedia.org/wiki?curid=1100631" title="Frida Östberg">
Frida Östberg

Frida Östberg (ur. 10 grudnia 1977 w Örnsköldsvik) – szwedzka piłkarka grająca na pozycji obrońcy, zawodniczka Linköpings FC i reprezentacji Szwecji, uczestniczka Mistrzostw Europy 2001, Mistrzostw Świata 2003, Mistrzostw Europy 2005, Mistrzostw Świata 2007.

</doc>
<doc id="1100634" url="https://pl.wikipedia.org/wiki?curid=1100634" title="Kościół św. Piotra Małego w Krakowie">
Kościół św. Piotra Małego w Krakowie

Kościół św. Piotra Małego – kościół na ówczesnym krakowskim przedmieściu Garbary, w pobliżu obecnej ulicy Łobzowskiej w Krakowie. Wielokrotnie niszczony i odbudowywany, ostatecznie zburzony w 1801 roku.
Historia.
Kościół został zbudowany w 1498 staraniem Piotra Welsa, medyka i profesora Akademii Krakowskiej, jako kaplica na założonym przezeń cmentarzu i zarazem kościół filialny parafii św. Szczepana. Zniszczono go wraz z całą okolicą podczas próby opanowania Krakowa przez arcyksięcia Maksymiliana Habsburga w 1587. Został odbudowany z muru pruskiego, jednak uległ ponownemu zniszczeniu podczas potopu szwedzkiego. Po raz kolejny został zniszczony przez Szwedów w 1702. Po tych zniszczeniach został odbudowany, konsekrowano go ponownie w 1710. 
Była to wówczas świątynia murowana, jednonawowa, na planie prostokąta, z zaokrąglonym prezbiterium; do ściany frontowej przylegała wieża. Wokół kościoła znajdował się cmentarz. Po zamknięciu cmentarzy przykościelnych w centrum miasta w ostatnich latach XVIII w. tutejsza nekropolia stała się jednym z głównych cmentarzy Krakowa (do czasu powstania Cmentarza Rakowickiego kilka lat później).
Kościół został zburzony w 1801. W pobliżu miejsca, gdzie stał, wznosi się dzisiaj kościół oo. zmartwychwstańców przy ul. Łobzowskiej.

</doc>
<doc id="1100635" url="https://pl.wikipedia.org/wiki?curid=1100635" title="Stawki (Ostrowiec Świętokrzyski)">
Stawki (Ostrowiec Świętokrzyski)

Osiedle Stawki – osiedle samorządowe Ostrowca Świętokrzyskiego położone w jego północno-wschodniej części.
Na osiedlu znajduje się Zespół Szkół Publicznych nr 2 im. Orląt Lwowskich (Publiczna Szkoła Podstawowa nr 14 i Publiczne Gimnazjum Nr 4).
Zasięg terytorialny.
Osiedle obejmuje swym zasięgiem: bloki mieszkalne i domy jednorodzinne położone na terenie Osiedla Stawki, ul. Bałtowską od nr 57 do nr 113 (numery nieparzyste) i od nr 98 do nr 178 (numery parzyste), ul. Hubalczyków, ul. 11 Listopada, ul. Sikorskiego od nr 7 do nr 17 (numery nieparzyste) i od nr 4 do nr 16 (numery parzyste), ul. Słoneczną od nr 1 do nr 15 (numery nieparzyste), ul. Stawki.

</doc>
<doc id="1100637" url="https://pl.wikipedia.org/wiki?curid=1100637" title="Koleje aglomeracyjne w Południowym Kanto">
Koleje aglomeracyjne w Południowym Kanto



</doc>
<doc id="1100638" url="https://pl.wikipedia.org/wiki?curid=1100638" title="Wieża ciśnień w Zabrzu">
Wieża ciśnień w Zabrzu

Wieża ciśnień w Zabrzu – wieża ciśnień, zlokalizowana w Zabrzu przy ul. Zamoyskiego, wzniesiona w 1909 roku. 
Historia.
Wieża została zaprojektowana przez architekta Augusta Kinda oraz radcę budowlanego Friedricha Loose. Obiekt nie ma odpowiednika na obszarze Polski. Wieża o wysokości 46 m, której zasadniczą konstrukcję stanowi 8 filarów na ośmioboku foremnym oraz filar centralny, została zbudowana w stylu ekspresjonistycznym. Zbiornik przykryty dachem mansardowym, zwieńczonym latarnią. W partii dolnej trzy kondygnacje użytkowe mieszczące pierwotnie biura oraz mieszkania. W 2000 roku 1 ha terenu i sama wieża została sprzedana przez gminę Robertowi Wallonowi. Zabrzanin mieszkający w Szwajcarii nie zainwestował jednak w wieżę, ale po 7 latach sprzedał ją firmie Siltech. W 2017 roku wieżę kupiło Muzeum Górnictwa Węglowego. Z wieży rozprzestrzenia się panorama na Zabrze i okolice, przy dobrej widoczności można zobaczyć pasmo Beskidów i Tatry. 
Rewitalizacja.
W 2018 roku ramach Regionalnego Programu Operacyjnego Województwa Śląskiego na lata 2014–2020 Działanie 10.3. Rewitalizacja obszarów zdegradowanych Poddziałanie 10.3.1. Rewitalizacja obszarów zdegradowanych – ZIT Zabrze otrzymało środki na rewitalizację wieży. Realizację projektu zaplanowano w okresie od 12.03.2018 roku – 20.12.2019, a jego wartość ma wynieść 34 mln zł, z czego ponad 23,6 mln zł stanowi dofinansowanie pozyskane w ramach Regionalnego Programu Operacyjnego Województwa Śląskiego na lata 2014-2020. 

</doc>
<doc id="1100639" url="https://pl.wikipedia.org/wiki?curid=1100639" title="II Liceum Ogólnokształcące im. Joachima Chreptowicza w Ostrowcu Świętokrzyskim">
II Liceum Ogólnokształcące im. Joachima Chreptowicza w Ostrowcu Świętokrzyskim



</doc>
<doc id="1100641" url="https://pl.wikipedia.org/wiki?curid=1100641" title="Cynthia Uwak">
Cynthia Uwak

Cynthia Uwak (ur. 15 lipca 1986 w Akwa Ibom) – nigeryjska piłkarka grająca na pozycji napastnika, zawodniczka fińskiego klubu Pallokerho-35 i reprezentacji Nigerii, uczestniczka Mistrzostw Świata w Piłce Nożnej Kobiet 2007 rozegranych w Chinach, zdobywczyni wyrównującej bramki w meczu ze Szwecją, zakończonym remisem 1:1. Uczestniczka Letnich Igrzysk Olimpijskich 2008.
W latach 2006 i 2007 uhonorowana tytułem Afrykańskiej Piłkarki Roku.

</doc>
<doc id="1100643" url="https://pl.wikipedia.org/wiki?curid=1100643" title="Antymonek glinu">
Antymonek glinu

Antymonek glinu, AlSb – nieorganiczny związek chemiczny połączenie glinu i antymonu, półprzewodnik.
Zastosowanie w produkcji m.in. detektorów promieniowania X oraz gamma działających w temperaturze pokojowej.
Jego szerokość przerwy zabronionej w temperaturze 300 K wynosi 1,6 eV.

</doc>
<doc id="1100645" url="https://pl.wikipedia.org/wiki?curid=1100645" title="Bartosz Orzechowski">
Bartosz Orzechowski

Bartosz Orzechowski (ur. 22 czerwca 1978 w Zamościu; zginął 3 października 2007 w Bagdadzie) – plutonowy Biura Ochrony Rządu, pośmiertnie awansowany na podporucznika BOR. Zginął w zamachu na konwój z polskim ambasadorem Edwardem Pietrzykiem w Iraku.
Bartosz Orzechowski w formacji BOR służył od marca 2003; w Iraku był od początku maja 2007. Podczas zamachu, zasłaniając własnym ciałem ambasadora, odniósł bardzo poważne obrażenia, w wyniku których zmarł w szpitalu. Zginął trzy tygodnie przed planowanym powrotem do kraju. 
Został pochowany w grobie rodzinnym na cmentarzu parafialnym przy ulicy Peowiaków w Zamościu. Mszę pogrzebową celebrował biskup polowy Tadeusz Płoski. W uroczystościach udział wzięli m.in. prezydent Lech Kaczyński, minister spraw zagranicznych Anna Fotyga, minister spraw wewnętrznych i Administracji Władysław Stasiak oraz p.o. szef Biura Bezpieczeństwa Narodowego gen. Roman Polko. 

</doc>
<doc id="1100649" url="https://pl.wikipedia.org/wiki?curid=1100649" title="16 Pułk Piechoty">
16 Pułk Piechoty

Pułki piechoty (strzelców) noszące numer „16”:
Wojska Polskiego
Austro-węgierskie
Rosyjskie
Niemieckie

</doc>
<doc id="1100652" url="https://pl.wikipedia.org/wiki?curid=1100652" title="17 Pułk Piechoty">
17 Pułk Piechoty

Pułki piechoty (strzelców) noszące numer „17”:
Wojska Polskiego
Austro-węgierskie
Rosyjski

</doc>
<doc id="1100659" url="https://pl.wikipedia.org/wiki?curid=1100659" title="18 Pułk Piechoty">
18 Pułk Piechoty

Polskie pułki piechoty
Austro-węgierskie pułki piechoty:
Niemieckie pułki piechoty
Rosyjskie pułki piechoty
Francuskie pułki piechoty

</doc>
<doc id="1100660" url="https://pl.wikipedia.org/wiki?curid=1100660" title="Václav Pankovčín">
Václav Pankovčín

Václav Pankovčín (ur. 21 maja 1968 w Humenném, zm. 18 stycznia 1999), słowacki pisarz, autor opowiadań, powieściopisarz.
W swoich utworach ukazywał wschodnią Słowację. Jest autorem siedmiu książek prozatorskich. W Polsce ukazał się "Marakesz", zawierający utwór tytułowy oraz minipowieść "Trzy kobiety pod orzechem" (1996). Marakesz to literacka wersja Papína, małej karpackiej wioski leżącej w zapomnianej, odległej od Bratysławy części kraju. Z jej perspektywy pisarz rysuje sarkastyczny obraz przemian ustrojowych zachodzących po upadku komunizmu.

</doc>
<doc id="1100666" url="https://pl.wikipedia.org/wiki?curid=1100666" title="Siergiej Bielawski">
Siergiej Bielawski

Siergiej Iwanowicz Bielawski (ros. "Сергей Иванович Белявский"; ur. 7 grudnia 1883 w Sankt Petersburgu, zm. 13 października 1953 w Leningradzie) – rosyjski astronom.
Był członkiem Akademii Nauk Związku Radzieckiego. Zajmował się astrometrią, astrofotometrią oraz badaniem gwiazd zmiennych. W 1911 odkrył widoczną gołym okiem kometę C/1911 S3, zwaną kometą Bielawskiego. Pracował w Obserwatorium Simejiz na Krymie. W latach 1937-1944 był dyrektorem Obserwatorium w Pułkowie, gdzie zastąpił Borisa Gierasimowicza. Odkrył 36 planetoid, w tym 33 samodzielnie.
W uznaniu jego pracy jedną z odkrytych przez niego planetoid nazwano (1074) Beljawskya.

</doc>
<doc id="1100668" url="https://pl.wikipedia.org/wiki?curid=1100668" title="20 Pułk Piechoty">
20 Pułk Piechoty

Pułki piechoty noszące numer 20:
Wojska Polskiego
Austriackie
Cesarskiej i Królewskiej Armii
Armii Brytyjskiej
Armii Cesarstwa Niemieckiego
Armii Imperium Rosyjskiego

</doc>
<doc id="1100669" url="https://pl.wikipedia.org/wiki?curid=1100669" title="Radio Atlantic 252">
Radio Atlantic 252

Atlantic 252 – długofalowa rozgłośnia radiowa nadająca od 1989 do 2002 na częstotliwości 252 kHz (1190,4 metra) na bazie urządzeń technicznych i koncesji irlandzkiego RTÉ Radio 1, lecz pod zarządem wspólnym z Radio Luxembourg Ltd.
Program (głównie pop i rock) przeznaczony był dla odbiorców w Irlandii, Wielkiej Brytanii, północno-zachodniej Francji, ale, ze względu na propagację, docierał także na drugą półkulę. W początkowym okresie stacja pracowała w godzinach 6:00-19:00, a na koniec audycji prosiła swoich słuchaczy o przełączenie się na Radio Luxembourg. Po likwidacji rozgłośni, Radio Luxembourg prowadziła własną politykę medialną.

</doc>
<doc id="1100670" url="https://pl.wikipedia.org/wiki?curid=1100670" title="Ane Stangeland Horpestad">
Ane Stangeland Horpestad

Ane Stangeland Horpestad (ur. jako "Ane Stangeland" 2 czerwca 1980 w Stavanger) – norweska piłkarka grająca na pozycji obrońcy, zawodniczka Klepp Idrettslag i reprezentacji Norwegii, wicemistrzyni Europy z 2005, uczestniczka Mistrzostw Świata 2003 rozegranych w Stanach Zjednoczonych oraz Mistrzostw Świata 2007 rozegranych w Chinach, gdzie Norwegia zajęła IV miejsce, a Stangeland zdobyła 2 bramki (w meczach z Kanadą i Ghaną). Uczestniczyła też w turnieju olimpijskim w Pekinie (2008).

</doc>
<doc id="1100673" url="https://pl.wikipedia.org/wiki?curid=1100673" title="Pulp magazine">
Pulp magazine

Pulp magazine – tanie, wydawane na papierze gorszej jakości, publikacje prasowe, najczęściej zawierające popularne treści (kryminał, fantastyka).
Nazwa wywodzi się od pulpy papierowej – surowca, z którego produkowano papier. Typowe magazyny tej kategorii w Stanach Zjednoczonych miały format 7 na 10 cali (17,8 × 25,4 cm) i zawierały 128 stron.
Magazyny pulpowe narodziły się w USA i szczyt popularności notowały w okresie od lat 20 do lat 50 XX wieku. Były następcą tanich i popularnych publikacji sensacyjnych z XIX wieku – "penny dreadful" czy literatury wagonowej. Za pierwszy magazyn uważa się "Argosy Magazine", wydany w 1896 roku. Najbardziej popularne tytuły to: "Amazing Stories, Black Mask, Dime Detective, Flying Aces, Horror Stories, Marvel Tales, Oriental Stories, Planet Stories, Spicy Detective, Startling Stories, Thrilling Wonder Stories, Unknown" i "Weird Tales".
Niedobory papieru w okresie II wojny światowej miały poważny wpływ na rynek magazynów pulpowych, powodując powolny upadek tej formy. W 1941 "Mystery Magazine", wydawany przez Ellery Queena, zmienił format na "digest size" (ok. 5 × 8 cali) – mniejsze i grubsze rozmiary. W 1949 roku wydawnictwo Street &amp; Smith zamknęło większość swoich wydawnictw pulpowych i rozpoczęło wydawanie magazynów typu "slicks" na papierze lepszej jakości. Zmierzch formatu pulp spowodowany był nie tylko rosnącymi kosztami, ale przede wszystkim silną konkurencją ze strony komiksów, telewizji oraz powieści wydawanych w miękkiej oprawie.
W Polsce odpowiednikami amerykańskich wydawnictw są tytuły z lat 90 XX w., np. "Detektyw".

</doc>
<doc id="1100684" url="https://pl.wikipedia.org/wiki?curid=1100684" title="Paździerz">
Paździerz



</doc>
<doc id="1100689" url="https://pl.wikipedia.org/wiki?curid=1100689" title="Hrabstwo Martin (Kentucky)">
Hrabstwo Martin (Kentucky)

Martin - hrabstwo w USA, w stanie Kentucky, z siedzibą w Inez. Założone w 1870. Według danych z 2000 roku hrabstwo miało 12578 mieszkańców.

</doc>
<doc id="1100690" url="https://pl.wikipedia.org/wiki?curid=1100690" title="Leon Majman">
Leon Majman

Leon Majman (ur. 1 maja 1911, zm. 2 października 2007) – polski dyplomata, działacz robotniczy, sekretarz warszawskiej Lewicy Związkowej, więzień polityczny. Działał wśród młodzieży robotniczej warszawskich dzielnic proletariackich : Bródno, Powązki, Praga i wśród bezrobotnej biedoty Annopolu i Pelcowizny. Organizator strajków ekonomicznych. 
Podczas wojny po rozkazie płk. Romana Umiastowskiego znalazł się na kresach. Wywieziony do kopalń Uralu. Do kraju powrócił w 1946 r.
Ukończył Szkołę Główną Służby Zagranicznej w Warszawie. Pełnił misję dyplomatyczną między innymi na placówkach w Czechosłowacji, Chinach, Korei i Mongolii, uczestniczył w dyplomatycznych inicjatywach na rzecz pokoju w Wietnamie, oraz normalizacji stosunków amerykańsko-chińskich. 
Pochowany na warszawskim Cmentarzu Ewangelicko-Reformowanym (kwatera T-2-2).

</doc>
<doc id="1100694" url="https://pl.wikipedia.org/wiki?curid=1100694" title="Radio Caroline">
Radio Caroline

Radio Caroline – średniofalowa rozgłośnia radiowa, działająca bez jakiejkolwiek koncesji, nadająca od 1964 do 1968 na częstotliwości 1520 kHz (197,3 metra) z zakotwiczonego na wodach międzynarodowych (4 mile od Felixstowe, Suffolk, Wielka Brytania) i specjalnie w tym celu przebudowanego na radiostację komunikacyjną, byłego promu "MV Fredericia".
Była pierwszą całodobową w pełni komercyjną stacją nadającą w języku angielskim na teren Wielkiej Brytanii wbrew jej prawu lokalnemu, któremu jednak nie podlegała.
Działająca już legalnie spadkobierczyni Radia Caroline nadaje nadal za pośrednictwem cyfrowego radia DAB, satelitów i Internetu. 17 maja 2017 r. Radio Caroline uzyskała koncesję dla nadawcy o charakterze społecznym dla regionów Sussex i North Essex i uzyskała częstotliwość 648 kHz z mocą 1 kW ERP. Emisja testowa rozpoczęła się 11 listopada 2017 r., natomiast emisja regularnego programu rozpoczęła się 22 grudnia 2017 r. o godzinie 7:00 czasu lokalnego, z oficjalnym startem o godzinie 12:00. Do 29 marca 2011 r. częstotliwość 648 kHz była wykorzystywana dla BBC World Service w celu emisji kierunkowej do zachodniej Europy ze stacji nadawczej Orfordness, ulokowanej nad wybrzeżem Wielkiej Brytanii. Dawny zapasowy maszt o dookólnej charakterystyce promieniowania jest obecnie wykorzystywany przez Radio Caroline.

</doc>
<doc id="1100695" url="https://pl.wikipedia.org/wiki?curid=1100695" title="Giovanny Espinoza">
Giovanny Espinoza

Giovanny Patricio Espinoza Pabón (ur. 12 kwietnia 1977 roku w Quito) – ekwadorski piłkarz występujący na pozycji środkowego obrońcy.
Kariera sportowa.
Obdarzony przydomkiem „Sombra” (Cień).
Reprezentował barwy LDU Quito, SBV Vitesse, Cruzeiro Esporte Clube, Barcelona SC, Birmingham City oraz Unión Española.
W reprezentacji Ekwadoru zadebiutował w 2001 roku. Brał udział w Mistrzostwach Świata 2002 w Korei Południowej i Japonii oraz na Mistrzostwach Świata 2006 w Niemczech.

</doc>
<doc id="1100699" url="https://pl.wikipedia.org/wiki?curid=1100699" title="Martin Straka">
Martin Straka

Martin Straka (ur. 3 września 1972 w Pilźnie) – czeski hokeista, reprezentant Czechosłowacji i Czech, dwukrotny olimpijczyk. Wychowanek, do 2014 zawodnik i kapitan HC Pilzno 1929.
W 2008 został również menadżerem generalnym, a w 2009 większościowym właścicielem swojego macierzystego klubu HC Pilzno 1929. Jego brat Michal Straka (ur. 1971) jest także hokeistą.
Kariera klubowa.
Wychowanek klubu TJ Škoda Plzeň. W drafcie NHL z 1992 został wybrany przez Pittsburgh Penguins. W tej drużynie zadebiutował w NHL w sezonie NHL (1992/1993). Później reprezentował także barwy: Pittsburgh Penguins, Ottawa Senators, New York Islanders, Florida Panthers, Los Angeles Kings i New York Rangers. Po zakończeniu sezonu 2007/2008 wrócił do Czech i od tego czasu kontynuuje karierę w macierzystym klubie z Pilzna, którego jednocześnie został większościowym właścicielem (wcześniej w swoim klubie grał także w czasie lokautu w sezonie 2004/2005).
W ekstraligi czeskiej 2012/2013 ze swoim klubem HC Škoda Pilzno dotarł do finału, gdzie w siódmym, decydującym meczu przeciw PSG Zlín, zakończonym w regulaminowym czasie wynikiem 3:3, zdobył zwycięskiego gola w drugiej dogrywce (czas 96:15, wynik 4:3). Był to pierwszy złoty medal mistrzostw Czech dla 40-letniego Straki. W fazie play-off zajął drugie miejsce w punktacji kanadyjskiej ligi (pierwszy był jego partner z ataku, niespełna dwa razy młodszy Jan Kovář). Pod koniec marca 2014 ogłosił zakończenie kariery zawodniczej.
Kariera reprezentacyjna.
Uczestniczył w turniejach mistrzostw świata w 1994, 2003, 2004, 2005, Pucharu Świata 1996, 2004 oraz zimowych igrzysk olimpijskich 1998, 2006. Z reprezentacją zdobył złoty medal igrzysk olimpijskich oraz mistrzostw świata.
Inne informacje.
Z Pilzna pochodzi także inny hokeista o tym nazwisku, Petr Straka (ur. 1993), jednak nie jest spokrewniony z Martinem. W tym klubie grał również inny czeski hokeista, Josef Straka, także niespokrewniony z Martinem.

</doc>
<doc id="1100700" url="https://pl.wikipedia.org/wiki?curid=1100700" title="Orange (Nowa Południowa Walia)">
Orange (Nowa Południowa Walia)

Orange – miasto w Australii, w stanie Nowa Południowa Walia. Według danych z 2006 roku miasto miało 35446 mieszkańców.
W pobliżu miasta znajduje się kopalnia złota i miedzi Cadia.

</doc>
<doc id="1100703" url="https://pl.wikipedia.org/wiki?curid=1100703" title="Nadwiślańska Kolejka Wąskotorowa">
Nadwiślańska Kolejka Wąskotorowa

Nadwiślańska Kolejka Wąskotorowa (poprzednio: Nałęczowska Kolej Dojazdowa) – zabytkowa kolej wąskotorowa o rozstawie szyn 750 mm w zachodniej części województwa lubelskiego, w powiatach opolskim i puławskim, jedyna czynna wąskotorówka w województwie. Centralna stacja kolei wraz z jej zapleczem technicznym to stacja Karczmiska Pierwsze, na stacji Nałęczów Wąskotorowy znajduje się połączenie NKD z siecią kolei normalnotorowej na odcinku Dęblin – Lublin.
Aktualnie właścicielem kolejki jest Powiat Opolski, a operatorem Zarząd Dróg Powiatowych w Opolu Lubelskim z/s w Poniatowej. W każdą niedzielę od maja do końca września odbywają się przejazdy na trasie Karczmiska – Opole Wąskotorowe – Karczmiska – Polanówka – Karczmiska połączone z ogniskiem i zwiedzaniem zabytkowej stacji, okazjonalnie dostępne są także inne atrakcje, jak np. projekcje filmowe.
Historia.
Początki – kolejki cukrowniane.
Inicjatorem budowy kolei na tym terenie był Jan Kleniewski, miejscowy ziemianin i przemysłowiec, właściciel m.in. cukrowni Zagłoba, pierwsze kolejki powstały właśnie do obsługi tej cukrowni. W latach 1892–1893 przez krótki czas działała prowizoryczna kolejka z drewnianymi szynami pomiędzy folwarkiem Polanówka a cukrownią. Początkowo 5-6-tonowe wagoniki ciągnęły konie. W roku 1900 powstała kolej żelazna pomiędzy Zagłobą i folwarkiem w Brzozowej a przystanią w Kępie Choteckiej (750 mm). Do 1914 Kleniewscy systematycznie rozbudowywali kolejkę: w roku 1911 powstał odcinek Zagłoba-Wymysłów z odgałęzieniem Szczekarków – Wilków – brzeg Wisły. Początkowo wykorzystywano tam trakcję konną (tabor składał się wówczas z 10 wagoników, 2 platform i kilku koni), pierwsze parowozy zakupiono w roku 1912.
Równolegle powstawała oddzielna kolejka do obsługi cukrowni Opole: w roku 1908 powstała linia pomiędzy tą cukrownią a kopalnią torfu w Łaziskach, zaś w latach 1911–1913 wybudowano odcinek do portu w Piotrawinie.
Latem 1915 roku wycofujący się Rosjanie zniszczyli zarówno cukrownie, jak i ich kolejki – tory rozebrali, a tabor potopili w Wiśle.
Czasy świetności – kolej publiczna.
Po wycofaniu się Rosjan teren znalazł się pod okupacją austriacką. Kleniewscy odbudowali niektóre odcinki kolei, a 1 października 1916 otwarto nowy odcinek do stacji kolei normalnotorowej Wąwolnica (obecnie Nałęczów). Na trasie Wąwolnica-Opole wprowadzono regularny ruch pasażerski.
Po I wojnie światowej kolej – łącznie 54 km – została przejęta przez Ministerstwo Kolei Żelaznych, później część wróciła w ręce prywatne i w roku 1928 państwowe było 43 km. W latach 20. w dokumentach PKP kolejka widnieje jako „linja Nałęczów-Opole z odgałęzieniem Karczmiska-Rybaki”, rozkładowe pociągi pasażerskie wciąż kursowały tylko na trasie Wąwolnica/Nałęczów-Opole; obsługiwano je częściowo wagonami spalinowymi. Realizowano także przewozy turystyczne na trasie Piotrawin – Nałęczów. W roku 1938 wprowadzono nazwę „Nałęczowska Kolej Dojazdowa” i wybudowano odgałęzienie do powstających wtedy w ramach Centralnego Okręgu Przemysłowego zakładów elektrotechnicznych w Poniatowej.
Ruch prowadzony był parowozami zakupionymi w Kołomyńskiej Fabryce Parowozów w Rosji, które, zwane kołomyjkami lub samowarkami, kursowały tu do lat 50. W latach 20. sprowadzono również większe, 8- i 15-tonowe wagony, a w następnej dekadzie jeszcze jeden parowóz, tym razem był to wyprodukowany w kraju 40-tonowy Px29. W dalszym ciągu w kolejkę inwestowali Kleniewscy, zakupując m.in. 2 lokomotywy. W okresie międzywojennym dobudowali kolejne odcinki torów, do Opola Lubelskiego i Piotrawina.
Oprócz linii PKP w okresie międzywojennym funkcjonowały także kolejki Cukrowni Opole: do Piotrawina i jej bocznice (trakcja konna) oraz nowo wybudowana do Świdna (trakcja parowa), na terenie samej cukrowni były też tory dla ręcznych wagoników. Na liniach cukrownianych czasami zdarzały się też przewozy pasażerskie np. pociągi kolonijne. Istniała też linia Szczekarków – Wilków – brzeg Wisły (fragment do Wisły później rozebrano) oraz prywatna kolejka konna Niezabitów – Łubki, rozebrana prawdopodobnie krótko po II wojnie.
Podczas II wojny światowej ponownie wybudowano linię Zagłoba-Kępa Chotecka (w 1942), a w Bełżycach powstała kolejka gospodarcza którą planowano połączyć z NKD. W czasie okupacji Niemcy urządzili w Poniatowej obóz dla jeńców radzieckich i Żydów, wykorzystując kolejkę do ich przewozu. W 1944 okupant nazistowski wywiózł część taboru, a część zatopił w Wiśle. Pozostałą część, dzięki ofiarności miejscowej ludności, ukryto w nadwiślańskich lasach. Stanowiące własność kolejki wagony motorowe odnaleziono po wojnie we Wrocławiu.
Po wojnie PKP przejęła ostatni odcinek należący do Kleniewskich (do Piotrawina), planując połączenie, po moście na Wiśle, ze Starachowicami (wybudowano tylko krótki odcinek Starachowice – Iłża). W okresie powojennym PKP wprowadziło do rozkładu także kursy do Poniatowej oraz do Wilkowa (w latach 50.), jednak już w latach 60. ruch pasażerski do Wilkowa zlikwidowano i ten odcinek znów służył tylko do przewozu towarów.
Na cukrownianej linii Opole – Piotrawin ze względu na zagrożenie pożarowe powodowane przez parowozy w roku 1959 zbudowano obwodnicę omijającą wieś Niezdów. Mniej więcej dekadę później cukrownia zlikwidowała swoją sieć kolejową: w roku 1968 rozebrano linię do Piotrawina, a w 1970 – do Świdna, do końca działalności zakładu pozostała jedynie bocznica stacyjna wraz z układem torowym na terenie cukrowni. W podobnym okresie rozebrano także tory do Kępy Choteckiej przez ZPOW Zagłoba – w pierwszym etapie odcinek Brzozowa-Kępa Chotecka, w drugim resztę.
PKP jednak wciąż modernizowało swoją sieć: w 1968 roku wprowadzono rumuńskie lokomotywy spalinowe Lxd2 co oznaczało początek końca trakcji parowej – ostatni parowóz Px48 wycofano w roku 1980. Wprowadzono też transportery do przewozu wagonów normalnotorowych, a także szyny cięższego typu dostosowane do nowego taboru. W roku 1988 wprowadzono nowe wagony osobowe Bxhpi, również produkcji rumuńskiej.
W 1990 kolejka zatrudniała 253 pracowników. Po 1989 przewozy towarowe i pasażerskie zaczęły gwałtownie spadać. W 1991 przestały kurować pociągi pasażerskie do Poniatowej, a cztery lata później zlikwidowano ostatnie stałe połączenie pasażerskie do Opola. Wprowadzono za to specjalne pociągi turystyczne. W 1994 roku przewieziono 3400 osób w 35 pociągach turystycznych, w 1998 roku 17 063 osób w 187 pociągach. W 1998 roku przewieziono też 15 tysięcy ton towarów, głównie miału węglowego. Kolej jednak wciąż przynosiła straty i z końcem roku 2001 PKP całkowicie zaprzestało ruchu. Dodatkowo, w 1999 roku samochód ciężarowy uszkodził wiadukt w Rogalowie.
Historia najnowsza – kolejka turystyczna.
PKP przekazało całą kolejkę starostwu powiatowemu w Opolu Lubelskim: w roku 2002 przekazano tory i tabor, a w 2008 także grunty i zabudowania. Władze powiatu wybrały nowego operatora – Stowarzyszenie Kolejowych Przewozów Lokalnych, które prowadziło ruch w latach 2003–2008. W okresie tym prowadzone były regularne przejazdy pociągu turystycznego „Nadwiślanin”: w wybrane niedziele w sezonie od kwietnia do października na trasie Nałęczów Wąsk. – Karczmiska Polana wraz z ogniskiem organizowanym na leśnej polanie, i raz do roku we wrześniu tzw. „pociąg pielgrzymkowy” na trasie Opole Wąsk. – Wąwolnica – Nałęczów Wąsk. – Wąwolnica (w sezonie 2008 z powodu uszkodzenia wiaduktu trasy zostały skrócone do Wąwolnicy); na zamówienie realizowano też specjalne przejazdy na dowolnych dostępnych odcinkach. Planowano także wznowienie przewozów towarowych, w praktyce jednak jedyny taki transport wykonano w roku 2003. Z końcem roku 2008 z powodu nieopłacalności SKPL zrezygnował z zarządzania tą koleją.
Nowym operatorem został Zarząd Dróg Powiatowych w Opolu Lubelskim i latem 2011 kolejka wznowiła działalność pod nową nazwą – „Nadwiślańska Kolejka Wąskotorowa”.
W 2012 roku kolej przewiozła ponad 13 000 osób. W sezonie 2013 (maj – wrzesień) kolejka funkcjonuje na trasie Karczmiska – Polanówka, Karczmiska – Opole Lubelskie i na zamówienie Karczmiska – Poniatowa. Po odbudowie uszkodzonego wiaduktu w Rogalowie i remoncie odcinka Nałęczów – Karczmiska planowane jest przywrócenie ruchu na tym odcinku. Zgodnie z planem miało to nastąpić w latach 2017–2019, jednakże prace o wartości niemal 8,5 mln zł (w tym 5,4 mln ze środków UE) przesunięto na lata 2018–2020. Zakres prac obejmuje wymianę ok. 10 tys. podkładów kolejowych, remont trzech mostów i jednego wiaduktu, a także 39 przepustów i 21 przejazdów kolejowo-drogowych. Powstaną nowe perony (m.in. w Kęble, w pobliżu sanktuarium maryjnego), Opolu Lubelskim, Niezabitowie, Wąwolnicy i Nałęczowie przejścia przez tory oraz parkingi. W przyszłości zrewitalizowany ma zostać także odcinek Karczmiska – Wilków wraz z odbudową toru do brzegu Wisły, jednakże nie są podawane daty realizacji tej inwestycji.
W 2018 roku kolej przewiozła 19 800 pasażerów. Eksploatowała wówczas tory o długości 20 km.
Aktualnie istniejące odcinki NKD.
Nazewnictwo stacji/przystanków przyjęto na podstawie ostatnich rozkładów PKP, uwagi:
Zlikwidowane odcinki NKD.
Uwaga: Zagłoba figuruje w spisie stacji, przystanków i ładowni PKP z 1926 pod nazwą Rybaki
Tabor.
Obecny:

</doc>
<doc id="1100705" url="https://pl.wikipedia.org/wiki?curid=1100705" title="Torpeda elektryczna">
Torpeda elektryczna



</doc>
<doc id="1100710" url="https://pl.wikipedia.org/wiki?curid=1100710" title="Torpeda Tp 41">
Torpeda Tp 41

Tp 41 - szwedzka torpeda elektryczna wprowadzona do uzbrojenia pod koniec lat 60. W połowie lat 70. zastąpiona przez torpedę Tp 42.
Tp 41 była torpedą lekką, przeznaczoną do zwalczania celów podwodnych (cele nawodne miała zwalczać Tp 61). Miała nietypowy, niestosowany poza Szwecją kaliber 400 mm (standard NATO to 324 mm). Tp 41 miała aktywny akustyczny system naprowadzania i była napędzana silnikiem elektrycznym.

</doc>
<doc id="1100711" url="https://pl.wikipedia.org/wiki?curid=1100711" title="Lene Mykjåland">
Lene Mykjåland

Lene Mykjåland (ur. 20 lutego 1987 w Kristiansand) – norweska piłkarka grająca na pozycji napastnika, zawodniczka Røa IL i reprezentacji Norwegii, uczestniczka Mistrzostw Świata w Piłce Nożnej Kobiet 2007 rozegranych w Chinach, gdzie Norwegia zajęła IV miejsce.

</doc>
<doc id="1100714" url="https://pl.wikipedia.org/wiki?curid=1100714" title="Corona 61">
Corona 61

Corona 61 – również: Discoverer 61, KH-6 8001, LANYARD 8001, OPS 0627, SRV 612 – amerykański satelita rozpoznawczy. Był pierwszym statkiem krótkiej serii Keyhole-6 "LANYARD" tajnego programu CORONA. Jego zadaniem było wykonanie wywiadowczych zdjęć Ziemi z lepszą niż dotychczas rozdzielczością. Satelita nie osiągnął orbity. Start 18 marca 1963 (21:13 GMT), na rakiecie Thor Agena D (SLV-2A), z kosmodromu Vandenberg, zakończył się porażką.
Jako ładunek dodatkowy w rakiecie umieszczono satelitę technologicznego P-11.
Oznaczenie w katalogach COSPAR/SATCAT: 1963-F03/F00225.

</doc>
<doc id="1100717" url="https://pl.wikipedia.org/wiki?curid=1100717" title="Marit Fiane Christensen">
Marit Fiane Christensen

Marit Fiane Christensen (ur. 11 grudnia 1980 w Vestby) – norweska piłkarka grająca na pozycji obrońcy, zawodniczka Røa Idrettslag i reprezentacji Norwegii, wicemistrzyni Europy z 2005, uczestniczka Mistrzostw Świata 2003 rozegranych w Stanach Zjednoczonych oraz Mistrzostw Świata 2007 rozegranych w Chinach, gdzie Norwegia zajęła IV miejsce. Uczestniczyła też w turnieju olimpijskim w Pekinie (2008).

</doc>
<doc id="1100718" url="https://pl.wikipedia.org/wiki?curid=1100718" title="P-11">
P-11

P-11 – oznaczenie kilku amerykańskich satelitów technologicznych.

</doc>
<doc id="1100722" url="https://pl.wikipedia.org/wiki?curid=1100722" title="RevDNS">
RevDNS



</doc>
<doc id="1100729" url="https://pl.wikipedia.org/wiki?curid=1100729" title="Étienne Joseph Théophile Thoré">
Étienne Joseph Théophile Thoré

Étienne Joseph Théophile Thoré ps. William Bürger (ur. 23 czerwca 1807 w La Flèche, zm. 30 kwietnia 1869 w Paryżu) – francuski krytyk i historyk sztuki, kolekcjoner, publicysta i działacz społeczny.
Życiorys.
Z wykształcenia adwokat. Sympatyzował z ideami socjalistycznymi i początkowo publikował w lewicowej prasie. W latach 40. XIX wieku założył w Paryżu "Societé des artistes". Po rewolucji w 1848, którą popierał, w 1849 został członkiem Zgromadzenia Ustawodawczego. W tym samym roku za swoją działalność rewolucyjną został wygnany z Francji; do 1860 roku przebywał w Anglii, Belgii, Holandii i Szwajcarii, po czym wrócił do Francji.
Jako krytyk sztuki recenzował Salony na łamach m.in. „Revue de Paris” czy „Constitutionnel” (przed wygnaniem) i „Gazette des Beaux-Arts”, „Le Temps”, „Revue universel des arts” (po powrocie). Zajmował się także handlem obrazami. Sprzeciwiał się hasłu „sztuka dla sztuki” i uważał, że sztuka powinna być odzwierciedleniem życia prostych ludzi. Tym samym propagował twórczość m.in. barbizończyków, Théodore’a Rousseau i XVII-wiecznej Holandii, a szczególnie Jana Vermeera.
Uważany jest za „odkrywcę” i popularyzatora twórczości Vermeera. Malarz ten był wówczas bardzo mało znany – liczba jego dzieł była niewielka, były one rozproszone i często przypisywane innym artystom. Podczas swojej pierwszej podróży do Holandii w 1842 Thoré-Bürger szczególną uwagę zwrócił na obraz "Widok Delftu". W 1848 poznał kolejne dzieła Vermeera: "Mleczarkę" i "Uliczkę". Napisał:
Zaintrygowany tym niemal zapomnianym malarzem zaczął zbierać informacje o nim. Badał źródła, archiwa i sygnatury, szukał kolejnych obrazów. Stał się propagatorem i miłośnikiem Vermeera.
Thoré-Bürger stworzył pierwszy katalog dzieł Vermeera, opublikowany w 1866 roku w „Gazette des Beaux-Arts”. Objął on 66 obrazów. Choć Thoré-Bürger miał ogromny wkład w poszerzenie wiedzy o życiu i twórczości Vermeera oraz ich popularyzację wśród szerokiej publiczności, nie uniknął błędów. Do oeuvre Vermeera zaliczył dzieła przypisywane dziś innym artystom, np. Jana Vermeera z Harlemu i Jacoba Vrela, co korygowali późniejsi historycy sztuki. Dziś Vermeerowi przypisuje się około 35 obrazów, czyli niemal o połowę mniej niż robił to Thoré-Bürger.
Wiele jego tekstów przełożyła na język polski i opracowała Hanna Morawska ("Kłopoty krytyka. Thoré-Bürger wśród prądów epoki (1855–1869)", Wrocław 1970; "Nowe kierunki w sztuce XIX wieku. Wybór tekstów z lat 1838–1868", Wrocław 1972).

</doc>
<doc id="1100732" url="https://pl.wikipedia.org/wiki?curid=1100732" title="Franciszek Czacki">
Franciszek Czacki

Franciszek Czacki herbu Świnka (ur. 1727 – zm. 13 lutego 1787 w Porycku) – strażnik wielki koronny od 1766, konsyliarz konfederacji barskiej z województwa bełskiego, starosta nowogrodzki, pułkownik pułku Ordynacji Ostrogskiej.
Drugi syn Michała Czackiego - kasztelana wołyńskiego, brat Szczęsnego Czackiego, stryj Tadeusza Czackiego. Posiadacz klucza kulikowskiego oraz Boremla na Wołyniu. 
Poseł na sejmy w 1744, 1746, 1758, 1764. Deputat na Trybunał Skarbowy Koronny w 1749. Przeciwnik reform Familii Czartoryskich. Poseł województwa czernihowskiego na sejm konwokacyjny 1764 roku. 9 maja 1764 podpisał manifest protestacyjny i wyjechał z Warszawy. W 1764 roku podpisał elekcję Stanisława Augusta Poniatowskiego z województwa wołyńskiego. Poseł na sejm 1766 roku z województwa czernihowskiego.
W wolnym od wojsk rosyjskich Gdańsku przebywał wraz z rodziną i synami brata w latach 1768 - 1773 r. Spotykał się tam m.in. z malarzem i rysownikiem Danielem Chodowieckim, który uwiecznił go w 1773 r. na rysunku zatytułowanym "Szlachcic Polski".
1 grudnia 1781 r. wystawnie podejmował w nowo zbudowanym w Boremlu pałacu jadącego z Kamieńca króla Stanisława Augusta Poniatowskiego, u którego wyjednał przywileje dla swojego miasteczka. 
W 1766 odznaczony Orderem Świętego Stanisława, w 1780 został kawalerem Orderu Orła Białego.

</doc>
<doc id="1100733" url="https://pl.wikipedia.org/wiki?curid=1100733" title="Thoré-Bürger">
Thoré-Bürger



</doc>
<doc id="1100735" url="https://pl.wikipedia.org/wiki?curid=1100735" title="Madeleine Giske">
Madeleine Giske

Madeleine Giske (ur. 14 września 1987 w Norymberdze) – norweska piłkarka grająca na pozycji pomocnika lub obrońcy, zawodniczka klubu LSK Kvinner FK i reprezentacji Norwegii, uczestniczka Mistrzostw Świata w Piłce Nożnej Kobiet 2007 rozegranych w Chinach, gdzie Norwegia zajęła IV miejsce.
Córka Andersa Giske.

</doc>
<doc id="1100736" url="https://pl.wikipedia.org/wiki?curid=1100736" title="William Bürger">
William Bürger



</doc>
<doc id="1100742" url="https://pl.wikipedia.org/wiki?curid=1100742" title="Anna Nelken">
Anna Nelken

Anna Nelken ps. „Inka” (ur. 5 maja 1926 w Warszawie, zm. 23 września 1944 w Warszawie) – łączniczka, uczestniczka powstania warszawskiego w szeregach IV plutonu 1 kompanii „Maciek” batalionu „Zośka”. 
Życiorys.
Córka Jana i Ireny z domu Borkowska.
W powstaniu uczestniczyła w walkach swojego oddziału na Woli, Starym Mieście i Czerniakowie. Po 18 września żołnierze jej oddziału dostali rozkaz przejścia w stronę Wisły. Anna Nelken pozostała z rannymi żołnierzami – Leszkiem Kidzińskim (ps. „Kindżał”, zaginął po 21 września) i „Mirkiem”. Została zamordowana 23 września 1944 przez żołnierzy niemieckich w rejonie ul. Okrąg na Czerniakowie. Miała 18 lat.
Odznaczona Krzyżem Walecznych.

</doc>
<doc id="1100743" url="https://pl.wikipedia.org/wiki?curid=1100743" title="Szahdźadpur">
Szahdźadpur

 
Szahdźadpur (beng. শাহজাদপুর) – miasto w środkowym Bangladeszu, w prowincji Radźszahi.

</doc>
<doc id="1100745" url="https://pl.wikipedia.org/wiki?curid=1100745" title="Bhola">
Bhola

Bhola (beng. ভোলা) – miasto, a także dystrykt w południowo-zachodnim Bangladeszu, w prowincji Barisal. Leży na największej bengalskiej wyspie Dakhin Shahbazpur. W 2011 roku liczyło 47 477 mieszkańców.

</doc>
<doc id="1100748" url="https://pl.wikipedia.org/wiki?curid=1100748" title="Leonard Pecyna">
Leonard Pecyna

Leonard Pecyna ps. "Lolek" (ur. 4 listopada 1922, zm. 18 września 1944 w Warszawie) – podharcmistrz, podporucznik, powstaniec warszawski.
Życiorys.
Był harcerzem 5 Warszawskiej Drużyny Harcerskiej. Podczas okupacji niemieckiej działał podziemiu zbrojnym. Należał do Hufca Centrum w Grupach Szturmowych Szarych Szeregów.
W powstaniu warszawskim był ostatnim dowódcą II plutonu „Alek” w 2. kompanii „Rudy” batalionu „Zośka”. Walczył na Woli, Starym Mieście i na Czerniakowie.
Poległ 18 września w walkach powstańczych przy ul. Wilanowskiej 18 na Górnym Czerniakowie. Miał 21 lat. Został dwukrotnie odznaczony Krzyżem Walecznych. Pochowany na cmentarzu Powązkowskim (kwatera 266-3-24). Jego symboliczna mogiła znajduje się na Powązkach Wojskowych w Warszawie.

</doc>
<doc id="1100750" url="https://pl.wikipedia.org/wiki?curid=1100750" title="Common Criteria">
Common Criteria

Common Criteria (norma ISO 15408) - norma pozwalająca w sposób formalny weryfikować bezpieczeństwo systemów teleinformatycznych.
CC udostępnia procedury pozwalające na zdefiniowanie zagrożeń oraz zabezpieczeń, które na te zagrożenia odpowiadają, a następnie przeprowadzenie formalnej weryfikacji ich faktycznego działania w produkcie. Certyfikacją według normy CC zajmują się niezależne, akredytowane laboratoria badawcze na całym świecie.
Wynikiem procesu certyfikacji jest tzw. "profil ochrony" (PP - "protection profile"), który definiuje zabezpieczenia stosowane przez produkt oraz certyfikat potwierdzający ich faktyczną skuteczność. Proces certyfikacji może być prowadzony według różnych poziomów szczegółowości i weryfikacji formalnej (EAL - "Evaluation Assurance Level"), począwszy od EAL1 (tylko testy funkcjonalne) aż do EAL7 (formalna weryfikacja projektu oraz testy).
Posiadanie certyfikatu CC "nie gwarantuje", że produkt jest bezpieczny pod każdym względem - zapewnia jedynie o działaniu wszystkich "zadeklarowanych" przez producenta zabezpieczeń. Sam certyfikat niewiele więc mówi bez profilu ochrony opisującego zastosowane zabezpieczenia. Dla popularnych produktów (np. bezpieczne urządzenie do składania podpisu elektronicznego) istnieją ustandaryzowane profile ochrony.
Starszą, ale nadal stosowaną w certyfikacji normą tego typu jest ITSEC.

</doc>
<doc id="1100755" url="https://pl.wikipedia.org/wiki?curid=1100755" title="Keksholmski Pułk">
Keksholmski Pułk



</doc>
<doc id="1100756" url="https://pl.wikipedia.org/wiki?curid=1100756" title="Parafia św. Stanisława Biskupa w Gołaszewie">
Parafia św. Stanisława Biskupa w Gołaszewie

Parafia św. Stanisława Biskupa w Gołaszewie znajduje się w archidiecezji gnieźnieńskiej, w dekanacie kłeckim.
Historia.
Murowany kościół został wybudowany w 1853 r. dla gminy ewangelicko-unijnej. W 1945 r. został przekazany do użytku ludności wyznania rzymskokatolickiego. 
W 1971 r. utworzono w Gołaszewie parafię pw. św. Stanisława Biskupa Męczennika, w skład której weszły: Gołaszewo, Gółka, Piastowice, Jaworówko, Strzeszkówko, Gorzewo, Tumidaj. 
Pierwszym proboszczem był ks. Kazimierz Gołdyński. Nieco później powstał cmentarz, wcześniej zmarłych z Gołaszewa chowano na nekropolii w Łopiennie. 
W 2003 roku miały miejsce uroczystości jubileuszowe kościoła, na które zaproszono Niemców – przedwojennych mieszkańców wsi. Dla upamiętnienia tego faktu na cmentarzu postawiono obelisk z tablicą, na której umieszczono napis: „Niech to miejsce przenosi w następne pokolenia pamięć o Siostrach i Braciach Wspólnoty Ewangelickiej tu mieszkających. W 150 rocznicę wybudowania przez nich kościoła. Rzymsko-katolicka Parafia Gołaszewo”.

</doc>
<doc id="1100764" url="https://pl.wikipedia.org/wiki?curid=1100764" title="Artyleria w II Rzeczypospolitej">
Artyleria w II Rzeczypospolitej

Artyleria w II Rzeczypospolitej – jeden z trzech, obok piechoty i kawalerii, głównych rodzajów wojska Sił Zbrojnych II RP (w ówczesnej terminologii rodzaj wojsk nazywano bronią).
1 czerwca 1939 r. w artylerii pełniło służbę 2589 oficerów, 4974 podoficerów zawodowych i nadterminowych oraz 53 320 szeregowych, co stanowiło 13,8% wszystkich żołnierzy WP (bez KOP). Pod względem liczebności stanów osobowych artyleria była drugim, po piechocie, rodzajem broni.
Formowanie oddziałów artylerii.
Proces formowania pułków i dywizjonów artylerii odbywał się w ciągu całego dwudziestolecia międzywojennego. W listopadzie 1918 rozpoczęto tworzenie pułków artylerii polowej.
Pod koniec 1919 artyleria na froncie zorganizowana była następująco:
Pułki artylerii polowej.
1918
1919
1920
1921
31 grudnia 1931 roku Minister Spraw Wojskowych przemianował:
Artyleria konna.
Formowanie jednostki dywizjonów artylerii konnej rozpoczęto w 1919 roku. Powstały wówczas dywizjony o numeracji: 1, 2, 4, 5, 6 i 7.
W maju 1920 roku utworzono 3 Dywizjon Artylerii Konnej, a w lipcu 9 Dywizjon Artylerii Konnej. Ten ostatni w czerwcu 1921 roku został przemianowany na 8 dak, a w 1927 roku - 14 Dywizjon Artylerii Konnej.
Od kwietnia do października 1921 roku istniał 1 Pułk Artylerii Konnej.
W latach 1922-1924 sformowano 10, 11, 12 i 13 Dywizjony Artylerii Konnej.
Artyleria ciężka.
Pułki artylerii ciężkiej o numeracji 1, 3 oraz 8 i 10 utworzono w 1921, a 2 i 9 pułk artylerii ciężkiej w 1922 roku. Dywizjony artylerii ciężkiej powstały w latach 1937–1939.
W lipcu 1931 roku przemianowano sformowany w styczniu 1919 roku 1 Pułk Artylerii Górskiej na 1 Pułk Artylerii Motorowej.
W 1920 roku został zorganizowany 1 Pułk Artylerii Najcięższej.
Artyleria przeciwlotnicza.
W czerwcu 1924 roku Dywizjon Artylerii Zenitowej został przekształcony w 1 Pułk Artylerii Przeciwlotniczej.
W 1926 roku powstały dywizjony artylerii przeciwlotniczej: 2, 3, 5, 6, 7 i 8.
W czerwcu 1928 roku zostały utworzone kolejne dwa dywizjony: 9 i 10, a we wrześniu 1937 roku 11 Dywizjon Artylerii Przeciwlotniczej.
Artyleria pomiarów.
W październiku 1927 roku, w wyniku reorganizacji Szkoły Pomiarów Artylerii Centrum Wyszkolenia Artylerii, powstał 1 Dywizjon Pomiarów Artylerii.
W listopadzie 1938 roku utworzono 2 Dywizjon Pomiarów Artylerii.
Artyleria piechoty.
W 1928 roku w każdym pułku piechoty utworzono pluton artylerii piechoty, w skład którego wchodziły dwa działony 75 mm armat polowych wzór 1902/1926. Plutony przeznaczone były do bezpośredniego towarzyszenia w toku walki czołowym rzutom piechoty, poprzez strzelanie na wprost do sił żywych i środków ogniowych nieprzyjaciela. Wskutek wielkiego rozproszenia plutonów w 90 pułkach piechoty, a także wskutek tego, że plutony te traktowano jako pododdziały piechoty, była to artyleria zepchnięta na margines życia artyleryjskiego, ze wszystkimi wynikającymi z tego faktu konsekwencjami
W 1934 roku wzmocniono siłę ogniową piechoty przydzielając jej 81 mm moździerze wzór 1931. Każdy batalion piechoty otrzymał dwa moździerze. Organizacyjnie obsługi moździerzy tworzyły pluton w kompanii ciężkich karabinów maszynowych. Moździerze były wówczas bronią towarzyszącą piechoty i nie zaliczano ich do artylerii.
Artyleria w 1939.
Do wojny obronnej w 1939 artyleria polska przystąpiła po częściowym zrealizowaniu planu modernizacji Wojska Polskiego. Dokonano pewnych zmian w uzbrojeniu i organizacji wojsk. Ujednolicono między innymi sprzęt pułków i dywizji piechoty.
Organizacja artylerii.
W 1939 artyleria wchodziła w skład oddziałów i związków taktycznych piechoty i kawalerii oraz Odwodu Naczelnego Wodza.
Dywizja piechoty.
Batalion piechoty posiadał:
Na szczeblu pułku piechoty występowały:
Taką organizację posiadały tylko pułki piechoty w dywizjach czynnych, natomiast pułki piechoty dywizji rezerwowych posiadały kompanie dział przeciwpancernych w składzie czterech dział. W dywizjach rezerwowych nie było plutonów artylerii piechoty.
Dywizja piechoty posiadała:
Ogółem dywizja piechoty posiadała
Brygada kawalerii.
Znacznie skromniejsza była artyleria brygady kawalerii. W jej skład wchodził dywizjon artylerii konnej (dak). 11 dak-ów posiadało organizację dwojakiego typu: cztery – czterobateryjne, pozostałe – trójbateryjne. W każdej baterii znajdowały się cztery armaty kal. 75 mm wz. 02/26.
W brygadzie kawalerii znajdowały się:
W brygadzie pancerno-motorowej znajdowały się:
Artyleria Odwodu Naczelnego Wodza.
W skład artylerii Odwodu Naczelnego Wodza wchodziły :
Pułki artylerii ciężkiej nie miały jednolitej organizacji. Różna w nich była liczba dywizjonów i odmienny skład baterii oraz różne wyposażenie w sprzęt "(armaty kal. 105 mm wz. 29 i 100 mm wz. 78/09/31 oraz haubice kal. 155 mm wz. 17)"
Wyposażenie.
Moździerze.
Wojsko Polskie dysponowało około 1200 moździerzami 81 mm wz. 18, 28, 30, 31 typu francuskiego. Produkowano je w kraju. Ich zasięg wynosił 3200 – 3500 m. Moździerze te pod względem jakościowym zaspokajały potrzeby batalionu, lecz ich liczba w batalionie była dalece niewystarczająca.
27 moździerzy kal. 220 mm wz. 32 znajdowało się w pułku artylerii najcięższej. Posiadały one zasięg 10 – 15 km. Skuteczność rażenia pocisków, jak na artylerię najcięższą, była jednak zbyt mała.
Artyleria do ognia pośredniego.
W armii polskiej w 1939 do artylerii do ognia pośredniego zaliczano wszystkie armaty i haubice od 75 mm wzwyż "(o ile nie wchodziły w skład innego rodzaju artylerii)".
Na wyposażeniu pułków piechoty, dywizjonów artylerii konnej i pociągów pancernych znajdowały się armaty piechoty 75 mm wz. 02/26. Etat przewidywał 436 sztuk, a faktycznie było ich w armii 466. Zasięg tych dział wynosił do 10 700 m. Z zasady były wykorzystywane do towarzyszenia piechocie.
Drugim typem dział lekkich były armaty 75 mm wz. 97, stanowiące wyposażenie pułków i dywizjonów artylerii lekkiej. We wrześniu było ich 1374 sztuk. Zasięg 11 200 m. Było to działo uniwersalne o przestarzałej jednak konstrukcji.
W pułkach artylerii lekkiej znajdowało się również około 900 sztuk haubic 100 mm o zasięgu 10 800 m.
Do dział ciężkich zaliczano armaty 105 mm wz. 13 i 29 o zasięgu odpowiednio 10 i 15 km. Posiadały je dywizjony i pułki artylerii ciężkiej, Było ich w WP 254 sztuki.
Ponadto pułki i dywizjony artylerii ciężkiej posiadały haubice 155 mm wz. 1917 typu Schneidera o zasięgu 11 200 m. Było ich 341.
6, 46 i 47 dywizjony artylerii ciężkiej miały ponadto armaty 120 mm o zasięgu 12 400 m. Razem 43 sztuki.
Artyleria przeciwpancerna.
Stanowiły ją armaty kal. 37 mm wz. 1936 Bofors będące na wyposażeniu pułków piechoty, kawalerii i brygady pancerno-motorowej w ogólnej liczbie 1184 dział.
Elementem obrony przeciwpancernym mogły być także działa pancerne. W Polsce opracowany został jednak jedynie prototyp takiego działa.
Artyleria motorowa.
Pododdziały artylerii motorowej posiadały w swym uzbrojeniu działa o trakcji motorowej. Brygady zmotoryzowane posiadały 4 haubice 100 mm i 4 działa 75 mm, a pułk artylerii motorowej 8 dział 75 mm, 4 haubice 100 mm i 8 armat 120 mm
Przekształcenia jednostek artylerii w latach 1918–1923.
"Przekształcenia organizacyjne podano na podstawie zestawienia opracowanego przez urzędnika Archiwum Wojskowego Wacława Zawadzkiego pod kierunkiem kpt. Wiktora Brumera w 1935 roku"

</doc>
<doc id="1100765" url="https://pl.wikipedia.org/wiki?curid=1100765" title="Sarah Dallin">
Sarah Dallin



</doc>
<doc id="1100768" url="https://pl.wikipedia.org/wiki?curid=1100768" title="Darko Anić">
Darko Anić

Darko Anić (ur. 30 kwietnia 1957 w Zadarze) – francuski szachista i trener szachowy pochodzenia chorwackiego, arcymistrz od 2001 roku.
Kariera szachowa.
Pierwszym szachowym sukcesem Anicia było zwycięstwo w mistrzostwach Zadaru w 1974 roku. W 1979 triumfował w mistrzostwach Dalmacji, a w 1985 został mistrzem Chorwacji. Wielokrotnie brał udział w finałach indywidualnych mistrzostw Francji, zdobywając dwa medale: srebrny (Narbonne 1997) i brązowy (Nantes 1993).
Najwyższy ranking w karierze osiągnął 1 stycznia 2000 r., z wynikiem 2499 punktów zajmował wówczas 15. miejsce wśród francuskich szachistów.
Od 1992 r. współpracował z Francuską Federacją Szachową w zakresie szkolenia młodzieży. W 2004 roku był menedżerem francuskich szachistów na szachowej olimpiadzie w Calvii. Pomiędzy 2000 a 2005 rokiem reprezentował czołówkę francuskich szachistów w zarządzie federacji.

</doc>
<doc id="1100769" url="https://pl.wikipedia.org/wiki?curid=1100769" title="Dziewczyna w czerwonym kapeluszu">
Dziewczyna w czerwonym kapeluszu

Dziewczyna w czerwonym kapeluszu (nl. "Meisje met de rode hoed") – obraz przypisywany Janowi Vermeerowi i datowany na lata ok. 1664–1667. Dzieło jest sygnowane, podpis znajduje się po lewej stronie.
Pochodzenie obrazu nie jest jasne. Być może został kupiony od Vermeera przez Pietera Claesza van Ruijvena, a może wchodził w skład kolekcji Jacoba Dissiusa. Kilkakrotnie zmieniał właścicieli i od 1937 znajduje się w National Gallery of Art w Waszyngtonie.
"Dziewczyna w czerwonym kapeluszu" jest jednym z dwóch dzieł z National Gallery of Art w Waszyngtonie, które od przełomu XIX i XX wieku przypisuje się Vermeerowi. Drugi z nich to "Dziewczyna z fletem". Są to jedyne dzieła tego malarza namalowane na desce. Niektórzy badacze (m.in. Blankert, Swillens, Gudlaugsson) mają wątpliwości co do jego atrybucji. Blankert uważa "Dziewczynę w czerwonym kapeluszu" za późniejsze naśladownictwo.
Prześwietlenie obrazu promieniami Roentgena wykazało, że wcześniej na desce namalowano portret mężczyzny. Pierwotny obraz był namalowany do góry nogami względem portretu dziewczyny.

</doc>
<doc id="1100772" url="https://pl.wikipedia.org/wiki?curid=1100772" title="Vaclav Pankovcin">
Vaclav Pankovcin



</doc>
<doc id="1100774" url="https://pl.wikipedia.org/wiki?curid=1100774" title="Esja">
Esja

Esja – łańcuch górski (914 m n.p.m.) usytuowany w południowo-zachodniej Islandii, w odległości 10 km na północ od Reykjavíku.

</doc>
<doc id="1100777" url="https://pl.wikipedia.org/wiki?curid=1100777" title="Dziewczyna z fletem">
Dziewczyna z fletem

Dziewczyna z fletem (nl. "Meisje met de fluit") – obraz przypisywany Janowi Vermeerowi i datowany na lata ok. 1664–1667. Dzieło nie jest sygnowane.
Pochodzenie obrazu nie jest jasne. Być może został kupiony od Vermeera przez Pietera Claesza van Ruijvena, a może wchodził w skład kolekcji Jacoba Dissiusa. Kilkakrotnie zmieniał właścicieli i od 1942 znajduje się w National Gallery of Art w Waszyngtonie.
"Dziewczyna z fletem" jest jednym z dwóch dzieł z National Gallery of Art w Waszyngtonie, które od przełomu XIX i XX wieku przypisuje się Vermeerowi. Drugi z nich to "Dziewczyna w czerwonym kapeluszu". Są to jedyne dzieła tego malarza namalowane na desce. Niektórzy badacze (m.in. Blankert, Swillens, Gudlaugsson) mają wątpliwości co do jego atrybucji.

</doc>
<doc id="1100782" url="https://pl.wikipedia.org/wiki?curid=1100782" title="Piotr Tołstoj (1645–1729)">
Piotr Tołstoj (1645–1729)

Piotr Andriejewicz Tołstoj (ur. 1645, zm. 1729) – rosyjski urzędnik i dyplomata.
W latach 1702-1714 był ambasadorem Rosji w Konstantynopolu. W roku 1711 został uwięziony ze względu na konflikt zbrojny między Rosją a Turcją (wspierającą króla Szwedów Karola XII) w twierdzy Siedmiu Wież. Wypuszczony na wolność w kwietniu 1712 roku. W latach 1718-1722 szef rady handlu w Sankt Petersburgu ("Handels-College"). W roku 1724 uczyniony hrabią.
Był odznaczony Orderem Orła Białego.

</doc>
<doc id="1100783" url="https://pl.wikipedia.org/wiki?curid=1100783" title="Ałan Cagajew">
Ałan Cagajew

Ałan Konstantinow Cagajew (bułg. Алан Константинов Цагаев; ur. 13 września 1977 we Władykaukazie) — sztangista, z pochodzenia Osetyjczyk, występujący w barwach Bułgarii. Startował w kategorii do 105 kilogramów. W 2000 roku na igrzyskach olimpijskich zdobył srebrny medal wynikiem 422,5 kilogramów w dwuboju. W 2007 roku na mistrzostwach świata w Chiang Mai (Tajlandia) zdobył złoty medal.
W 2008 roku został dożywotnio zdyskwalifikowany za stosowanie dopingu.

</doc>
<doc id="1100788" url="https://pl.wikipedia.org/wiki?curid=1100788" title="Alaksandr Czyhir">
Alaksandr Czyhir

Alaksandar Czyhir (biał. Аляксандар Чыгір, ur. 29 maja 1972 w Rzeczycy) – białoruski historyk i działacz społeczny, opozycjonista. 
Życiorys.
Z zawodu jest nauczycielem historii. W latach 2002–2007 pełnił obowiązki radnego Bobrujska. Za swą działalność był wielokrotnie aresztowany i więziony przez władze białoruskie, jak również pozbawiany pracy. 6 marca 2002 został skazany przez Sąd Rejonowy w Mińsku na siedem lat pozbawienia wolności pod sfingowanym zarzutem handlu częściami samochodowymi. Kilka dni po wyroku skazującym Zjednoczona Partia Obywatelska zaczęła domagać się uznania Czyhira więźniem sumienia. 
W 2006 stał na czele sztabu wyborczego Aleksandra Milinkiewicza w Bobrujsku. W wyborach parlamentarnych z 2008 roku kandydował w wiejskim okręgu wyborczym nr 80 z siedzibą w Bobrujsku. 
Jest młodszym synem byłego premiera Białorusi Michaiła Czyhira.

</doc>
<doc id="1100792" url="https://pl.wikipedia.org/wiki?curid=1100792" title="Toppserien">
Toppserien

Toppserien – najwyższa piłkarska liga kobieca w Norwegii. Działa od 1984.
●
W 2007 tworzą ją następujące zespoły:

</doc>
<doc id="1100793" url="https://pl.wikipedia.org/wiki?curid=1100793" title="Maur (uczeń św. Benedykta)">
Maur (uczeń św. Benedykta)

Maur, uczeń św. Benedykta (ur. 512 w Rzymie, zm. 15 stycznia 584 w Galii) – pierwszy uczeń św. Benedykta z Nursji, mnich i opat, święty Kościoła katolickiego. 
Maur pochodził z arystokratycznej rodziny, był synem rzymskiego senatora Ekwicjusza. W wieku dwunastu lat został powierzony na wychowanie Benedyktowi z Nursji i stał się jego najwybitniejszym uczniem.
Około 529, wraz ze św. Benedyktem, zamieszkał w klasztorze na Monte Cassino. Został tam wybrany przeorem, a później opatem zakonu.
Według późniejszego "Vita Mauri", spisanego w 863 przez Odona z Glanfeuil, Maur wysłany został przez św. Benedykta do Galii. Tam, w połowie VI wieku założył, dzięki wsparciu króla Teodeberta, pierwsze opactwo benedyktyńskie na ziemiach francuskich w Glanfeuil (nad Loarą). Spędził tam trzydzieści osiem lat pełniąc obowiązki opata. Śmierci doczekał w samotni położonej niedaleko klasztoru Glanfeuil.
Grzegorz Wielki w swoich "Dialogach" opisał historię, w której św. Maur na polecenie św. Benedykta wybrał się na poszukiwanie jednego z uczniów, Placyda. Znalazł go w topieli i bez świadomości zagrożenia, idąc po wodzie dotarł do niego by udzielić pomocy.
Wspomnienie liturgiczne obchodzone jest 15 stycznia wraz ze św. Placydem.
Święty Maur jest patronem tragarzy, krawców, szewców i kowali miedzi. Jest orędownikiem przy chrypce, przeziębieniu, bólach głowy, podagrze, reumatyzmie i zołzach.

</doc>
<doc id="1100796" url="https://pl.wikipedia.org/wiki?curid=1100796" title="Republikańskie Zjednoczenie Społeczne Biała Ruś">
Republikańskie Zjednoczenie Społeczne Biała Ruś

Biała Ruś – białoruska organizacja pozarządowa, stawiająca sobie za cel wspieranie Prezydenta Białorusi Alaksandra Łukaszenki. Organizacja została założona w roku 2004.

</doc>
<doc id="1100797" url="https://pl.wikipedia.org/wiki?curid=1100797" title="Antoni Sławikowski">
Antoni Sławikowski

Antoni Sławikowski (ur. 29 stycznia 1796 we Lwowie, zm. 10 czerwca 1870 w Krzeszowicach) polski lekarz okulista. Uważany za twórcę polskiej okulistyki. Profesor tego kierunku na w szkole chirurgów we Lwowie w latach 1821-1851, a od 1851 roku Uniwersytecie Jagiellońskim. Przyczynił się do rozwoju nauk o chorobach oczu. Został odznaczony Złotym Krzyżem z Koroną za zasługi podczas walki z epidemią.

</doc>
<doc id="1100801" url="https://pl.wikipedia.org/wiki?curid=1100801" title="Branko Cikatić">
Branko Cikatić

Branimir „Branko” Cikatić (ur. 3 października 1954 w Splicie, zm. 23 marca 2020 w Solinie) – chorwacki kickbokser, wielokrotny mistrz Europy i świata, pierwszy w historii mistrz K-1.
Kariera sportowa.
Kariera amatorska.
W wieku 12 lat rozpoczął treningi taekwondo. Cztery lata później zaczął również ćwiczyć karate Shōtōkan i judo. Po ukończeniu 18 lat przez krótki okres walczył w boksie (amatorski bilans 16-1), aby ostatecznie poświęcić się kick-boxingowi. W latach 1979-1983 zdobył w formule full contact pięciokrotnie mistrzostwo Europy i raz mistrzostwo świata. Amatorską karierę kickbokserską zakończył z bilansem 152 zwycięstw i 4 porażek.
Kariera zawodowa.
W 1984 roku wyjechał do Holandii i przeszedł na zawodowstwo. Wstąpił do amsterdamskiego klubu Chakuriki Gym, gdzie jego trenerem kick-boxingu i boksu tajskiego został renomowany szkoleniowiec Thom Harinck. W następnych latach niepokonany Cikatić zdobywał kolejne tytuły mistrzowskie zarówno w kick-boxingu, jak i boksie tajskim, wygrywając większość walk przez nokaut. W 1989 zajął pierwsze miejsce w prowadzonym przez branżowe niemieckie czasopismo Karate BUDO Magazine rankingu na najpopularniejszą osobistość w środowisku sztuk walki (przed Jean-Claude Van Dammem i Chuckiem Norrisem). Pierwszej porażki na zawodowym ringu doznał dopiero w Melbourne w 1992 roku z rąk Stana Longinidisa w walce o mistrzostwo świata WKA.
W K-1 zadebiutował 30 kwietnia 1993 roku u szczytu swojej długoletniej kariery (w wieku 38 lat) podczas pierwszego w historii turnieju K-1 Grand Prix w Tokio. Znokautował wszystkich trzech przeciwników (m.in. w finale późniejszego 4-krotnego mistrza K-1 Ernesto Hoosta), zdobywając tytuł mistrza tej organizacji. Rok później bezskutecznie próbował powtórzyć sukces − przegrał w półfinale z Japończykiem Masaaki Satake, po czym kilka miesięcy później wycofał się ze startów.
W marcu 1997 roku powrócił do K-1, wygrywając przez TKO z Musashim. Kolejne dwie walki przegrał jednak przed czasem (z Greco i Bernardo) i w 1998 roku, mając blisko 44 lata, definitywnie zakończył kickbokserską karierę (bilans walk zawodowych 92-6-1). Pozostaje najstarszym zawodnikiem, który wygrał turniej K-1. Dokonał tego w wieku 38 lat i 208 dni.
W 1998 i 1999 roku stoczył dwie walki na zasadach MMA w organizacji PRIDE FC. Obie przegrał, po czym zakończył sportową karierę.
Osiągnięcia.
Kariera zawodowa:
Kariera amatorska:
Dalsza kariera i życie prywatne.
W 1996 r. wystąpił w filmie akcji pt. "Wieżowiec" u boku Anny Nicole Smith, gdzie wcielił się w epizodyczną postać imieniem Zarkov. W 2018 r. zdiagnozowano u niego zatorowość płucną. Podczas pobytu w szpitalu nabawił się zakażenia szpitalnego, które wywołało u niego posocznicę. Późniejsze badania wykazały również, że cierpiał na chorobę Parkinsona. Zmarł 23 marca 2020 roku.

</doc>
<doc id="1100803" url="https://pl.wikipedia.org/wiki?curid=1100803" title="Cyril Abidi">
Cyril Abidi

Cyril Abidi (ur. 25 lutego 1976 w Marsylii) – francuski kick-boxer o marokańskich korzeniach, zawodnik K-1.
Kariera.
W K-1 zadebiutował w 1999 roku, pokonując Petara Majstorovicia. W 2000 roku na gali "K-1 Spirits 2000" znokautował w pierwszej rundzie trzykrotnego mistrza K-1 Petera Aertsa. Półtora miesiąca później spotkali się oni w rewanżu i również tym razem walka zakończyła się zwycięstwem Abidiego (kontuzja Aertsa). Dopiero w trzeciej walce między nimi, w ćwierćfinale World GP 2000 w Tokio, Aertsowi udało się zwyciężyć. Mimo porażki Francuz awansował do następnej rundy, gdyż Holender doznał głębokiego rozcięcia na czole, uniemożliwiającego mu dalszy udział w turnieju. Ostatecznie Abidi odpadł w półfinale, znokautowany przez Raya Sefo. 
W finałowej fazie K-1 WGP walczył ponownie w 2003 roku. W ćwierćfinale pokonał przez decyzję Francois Bothę, lecz w półfinale został znokautowany przez późniejszego mistrza, Remy'ego Bonjasky'ego.
W 2005 roku, podczas gali World GP w Paryżu przegrał przez techniczny nokaut z rodakiem Jérôme'em Le Bannerem. Walka ta przeszła do historii jako jeden z bardziej brutalnych i zaciętych pojedynków w historii K-1. Oznaczała też zmierzch kariery Abidiego w K-1. Pożegnalną walkę stoczył w marcu 2007 roku w Jokohamie z Mitsugu Nodą. 

</doc>
<doc id="1100804" url="https://pl.wikipedia.org/wiki?curid=1100804" title="Marian Kamil Dziewanowski">
Marian Kamil Dziewanowski

Marian Kamil Dziewanowski (ur. 1 czerwca 1913 w Żytomierzu, zm. 18 lutego 2005 w Milwaukee (Wisconsin, USA)) – polski historyk emigracyjny, sowietolog, pisarz i dziennikarz, oficer rezerwy kawalerii Wojska Polskiego i Polskich Sił Zbrojnych na Zachodzie, profesor Boston University i University of Wisconsin-Milwaukee w Milwaukee (USA), członek Polskiej Akademii Umiejętności, członek Korporacji Akademickiej Arkonia.
Lata młodości.
Urodził się i wychował w rodzinie ziemiańskiej. Na Ukrainie przeżył wydarzenia rewolucji 1917, okupację niemiecką po pokoju brzeskim w 1918 i wydarzenia wojny domowej na Ukrainie. Rodzina Dziewanowskich po wkroczeniu Wojska Polskiego do Żytomierza w kwietniu 1920 poprzez Kijów ewakuowała się do Warszawy. Po przyjeździe do Warszawy uczył się między innymi w Gimnazjum Księży Pijarów w Rakowicach pod Krakowem, w Liceum Krzemienieckim, maturę zdawał w Gimnazjum Księży Marianów na Bielanach pod Warszawą. Studiował prawo na Uniwersytecie Warszawskim, zrobił dyplom w Instytucie Francuskim. W trakcie studiów został przyjęty do korporacji akademickiej Arkonia. Od 15 sierpnia 1932 do 30 czerwca 1933 był uczniem Szkoły Podchorążych Rezerwy Kawalerii w Grudziądzu. Następnie odbył dwumiesięczną praktykę w 1 pułku ułanów w Augustowie. Na stopień podporucznika został mianowany ze starszeństwem z 1 stycznia 1935 i 150. lokatą w korpusie oficerów rezerwy kawalerii. Po promocji oficerskiej przeniesiony do 3 pułku szwoleżerów w Suwałkach.
W Gimnazjum Marianów poznał Edmunda Osmańczyka, który w 1936 ściągnął go do pracy w mieszczącej się w Berlinie Centrali Prasowej Związku Polaków w Niemczech. Po pół roku został korespondentem Polskiej Agencji Telegraficznej w Berlinie i pracował w tym charakterze w latach 1937–1938. Z bliska obserwował przygotowania Hitlera do wojny; obsługiwał wizytę Benito Mussoliniego w Niemczech, był świadkiem zajęcia Austrii. "Nie miałem wątpliwości, że była to banda zbrodniczych kryminalistów" – wspominał później.
Lata II wojny światowej.
Po zmobilizowaniu walczył w składzie 3 pułku szwoleżerów, we wrześniu 1939 roku, po niemieckiej agresji na Polskę. Po najeździe sowieckim 17 września 1939 pewnego dnia rano pułk stoczył walkę z Niemcami na zachodnim froncie, zaś wieczorem walczyli już z Armią Czerwoną. Dostał się do niewoli radzieckiej, ale dzięki znajomości rosyjskiego zdołał zbiec. Poprzez Łotwę i Szwecję przedostał się do Francji, a następnie z resztkami Armii Polskiej we Francji ewakuował się do Anglii na pokładzie MS „Batory”. Wobec biegłej znajomości niemieckiego został tłumaczem-instruktorem w Instytucie Spadochroniarstwa i Sabotażu ("The Institute of Parachutists and Saboteurs") w Wielkiej Brytanii, gdzie szkolono cichociemnych. Tam, w klubie golfowym, poznał swoją przyszłą żonę, Adę – która uciekając przed Niemcami przez Litwę i Szwecję (gdzie spędziła trzy lata) dotarła do Londynu.
Emigracja.
Dziewanowski pracował też w tajnej Rozgłośni Polskiej „Świt”, która nadawała z Londynu na kraj (pozorując radiostację nadającą z kraju). W 1944 wysłano go do Waszyngtonu jako pomocnika attaché wojskowego Rządu RP na uchodźstwie do spraw prasy i propagandy. Tłumaczył tam między innymi wystąpienia Prezydenta USA, Franklina Delano Roosevelta.
Po zakończeniu wojny Dziewanowscy pozostali na emigracji w Stanach Zjednoczonych. Dziewanowski zapisał się na Uniwersytet Harvarda, gdzie zrobił w 1951 doktorat z historii – był to pierwszy po wojnie przewód doktorski na tej uczelni dotyczący historii Rosji i Europy Wschodniej.
Obywatelstwo USA uzyskał w 1953. Pracował jako wykładowca w Boston College do roku 1965, potem w Boston University – do 1978. "Żył historią, ponieważ zetknął się osobiście z Hitlerem, Goebbelsem, Churchillem, Rooseveltem... Był świadkiem historii, począwszy od rewolucji bolszewickiej". W 1979 Dziewanowski związał się z Uniwersytetem Stanu Wisconsin w Milwaukee (UWM) jako profesor historii Polski i krajów Europy Wschodniej. Pięcioletni związek Dziewanowskiego z UWM ukoronował działania stanowego oddziału Kongresu Polonii Amerykańskiej, polonijnej społeczności i polonijnych działaczy, członków stanowego Senatu – na uczelni umocniły się bowiem dwie liczące się kierunki nauki – literatury i języka polskiego oraz historii Polski. Członek Polskiego Towarzystwa Naukowego na Obczyźnie (od 1960).
Działalność naukowo-publicystyczna.
Napisał szereg prac, m.in. "A History of Soviet Russia", "The Communist Party of Poland", "Poland in the 20th Century", "War at Any Price. World War II in Europe 1939-1945", "Alexander I: Russia Mysterious Tsar" (także po polsku: "Aleksander I: Car Rosji Król Polski"). W katalogu Biblioteki Kongresu USA można znaleźć 19 pozycji jego autorstwa.

</doc>
<doc id="1100806" url="https://pl.wikipedia.org/wiki?curid=1100806" title="Charles McBurney">
Charles McBurney

Charles McBurney (ur. 17 lutego 1845; zm. 28 czerwca 1913) – amerykański lekarz chirurg. 
W latach 1889–1907 profesor chirurgii na Columbia University. Był pionierem w dziedzinie wykonywania operacji wycięcia wyrostka robaczkowego (appendektomii). W 1889 roku dokonał publikacji, w której określił punkt najsilniejszego bólu w ostrym zapaleniu wyrostka robaczkowego, wprowadził także nowatorski sposób cięcia jamy brzusznej. Zarówno punkt jak i cięcie (zalecone w 1894) noszą obecnie imię McBurneya.

</doc>
<doc id="1100813" url="https://pl.wikipedia.org/wiki?curid=1100813" title="Franciszek Czubalski">
Franciszek Czubalski

Franciszek Mieczysław Czubalski (ur. 30 stycznia 1885 w Przysusze, zm. 8 lutego 1965 w Warszawie) – polski lekarz fizjolog, założyciel Unii Narodowo-Państwowej w 1922 roku.
Życiorys.
Urodził się w rodzinie zarządców majątku Dembińskich w Przysusze. Ukończył gimnazjum filologiczne w Radomiu, a następnie odbył studia na uniwersytecie w Dorpacie (1903–1904) i na Uniwersytecie Lwowskim (1905–1910), gdzie był asystentem w Katedrze Farmakologii i Farmakognozji. Uzyskał tytuł doktora wszech nauk lekarskich (1910) i docenta farmakologii Uniwersytetu Lwowskiego (1914). Następnie związany z Uniwersytetem Jagiellońskim, gdzie otrzymał tytuł docenta fizjologii w Katedrze Farmakologii i Farmakognozji i Katedrze Fizjologii (1915). W latach 1916–1950 kierował Katedrą Fizjologii Uniwersytetu Warszawskiego, uzyskał tytuł profesora nadzwyczajnego (1919) i zwyczajnego (1921).
W okresie międzywojennym sprawował funkcję dziekana Wydziału Lekarskiego (1923–1925, 1934–1935) i prorektora (1934–1939) Uniwersytetu Warszawskiego. W 1936 wybrany na rektora, jednak po nieprzychylnych mu demonstracjach studenckich (był przeciwnikiem gett ławkowych) godności tej nie przyjął.
W latach 1930–1933 był dyrektorem Instytutu Dentystycznego w Warszawie, a w 1933–1939 przewodniczącym rady naukowej Instytutu Radowego oraz kierownikiem Pracowni Fizjologicznej Wychowania Fizycznego w Centralnym Instytucie Wychowania Fizycznego.
Prowadził badania nad krążeniem krwi, regulacją neurohormonalną i endokrynologią doświadczalną (m.in.nad działaniem adrenaliny), fizjologią pracy i fizjologią trawienia.
W 1941 roku objął funkcję dyrektora naukowego Prywatnej Szkoły Zawodowej dla Pomocniczego Personelu Sanitarnego doc. Jana Zaorskiego, w której prowadzili tajne nauczanie dla ok. 1900 słuchaczy. Wykładał na kompletach Uniwersytetu Warszawskiego, Poznańskiego i Tajnego Uniwersytetu Ziem Zachodnich w Warszawie.
Po wojnie pełnił funkcję dziekana Wydziału Lekarskiego UW (od 1947) i rektora Uniwersytetu Warszawskiego (1947–1949), a następnie nowo powstałej Akademii Medycznej (1950–1953), gdzie kierował Katedrą Fizjologii Człowieka (1950–1959).
Od 1945 roku był członkiem Polskiej Akademii Umiejętności i Towarzystwa Naukowego Warszawskiego. Od 1952 roku członek tytularny, a od 1957 członek rzeczywisty Polskiej Akademii Nauk. 
Był prezesem Polskiego Towarzystwa Fizjologicznego (1938–1946 i 1948–1952), członkiem honorowym tego towarzystwa oraz Czeskiego Towarzystwa Lekarskiego, członkiem Międzynarodowego Towarzystwa do Badań nad Krzepliwością Krwi oraz Francuskiego Towarzystwa Biologicznego, członkiem korespondentem Towarzystwa Lekarskiego w Budapeszcie.
Mieszkał w Warszawie w domu Stowarzyszenia Mieszkaniowego Spółdzielczego Profesorów UW przy ulicy Sewerynów.
Pochowany na cmentarzu Powązkowskim w Warszawie (kwatera Z-6-17).

</doc>
<doc id="1100817" url="https://pl.wikipedia.org/wiki?curid=1100817" title="Komitet Francusko-Niemiecki">
Komitet Francusko-Niemiecki

Komitet Francusko-Niemiecki (fr. "Comité France-Allemagne", "CFA") – francuska organizacja działająca w duchu pojednania francusko-niemieckiego w II połowie lat 30. XX wieku.
Komitet został założony 22 listopada 1935 r. przez weterana I wojny światowej, Georges'a Scapiniego. Powstał równolegle z podobną organizacją w Niemczech pod nazwą Stowarzyszenie Niemiecko-Francuskie (Deutsch-Französische Gesellschaft), której jednym z głównych członków był Otto Abetz, późniejszy ambasador III Rzeszy w okupowanej Francji. W skład komitetu honorowego Komitetu Francusko-Niemieckiego weszli pisarze Pierre Benoit, Jules Romains, Louis Bertrand, kompozytor Florent Schmitt, germanista Henri Lichtenberger, zaś rady administracyjnej – przywódca związków kombatanckich Jean Goy, Georges Scapini, dziennikarze i publicyści Ferdinand de Brinon, Pierre Drieu la Rochelle, Betrand de Jouvenel, Jacques Benoist-Méchin, Jean Weiland. 
Duża część z tych osób w okupowanej Francji będzie odgrywać ważną rolę w propagowaniu kolaboracji z Niemcami (na bazie Komitetu powstanie Grupa Collaboration). Komitet działał na obszarze całego kraju i był dofinansowywany przez władze francuskie. Jednym z jego głównych nurtów działalności – oprócz kwestii współpracy francusko-niemieckiej – były sprawy przyszłej integracji europejskiej. W organizowanych przez niego spotkaniach i dyskusjach brali udział m.in. Henri de Man z Belgii, Arthur Moeller van den Bruck z Niemiec, czy rodzimi działacze i publicyści, jak Jean Luchaire. W rzeczywistości Komitet był narzędziem narodowo socjalistycznej propagandy.
Został rozwiązany 24 maja 1939 r. własną decyzją.

</doc>
<doc id="1100818" url="https://pl.wikipedia.org/wiki?curid=1100818" title="Irakli Okruaszwili">
Irakli Okruaszwili

Irakli Okruaszwili (gruz. ირაკლი ოქრუაშვილი; ur. 6 listopada 1973 w Cchinwali) - gruziński prawnik, adwokat, polityk, były minister spraw wewnętrznych, obrony oraz rozwoju gospodarczego, wieloletni współpracownik Micheila Saakaszwili. Założyciel partii Ruch na rzecz Zjednoczonej Gruzji.
Życiorys.
W 1995 ukończył studia prawnicze na Uniwersytecie Tbiliskim. Po ukończeniu studiów pracował jako główny specjalista w gruzińskiej Centralnej Komisji Wyborczej, a od 1996 jako konsultant projektu TACIS w Gruzji. Następnie wykonywał zawód adwokata, w latach 1996–1998 był partnerem w firmie prawniczej "Kordzadze, Swanidze i Okruaszwili", a od 1999 właścicielem firmy prawniczej "Okruaszwili i partnerzy". W latach 1999–2000 prowadził zajęcia na Uniwersytecie Tbiliskim.
Od 2000 pełnił funkcję wiceministra sprawiedliwości (na czele resortu stał wówczas Micheil Saakaszwili). We wrześniu 2001 razem z Saakaszwilim opuścił Ministerstwo. Od 2002 zaangażował się w działalność opozycyjną. Został członkiem partii "Ruch Narodowy", której przewodniczył Saakaszwili. W czerwcu 2002 został wybrany do rady miejskiej Tbilisi, w której pełnił następnie funkcję przewodniczącego komisji rewizyjnej.
W listopadzie 2003 brał aktywny udział w rewolucji róż wspierając Micheila Saakaszwili. Został wybrany deputowanym gruzińskiego parlamentu, a następnie objął funkcję prokuratora generalnego. Między czerwcem a grudniem 2004 stał na czele resortu spraw wewnętrznych. W grudniu 2004 został ministrem obrony. W tym czasie był zwolennikiem ataku Gruzji na Abchazję i Osetię Południową. 10 listopada 2006 został przesunięty na stanowisko ministra rozwoju gospodarczego, jednak już tydzień później podał się do dymisji.
Z końcem września 2007 Irakli Okruaszwili oskarżył prezydenta o korupcję i planowanie morderstwa oraz porównał jego rządy do czasów sprzed rewolucji róż. Został następnie aresztowany, po czym wycofał swoje zarzuty i zwolniono go za kaucją. Stał się pierwszoplanową postacią opozycji, która w październiku rozpoczęła wielkie protesty w Tbilisi.

</doc>
<doc id="1100823" url="https://pl.wikipedia.org/wiki?curid=1100823" title="Geraldine Apponyi">
Geraldine Apponyi

Geraldine Margit Virginia Olga Mária Apponyi de Nagy-Appony (ur. 6 sierpnia 1915 w Budapeszcie, zm. 22 października 2002 w Tiranie) – hrabianka węgierska, królowa Albanii.
Życiorys.
Geraldina urodziła się w jednym z najstarszych arystokratycznych rodów. Jej ojcem był Gyula Apponyi, szambelan dworu wiedeńskiego, a matką Gladys Virginia Stewart, córka konsula Stanów Zjednoczonych w Antwerpii. Przyszła królowa Albanii uchodziła za jedną z najpiękniejszych panien na Węgrzech. Nazywaną ją "Białą Różą". Zaraz po ukończeniu szkoły klasztornej zaangażowała się jako sekretarka w jednym z muzeów budapeszteńskich. Krytykowano ją za to, ponieważ uważano, że powinna się zająć haftowaniem, działalnością charytatywną albo życiem towarzyskim.
Król Albanii, Ahmed Zogu, poznał swoją żonę dzięki siostrze, która przeglądając węgierskie pismo, zobaczyła w rubryce towarzyskiej zdjęcie Geraldine. Zrobiło na niej takie wrażenie, że zdecydowała się pokazać królowi, który właśnie poszukiwał żony. Zog I zafascynował się młodą Węgierką i wysłał jej zaproszenie na bal sylwestrowy w pałacu królewskim w Tiranie.
Geraldina pojechała do Albanii w towarzystwie adiutanta króla oraz przyjaciółki, baronowej Ruling. Hrabina wraz z przyjaciółką zostały ulokowane w pałacyku przeznaczonym do jej dyspozycji. Po raz pierwszy spotkała króla na balu sylwestrowym. Sama królowa opowiadała później, że zakochała się w królu "od pierwszego wejrzenia". Już następnego dnia Zog I poprosił Geraldinę o rękę.
Przyszła królowa zaczęła poznawać język i obyczaje swojego nowego kraju. Uroczyste zaręczyny odbyły się w towarzystwie rodzin Zoga i jego przyszłej żony, na których król wręczył Geraldine pierścionek z czterdziestokaratowym brylantem. Następnego dnia, po poinformowaniu parlamentu, ogłosił oficjalne zaręczyny.
Mimo pewnych trudności ze strony Watykanu, który nie godził się początkowo na ślub katoliczki z muzułmaninem, małżeństwo zostało zawarte 27 kwietnia 1938. Po uroczystości ślubnej król i nowa królowa, zgodnie z tradycyjnym protokołem, pozdrowili z balkonu pałacu zgromadzony tłum. Miesiąc miodowy pary trwał cztery dni i spędzili go nad morzem.
Ich pierwsze dni małżeństwa przerwała wiadomość o planowanym napadzie Włoch na Albanię. Codzienny dzień królowej wypełniały lekcje albańskiego, spotykanie się z przedstawicielami różnych organizacji znajdujących się pod patronatem korony. Geraldina interesowała się szczególnie problemami edukacji, higieny w wioskach górskich oraz warunkami życia albańskich kobiet. Odbywała też regularnie inspekcje szpitali, sierocińców i ośrodków Czerwonego Krzyża.
Królowa Geraldina nie zdążyła dobrze poznać swojej nowej ojczyzny. 7 kwietnia 1939 do kraju wkroczyły wojska Mussoliniego. Dwa dni przedtem królowa urodziła w pałacu w Tiranie syna, którego nazwano Lekka (Aleksander) – następcę tronu monarchii albańskiej.
Po zaatakowaniu kraju rodzina królewska natychmiast opuściła pałac. Król chciał przewieźć żonę statkiem do Jugosławii, ale uznano to za zbyt niebezpieczne. W końcu para królewska uciekła trzynastoma samochodami do Grecji. Podróż była bardzo trudna, zważywszy jeszcze na niedawny poród królowej. Geraldine miała gorączkę i silne krwotoki. Po dwóch tygodniach, kiedy królowa odzyskała siły, wraz z rodziną z Grecji udała się do Turcji, a potem do Francji, gdzie zamieszkali.
Po wybuchu II wojny światowej rodzina królewska musiała opuścić Francję zajętą przez Niemców. Udali się do Londynu, później postanowili osiedlić się w Egipcie.
Po śmierci męża Geraldine zamieszkała w Madrycie. W 2002, na prośbę czterdziestu członków parlamentu, królowa powróciła do Albanii i zamieszkała w jednej z willi, zwróconej przez naród rodzinie królewskiej. Cztery miesiące później zmarła. Państwo przyznało zmarłej królowej order Nderi i Kombit (Honor Narodu).

</doc>
<doc id="1100824" url="https://pl.wikipedia.org/wiki?curid=1100824" title="Tanoso">
Tanoso



</doc>
<doc id="1100827" url="https://pl.wikipedia.org/wiki?curid=1100827" title="Michaił Chwastou">
Michaił Chwastou

Michaił Michajławicz Chwastou (, , "Michaił Michajłowicz Chwostow"; ur. 27 czerwca 1949 w Kozłowszczyźnie w rejonie duniłowickim) – białoruski polityk i dyplomata, w latach 2000–2003 minister spraw zagranicznych Białorusi, ambasador Białorusi w Stanach Zjednoczonych, Meksyku i Kanadzie, przedstawiciel przy instytucjach ONZ.
Życiorys.
Urodził się 27 czerwca 1949 roku we wsi Kozłowszczyzna, w rejonie duniłowickim obwodu połockiego Białoruskiej SRR, ZSRR. W 1975 ukończył Miński Państwowy Pedagogiczny Instytut Języków Obcych, w 1989 roku – Białoruski Uniwersytet Państwowy im. Lenina. Posiada wykształcenie tłumacza-referenta języków francuskiego i angielskiego oraz prawnika. 
Pracę rozpoczął jako robotnik w sowchozie „Gorodokskij” () w obwodzie witebskim. Odbył służbę wojskową w szeregach Armii Radzieckiej. W latach 1975–1982 pracował jako konsultant, starszy konsultant w Izbie Handlowo-Przemysłowej Białoruskiej SRR. Od 1982 do 1991 rok był III, II sekretarzem, zastępcą kierownika wydziału w Ministerstwie Spraw Zagranicznych Białoruskiej SRR. W latach 1991–1992 pełnił funkcję I sekretarza Stałego Przedstawicielstwa Białorusi przy ONZ. Stanowisko to zajmował w momencie ogłoszenia niepodległości Białorusi 25 sierpnia 1991 roku. W latach 1992–1993 pracował jako I sekretarz Ambasady Białorusi w Stanach Zjednoczonych. W latach 1993–1994 był kierownikiem wydziału, szefem zarządu MSZ Białorusi. Od 1994 do 1997 roku pełnił funkcję zastępcy ministra spraw zagranicznych Białorusi. Od 1 października 1997 do 11 sierpnia 2000 roku był ambasadorem Białorusi w Kanadzie. Tego samego dnia został doradcą prezydenta Białorusi. Od 27 listopada 2000 roku był zastępcą premiera – ministrem spraw zagranicznych Białorusi. Funkcję szefa MSZ pełnił do 21 marca 2003 roku, kiedy został ambasadorem Białorusi w Stanach Zjednoczonych i jednocześnie w Meksyku. 4 czerwca 2009 roku objął stanowisko stałego przedstawiciela Białorusi przy Biurze ONZ i innych organizacjach międzynarodowych w Genewie.
Oceny.
Zdaniem Andreja Lachowicza, w czasie kryzysu w stosunkach między Białorusią a państwami zachodnimi po wyborach prezydenckich w 2001 roku, Chwastou na polecenie Alaksandra Łukaszenki odegrać miał rolę aktywnego uczestnika „zimnej wojny” z Zachodem. Przywódca Białorusi mianował go potem na ambasadora w Stanach Zjednoczonych, aby zademonstrować, że normalizacja stosunków będzie możliwa tylko pod warunkiem jednostronnych ustępstw ze strony państw zachodnich. 
Życie prywatne.
Michaił Chwastou jest żonaty, ma dwoje dzieci.

</doc>
<doc id="1100829" url="https://pl.wikipedia.org/wiki?curid=1100829" title="Michael McDonald (kickbokser)">
Michael McDonald (kickbokser)

Michael Anthony McDonald (ur. 6 lutego 1965 roku w Birmingham) – kanadyjski kick-boxer wagi ciężkiej, zawodnik K-1.
Kariera.
W wieku 17 lat rozpoczął treningi boksu tajskiego. W latach 1996-1999 trenował pod okiem karateki i gwiazdy K-1 Andy'ego Huga. W 1998 roku zadebiutował w K-1. Dwukrotnie wygrał Grand Prix USA w Las Vegas (2002, 2004), a dwukrotnie zajął drugie miejsce (2003, 2006). Był jednym z najlepiej wyszkolonych technicznie zawodników K-1. Pokonał m.in. Glaube Feitosę, Nicholasa Pettasa, Mirko Filipovicia czy Ricka Roufusa. Sportową karierę zakończył w 2008 roku.

</doc>
<doc id="1100831" url="https://pl.wikipedia.org/wiki?curid=1100831" title="Marian Żeńczak">
Marian Żeńczak

Marian Zeńczak (ur. 7 września 1891 Leszczyny (lwowskie) zm. 11 października 1948 Warszawa) – polski lekarz, założyciel pierwszej katedry ortodoncji. Od 1925 roku był pierwszym polskim profesorem ortodoncji w Państwowym Instytucie Dentystycznym w Warszawie. W 1935 roku został tam docentem stomatologii uniwersyteckiej a następnie w 1937 roku został profesorem i pierwszym rektorem Akademii Stomatologicznej. Po drugiej wojnie światowej był jednym z głównych organizatorów stomatologii w Warszawie.
Został odznaczony Krzyżem Oficerskim Orderu Odrodzenia Polski (1946).

</doc>
<doc id="1100836" url="https://pl.wikipedia.org/wiki?curid=1100836" title="Kazimierz Dłuski">
Kazimierz Dłuski

Kazimierz Dłuski (ur. 1 listopada 1855 w Sosnówce k. Mohylowa Podolskiego, zm. 6 września 1930 w Otwocku) – polski lekarz ftyzjatra i społecznik oraz działacz polityczny związany z polskim ruchem socjalistycznym (Polska Partia Socjalistyczna), szwagier Marii Skłodowskiej-Curie.
Życiorys.
Podczas studiów na Cesarskim Uniwersytecie Warszawskim w 1877 wstąpił do organizowanego kółka socjalistycznego. W 1878 udał się na emigrację do Szwajcarii, gdzie zetknął się z przebywającymi tam polskimi socjalistami. Publikował w piśmie socjalistycznym „Równość”, był autorem zamieszczonego w numerze 2 artykułu "Patriotyzm i socjalizm", który wywołał duże kontrowersje w kręgach ówczesnych socjalistów. Dłuskiego posądzono o sympatie anarchistyczne (przeciwstawił te dwa określenia) i potępiono za krytykę walk politycznych. Po tej publikacji powstał konflikt pomiędzy Bolesławem Limanowskim a Dłuskim, który zakończył się zerwaniem współpracy Limanowskiego z redakcją. W październiku 1881 Dłuski brał udział w zjeździe delegatów partii i grup socjalistycznych w Chur, gdzie rozpatrywano kwestię zorganizowania nowej Międzynarodówki, zastępował tam Ludwika Waryńskiego. W październiku 1882 Kazimierz Dłuski udał się do Paryża z listem polecającym od Johanna Philippa Beckera, gdzie miał skontaktować się z Karolem Marksem. Marks był już wówczas ciężko chory i do spotkania nie doszło, Dłuski pozostał w Paryżu, gdzie ukończył kierunki nauk politycznych i medycynę. Paryskie mieszkanie Dłuskich było otwarte dla emigrantów politycznych z Polski, ich gośćmi był m.in. późniejsi Prezydenci RP: Stanisław Wojciechowski i Ignacy Mościcki. Członek Gminy Narodowo-Socjalistycznej w 1888 roku.
Po powrocie do kraju w 1902 stworzył w Zakopanem sanatorium dla ludzi z chorobami płuc m.in. gruźlicą (od 1928 Sanatorium Wojskowe w Zakopanem). Był również jednym z założycieli Tatrzańskiego Ochotniczego Pogotowia Ratunkowego (oraz jego pierwszym prezesem 1910–1919) i Muzeum Tatrzańskiego im. Tytusa Chałubińskiego. Był członkiem Ligi Narodowej. W 1919 został oddelegowany przez Naczelnika Państwa Józefa Piłsudskiego do składu Komitetu Narodowego Polskiego – w zastępstwie Ignacego Jana Paderewskiego został delegatem pełnomocnym na konferencji pokojowej w Paryżu.
Po powrocie zajął się działalnością w Warszawskim Towarzystwie Przeciwgruźliczym, Szkolnej Lidze Przeciwgruźliczej, Towarzystwie Zwalczania Raka i Związku Walki z Alkoholizmem. Był członkiem Obywatelskiego Komitetu Wykonawczego Obrony Państwa w 1920. Wraz z żoną Bronisławą, starszą siostrą Marii Skłodowskiej-Curie, która również była lekarką, w drugiej połowie lat 20. XX wieku otworzyli w podwarszawskim Aninie przy obecnej ul. M. Kajki prewentorium przeciwgruźlicze. Nabyli także majątek na przedłużeniu obecnej al. Wilanowskiej, który w 1922 przekazali robotniczemu Wydziałowi Wychowania Dziecka i Opieki nad Nim działającemu przy PPS. W 1930 zamknięto prewentorium w Aninie. Bronisława zaangażowała się na prośbę siostry Marii w budowę Instytutu Radowego i zamieszkała tam, nadzorując budowę.
Zmarł w Otwocku, został pochowany na Cmentarzu Zasłużonych na Pęksowym Brzyzku w Zakopanem (sektor P-I-61I62).

</doc>
<doc id="1100838" url="https://pl.wikipedia.org/wiki?curid=1100838" title="Juryj Chadyka">
Juryj Chadyka

Juryj Wiktarawicz Chadyka (; ur. 23 czerwca 1938 w Mińsku, zm. 11 września 2016 w Denver) – białoruski polityk, wiceprzewodniczący Białoruskiego Frontu Ludowego. 9 kwietnia 2002 roku został skazany na 10 dni aresztu za organizację demonstracji w rocznicę odzyskania niepodległości. Na znak protestu podczas pobytu w więzieniu prowadził głodówkę. Podczas wyborów parlamentarnych w 2004 roku był jednym z organizatorów protestów w Mińsku przeciwko prezydentowi Łukaszence.
Wiosną 1996 roku Chadyka wraz z Wiaczasłauem Siuczykiem został aresztowany za udział w demonstracji „Czarnobylska Droga”. Uważa się, że byli oni drugimi w historii ofiarami prześladowań politycznych ze strony prezydenta Alaksandra Łukaszenki (pierwszym był poeta Sławamir Adamowicz). Byli oni także jednymi z pierwszych w epoce Łukaszenki, którzy podjęli motywowaną politycznie głodówkę protestacyjną. Na prośbę matki Siuczyka opozycyjna deputowana Rady Najwyższej Ludmiła Hraznowa przeprowadziła wśród parlamentarzystów zbiórkę podpisów pod apelem o ich uwolnienie. Przedsięwzięcie miało sens, ponieważ białoruski parlament nie był jeszcze wówczas całkowicie uzależniony od prezydenta. Zebrano wówczas ponad 50 podpisów, głównie opozycyjnych deputowanych. Sprawa Chadyki została zamknięta wiosną 1997 roku.

</doc>
<doc id="1100844" url="https://pl.wikipedia.org/wiki?curid=1100844" title="Joseph-François Malgaigne">
Joseph-François Malgaigne

Joseph-François Malgaigne (ur. 14 lutego 1806, zm. 17 października 1865) – francuski lekarz chirurg.
Aktywny uczestnik powstania listopadowego jako chirurg wojskowy. Kawaler orderu Virtuti Militari. W 1832 wydał wspomnienia opisujące powstanie. W 1845 roku został chirurgiem w szpitalu świętego Ludwika w Paryżu. Pięć lat później został profesorem medycyny operacyjnej i naczelnym chirurgiem szpitala Charité. W 1840 wznowił wydanie dzieł A. Parégo.

</doc>
<doc id="1100847" url="https://pl.wikipedia.org/wiki?curid=1100847" title="Joseph François Louis Deschamps">
Joseph François Louis Deschamps

Joseph François Louis Deschamps (ur. 14 marca 1740 roku zm. 8 grudnia 1824) - francuski lekarz. Był naczelnym chirurgiem w paryskim szpitalu Charité. W 1793 roku opisał w swojej pracy proces podwiązywania naczyń podczas operacji. Wprowadził narzędzie zwane igłą Deschampsa, która jest używana do dziś.

</doc>
<doc id="1100849" url="https://pl.wikipedia.org/wiki?curid=1100849" title="Jędrzej Krupiński">
Jędrzej Krupiński

Jędrzej Krupiński (ur. 11 listopada 1744, zm. 27 kwietnia 1783) – polski lekarz anatom. Studiował medycynę na uniwersytecie w Wiedniu w klinice Antona de Haëna. 24 grudnia 1772 otrzymał promocję doktorską. W 1773 objął – wraz z Janem Franciszkiem Spaventim – urząd lekarza prowincjalnego ("medicus provincialis") Lwowa, a w 1776 został naczelnym lekarzem ("protomedicus") na obszarze Galicji. Organizator służby zdrowia. Do jego zasług należy poprawa warunków sanitarnych. Był wykładowcą i profesorem medycyny na uniwersytecie Lwowskim, oraz w szkole cyrulików i akuszerek.

</doc>
<doc id="1100850" url="https://pl.wikipedia.org/wiki?curid=1100850" title="Jacques Mathieu Delpech">
Jacques Mathieu Delpech

Jacques Mathieu Delpech (ur. 2 października 1777 w Tuluzie, zm. 28 października 1832 w Montpellier) – francuski lekarz i chirurg. Od 1832 roku był profesorem uniwersytetu w Montpellier. W 1816 wykonał pionierską operację ścięgna Achillesa. Dokonał przecięcia w stopie końsko-szpotawej. Zaproponował zmianę nazwy z ortopedia na ortomorfia. Udowodnił, że choroba Potta ma gruźlicze pochodzenie. Prowadził również badania nad zgorzelą.

</doc>
<doc id="1100852" url="https://pl.wikipedia.org/wiki?curid=1100852" title="Thomas Wentworth (1672–1739)">
Thomas Wentworth (1672–1739)

Thomas Wentworth, 1. hrabia Strafford (ur. 1672, zm. 15 listopada 1739) – brytyjski dyplomata, pierwszy lord Admiralicji.
Jego ojcem był sir William Wentworth of Northgatehead, szeryf w hrabstwie Yorkshire, matką Isabella Apsley, córka sir Allena Apsley. Jego dziadek ze strony ojca sir William Wentworth of Ashby Puerorum był młodszym bratem Thomasa Wentwortha, 1. hrabiego Strafford (1593–1641).
Thomas Wentworth służył jako młodzieniec w armii operującej w Holandii. Wkrótce zaczęto powierzając mu misje dyplomatyczne. W latach 1705–1711 był brytyjskim ambasadorem w Berlinie, a od 1711 do 1714 w Holandii (Haga). W latach 1712–1714 pierwszy lord Admiralicji.
W 1711 uczyniony hrabią Strafford (drugiej kreacji). Podpisał pokój w Utrechcie (1713), za co niezadowoleni Wigowie przeprowadzili jego "impeachment" w 1715. Związał się z jakobitami, a Jakub Franciszek Edward Stuart uczynił go w roku 1722 Księciem Strafford. Tytułu tego Wigowie w Londynie nie uznawali, podobnie jak Jerzy I Hanowerski. Jego jedyny syn William Wentworth, 2. hrabia Strafford zmarł bezpotomnie w roku 1791.

</doc>
<doc id="1100853" url="https://pl.wikipedia.org/wiki?curid=1100853" title="Michaił Miasnikowicz">
Michaił Miasnikowicz

Michaił Uładzimirawicz Miasnikowicz (, , "Michaił Władimirowicz Miasnikowicz"; ur. 6 maja 1950 w Nowym Snowie) – białoruski ekonomista, polityk działacz partyjny i państwowy; w latach 2001–2010 przewodniczący Narodowej Akademii Nauk Białorusi; w latach 2010–2014 premier Republiki Białorusi; w latach 2015–2019 przewodniczący Rady Republiki Zgromadzenia Narodowego Republiki Białorusi V kadencji; doktor nauk ekonomicznych (odpowiednik polskiego stopnia doktora habilitowanego).
Życiorys.
Urodził się 6 maja 1950 roku we wsi Nowy Snów, w rejonie nieświeskim obwodu baranowickiego Białoruskiej SRR. W 1972 roku ukończył Brzeski Instytut Inżynieryjno-Budowlany, uzyskując specjalność inżyniera technologa. W 1989 ukończył Mińską Wyższą Szkołę Partyjną. W 1994 roku uzyskał stopień kandydata nauk (odpowiednik polskiego stopnia doktora). Temat jego dysertacji kandydackiej brzmiał: "Warunki i czynniki tworzenia gospodarski rynkowej w Republice Białorusi (analiza polityczno-ekonomiczna)". W 1998 roku otrzymał stopień doktora nauk ekonomicznych (odpowiednik polskiego stopnia doktora habilitowanego).
Od 1972 roku pracował jako inżynier w Wydziale Technicznym Instytutu Projektowego „Minskprojekt”. W latach 1973–1977 pracował w Zjednoczeniu Wytwórczym „Minskwodokanał” kolejno jako: inżynier, naczelnik oddziału wytwórczo-technicznego, główny inżynier dyrekcji ds. budownictwa infrastruktury gospodarki wodnej. Od 1977 roku pracował w Zarządzie Przedsiębiorstw Obsługi Komunalnej Mińskiego Miejskiego Komitetu Wykonawczego jako główny inżynier, a od 1979 roku jako jego naczelnik.
Działalność polityczna.
W 1983 roku został przewodniczącym Komitetu Wykonawczego Rady Deputowanych Ludowych Rejonu Sowieckiego Mińska. W 1984 roku został zastępcą przewodniczącego Mińskiego Miejskiego Komitetu Wykonawczego. W latach 1985–1986 był sekretarzem Mińskiego Komitetu Miejskiego Komunistycznej Partii Białorusi.
W latach 1986–1990 pełnił funkcję Ministra Gospodarki Mieszkaniowo-Komunalnej Białoruskiej SRR. Od 1990 roku był zastępcą przewodniczącego Rady Ministrów Białoruskiej SRR i przewodniczącym Komitetu Państwowego Białoruskiej SRR ds. Gospodarki i Planowania. W latach 1991–1994 pełnił funkcję pierwszego wiceprzewodniczącego Rady Ministrów Białoruskiej SRR. Był bliskim politycznym sojusznikiem przewodniczącego Rady Ministrów Wiaczasłaua Kiebicza. W czasie wyborów prezydenckich w 1994 roku stał na czele jego sztabu wyborczego i był ostro krytykowany zarówno przez narodowo zorientowaną inteligencję, jak i przez kandydata na prezydenta Alaksandra Łukaszenkę. Mimo to, po zwycięstwie tego ostatniego, Miasnikowicz trafił do grona współpracowników prezydenta, podobnie jak wiele innych osób z otoczenia Kiebicza. 22 lipca 1994 roku został wicepremierem Białorusi. 10 października 1995 roku objął stanowisko Kierownika Administracji Prezydenta i zwolniony z obowiązków wicepremiera, z zachowaniem oficjalnego statusu wicepremiera. 12 września 2001 roku zwolniono go ze stanowiska "w związku z przejściem do innej pracy". 19 października został prezesem Narodowej Akademii Nauk Białorusi, a 26 października 2004 roku przeniesiony na stanowisko przewodniczącego Prezydium tej instytucji.
28 grudnia 2010 roku, kilka dni po ogłoszeniu ponownego zwycięstwa Alaksandra Łukaszenki w wyborach prezydenckich, został przez niego mianowany szefem rządu. 27 grudnia 2014 został zdymisjonowany z tego stanowiska i zastąpiony przez Andrieja Kobiakowa. 16 stycznia 2015 roku objął stanowisko przewodniczącego Rady Republiki Zgromadzenia Narodowego Republiki Białorusi V kadencji.
Kontrowersje.
Zdaniem obrońcy praw człowieka Harego Pahaniajły, Michaił Miasnikowicz został wyznaczony na premiera niezgodnie z konstytucją. Według jej zapisów, premiera wyznacza prezydent po uzgodnieniu z parlamentem. Tymczasem Michaił Miasnikowicz został wyznaczony poprzez rozporządzenie prezydenta, a dopiero po pewnym czasie propozycja przyjęcia jego kandydatury została skierowana do Izby Reprezentantów. Zdaniem Pahaniajły, było to złamanie procedury i demonstracja braku szacunku dla konstytucji zarówno ze strony prezydenta, jak i parlamentu.
Poglądy.
Michaił Miasnikowicz jest zwolennikiem integracji w ramach Wspólnoty Niepodległych Państw i Związku Białorusi i Rosji. Brał udział w opracowaniu dokumentów założycielskich ZBiR.
Życie prywatne.
Michaił Miasnikowicz jest żonaty, ma córkę i syna.
Wybrane publikacje.
Michaił Miasnikowicz jest autorem ponad 150 prac naukowych, w tym 14 monografii. Główne prace:

</doc>
<doc id="1100855" url="https://pl.wikipedia.org/wiki?curid=1100855" title="Leka I Zogu">
Leka I Zogu

Leka I Zogu (ur. 5 kwietnia 1939 w Tiranie, zm. 30 listopada 2011 tamże) – następca tronu Królestwa Albanii (książę koronny) i pretendent do tronu tego kraju.
Życiorys.
Był jedynym synem Ahmeda I Zogu, króla Albanii, i jego żony, królowej Geraldiny. Urodził się dwa dni przed napaścią wojsk włoskich na Królestwo Albanii.
Ukończył szkołę średnią w Szwajcarii, studiował ekonomię na Sorbonie, wstąpił do Royal Military Academy w Sandhurst w stopniu porucznika. Planowane studia na Uniwersytecie Oksfordzkim nie doszły do skutku z uwagi na pogarszający się stan zdrowia ojca. Gdy doszedł do pełnoletniości w 1957, został pretendentem do tronu na wygnaniu. Uznał także, że powinien zostać muzułmaninem, jak jego ojciec.
Po śmierci ojca w 1961 został ogłoszony (lub ogłosił się) królem Albańczyków przez zgromadzenie delegatów emigracyjnych.
Leka zajmował się działalnością biznesową. W październiku 1975 w Biarritz ożenił się z byłą nauczycielką, Australijką Susan Cullen-Ward, zmarłą w 2004, która przez zwolenników monarchii nazywana była królową Zuzanną. Miał jednego syna, także o imieniu Leka, urodzonego w 1982.
Zabiegał o przywrócenie w Albanii ustroju monarchicznego. W ogólnonarodowym referendum, pod koniec lat 90., ideę tę poparła jedna trzecia Albańczyków.
28 czerwca 2002, po 63 latach wygnania, powrócił wraz rodziną do kraju. W 2004 utworzył partię Ruch na rzecz Rozwoju Narodowego ("Lëvizja për Zhvillim Kombëtar"), a dwa lata później ogłosił wycofanie się z życia politycznego.
17 listopada 2011 trafił do szpitala uniwersyteckiego w Tiranie. Zmarł pod koniec miesiąca.

</doc>
<doc id="1100856" url="https://pl.wikipedia.org/wiki?curid=1100856" title="William James Mayo">
William James Mayo

William James Mayo (ur. 29 czerwca 1861, zm. 28 lipca 1939) – amerykański lekarz chirurg. 
W 1889 założył razem ze swoim bratem Charlesem Horacem szpital w miejscowości Rochester w stanie Minnesota. W 1903 szpital został przekształcony w Mayo Clinic. W 1917 powołali do życia Mayo Foundation for Medical Education and Research. William James Mayo zajmował się głównie chirurgią jamy brzusznej, szczególnie kamicą nerkową, nowotworami złośliwymi i chorobami jelit.

</doc>
<doc id="1100857" url="https://pl.wikipedia.org/wiki?curid=1100857" title="Wiktar Łukaszenka">
Wiktar Łukaszenka

Wiktar Alaksandrawicz Łukaszenka (, , "Wiktor Aleksandrowicz Łukaszenko"; ur. 28 listopada 1975) – białoruski polityk, doradca prezydenta ds. bezpieczeństwa narodowego, członek Rady Bezpieczeństwa Białorusi; najstarszy syn przywódcy Białorusi Alaksandra Łukaszenki.
Życiorys.
Ukończył Instytut Stosunków Międzynarodowych na Białoruskim Uniwersytecie Państwowym. Służył w sztabie wojsk ochrony pogranicza w Mińsku uzyskując stopień kapitana. Od marca 2001 roku był współpracownikiem Ministerstwa Spraw Zagranicznych Białorusi jako trzeci sekretarz i doradca ds. Europy Zachodniej. Od kwietnia 2003 roku pracował jako naczelnik oddziału kontaktów gospodarczych z zagranicą w UP „NDI środków automatyzacji” (główne przedsiębiorstwo państwowej firmy naukowo-produkcyjnej „Agat”). Od marca 2005 roku jest doradcą prezydenta ds. bezpieczeństwa narodowego. 5 stycznia 2007 roku został członkiem Rady Bezpieczeństwa Republiki Białorusi.
Zdaniem białoruskiego politologa Andreja Lachowicza, z inicjatywy Wiktara Łukaszenki w latach 2007–2008 nastąpiły zmiany kadrowe w otoczeniu prezydenta Łukaszenki. W ich wyniku od władzy i wpływów odsunięte zostały niektóre osoby związane z resortami siłowymi, w tym, uważany za drugą osobę w państwie, sekretarz Rady Bezpieczeństwa Wiktar Szejman. Ich miejsce zajęli protegowani młodego Łukaszenki (np. Uładzimir Makiej). Doprowadził on też do zmiany polityki Białorusi w kwestii prywatyzacji, umożliwiając w ograniczonym stopniu wykup przedsiębiorstw państwowych przez sprzyjającą mu nomenklaturę. Sam prowadzi dochodowe interesy w branży budowlanej.
2 lutego 2011 roku znalazł się na liście pracowników organów administracji Białorusi, którzy za udział w domniemanych fałszerstwach i łamaniu praw człowieka w czasie wyborów prezydenckich w 2010 roku otrzymali zakaz wjazdu na terytorium Unii Europejskiej.
W 2020 r. został dodany do listy sankcyjnej UE, Szwajcarii, Wielkiej Brytanii i Kanady.
26.02.2021 roku Wiktar Łukaszenka został szefem BKOl (Narodowy Komitet Olimpijski Republiki Białorusi), Zastąpił w tej roli ojca, który pełnił ją od 1997 roku.
9 sierpnia 2021 Stany Zjednoczone, Kanada i Wielka Brytania ogłosiły nowe sankcje wobec Białorusi obejmujące między innymi BKOl w związku z brakiem ochrony protestujących sportowców oraz oskarżeniami, że kierowana przez Wiktara Łukaszenkę, instytucja służy omijaniu sankcji i praniu pieniędzy.

</doc>
<doc id="1100859" url="https://pl.wikipedia.org/wiki?curid=1100859" title="Wasil Lawonau">
Wasil Lawonau

Wasil Siewascjanawicz Lawonau (biał. Васіль Севасцьянавіч Лявонаў, ros. Василий Севостьянович Леонов, "Wasilij Siewostjanowicz Lenonow"; ur. 16 kwietnia 1938 w Dubiejcu, zm. 4 stycznia 2015 w Mińsku) – radziecki i białoruski polityk i działacz państwowy, zajmujący liczne stanowiska państwowe i partyjne; w latach 1984-1989 deputowany do Rady Najwyższej ZSRR XI kadencji, w latach 1990–1995 deputowany do Rady Najwyższej Białoruskiej SRR/Rady Najwyższej Republiki Białorusi XII kadencji, w latach 1994–1997 minister rolnictwa i gospodarki żywnościowej Republiki Białorusi.
Życiorys.
Okres radziecki.
Urodził się 16 kwietnia 1938 roku we wsi Dubiejec, w rejonie kościukowickim obwodu mohylewskiego Białoruskiej SRR. Jego ojciec i starszy brat zginęli na froncie. W 1964 roku ukończył Białoruski Instytut Mechanizacji Gospodarstwa Wiejskiego, a następnie Mińską Wyższą Szkołę Partyjną. W latach 1956–1958 pracował jako cieśla w kołchozie „Kronsztadt” w rejonie kościukowickim. W latach 1958–1959 był górnikiem w kopalni „Krasnogwardiejskaja 12/13 BIS” w obwodzie donieckim Ukraińskiej SRR. W 1964 roku pełnił funkcję inspektora organizatora ds. mechanizacji w Krasnopolskim Zarządzie Produkcyjnym. W latach 1964–1967 pracował jako inżynier mechanik w sowchozie „Klimowicki”. W latach 1967–1972 był dyrektorem sowchozu „Miłosławicki”. W latach 1972–1975 pełnił funkcję I zastępcy kierownika Mohylewskiego Obwodowego Zarządu Rolnictwa. W 1975 roku pracował jako przewodniczący Horeckiego Rejonowego Komitetu Wykonawczego. W latach 1975–1979 był I sekretarzem Horeckiego Komitetu Rejonowego Komunistycznej Partii Białorusi (KPB). W latach 1979–1982 pełnił funkcję sekretarza Mohylewskiego Komitetu Obwodowego KPB. W latach 1982–1983 pracował jako I zastępca przewodniczącego Mohylewskiego Obwodowego Komitetu Wykonawczego. W latach 1983–1990 pełnił funkcję I sekretarza Mohylewskiego Komitetu Obwodowego KPB. W latach 1984–1989 był deputowanym ludowym do Rady Najwyższej ZSRR. W 1990 roku został deputowanym ludowym do Rady Najwyższej Białoruskiej SRR XII kadencji. Pełnił w niej funkcję przewodniczącego Komisji Mandatowej. W latach 1990–1991 był przewodniczącym Mohylewskiej Obwodowej Rady Deputowanych Ludowych. W 1991 roku przez trzy miesiące pracował w Moskwie jako główny specjalista Głównego Urzędu ds. Kontaktów Gospodarczych z Rozwiniętymi Krajami Kapitalistycznymi.
W niepodległej Białorusi.
Po rozpadzie ZSRR i powstaniu niepodległej Białorusi Wasil Lawonau pracował w latach 1991–1993 jako przedstawiciel handlowy tego kraju w Niemczech. Po powrocie zaczął określać się jako zwolennik gospodarki rynkowej. W latach 1993–1994 był dyrektorem generalnym Białoruskiego Związku Rolno-Przemysłowego „Biełintieragroprom”. W latach 1994–1997 pełnił funkcję ministra rolnictwa i gospodarki żywnościowej. W 1995 roku zakończyła się jego kadencja w Radzie Najwyższej. W czasie kryzysu konstytucyjnego w 1996 roku początkowo wyraził sprzeciw wobec polityki prezydenta Alaksandra Łukaszenki i zapowiedział dymisję ze stanowiska ministra wraz z premierem Michaiłem Czyhirem, ostatecznie jednak tego nie uczynił. Od 10 lutego 1997 roku do 28 maja 1998 roku wchodził w skład Komisji Walutowo-Kredytowej Rady Ministrów Republiki Białorusi.
W 1997 roku Wasil Lawonau został publicznie oskarżony przez prezydenta o przygotowanie zamachu terrorystycznego na przewodniczącego Komitetu Kontroli Państwowej w obwodzie mohylewskim Jauhienija Mikałuckiego oraz na samego prezydenta Łukaszenkę. 11 listopada 1997 roku został aresztowany w swoim gabinecie na podstawie oskarżenia o oszustwa finansowe i nadużywanie stanowiska służbowego. 11 czerwca 1999 roku w niezależnej prasie ukazał się list jego autorstwa, w którym stwierdzał, że bardzo żałuje swego "protekcjonizmu i zasad rycerskich", którymi kierował się w stosunku do "upartego dyrektora sowchozu" Alaksandra Łukaszenki w czasie, gdy pełnił funkcję I sekretarza komitetu obwodowego KPB. Proces sądowy rozpoczął się dopiero w sierpniu 1999 roku. Zdaniem autorów książki „Kto jest kim w Białorusi” dowody przeciwko Wasilowi Lawonauowi były mało przekonujące, mimo to sąd uznał go winnym łapownictwa i mienia państwowego, skazując go na 4 lata więzienia i konfiskatę majątku.
Zmarł 4 stycznia 2015 w Mińsku.
Życie prywatne.
Wasil Lawonau był żonaty, ma trzy córki.

</doc>
<doc id="1100862" url="https://pl.wikipedia.org/wiki?curid=1100862" title="Wacław Lilpop">
Wacław Lilpop

Wacław Lilpop (ur. 14 stycznia 1887, zm. 1 października 1949), polski lekarz urolog. W latach 1929–1933 był ordynatorem oddziału Szpitala Przemienienia Pańskiego w Warszawie. W 1941 przeniesiony wraz z oddziałem do Szpitala świętego Łazarza na Książęcej; w 1941 roku – na Leszno, do budynków Zakładu dla Starców gminy Starozakonnej. Jako pierwszy zastosował operacje wytwórcze połączenia miedniczkowo-moczowodowego oraz częściowe wycięcie nerki w kamicy. W 1949 roku został współzałożycielem i prezesem Polskiego Towarzystwa Urologicznego. Został pochowany w grobowcu rodzinnym na cmentarzu Powązkowskim w Warszawie (kwatera B-1/2-4).

</doc>
<doc id="1100863" url="https://pl.wikipedia.org/wiki?curid=1100863" title="Uwolnienie cen">
Uwolnienie cen

Uwolnienie cen – pojęcie w ekonomii stosowane w odniesieniu do procesu urynkowienia cen w trakcie przejścia z gospodarki centralnie sterowanej do gospodarki wolnorynkowej. Ceny po uwolnieniu są regulowane przez rynek a nie przez państwo.

</doc>
<doc id="1100864" url="https://pl.wikipedia.org/wiki?curid=1100864" title="Hossam Hassan">
Hossam Hassan

Hossam Hassan (arab. حسام حسن, ur. 10 sierpnia 1966 w Kairze) – egipski piłkarz, napastnik, uczestnik Mistrzostw Świata 1990. W reprezentacji wystąpił 170 razy, co czyni go jedynym ze światowych rekordzistów.
Hossam Hassan Mimo iż grał głównie w rodzimych klubach (głównie Al-Ahly Kair i Zamalek Kair) to uważany jest za legendę egipskiej piłki. Jedynymi zagranicznymi klubami w jakich grał były grecki PAOK FC, szwajcarskie Neuchâtel Xamax i Al-Ain ze Zjednoczonych Emiratów Arabskich. Karierę kończył w 2007 roku jako gracz Al-Ittihad Aleksandria. Jest najskuteczniejszym zawodnikiem w historii reprezentacji Egiptu. Zaliczył w niej 169 meczów i strzelił 69 bramek.

</doc>
<doc id="1100866" url="https://pl.wikipedia.org/wiki?curid=1100866" title="Kenshi Takanohana">
Kenshi Takanohana

 – japoński zapaśnik sumo, który osiągnął rangę mistrza ōzeki. Był ojcem braci (także zapaśników): Masaru Wakanohany i Kōji Takanohany.
Kariera.
Kenshi Takanohana rozpoczął karierę wiosną 1965 roku w „stajni” ("heya") Futagoyama, w której jego starszy brat Kanji Wakanohana zdobył rangę yokozuny. 
W listopadzie 1968 roku Kenshi Takanohana zadebiutował w dywizji makuuchi jako jej najmłodszy zawodnik. W wieku 22 lat zdobył rangę ōzeki. W marcu i wrześniu 1975 roku Kenshi Takanohana wygrał dwa turnieje, pokonując yokozunę Kitanoumiego. Rangę ōzeki utrzymywał przez 50 kolejnych turniejów. Rekord ten został pobity w lipcu 2007 roku przez zapaśnika o imieniu Chiotaikai.
Po zakończeniu kariery.
W 1981 roku Takanohana wycofał się ze współzawodnictwa i objął funkcję trenera w kwaterze treningowej („stajni”) Futagoyama. Za jego czasów stajnia posiadała wielu zawodników w grupie san'yaku. W 2004 roku Takanohana zachorował na raka. W lutym 2005 roku informacja ta została potwierdzona przez jego syna Kōji. Na skutek rozległości choroby i przerzutów jego ojciec zmarł 30 maja 2005 roku.

</doc>
<doc id="1100867" url="https://pl.wikipedia.org/wiki?curid=1100867" title="Siewka">
Siewka

Siewka – etap w rozwoju rośliny następujący po kiełkowaniu nasiona, czyli po pojawieniu się korzonka zarodkowego (kiełka). Siewki, w odróżnieniu od kolejnych etapów rozwoju, rosną dzięki substancjom pokarmowym zgromadzonym w nasionie. W fazie siewki z korzenia zarodkowego zaczynają wyrastać korzenie boczne kotwiczące roślinę w glebie, a z pączka wyrasta młody pęd osiągający powierzchnię ziemi. W zależności od tego czy kiełkowanie jest epigeiczne lub hipogeiczne, liście zarodkowe, czyli liścienie, są wynoszone ponad lub pozostają pod powierzchnią gleby. Po wykształceniu liści asymilacyjnych i umocowaniu się korzenia w glebie siewka staje się samożywna.

</doc>
<doc id="1100869" url="https://pl.wikipedia.org/wiki?curid=1100869" title="Hope and Penicillin">
Hope and Penicillin

Hope and Penicillin – długogrający album studyjny zespołu Lombard, który jest anglojęzyczną wersją płyty "Szara maść". Nagrania dokonano w Studio Polskiego Radia „Giełda” w Poznaniu. Realizacja: Ryszard Gloger i Andrzej Bąk. Projekt graficzny i foto: Jacek Gulczyński. Teksty Jacka Skubikowskiego zostały przetłumaczone przez Thomasa Wachtela.

</doc>
<doc id="1100870" url="https://pl.wikipedia.org/wiki?curid=1100870" title="Remagen">
Remagen

Remagen – miasto w Niemczech w kraju związkowym Nadrenia-Palatynat w powiecie Ahrweiler. Leży na południe od Bonn. Pod koniec II wojny światowej znajdował się tu jedyny niezniszczony most na Renie.
W Remagen znajduje się oddział wydziału ekonomii i zarządzania Politechniki Koblenckiej "(Fachhochschule Koblenz)", tzw. "RheinAhrCampus".
W mieście znajduje się stacja kolejowa Remagen.
Historia.
W okolicach Remagen, na zachodnim Renie przebiegała granica cesarstwa rzymskiego, o długości 12 mil. Na rzece zbudowano most, przez który przeprawiały się plemiona germańskie. W efekcie tych najazdów most został zburzony, a próba jego odbudowania nie powiodła się.
Most Ludendorffa.
Podczas I wojny światowej w celu zwiększenia efektywności transportu żołnierzy i materiałów wojennych na front zachodni w Remagen wybudowano żelazny most kolejowy. Został zaprojektowany przez Karla Wienera. Miał 325 m długości i przebiegały przezeń dwie linie kolejowe oraz droga dla ruchu pieszego. Nazwano go imieniem Ludendorffa.
W czasie II wojny światowej, 7 marca 1945 roku, most Ludendorffa został zdobyty przez amerykańską 9 Dywizję Pancerną. Zważywszy na to, że był jedynym nietkniętym mostem na Renie w alianckich rękach, a dwie próby jego wysadzenia przez obrońców zakończyły się fiaskiem, jego zdobycie nazwano "Cudem z Remagen". W ciągu następnych dni most stał się celem desperackich ataków niemieckiego lotnictwa i artylerii. 17 marca przeprowadzono nawet ostrzał za pomocą rakiet V-2. Tego samego dnia uszkodzony most runął w końcu do Renu, przy czym zginęło 28 żołnierzy amerykańskich. Amerykanie zdążyli jednak do tej pory przeprawić na wschodni brzeg rzeki wystarczającą liczbę wojsk, aby stworzyć tam silny przyczółek i zbudować liczne zastępcze mosty pontonowe.
Wydarzenia te zostały ukazane w filmie pt. „Most na Renie” (oryg. "The Bridge at Remagen").
Współpraca.
Miejscowości partnerskie:

</doc>
<doc id="1100872" url="https://pl.wikipedia.org/wiki?curid=1100872" title="Referendum na Białorusi w 2004 roku">
Referendum na Białorusi w 2004 roku

Referendum na Białorusi w 2004 roku – referendum konstytucyjne przeprowadzone w dniu 17 października 2004 roku. Było to trzecie referendum ogólnopaństwowe w niepodległej Białorusi.
Przyczyny.
W 1994 roku odbyły się pierwsze wybory prezydenckie, w których zwyciężył Alaksandr Łukaszenka. Zgodnie z obowiązującym prawem jego kadencja miała wygasnąć w 1999 roku, jednak Łukaszenka i jego zwolennicy twierdzili, że w związku z wejściem w życie zmian Konstytucji Białorusi przyjętych na podstawie referendum z 1996 roku kadencję powinno się liczyć od czasu wejścia w życie zmian w ustawie zasadniczej (do 2001 roku). Według obowiązującego prawa, prezydent mógł sprawować swój urząd maksymalnie przez dwie kadencje. 7 września 2004 roku (w dzień żałoby po ofiarach ataku terrorystycznego na szkołę w Biesłanie) Łukaszenka podpisał dekret w sprawie organizacji referendum ogólnopaństwowego. W referendum Białorusini odpowiadali na jedno pytanie:
Referendum odbyło się tego samego dnia, co wybory parlamentarne.
Wyniki referendum.
Liczba osób uprawnionych od udziału w referendum wyniosła 6 986 163. W referendum wzięło udział 6 307 395 osób (frekwencja: 90,28%). "Za" odpowiedziało 5 548 477 osób (87,97%), "przeciw" 691 917 (10,97%). Liczba głosów nieważnych wyniosła 67 001 (1,06%).
Kontrowersje.
Pytanie referendalne było sprzeczne z obowiązującymi na Białorusi przepisami. Pytanie referendalne, choć sformułowane w formie jednego pytania, w rzeczywistości było zdaniem złożonym składającym się z dwóch pytań: o udział Łukaszenki w wyborach prezydenckich oraz na zmianę artykułu 81. Konstytucji Białorusi. Na pytanie referendalne można było odpowiedzieć na trzy sposoby: dwa razy na "tak", dwa razy na "nie" lub też na pierwsze pytanie "nie", a na drugie "tak". W przypadku zagłosowania za ponownym startem Łukaszenki w wyborach przy niezgodzie na zmianę art. 81 Konstytucji Białorusi konieczna byłaby nowelizacja Konstytucji, czyli opcja ta była tożsama z pierwszą.
Zgodnie z artykułem 112 Konstytucji przedmiotem referendum nie mogą być sprawy związane z wyborem i dymisją prezydenta. Referendum z 2004 roku naruszyło prawo. Mimo to zmiana w Konstytucji weszły w życie.
Opozycja stwierdziła, że oficjalny wynik referendum sfałszowano, powołując się na dane pochodzące z sondażu Instytutu Gallupa. Instytut wskazał, że za zmianą Konstytucji opowiedziało się 48,1% uprawnionych, czyli o niecałe 2% za mało, by zmiana prawa mogła wejść w życie. Zwracano uwagę, że 14% uprawnionych zagłosowało przed terminem. W dniu referendum miały miejsce protesty wyborcze, w których wzięło udział ok. 5000 osób. Niemal natychmiast po rozpoczęciu protestu milicja rozpędziła uczestników.
Organizacja Bezpieczeństwa i Współpracy w Europie (OBWE) oceniło, że zarówno referendum, jak i odbywające się tego samego dnia wybory parlamentarne nie spełniły norm demokratycznych. OBWE skrytykowały: odmowę zarejestrowania wielu kandydatów na listach wyborczych, tendencyjność państwowych środków masowego przekazu, naloty policji na komitety wyborcze oraz brak zasłoniętych kabin do głosowania w lokalach wyborczych. Przebieg referendum i wyborów parlamentarnych skrytykowała także Rada Europy i Rada Unii Europejskiej. 13 grudnia 2004 roku Rada Unii Europejskiej w stanowisku 2004/661/WPZiB podjęła decyzję o rozszerzeniu o kolejne dwa nazwiska listy osób nie mogących wjeżdżać na terytorium państw Unii Europejskiej (wcześniej na liście znajdowały się cztery osoby oskarżane o udział w porwaniu i prawdopodobnym zamordowaniu Juryja Zacharanki, Wiktara Hanczara, Anatola Krasouskiego i Dzmitryja Zawadskiego) z powodu "sfałszowania wyborów i referendum na Białorusi w dniu 17 października 2004 roku" oraz "poważnego naruszenia praw człowieka poprzez zwalczanie demonstracji pokojowych po wyborach i referendum".

</doc>
<doc id="1100873" url="https://pl.wikipedia.org/wiki?curid=1100873" title="Motyw wędrowny">
Motyw wędrowny

Motyw wędrowny (obiegowy) – motyw najczęściej występujący w literaturze, wspólny dziełom różnych autorów i epok literackich, łatwo rozpoznawany przez czytelników. Obecność motywów wędrownych jest cechą charakterystyczną utworów wywodzących się z kultury ludowej (baśń, bajka, ballada, legenda) oraz należących do tzw. kultury popularnej (powieść kryminalna, "love story").
W literaturze pięknej motyw literacki jest jednostką poddaną prawu powtórzenia i reinterpretacji, tzn. występuje w utworze w dwóch aspektach: schematycznym - jako element wspólny pewnej klasie dzieł (najczęściej są to realizacje tego samego gatunku literackiego czy odmiany gatunkowej), np. motyw Arkadii w sielance, motyw zdradzonej miłości w balladzie romantycznej, motyw złej siostry w baśni; i indywidualnym - jako jednorazowa i specyficzna dla danego utworu lokalizacja obiegowego motywu w świecie przedstawionym. W tym znaczeniu motyw jest czynnikiem wiążącym utwór z obszarem tradycji literackiej, odsyłającym do innych dzieł tworzących wspólnotę na podstawie realizacji tego samego motywu.
Wprowadzenie do dzieła skonwencjonalizowanego motywu, polegającego na jego powtórzeniu oraz przyswojeniu w sposób nieoryginalny i wtórny (tzn. bez elementu interpretacji), powoduje znaczne obniżenie wartości artystycznej utworu.

</doc>
<doc id="1100877" url="https://pl.wikipedia.org/wiki?curid=1100877" title="Piotr Krauczanka">
Piotr Krauczanka

Piotr Kuźmicz Krauczanka (, , "Piotr Kuźmicz Krawczenko"; ur. 13 sierpnia 1950 w Smolewiczach) – białoruski historyk, polityk i dyplomata, w latach 1990–1994 minister spraw zagranicznych Białoruskiej SRR i Republiki Białorusi, deputowany do Rady Najwyższej Białoruskiej SRR i Rady Najwyższej Republiki Białorusi, w latach 1998–2002 ambasador Republiki Białorusi w Japonii i w latach 1999–2002 – na Filipinach; kandydat nauk historycznych (odpowiednik polskiego stopnia doktora).
Życiorys.
Młodość i praca.
Urodził się 13 sierpnia 1950 roku w osiedlu typu miejskiego Smolewicze, w rejonie smolewickim obwodu mińskiego Białoruskiej SRR, ZSRR. W 1972 roku ukończył Białoruski Uniwersytet Państwowy im. Lenina, uzyskując wykształcenie historyka. W 1976 roku uzyskał stopień kandydata nauk historycznych (odpowiednik polskiego stopnia doktora). Od 1975 roku pracował jako wykładowca, jednocześnie działając w aparacie Komunistycznej Partii Białorusi (KPB). Od 1985 roku był sekretarzem Mińskiego Komitetu Miejskiego KPB. W 1995 roku pełnił funkcję starszego współpracownika naukowego Wydziału Informacji Naukowej Narodowej Akademii Nauk Białorusi.
Działalność parlamentarna.
16 maja 1990 roku został deputowanym ludowym do Rady Najwyższej Białoruskiej SRR XII kadencji z autozawodskiego okręgu wyborczego nr 8 miasta Mińska. 17 lipca 1990 roku objął funkcję ministra spraw zagranicznych Białoruskiej SRR, w związku z czym 27 lipca przedterminowo wygasł jego mandat deputowanego. W 1990 roku uzyskał tytuł dyplomatyczny Nadzwyczajnego i Pełnomocnego Ambasadora ZSRR. Po zmianie nazwy państwa 19 września 1991 roku kontynuował pracę jako minister spraw zagranicznych Republiki Białorusi. Był szefem delegacji Białorusi na 45–48. sesjach Zgromadzenia Ogólnego ONZ. W czasie kampanii przed wyborami prezydenckimi w 1994 roku prowadził agitację na rzecz kandydatury Wiaczasłaua Kiebicza. Funkcję ministerialną pełnił do 1994 roku.
Piotr Krauczanka był członkiem Białoruskiej Socjaldemokratycznej Hramady (BSH). Na zjeździe zjednoczeniowym w połowie 1995 roku, w czasie którego doszło do połączenia BSH z Partią Zgody Ludowej i powstała Białoruska Socjaldemokratyczna Partia (Ludowa Hramada), Krauczanka wszedł w skład nowego ugrupowania i został wybrany zastępcą przewodniczącego. Tym niemniej w wyborach parlamentarnych w 1995 roku kandydował jeszcze oficjalnie z ramienia BSH.
W drugiej turze uzupełniających wyborów parlamentarnych 10 grudnia 1995 roku został wybrany na deputowanego do Rady Najwyższej Republiki Białorusi XIII kadencji z mołodeczańskiego-południowo-zachodniego okręgu wyborczego nr 197. 19 grudnia 1995 roku został zarejestrowany przez centralną komisję wyborczą, a 9 stycznia 1996 roku zaprzysiężony na deputowanego. Od 23 stycznia pełnił w Radzie Najwyższej funkcję przewodniczącego Stałej Komisji ds. Międzynarodowych. Należał do socjaldemokratycznej frakcji „Związek Pracy”. 4 marca został członkiem stałej delegacji Rady do Zgromadzenia Parlamentarnego Rady Europy. Od 3 czerwca był przewodniczącym grupy roboczej Rady Najwyższej ds. współpracy z Bundestagiem Republiki Federalnej Niemiec. 21 czerwca został członkiem delegacji Rady do Zgromadzenia Parlamentarnego Stowarzyszenia Białorusi i Rosji. 
Piotr Krauczanka był jednym z deputowanych, którzy nie zostali dopuszczeni do udziału w zorganizowanym 19–20 listopada 1996 roku przez prezydenta Alaksandra Łukaszenkę I Wszechbiałoruskim Zgromadzeniu Ludowym. Zaraz potem potępił organizację Zgromadzenia jako wydarzenia o charakterze niedemokratycznym, którego uczestnicy nie byli wybierani, a wyznaczani.
27 listopada 1996 roku, po dokonanej przez Łukaszenkę kontrowersyjnej i częściowo nieuznanej międzynarodowo zmianie konstytucji, nie wszedł w skład utworzonej przez niego Izby Reprezentantów Zgromadzenia Narodowego Republiki Białorusi I kadencji. Od 19 stycznia 1998 roku był Nadzwyczajnym i Pełnomocnym Ambasadorem Republiki Białorusi w Japonii, a od 14 grudnia 1999 roku jednocześnie w Republice Filipin. 19 listopada 2002 roku został odwołany z obu tych stanowisk. W 2003 roku powrócił do opozycji skierowanej przeciwko Łukaszence. Wyrażał zamiar kandydowania na urząd prezydenta, jednak pod koniec 2005 roku odmówił wystawienia swojej kandydatury w wyborach prezydenckich w 2006 roku.
Działalność naukowa i prace.
Piotr Krauczanka prowadzi badania nad historią zagranicznych związków gospodarczych Białorusi w latach 20. i 30. XX wieku oraz nad problemami kultury. Jest autorem prac: 
Życie prywatne.
Piotr Krauczanka jest żonaty, ma dwoje dzieci i wnuczkę. Jest prawosławny.

</doc>
<doc id="1100879" url="https://pl.wikipedia.org/wiki?curid=1100879" title="Peter Aerts">
Peter Aerts

Peter Aerts (ur. 25 października 1970 roku w Eindhoven) – holenderski kickbokser, trzykrotny mistrz K-1 World Grand Prix (1994, 1995, 1998).
Kariera sportowa.
Wczesna Kariera.
Od 6. do 17. roku życia trenował piłkę nożną, choć jego marzeniem była kariera boksera. Sport ten uprawiali bowiem jego dziadek i wujek. Na zapisanie się na treningi nie pozwoliła mu jednak matka. Zamiast tego w 1983 roku rozpoczął naukę taekwondo. W 1984 roku porzucił je na rzecz kick-boxingu. Swój pierwszy poważny turniej kickbokserski wygrał w wieku 19 lat. Rok później został mistrzem świata IKBF, a dwa lata później również WMTA w wadze ciężkiej.
K-1.
W 1993 roku podpisał kontrakt z nowo powstałą japońską organizacją K-1. Był jednym z ośmiu zawodników, którzy wystartowali w pierwszym turnieju K-1 o mistrzostwo tej organizacji (Grand Prix 1993 w Tokio). Mimo młodego wieku, był już uznanym kickbokserem i jednym z faworytów do sięgnięcia po tytuł. Odpadł jednak już po pierwszej walce, przegrywając przez decyzję z rodakiem Ernesto Hoostem.
W latach 1994 i 1995 dwukrotnie tryumfował w finałowym turnieju K-1, stając się jedną z największych gwiazd tej organizacji. Sukces ten powtórzył jeszcze w roku 1998. Zasłynął wtedy znokautowaniem wszystkich trzech rywali (kolejno Masaaki Satake, Mike Bernardo, Andy Hug) w pierwszych rundach, wygrywając turniej w rekordowym łącznym czasie 6 minut i 43 sekund. Rekord ten został pobity w 2009 roku przez Semmy’ego Schilta.
Następne lata nie były udane dla Aertsa, który trapiony kontuzjami był zmuszony do wycofania się z wielu turniejów. Na udział w kolejnej walce o tytuł mistrza K-1 musiał czekać aż do 2006 roku, kiedy dotarł do finału, startując jako zawodnik rezerwowy (po wycofaniu się Remy’ego Bonjasky’ego). Przegrał jednak przez decyzję z broniącym tytułu Semmym Schiltem. Obaj spotkali się ponownie w finale następnego roku. Tym razem Aerts przegrał w pierwszej rundzie przez techniczny nokaut z powodu kontuzji kolana.
Aerts wziął rewanż na Schilcie we wrześniu 2008 roku, kiedy wyeliminował go z udziału w finałach K-1 World GP, pokonując go podczas Final 16 w Seulu. Złamał tym samym trwającą od 2005 roku kompletną dominację Schilta w K-1. W Finale World GP odpadł jednak już w pierwszej walce, pokonany przez techniczny nokaut przez Badra Hariego. W 2009 roku po raz pierwszy w karierze nie zakwalifikował się do finałów, przegrywając w Final 16 z Alistairem Overeemem.
3 kwietnia 2010 roku otrzymał szansę walki o mistrzostwo K-1 w wadze ciężkiej (do 100 kg). Aerts, nominalnie zawodnik wagi superciężkiej, aby w niej wystąpić schudł do 97 kg. Jego rywalem był dotychczasowy mistrz, Kyotaro. Japończyk znokautował Holendra ciosem sierpowym w drugiej rundzie. W październiku podczas Final 16 Aerts pokonał przez decyzję po dodatkowej rundzie Ewertona Teixeirę i po raz 17 awansował do Finału K-1 WGP, który został rozegrany 11 grudnia 2010 roku w Tokio. W ćwierćfinale znokautował Mighty Mo, a w zaciętym półfinale wygrał przez decyzję większości z obrońcą tytułu Semmym Schiltem. 40-letni Aerts, jak sam przyznał po gali, nie wytrzymał jednak trudów turnieju i w konsekwencji w finale uległ przez szybki nokaut Alistairowi Overeemowi.
Niedługo potem K-1 z powodu problemów finansowych zawiesiła funkcjonowanie. W 2012 roku Aerts związał się więc z holenderską organizacją Glory. Ponad 40-letni zawodnik, trapiony licznymi kontuzjami nie odnosił już jednak znaczących sukcesów.
19 października 2014 roku Aerts stoczył w Osace walkę z Ernesto Hoostem, której stawką było mistrzostwo świata WKO w kick-boxingu w wadze ciężkiej. Było to 6 w historii starcie między obydwoma utytułowanymi holenderskimi zawodnikami. Po raz czwarty tryumfował Hoost, który po 3 rundach zwyciężył przez jednogłośną decyzję sędziów. Jak się potem okazało była to ostatnia walka Petera Aertsa. W sierpniu 2015 roku miał wprawdzie walczyć na kolejnej gali w Japonii, jednak w dniu 8 czerwca 2015 roku poinformował, iż niezaleczone kontuzje wykluczają jego występ. W związku z tym ogłosił, iż po ponad 30 latach sportowej kariery wycofuje się z dalszych startów i zamierza się poświęcić trenowaniu młodych zawodników.
Osiągnięcia.
Peter Aerts jest rekordzistą pod względem występów w finałowym turnieju K-1 World Grand Prix – 17 razy (nieprzerwanie w latach 1993-2008 oraz w 2010 roku; walczył również w 2009, ale jedynie w walce rezerwowej). Wygrał trzy razy (1994, 1995, 1998), trzykrotnie był drugi (2006, 2007, 2010). Przydomek "Drwal" nawiązuje do jego nokautujących kopnięć, którymi "ścinał" swoich rywali.

</doc>
<doc id="1100880" url="https://pl.wikipedia.org/wiki?curid=1100880" title="Vitória Sport Clube">
Vitória Sport Clube



</doc>
<doc id="1100881" url="https://pl.wikipedia.org/wiki?curid=1100881" title="Pahonia (gazeta)">
Pahonia (gazeta)

Pahonia () – białoruska niepaństwowa gazeta wychodząca od 1991 do 2001 roku w wersji papierowej. Redaktorami gazety byli Pawieł Mażejka i Mikałaj Markiewicz. Po decyzji o zamknięciu przez sąd najwyższy gazeta ukazuje się jedynie w wersji internetowej. W publikowanych na jej łamach artykułach dominuje punkt widzenia krytyczny wobec prezydenta Alaksandra Łukaszenki, prodemokratyczny i niepodległościowy.

</doc>
<doc id="1100883" url="https://pl.wikipedia.org/wiki?curid=1100883" title="Akio Mori">
Akio Mori



</doc>
<doc id="1100884" url="https://pl.wikipedia.org/wiki?curid=1100884" title="Musashi (kickbokser)">
Musashi (kickbokser)

, właśc. Akio Mori (jap. 森昭生; ur. 17 października 1972 roku w Sakai) − japoński karateka i kick-boxer, dwukrotny wicemistrz K-1 World GP.
Kariera sportowa.
Zanim trafił do kick-boxingu trenował w Osace pod okiem Kazuyoshi Ishiiego karate Seidokaikan. Jeszcze wtedy przybrał imię Musashi na cześć średniowiecznego samuraja, twórcy sztuki walki dwoma mieczami, Musashiego Miyamoto. 
W 1995 roku, będąc jednym z najlepszych uczniów Ishiiego, został ściągnięty przez niego do K-1. Zadebiutował podczas gali "K-1 Revenge 2", nokautując Amerykanina Patricka Smitha. Mimo to, w następnych latach nie odgrywał w K-1 większej roli, przegrywając z wieloma bardziej doświadczonymi i utytułowanymi rywalami.
Przełom w jego karierze nastąpił w 1999 roku, kiedy wygrał Grand Prix Japonii, zapewniając sobie udział w walce eliminacyjnej do Finału K-1 World GP w Tokio. Na jego drodze stanął wtedy najlepszy ówcześnie japoński kick-boxer Masaaki Satake. Musashi pokonał go w zaciętej 5-rundowej walce i zapewnił sobie po raz pierwszy w karierze udział w Finale WGP. Japończyk zakończył jednak swój udział w tym turnieju już w ćwierćfinale, przegrywając z Mirko Filipoviciem.
W następnych latach (2000-2003) trzykrotnie wygrywał Grand Prix Japonii, a raz był drugi. W 2000 i 2002 roku ponownie wystąpił w Finale K-1 WGP, ale jak poprzednio odpadał już w ćwierćfinałach.
Największy sukces osiągnął w 2003 i 2004 roku, gdy dwukrotnie zajął drugie miejsce w Finale K-1 WGP. Obie finałowe walki przegrał z Remym Bonjaskym. Ich pojedynek z 2004 roku toczył się przez 5 rund (pierwszy raz w historii finałów K-1), gdyż sędziowie zarządzili aż 2 rundy dodatkowe, mimo iż Bonjasky wyraźnie dominował nad Japończykiem w przekroju całej walki. Wzbudziło to wiele kontrowersji, część obserwatorów dopatrywała się nawet nieuczciwego faworyzowania Japończyka.
Następne lata były dla Musashiego mniej udane. W 2005 roku zdołał co prawda dojść do półfinału WGP (został w nim znokautowany przez Glaube Feitosę), ale w następnych edycjach nie zakwalifikował się nawet do ćwierćfinałów. Po serii trzech porażek, w sierpniu 2009 roku zapowiedział zakończenie kariery. Jego pożegnalną walką był pojedynek z innym weteranem K-1, Jerome'em Le Bannerem, podczas K-1 World Grand Prix 2009 Final 16. Musashi przegrał przez jednogłośną decyzję po wyrównanym boju. 

</doc>
<doc id="1100885" url="https://pl.wikipedia.org/wiki?curid=1100885" title="Żółty olbrzym">
Żółty olbrzym

Żółty olbrzym – gwiazda należąca do typu widmowego G i III klasy jasności o temperaturze powierzchni ok. 5-6 tysięcy stopni Celsjusza. Jest krótkotrwałym etapem ewolucji gwiazdy cięższej od Słońca. Na diagramie Hertzsprunga-Russella znajdują się na lewo od czerwonych olbrzymów. Większość żółtych olbrzymów jest gwiazdami zmiennymi pulsującymi o okresach rzędu kilku dni lub tygodni.
Najbliższymi żółtymi olbrzymami są oba składniki układu podwójnego Kapella w gwiazdozbiorze Woźnicy.

</doc>
<doc id="1100887" url="https://pl.wikipedia.org/wiki?curid=1100887" title="MISMaP">
MISMaP



</doc>
<doc id="1100891" url="https://pl.wikipedia.org/wiki?curid=1100891" title="Roberto Calderoli">
Roberto Calderoli

Roberto Calderoli (ur. 18 kwietnia 1956 w Bergamo) – włoski polityk i lekarz, minister w kilku rządach, parlamentarzysta.
Życiorys.
Z zawodu lekarz, ukończył studia medyczne na Uniwersytecie Mediolańskim. W latach 80. zaangażował się w działalność Ligi Lombardzkiej, jednego z ugrupowań, które współtworzyło federacyjną Ligę Północną. W pierwszej połowie lat 90. pełnił funkcję radnego Bergamo, od 1995 do 2002 był krajowym sekretarzem Ligi Lombardzkiej, następnie został koordynatorem Ligi Północnej.
W latach 1992–2001 sprawował mandat posła do Izby Deputowanych XI, XII i XIII kadencji. W 2001, 2006, 2008, 2013, 2018 i 2022 wybierany do Senatu XIV, XV, XVI, XVII, XVIII i XIX kadencji.
Od 20 czerwca 2004 był ministrem bez teki do spraw reform i decentralizacji w drugim i trzecim rządzie Silvia Berlusconiego. 15 lutego 2006 w wystąpieniu telewizyjnym pozował ostentacyjnie w koszulce z jedną z karykatur Mahometa. Wystąpienie to wywołało zamieszki przed włoskim konsulatem w libijskim Bengazi, w trakcie których zginęło 11 osób. 18 lutego tego samego roku na prośbę premiera podał się do dymisji z zajmowanego stanowiska ministerialnego, która została przyjęta.
Także później wywoływał swoimi publicznymi wypowiedziami kontrowersje. Już jako wicemarszałek Senatu XV kadencji w 2006 krytykował reprezentację Francji w piłce nożnej za to, że opiera się na „czarnych i muzułmanach”. W 2007 proponował przyprowadzanie świń na place budowy meczetów celem okazywania niechęci wobec wyznawców islamu.
Po zwycięstwie centroprawicowej koalicji z udziałem m.in. Ludu Wolności i Ligi Północnej w przedterminowych wyborach w 2008 Roberto Calderoli został powołany w skład czwartego rządu Silvia Berlusconiego. Od maja tegoż roku zajmował w nim funkcję ministra bez teki do spraw uproszczenia przepisów prawa, zakończył urzędowanie w listopadzie 2011. W październiku 2022 został ministrem bez teki w gabinecie Giorgii Meloni, powierzono mu odpowiedzialność za sprawy regionów i autonomii.
Życie prywatne.
Żonaty z polityk Gianną Gancią.

</doc>
<doc id="1100893" url="https://pl.wikipedia.org/wiki?curid=1100893" title="Stefan Leko">
Stefan Leko

Stefan Leko (ur. 23 czerwca 1974) – niemiecki kick-boxer, z pochodzenia bośniacki Chorwat. Wielokrotny mistrz świata w kick-boxingu i boksie tajskim, w latach 1997-2008 występował w organizacji K-1.
Kariera sportowa.
Kick-boxing trenuje od 17. roku życia. Był dwukrotnym mistrzem świata IKBF w kick-boxingu i mistrzem świata WMTA w muay thai. W 1997 roku zadebiutował w K-1, stając się jednym z czołowych zawodników tej organizacji. Czterokrotnie wystąpił w Finałach K-1 World GP. Dwukrotnie tryumfował w turnieju K-1 World GP w Las Vegas.
W okresie 2004-2005 stoczył trzy przegrane walki w formule MMA dla japońskiej organizacji PRIDE FC.
Jest znany z niezwykle szybkich i celnych kombinacji bokserskich, stąd jego ringowy przydomek "Błyskawica". Jego popisową techniką jest kopnięcie obrotowe w wątrobę, którym znokautował m.in. Harry'ego Hoofta, Cartera Williamsa oraz Badra Hari. Trenuje w holenderskim klubie Golden Glory.

</doc>
<doc id="1100895" url="https://pl.wikipedia.org/wiki?curid=1100895" title="Władysław Szenajch">
Władysław Szenajch

Władysław Szenajch (Schoeneich) (ur. 13 maja 1879 w Warszawie, zm. 23 października 1964) – polski lekarz pediatra, filozof medycyny, społecznik i organizator służby zdrowia.
Rodzina.
Był synem Edwarda Schoenich Emilii z domu Wanke, pochodzącej z rodziny o holenderskich korzeniach. Jego starszym bratem był pastor luterański w Lublinie Aleksander Schoeneich (1861-1939).
Poślubił ewangeliczkę reformowaną Eugenię Pianko, siostrę Gabrieli Pianko. Ich synem był lekkoatleta i olimpijczyk Aleksander Szenajch. Mieli także córkę Marię (ur. 1906), po 1945 roku zamieszkałą we Włoszech). 
W 1915 roku zmienił pisownię nazwiska na Szenajch. Był członkiem Kolegium Kościelnego warszawskiej parafii luterańskiej Św. Trójcy.
Życiorys.
Ukończył gimnazjum w Warszawie w 1898, następnie Wydział Lekarski Cesarskiego Uniwersytetu Warszawskiego. Studiował również za granicą.
Od 1906 był ordynatorem w szpitalu dla dzieci Anny-Marii w Łodzi. Od 1913 był naczelnym lekarzem tego szpitala.
W latach 1913–1953 był ordynatorem warszawskiego Szpitala im. Karola i Marii. W 1922 został docentem pediatrii, a w 1929 został profesorem Uniwersytetu Warszawskiego.
Od 1917 był referentem, a następnie naczelnikiem wydziału opieki państwowej nad dzieckiem i matką w Ministerstwie Zdrowia Publicznego, Opieki Społecznej i Ochrony Pracy. W 1918 kierował tym ministerstwem w ramach prowizorium rządowego Władysława Wróblewskiego. Następnie do sierpnia 1919 był dyrektorem departamentu opieki nad dziećmi i młodzieżą.
Stworzył razem z Janem Brudzińskim pierwsze placówki do opieki nad dziećmi. Przez wiele lat działał w Polskim Towarzystwie Pediatrycznym, Towarzystwie Medycyny Społecznej, Polskim Towarzystwie Szpitalnictwa i Izbie Lekarskiej. Po wojnie, w 1951 roku był profesorem Akademii Medycznej w Warszawie. 
Jest pochowany na cmentarzu ewangelicko-reformowanym przy ul. Żytniej w Warszawie (kwatera 4-2-13).
Książki i ważniejsze prace.
Szenajch ogłosił ok. 70 prac z dziedziny chorób dzieci, z zakresu opieki nad dziećmi i śmiertelności dzieci, m.in.:
Członkostwo w organizacjach.
Szenajch był m.in.:
Życie prywatne.
10 listopada 1903 ożenił się z Eugenią Pianko.

</doc>
<doc id="1100899" url="https://pl.wikipedia.org/wiki?curid=1100899" title="Władysław Krajewski (chirurg)">
Władysław Krajewski (chirurg)

Władysław Krajewski (ur. 18 września 1855 w Janowie Lubelskim, zm. 4 marca 1907 w Warszawie) – polski lekarz chirurg.
Życiorys.
Ukończył studia medyczne na Uniwersytecie Warszawskim. Jako lekarz służył w wojnie rosyjsko-tureckiej. Następnie został asystentem w katedrze anatomii opisowej. Kształcił się na studiach klinicznych.
W latach 1883-1886 wykładowca warszawskiej szkoły felczerskiej. W latach 1883-1884 był redaktorem pisma „Kronika Lekarska”. W 1886 został ordynatorem w Szpitalu Dzieciątka Jezus. W 1893 założył czasopismo „Przegląd Chirurgiczny”.
Został pochowany na cmentarzu Powązkowskim w Warszawie (kwatera 45, rząd 2, grób 18-19).

</doc>
<doc id="1100903" url="https://pl.wikipedia.org/wiki?curid=1100903" title="Jan Bronś">
Jan Bronś

Jan Bronś (ur. 25 marca 1959 w Wieruszowie) – polski inżynier i samorządowiec, w latach 1994–2014 oraz od 2018 burmistrz Oleśnicy.
Życiorys.
Ukończył studia na Wydziale Budownictwa Lądowego Politechniki Wrocławskiej. W latach 1990–1994 pełnił funkcję zastępcy burmistrza Oleśnicy, a od 1994 zajmował stanowisko burmistrza tego miasta. Od 1998 do 2002 był także przewodniczącym rady powiatu oleśnickiego. Założył lokalną organizację „Porozumienie Samorządowe 2002”, z ramienia której w pierwszych bezpośrednich wyborach w 2002 skutecznie ubiegał się o reelekcję na urząd burmistrza.
Cztery lata później w drugiej turze kolejnych wyborów, startując jako kandydat PS 2002, zdobył 6352 głosów (61,87%), pokonując tym samym kandydata Prawa i Sprawiedliwości. W 2010 uzyskał reelekcję w pierwszej turze. W 2014 nie został wybrany na kolejną kadencję, został natomiast ponownie radnym powiatu oleśnickiego.
Od 2007 kierował Wrocławskim Stowarzyszeniem Wójtów i Burmistrzów, był członkiem zarządu Związku Miast Polskich. Wszedł także w skład Komitetu Regionów. W 2015 objął stanowisko sekretarza powiatu wrocławskiego. W wyniku wyborów w 2018 powrócił na urząd burmistrza Oleśnicy.
Odznaczony Krzyżem Kawalerskim Orderu Odrodzenia Polski (2015).
Życie prywatne.
Jest ojcem dwójki dzieci – córki i syna.

</doc>
<doc id="1100906" url="https://pl.wikipedia.org/wiki?curid=1100906" title="Cechownia">
Cechownia

Cechownia (żarg. "dom zborny", "zbór", "cehaus", "cajhoż") – część kopalni, rodzaj poczekalni, w której górnicy zbierają się i wykonują czynności służbowe przed zjazdem w dół lub po powrocie na powierzchnię. W cechowni odbywają się także górnicze uroczystości.

</doc>
<doc id="1100907" url="https://pl.wikipedia.org/wiki?curid=1100907" title="Pawieł Kazłouski">
Pawieł Kazłouski

Pawieł Pauławicz Kazłouski (białorus. Павел (Павал) Паўлавіч Казлоўскі, ros. Павел Павлович Козловский – "Pawieł Pawłowicz Kozłowski"), ur. 9 marca 1942 w Waukani k. Prużan – generał Armii Radzieckiej pochodzenia białoruskiego, polityk białoruski.
Absolwent Akademii Wojskowej im. M. Frunzego i Akademii Sztabu Generalnego. W latach 1992–1994 był ministrem obrony Republiki Białorusi. Po odejściu ze stanowiska wstąpił do Zjednoczonej Partii Obywatelskiej.

</doc>
<doc id="1100909" url="https://pl.wikipedia.org/wiki?curid=1100909" title="Neostoicyzm">
Neostoicyzm

Neostoicyzm – powstały w renesansie nurt filozoficzny będący połączeniem stoicyzmu i chrześcijaństwa. Niekiedy jako "neostoicyzm" określa się także późny stoicyzm, czyli stoicyzm epoki cesarstwa rzymskiego, reprezentowany przez Senekę, Marka Aureliusza i Epikteta.
Początki.
Twórcą neostoicyzmu był flamandzki humanista Justus Lipsius. W 1584 przedstawił on jego zasady w dialogu "De constantia" ("O stałości"). Później rozwinął je w traktatach "Manductio ad stoicam philosophiam" ("Wprowadzenie do filozofii stoickiej"), "Physiologia stoicorum" ("Fizyka stoików") i "Ethica" ("Etyka"). Traktaty Lipsiusa były najpełniejszym wykładem stoicyzmu od czasów starożytnych. 
Idee.
Neostoicyzm był filozofią praktyczną. Głosił, że podstawowa zasada dobrego życia brzmi: człowiek nie powinien ulegać namiętnościom, ale podporządkowywać się Bogu. Istnieją cztery namiętności: pożądanie, radość, strach i smutek. Jeśli chodzi o Boga, to mimo że człowiek ma wolną wolę, wszystko, co się dzieje, nawet jeśli z winy człowieka jest złe, znajduje się pod Jego kontrolą i w ostatecznym rozrachunku zmierza do dobra.
Człowiek, który postępuje według podanej zasady, jest wolny, bo nie ulega instynktom. Jest też spokojny, bo obojętne mu są wszystkie materialne przyjemności i cierpienia. W końcu, jest naprawdę duchowo szczęśliwy, bo żyje w przyjaźni z Bogiem.
Neostoicyzm zyskał ogromną popularność w czasach baroku. Poprzez duchowieństwo (zarówno katolickie, jak i protestanckie) przeniknął do szerokich rzesz ludzi.

</doc>
<doc id="1100911" url="https://pl.wikipedia.org/wiki?curid=1100911" title="Koszmar z ulicy Wiązów">
Koszmar z ulicy Wiązów

Koszmar z ulicy Wiązów () – amerykański film fabularny, horror z 1984 w reżyserii Wesa Cravena. Pierwszy film ze słynnej serii slasherów, których negatywnym bohaterem jest mroczny Freddy Krueger. W kinach film mógł pochwalić się na tyle zadowalającą frekwencją, że zachęceni sukcesem medialnym "Koszmaru z ulicy Wiązów" twórcy już niebawem po premierze rozpoczęli prace nad .
Remake filmu na ekranach amerykańskich kin zadebiutował w kwietniu 2010.
Fabuła.
Ulicę Wiązów w prowincjonalnym Springwood zamieszkuje piętnastoletnia Tina Gray (Amanda Wyss) – dziewczyna, którą prześladują senne koszmary. Ich antybohaterem jest mężczyzna w czerwono-zielonym swetrze i starym kapeluszu, o pokrytej bliznami po poparzeniach twarzy, uzbrojony w rękawicę wyposażoną w cztery ostrza. Sny stają się coraz bardziej realistyczne i którejś nocy Tina budzi się z krzykiem, by odkryć, że jej koszula nocna została pocięta, podobnie jak w jej śnie.
Następnego wieczoru Tina, pozostawiona sama w domu, organizuje domową imprezę, na którą zaprasza swoją szkolną przyjaciółkę Nancy Thompson (Heather Langenkamp), jej kolegę Glena Lantza (Johnny Depp) oraz swojego chłopaka Roda Lane′a (Jsu Garcia). Niestety, nocą pomysłodawczyni przyjęcia zostaje zabita przez nieznaną siłę, która rozrywa jej ciało na strzępy. Rod, pozostając jedynym świadkiem niecodziennej zbrodni, staje się automatycznie głównym podejrzanym, tymczasem Nancy – ku własnemu przerażeniu – dowiaduje się, że zamordowana rówieśniczka w snach dręczona była przez tę samą postać, co i ona. Rodzice nastolatków z ulicy Wiązów są coraz bardziej zaniepokojeni napiętą sytuacją. Okazuje się, że z osobą koszmarnego prześladowcy mają wiele wspólnego.
Następnie Nancy doświadcza trzech niepokojących koszmarów, w których terroryzuje ją ten sam dręczyciel, który zamordował Tinę. Nancy wybiera się na policję, gdzie przebywa aresztowany Rod, i chłopak wyjaśnia jej, co widział w pokoju matki Tiny, w co nikt nie chce mu uwierzyć. Wieczorem Nancy powraca na posterunek policji w towarzystwie sceptycznie nastawionego do całej sytuacji Glena i zostaje świadkiem zgonu Roda, który rzekomo powiesił się we własnej celi. Podczas, gdy wszyscy wierzą, że popełnił samobójstwo, dziewczyna wie, że zabiła go ta sama osoba, która nawiedza ją w snach.
Matka Nancy, Marge (Ronee Blakley), zabiera swoją córkę do kliniki badań nad snem. Gdy nastolatka zasypia, ponownie doświadcza szokującego koszmaru z udziałem swojego prześladowcy, a jej ramię zostaje zranione; tym razem jednak udaje jej się „wyciągnąć” coś ze swojego snu – jest to wspomniany przy opisie koszmarnej postaci kapelusz. W Nancy potęgowane jest wrażenie, że jej matka, wyraźnie zaniepokojona sytuacją, ukrywa pewien sekret. Już po powrocie do domu, kobieta wyjaśnia córce, że właścicielem kapelusza jest Freddy Krueger (Robert Englund), morderca blisko dwudziestu dzieci z ulicy Wiązów, który przed dekadą został spalony żywcem przez rodziców swoich ofiar. Kruger, w odwecie za okrutny lincz, wraca zza grobu, manipulując snami nastolatków z ulicy Wiązów – dziećmi swoich oprawców.
Tej nocy Nancy i Glen obmyślają plan skutecznego powstrzymania Kruegera, lecz gdy chłopak zasypia, zostaje krwawo zamordowany przez psychopatę. Nancy sama staje twarzą w twarz z Kruegerem, po „przeniesieniu” go do świata realnego. Nancy nie może uciec z domu, ponieważ jej rodzice zabezpieczyli go, by uniemożliwić córce nocne wyjścia. W końcu udaje jej się jednak uwięzić Kruegera w piwnicy i tam pozostawić go na pastwę wznieconego pożaru. Do domu włamuje się ojciec Nancy, porucznik Don Thompson (John Saxon), lecz gdy już ma zamiar odratować swoją rodzinę z płonącego budynku, Nancy dostrzega ogniste kroki, które prowadzą po schodach do sypialni pani Thompson. Tam też Nancy i Don są świadkami śmierci Marge z rąk Kruegera. Nancy udaje się jednak pokonać Freddy′ego po odwróceniu się od niego i odebraniu mu całej jego złowieszczej mocy.
W ostatniej scenie filmu okazuje się, że wszystkie wydarzenia przedstawione powyżej były fikcją – koszmarem. Nancy odjeżdża do szkoły w towarzystwie Glena i innych przyjaciół, lecz orientuje się, że nadal jest bohaterką snu, a Krueger opętał samochód zaraz po tym, jak tylko do niego wsiadła. Nancy woła na pomoc swoją matkę, gdy auto odjeżdża, a stojąca u progu domu Marge zostaje wciągnięta przed szybę w drzwiach przez tajemniczą dłoń.
Morderstwa.
Morderstwa popełnione przez Freddy’ego Kruegera:

</doc>
<doc id="1100920" url="https://pl.wikipedia.org/wiki?curid=1100920" title="Kasa Przemysłowców Lubelskich">
Kasa Przemysłowców Lubelskich



</doc>
<doc id="1100922" url="https://pl.wikipedia.org/wiki?curid=1100922" title="Olszanka (przystanek kolejowy)">
Olszanka (przystanek kolejowy)

Olszanka – przystanek osobowy w Olszance, w województwie opolskim, w powiecie brzeskim, w gminie Olszanka, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="1100923" url="https://pl.wikipedia.org/wiki?curid=1100923" title="Laurent Fressinet">
Laurent Fressinet

Laurent Fressinet (ur. 30 listopada 1981 w Dax) – francuski szachista, arcymistrz od 2000 roku.
Kariera szachowa.
Jest sześciokrotnym medalistą mistrzostw Francji juniorów: czterokrotnie złotym (1995 - do lat 14, 1997 - do lat 16, 1998 i 1999 - do lat 20) i dwukrotnie srebrnym (1993 - do lat 12, 1994 - do lat 14). Wielokrotnie reprezentował swój kraj w mistrzostwach świata i Europy juniorów, dwukrotnie zdobywając tytuły wicemistrza świata (1995 - do lat 14, 1999 - do lat 18). Do innych jego sukcesów należą: zdobycie siedmiu medali indywidualnych mistrzostw Francji (złote – 2010, 2014; srebrne – 2004, 2006, 2011; brązowe – 2008, 2009), trzykrotne zwycięstwa w mistrzostwach Paryża (2002, 2005, 2006) oraz wicemistrzostwo Europy w szachach błyskawicznych (2006). W 2012 r. zdobył w Płowdiwie tytuł indywidualnego wicemistrza Europy.
Wielokrotnie brał udział w turniejach międzynarodowych, sukcesy odnosząc m.in. w Saint-Affrique (2000, I m.), Belfort (2003, II m. za Michaiłem Gurewiczem), Wijk aan Zee (2004, "Corus" B, III m. za Lazaro Bruzonem i Leinierem Dominguezem), Andorze (2004, dz. I m. wraz z Branko Damljanoviciem, Lluisem Comasem Fabrego i Igorem Chenkinem), Biel/Bienne (2006, dz. I m. wraz z Bartoszem Soćko, Leonidem Kritzem i Borysem Awruchem), Pampelunie (2010, turniej "IV Torneo Internacional A.D.San Juan", wspólnie z Radosławem Wojtaszkiem) oraz w Malmö (2014, turniej "Sigeman &amp; Co").
Wielokrotnie reprezentował Francję w turniejach drużynowych, m.in.:
Najwyższy ranking w dotychczasowej karierze osiągnął 1 września 2010 r., z wynikiem 2718 punktów zajmował wówczas 27. miejsce na światowej liście FIDE, jednocześnie zajmując 2. miejsce wśród francuskich szachistów
Życie prywatne.
Żoną Laurenta Fressineta jest arcymistrzyni Almira Skripczenko.

</doc>
<doc id="1100926" url="https://pl.wikipedia.org/wiki?curid=1100926" title="Hrabstwo Greene (Wirginia)">
Hrabstwo Greene (Wirginia)

Hrabstwo Greene – hrabstwo w USA, w stanie Wirginia, według spisu z 2000 roku liczba ludności wynosiła 15244. Siedzibą hrabstwa jest Stanardsville.
Geografia.
Według spisu hrabstwo zajmuje powierzchnię 407 km², z czego 406 km² stanowią lądy, a 1 km² stanowią wody.

</doc>
<doc id="1100927" url="https://pl.wikipedia.org/wiki?curid=1100927" title="Hrabstwo Greensville">
Hrabstwo Greensville

Hrabstwo Greensville – hrabstwo w USA, w stanie Wirginia, według spisu z 2000 roku liczba ludności wynosiła 11560. Siedzibą hrabstwa jest Emporia.
Geografia.
Według spisu hrabstwo zajmuje powierzchnię 769 km², z czego 765 km² stanowią lądy, a 4 km² – wody.

</doc>
<doc id="1100929" url="https://pl.wikipedia.org/wiki?curid=1100929" title="Hrabstwo Halifax (Wirginia)">
Hrabstwo Halifax (Wirginia)

Hrabstwo Halifax – hrabstwo w USA, w stanie Wirginia, według spisu z 2000 roku liczba ludności wynosiła 37355. Siedzibą hrabstwa jest Halifax.
Geografia.
Według spisu hrabstwo zajmuje powierzchnię 2149 km², z czego 2122 km² stanowią lądy, a 27 km² – wody.

</doc>
<doc id="1100931" url="https://pl.wikipedia.org/wiki?curid=1100931" title="Eastside Ryders">
Eastside Ryders

Eastside Ryders to wydany w 2001 roku singel amerykańskiej grupy hip-hopowej Ruff Ryders. Pochodzi z albumu "". Występują na nim Styles P (tu jako Holiday Styles) i Tha Eastsidaz. Podkład został wykonany przez A Kid Called Roots.
Na podkładzie tego utworu rapował również Drag-On we freestyle'u z płyty "Ruff Ryders Presents – Drag-On".
Występujący.
W zwrotkach kolejno występują: Tray Dee, Styles P i Goldie Loc. W refrenie można usłyszeć głównie Traya Dee.

</doc>
<doc id="1100932" url="https://pl.wikipedia.org/wiki?curid=1100932" title="Hrabstwo Hanover">
Hrabstwo Hanover

Hrabstwo Hanover – hrabstwo w USA, w stanie Wirginia, według spisu z 2000 roku liczba ludności wynosiła 86320. Siedzibą hrabstwa jest Hanover.
Geografia.
Według spisu hrabstwo zajmuje powierzchnię 1228 km², z czego 1224 km² stanowią lądy, a 4 km² – wody.

</doc>
<doc id="1100933" url="https://pl.wikipedia.org/wiki?curid=1100933" title="Hrabstwo Henrico">
Hrabstwo Henrico

Hrabstwo Henrico – hrabstwo w Stanach Zjednoczonych, w stanie Wirginia, według spisu z 2000 roku liczba ludności wynosiła 285000. Siedzibą hrabstwa jest stolica Wirginii, Richmond.
Geografia.
 hrabstwo zajmuje powierzchnię 634 km², z czego 617 km² stanowią lądy, a 17 km² – wody.

</doc>
<doc id="1100938" url="https://pl.wikipedia.org/wiki?curid=1100938" title="They Ain’t Ready">
They Ain’t Ready

They Ain’t Ready – singel amerykańskiej grupy hip-hopowej Ruff Ryders, wydany w 2001 roku. Pochodzi z albumu "". Występują na nim Jadakiss, Bubba Sparxxx i Timbaland (który również jest autorem podkładu). Do utworu powstał klip.
Występujący.
Pierwszą zwrotkę wykonuje Jadakiss, a drugą Bubba Sparxxx. W trzeciej występują obaj raperzy. Timbaland występuje tylko w wejściówce i refrenie.

</doc>
<doc id="1100940" url="https://pl.wikipedia.org/wiki?curid=1100940" title="I've Learned to Walk Alone">
I've Learned to Walk Alone

I’ve Learned to Walk Alone to utwór soul/ballad napisany przez Franka Ramonda oraz Senaita na pierwszy studyjny album, niemieckiej wokalistki Joany Zimmer, My Innermost (2005). Piosenka została wydana jako drugi i ostatni singel promujący album, dnia 29 sierpnia 2005 roku.
Singel zadebiutował na dwóch oficjalnych notowaniach; w Niemczech, zajmując pozycję #31 oraz w Austrii, klasyfikując się na miejscu #72.
Kompozycja jest drugą i ostatnią piosenką która uplasowała się na oficjalnym notowaniu w Austrii

</doc>
<doc id="1100958" url="https://pl.wikipedia.org/wiki?curid=1100958" title="Port lotniczy Tawau">
Port lotniczy Tawau

Port lotniczy Tawau – port lotniczy położony 27 km na wschód od centrum Tawau, w stanie Sabah, na wyspie Borneo, w Malezji.

</doc>
<doc id="1100960" url="https://pl.wikipedia.org/wiki?curid=1100960" title="Juma (album)">
Juma (album)

Juma - trzeci album zespołu Cinq G wydany w 2007 roku.

</doc>
<doc id="1100961" url="https://pl.wikipedia.org/wiki?curid=1100961" title="Hrabstwo Middlesex (Wirginia)">
Hrabstwo Middlesex (Wirginia)

Hrabstwo Middlesex – hrabstwo w USA, w stanie Wirginia, według spisu z 2000 roku liczba ludności wynosiła 9932. Siedzibą hrabstwa jest Saluda.
Geografia.
Według spisu hrabstwo zajmuje powierzchnię 546 km², z czego 338 km² stanowią lądy, a 208 km² – wody.

</doc>
<doc id="1100963" url="https://pl.wikipedia.org/wiki?curid=1100963" title="Hrabstwo Mecklenburg (Wirginia)">
Hrabstwo Mecklenburg (Wirginia)

Hrabstwo Mecklenburg – hrabstwo w USA, w stanie Wirginia, według spisu z 2000 roku liczba ludności wynosiła 32380. Siedzibą hrabstwa jest Boydton.
Geografia.
Według spisu hrabstwo zajmuje powierzchnię 1759 km², z czego 1616 km² stanowią lądy, a 143 km² – wody.

</doc>
<doc id="1100964" url="https://pl.wikipedia.org/wiki?curid=1100964" title="Hrabstwo Mathews">
Hrabstwo Mathews

Hrabstwo Mathews – hrabstwo w USA, w stanie Wirginia, według spisu z 2000 roku liczba ludności wynosiła 9207. Siedzibą hrabstwa jest Mathews.
Geografia.
Według spisu hrabstwo zajmuje powierzchnię 653 km², z czego 222 km² stanowią lądy, a 431 km² – wody.

</doc>
<doc id="1100966" url="https://pl.wikipedia.org/wiki?curid=1100966" title="Hrabstwo Madison (Wirginia)">
Hrabstwo Madison (Wirginia)

Hrabstwo Madison – hrabstwo w USA, w stanie Wirginia, według spisu z 2000 roku liczba ludności wynosiła 12520. Siedzibą hrabstwa jest Madison.
Geografia.
Według spisu hrabstwo zajmuje powierzchnię 833 km², z czego 832 km² stanowią lądy, a 1 km² – wody.

</doc>
<doc id="1100967" url="https://pl.wikipedia.org/wiki?curid=1100967" title="Hrabstwo Lunenburg (Wirginia)">
Hrabstwo Lunenburg (Wirginia)

Hrabstwo Lunenburg – hrabstwo w USA, w stanie Wirginia, według spisu z 2000 roku liczba ludności wynosiła 13146. Siedzibą hrabstwa jest Lunenburg.
Geografia.
Według spisu hrabstwo zajmuje powierzchnię 1120 km², z czego 1118 km² stanowią lądy, a 2 km² – wody.

</doc>
<doc id="1100968" url="https://pl.wikipedia.org/wiki?curid=1100968" title="Hrabstwo Louisa (Wirginia)">
Hrabstwo Louisa (Wirginia)

Hrabstwo Louisa – hrabstwo w USA, w stanie Wirginia, według spisu z 2000 roku liczba ludności wynosiła 25627. Siedzibą hrabstwa jest Louisa.
Geografia.
Według spisu hrabstwo zajmuje powierzchnię 1323 km², z czego 1288 km² stanowią lądy, a 35 km² – wody.

</doc>
<doc id="1100969" url="https://pl.wikipedia.org/wiki?curid=1100969" title="Hrabstwo Loudoun">
Hrabstwo Loudoun

Hrabstwo Loudoun – hrabstwo w USA, w stanie Wirginia, według spisu z 2000 roku liczba ludności wynosiła 169599. Siedzibą hrabstwa jest Leesburg.
Geografia.
Według spisu hrabstwo zajmuje powierzchnię 1350 km², z czego 1347 km² stanowią lądy, a 3 km² – wody.

</doc>
<doc id="1100970" url="https://pl.wikipedia.org/wiki?curid=1100970" title="Hrabstwo Lancaster (Wirginia)">
Hrabstwo Lancaster (Wirginia)

Hrabstwo Lancaster – hrabstwo w USA, w stanie Wirginia, według spisu z 2000 roku liczba ludności wynosiła 11567. Siedzibą hrabstwa jest Lancaster.
Geografia.
Według spisu hrabstwo zajmuje powierzchnię 599 km², z czego 345 km² stanowią lądy, a 254 km² – wody.

</doc>
<doc id="1100972" url="https://pl.wikipedia.org/wiki?curid=1100972" title="Hrabstwo King William">
Hrabstwo King William

Hrabstwo King William – hrabstwo w USA, w stanie Wirginia, według spisu z 2000 roku liczba ludności wynosiła 13146. Siedzibą hrabstwa jest King William.
Geografia.
Według spisu hrabstwo zajmuje powierzchnię 740 km², z czego 714 km² stanowią lądy, a 26 km² – wody.

</doc>
<doc id="1100973" url="https://pl.wikipedia.org/wiki?curid=1100973" title="Hrabstwo King George">
Hrabstwo King George

Hrabstwo King George – hrabstwo w USA, w stanie Wirginia, według spisu z 2000 roku liczba ludności wynosiła 16803. Siedzibą hrabstwa jest King George.
Geografia.
Według spisu hrabstwo zajmuje powierzchnię 486 km², z czego 466 km² stanowią lądy, a 20 km² – wody.

</doc>
<doc id="1100974" url="https://pl.wikipedia.org/wiki?curid=1100974" title="Hrabstwo King and Queen">
Hrabstwo King and Queen

Hrabstwo King and Queen – hrabstwo w USA, w stanie Wirginia, według spisu z 2000 roku liczba ludności wynosiła 6630. Siedzibą hrabstwa jest King and Queen Court House. 
Geografia.
Według spisu hrabstwo zajmuje powierzchnię 845 km², z czego 819 km² stanowią lądy, a 26 km² – wody.

</doc>
<doc id="1100975" url="https://pl.wikipedia.org/wiki?curid=1100975" title="Hrabstwo James City">
Hrabstwo James City

Hrabstwo James City – hrabstwo w USA, w stanie Wirginia, według spisu z 2000 roku liczba ludności wynosiła 60867. Siedzibą hrabstwa jest Williamsburg.
Geografia.
Według spisu hrabstwo zajmuje powierzchnię 465 km², z czego 428 km² stanowią lądy, a 37 km² – wody.

</doc>
<doc id="1100976" url="https://pl.wikipedia.org/wiki?curid=1100976" title="Hrabstwo Isle of Wight">
Hrabstwo Isle of Wight

Hrabstwo Isle of Wight – hrabstwo w USA, w stanie Wirginia, według spisu z 2000 roku liczba ludności wynosiła 29728. Siedzibą hrabstwa jest Isle of Wight.
Geografia.
Według spisu hrabstwo zajmuje powierzchnię 940 km², z czego 819 km² stanowią lądy, a 121 km² – wody.

</doc>
<doc id="1100977" url="https://pl.wikipedia.org/wiki?curid=1100977" title="Hrabstwo Highland (Wirginia)">
Hrabstwo Highland (Wirginia)

Hrabstwo Highland – hrabstwo w USA, w stanie Wirginia, według spisu z 2000 roku liczba ludności wynosiła 2536. Siedzibą hrabstwa jest Monterey.
Geografia.
Według spisu hrabstwo zajmuje powierzchnię 1077 km², z czego 1077 km² stanowią lądy, a 0 km² stanowią wody.

</doc>
<doc id="1100978" url="https://pl.wikipedia.org/wiki?curid=1100978" title="Hrabstwo Henry (Wirginia)">
Hrabstwo Henry (Wirginia)

Hrabstwo Henry – hrabstwo w USA, w stanie Wirginia, według spisu z 2000 roku liczba ludności wynosiła 47286. Siedzibą hrabstwa jest Collinsville.
Geografia.
Według spisu hrabstwo zajmuje powierzchnię 996 km², z czego 991 km² stanowią lądy, a 5 km² – wody.

</doc>
<doc id="1100983" url="https://pl.wikipedia.org/wiki?curid=1100983" title="Figure Number Five">
Figure Number Five

Figure Number Five to piąty album szwedzkiej melodic death metalowej grupy Soilwork.

</doc>
<doc id="1100986" url="https://pl.wikipedia.org/wiki?curid=1100986" title="XL Airways">
XL Airways

XL Airways – brytyjska czarterowa linia lotnicza z siedzibą w Crawley oferująca głównie loty czarterowe do państw basenu Morza Śródziemnego. Była częścią XL Leisure Group.
12 września 2008 XL Leisure Group ogłosiło bankructwo, a XL Airways zawiesiło wykonywanie wszystkich operacji lotniczych.

</doc>
<doc id="1100988" url="https://pl.wikipedia.org/wiki?curid=1100988" title="Inge Dekker">
Inge Dekker

Inge Dekker (ur. 18 sierpnia 1985 w Assen) – holenderska pływaczka, mistrzyni, wicemistrzyni i brązowa medalistka olimpijska, mistrzyni świata, trzykrotna mistrzyni świata (basen 25 m), dwukrotna mistrzyni Europy, dwunastokrotna mistrzyni Europy (basen 25 m).
Specjalizuje się w pływaniu stylem dowolnym i motylkowym. Na arenie międzynarodowej zadebiutowała w mistrzostwach Europy na krótkim basenie w Antwerpii, w 2001 roku. W 2004 roku na Igrzyskach olimpijskich w Atenach zdobyła brązowy medal w sztafecie 4 × 100 stylem dowolnym, wraz z Inge de Bruijn, Marleen Veldhuis, Chantal Groot. Cztery lata później, w Pekinie płynąc w sztafecie 4 × 100 m kraulem wraz z Femke Heemskerk, Ranomi Kromowidjojo i Marleen Veldhuis sięgnęła po złoto. Sztafeta w identycznym składzie w marcu 2008 pobiła rekord świata na tym dystansie (3:33,62), a w lipcu 2009, podczas mistrzostw świata w Rzymie osiągnęła jeszcze lepszy wynik (3:31.72).
Jest pięciokrotną medalistką mistrzostw świata na basenie 50 m i czterokrotną na krótkim basenie. Pięciokrotnie z tych imprez przywoziła medale zdobyte w sztafetach i dwukrotnie brązowe w wyścigu na 50 m stylem motylkowym. Jest ośmiokrotną medalistką mistrzostw Europy (najcenniejszym osiągnięciem indywidualnym jest tytuł mistrzyni Europy z 2006 roku na 100 m stylem motylkowym) i 21-krotną medalistką mistrzostw Starego Kontynentu na basenie 25 m (szesnastokrotnie zdobywała złoty medal, w tym sześciokrotnie mistrzostwo indywidualne w wyścigach na 50 i 100 m stylem motylkowym).

</doc>
<doc id="1100991" url="https://pl.wikipedia.org/wiki?curid=1100991" title="Pelleport (stacja metra)">
Pelleport (stacja metra)

Pelleport – stacja 3 bis linii metra w Paryżu. Znajduje się w 20. dzielnicy Paryża. Została otwarta 27 marca 1971.

</doc>
<doc id="1100992" url="https://pl.wikipedia.org/wiki?curid=1100992" title="Rin Tin Tin">
Rin Tin Tin

Rin Tin Tin (ur. 12 sierpnia 1918 we Fleury, zm. 10 sierpnia 1932) – owczarek niemiecki, jeden z pierwszych i najsłynniejszych psów występujących w filmach.
Rin Tin Tin narodził się jako jedno z pięciorga szczeniąt w opuszczonym przez Niemców schronie frontowym w miejscowości Fleury w północnej Francji, na krótko przed jego zdobyciem przez Amerykanów. Zaopiekował się nim amerykański kapral Lee Duncan. On też nadał psu imię pochodzące z refrenu popularnej wówczas francuskiej piosenki, i zabrał go ze sobą do Los Angeles, gdzie pies spodobał się producentom filmowym.
Po raz pierwszy wystąpił w niemym filmie "Man from Hell’s River" w 1922 r., rok później został zatrudniony przez wytwórnię Warner Bros. Ogółem Rin Tin Tin zagrał w ok. 25 filmach i dwóch serialach ("The Lone Defender" (1930) i "Lightning Warrior" (1931)). W 1931 r. przestał występować, rok później padł nagle podczas zabawy ze swoim właścicielem. Został pochowany na cmentarzu dla psów Cimetière des Chiens w Paryżu.

</doc>
<doc id="1100997" url="https://pl.wikipedia.org/wiki?curid=1100997" title="Osiedle Władysława Sikorskiego (Żory)">
Osiedle Władysława Sikorskiego (Żory)

Osiedle Władysława Sikorskiego (Dzielnica Sikorskiego) – największe pod względem liczby mieszkańców osiedle Żor. W latach 90. XX wieku osiedle miało ponad 12 tysięcy mieszkańców, dziś ma około 10 tysięcy. Patronem dzielnicy jest Władysław Sikorski. Osiedle składa się z 42 bloków z wielkiej płyty. Oprócz tego znajdują się tu domki mieszkaniowe na północno-wschodnim krańcu dzielnicy i blok z mieszkaniami socjalnymi. W budowie są nowe budynki wielorodzinne. Na osiedlu znajduje się kościół Miłosierdzia Bożego, a całe Osiedle Władysława Sikorskiego należy właśnie do tej parafii.
Położenie.
Granicami dzielnicy są: od zachodu aleja Jana Pawła II, ulice Spółdzielcza i Owocowa od strony południowej, od wschodu Droga krajowa nr 81 (ulica Kościuszki) nazywana zwyczajowo "wiślanką", natomiast od północy aleja Zjednoczonej Europy. Pod względem powierzchni jest to jedno z największych osiedli w Żorach.
Handel i usługi.
Największymi sklepami są Biedronka, Kaufland, Jysk oraz RTV Euro AGD. Na osiedlu znajduje się oddział ING Bank Śląski.
Inne informacje.
Budowa osiedla rozpoczęła się w roku 1973. W dzielnicy znajduje się boisko do gry w baseball oraz prywatna klinika chirurgii endoskopowej. Na osiedlu Sikorskiego powstał pierwszy w Żorach sklep wielkopowierzchniowy – Minimal. W 2007 roku sklep został zlikwidowany. 2009 r.- powstanie jednego z niewielu orlików w regionie.

</doc>
<doc id="1101002" url="https://pl.wikipedia.org/wiki?curid=1101002" title="Mankiety">
Mankiety



</doc>
<doc id="1101015" url="https://pl.wikipedia.org/wiki?curid=1101015" title="Sao Shwe Thaik">
Sao Shwe Thaik

Sao Shwe Thaik (ur. 1894, zm. 21 listopada 1962 w Rangun) – birmański polityk, ostatni saopha Yawnghwe. 
Pierwszy prezydent niepodległej Birmy od 4 stycznia 1948 do 16 marca 1952. Okres jego rządów był okresem najbardziej demokratycznych rządów w historii kraju zwanej jako tzw. „dekada demokratyczna”. Thaik wdrażał „politykę niezaangażowania” w rodzącą się zimną wojnę. Pomimo stosunkowo dobrego rozwoju gospodarczego krajem wstrząsnęły konflikty wewnętrzne. Po skończonej kadencji prezydenckiej pełnił funkcję przewodniczącego parlamentu. Członek Antyfaszystowskiej Ludowej Partii Wolności. W marcu 1962 aresztowany po zamachu stanu dokonanym przez generała Ne Wina. Zmarł w niejasnych okolicznościach w więzieniu Insein w listopadzie tego roku.

</doc>
<doc id="1101017" url="https://pl.wikipedia.org/wiki?curid=1101017" title="Rada Komuny Paryskiej">
Rada Komuny Paryskiej

Rada Komuny Paryskiej – nazwa władz miejskich Paryża podczas Komuny Paryskiej.
Powstała w 1871 roku w Paryżu po obaleniu rządów prezydenta Louis Thiersa. Zasiadali w niej socjaliści, którzy zaczęli tworzyć pierwsze państwo robotnicze. Rada uznała się za nowy rząd Francji odrzucając przy tym wszystkie panujące dotąd zasady demokratycznego państwa, wprowadzając nowe reformy. Rada odrzuciła między innymi zasadę trójpodziału władz.

</doc>
<doc id="1101018" url="https://pl.wikipedia.org/wiki?curid=1101018" title="Shoot!">
Shoot!



</doc>
<doc id="1101025" url="https://pl.wikipedia.org/wiki?curid=1101025" title="Akumulator srebrowo-cynkowy">
Akumulator srebrowo-cynkowy



</doc>
<doc id="1101029" url="https://pl.wikipedia.org/wiki?curid=1101029" title="Bogdchan uul">
Bogdchan uul

Bogdchan uul, w starszej literaturze spotykane nazwy: Bogdo Uuł, Bogdo Chan Uuł (mong. "Богд хан уул") – masyw górski w środkowej Mongolii tworzący południową krawędź kotliny, w której leży stolica kraju, Ułan Bator. Bogdchan uul jest skrajnim południowym zakończeniem gór Chentej, jak też ostatnim południowym masywem tajgi. Dalej na południe na przestrzeni 700 km nie ma ani jednego lasu aż do doliny rzeki Huang He w Chinach.
Bogdchan Uul ma dwa główne wierzchołki: wschodni nosi nazwę Cecee Gun uul (2256,3 m n.p.m.), zachodni i niższy – Dzuun Szireet uul (2122,0 m n.p.m.). W większości pokryta jest lasem iglastym, z dominacją modrzewia i dość znacznym udziałem limby. Bardzo liczna i zróżnicowana zwierzyna leśna.
W tradycji mongolskiego lamaizmu była to święta góra. Przestępcy, którzy znaleźli się w zasięgu jej widoczności nie mogli być aresztowani, a wiele osób odbywało pielgrzymkę wokół masywu. Na obrzeżu masywu były liczne klasztory lamajskie, w tym najsłynniejszy Mandzuszir chijd. Wstęp na samą górę był surowo zabroniony. Wykorzystał to w 1921 baron Roman von Ungern-Sternberg, który przed atakiem na okupującą Urgę armię chińską, chciał oswobodzić przetrzymywanego przez Chińczyków przywódcę Mongołów – Bogdo Chana. Ponieważ Bogdo Chan był więziony u podnóży masywu Bogdo Uuł, to oddział Ungerna przeprowadził atak właśnie od strony góry, całkowicie zaskakując tym wojsko chińskie. Po zajęciu Mongolii przez bolszewików w połowie 1921, góra stopniowo traciła swój status świętości, jednak pozostała obszarem trudno dostępnym, ze względu na założenie w 1957 istniejącego do dziś ścisłego rezerwatu przyrody Bogdchan uul darchan caadzat gadzar o powierzchni 416,5 km kw. Jednocześnie w dolinach wciętych w niższe partie północnej części masywu powstały wille członków władz mongolskich.
Po śmierci przewódcy Mongolii Chorlogijna Czojbalsana w 1952 nazwano jego imieniem masyw górski, ale ta nazwa istniała tylko do potępienia kultu jednostki Czojbalsana w 1962 kiedy wróciła poprzednia nazwa.
Z północy u stóp Bogdchan uul płynie rzeka Tuul gol, za którą leży główna część Ułan Bator. Po stronie górskiej są kilka osiedli miasta oraz główne lotnisko Mongolii imienia Czyngis Chana.
Po przeciwnej od Ułan Bator południowej stronie, u stóp masywu górskiego leży stolica ajmaku centralnego Dzuunmod.

</doc>
<doc id="1101030" url="https://pl.wikipedia.org/wiki?curid=1101030" title="André Muffang">
André Muffang

André Muffang (ur. 25 lipca 1897 w Saint-Brieuc, zm. 1989) – francuski szachista, mistrz międzynarodowy od 1951 roku.
Kariera szachowa.
Największy sukces w swojej karierze osiągnął w Lille w 1931 roku, zdobywając tytuł indywidualnego mistrza Francji. Pomiędzy 1927 a 1956 rokiem czterokrotnie wystąpił na szachowych olimpiadach, w roku 1928 zdobywając srebrny medal za indywidualny wynik na V szachownicy. Łącznie rozegrał 63 olimpijskie partie, w których zdobył 35 pkt.
W roku 1922 zwyciężył w turnieju rozegranym w Paryżu. W następnym roku wystąpił w silnie obsadzonym turnieju w Margate, dzieląc II miejsce (za Ernstem Grünfeldem, wraz z m.in. Aleksandrem Alechinem i Jefimem Bogolubowem, a przed Richardem Retim). W 1947 bronił barw narodowych w meczu Francji z Czechosłowacją (pokonał 1½ - ½ Karela Opocenskiego), w 1954 - ze Związkiem Radzieckim (uległ ½ - 1½ Jurijowi Awerbachowi), a w 1955 - z Rumunią (zwyciężył 2 - 0 Octavio Troianescu).

</doc>
<doc id="1101031" url="https://pl.wikipedia.org/wiki?curid=1101031" title="SK Trondheims-Ørn">
SK Trondheims-Ørn

Trondheims-Ørn - norweski klub piłkarski założony w 1917, a od 1972 posiadający drużynę kobiecą występującą w I lidze kobiecej Norwegii, będącą 7-krotnym (najwięcej) mistrzem kraju (1994-97, 2000-01 i 2003).
Skład.
Bramka: Lise Beate Bye, Runa Barli.
Obrona: Camilla Åseng, Siri Marte Børstad, Gunhild Følstad, Ann Iren Mørkved, Marianne Paulsen, Ida Johanne Ve, Melissa Wayman.
Pomoc: Lene Bredesen, Unni Lehn, Linn Nyrønning, Heidi Pedersen, Nina Stiles, Lena Sundli. 
Atak: Solfrid Andersen, Marita Eide, Gunilla Forseth, Oda Fugelsnes, Inger Ane Hole, Kristin Lie, Kristin Seim.

</doc>
<doc id="1101032" url="https://pl.wikipedia.org/wiki?curid=1101032" title="Torpeda Tp 42">
Torpeda Tp 42

Tp 42 - szwedzka torpeda elektryczna wprowadzona do uzbrojenia w połowie lat 70.
Pod koniec lat 60. do uzbrojenia szwedzkiej floty wprowadzono torpedę Tp 41. Była to torpeda elektryczna o nietypowym kalibrze 400 mm, przeznaczona do zwalczania okrętów podwodnych. W połowie lat 780. została ona zastąpiona torpedą Tp 42. Nowa torpeda zachowała kaliber 400 mm, ale dzięki modyfikacji układu naprowadzania była bronią uniwersalna, która mogła zwalczać zarówno cele podwodne (naprowadzanie aktywne) jak i nawodne (naprowadzanie pasywne). Torpeda mogła być naprowadzana na cel przewodowo z pokładu nosiciela lub naprowadzać się samodzielnie po zerwaniu kabla. Napęd zapewniał silnik elektryczny zasilany z akumulatora srebrowo-cynkowego.
Tp 42 była produkowana w różniących się układami naprowadzania wersjach Tp 421, Tp 422 i Tp 423 przeznaczonych dla floty szwedzkiej, oraz w eksportowej wersji Tp 427. Mogła być przenoszona przez okręty podwodne, nawodne, oraz śmigłowce.

</doc>
<doc id="1101038" url="https://pl.wikipedia.org/wiki?curid=1101038" title="Siatka Merkatora">
Siatka Merkatora



</doc>
<doc id="1101044" url="https://pl.wikipedia.org/wiki?curid=1101044" title="Waldemar Tura">
Waldemar Tura

Waldemar Tura (ur. 14 marca 1942 w Lublinie) – polski szachista i kompozytor szachowy, arcymistrz kompozycji szachowej od 2004 roku.
Po raz pierwszy tematyką kompozycji szachowych zajął się w roku 1956. Do końca lat 80. opublikował ok. 250 zadań, z których 92 otrzymało wyróżnienia, a 47 - nagrody. W prestiżowym albumie FIDE wyróżniono 13 z jego zadań. W VI mistrzostwach Polski zdobył złote medale w zadaniach dwuchodówek i samomatów. Był również wielokrotnym wicemistrzem kraju. W roku 1965 odkrył nowy temat w dziale trzychodówek.
W 2004 r. otrzymał, jako drugi – po Janie Rusinku – Polak w historii, tytuł arcymistrza kompozycji szachowej.
Poniżej przykładowa kompozycja szachowa autorstwa Waldemara Tury.
Rozwiązanie: [1.Gf3! z groźbą mata 2.Ge2]"(zaznacz tekst pomiędzy nawiasami, aby zobaczyć rozwiązanie)"

</doc>
<doc id="1101046" url="https://pl.wikipedia.org/wiki?curid=1101046" title="Mszanka (dopływ Dniestru)">
Mszanka (dopływ Dniestru)

Mszanka ( "Mszanka", "Mszaneć") – rzeka górska w południowo-wschodniej Polsce, w Bieszczadach, w woj. podkarpackim i zachodniej Ukrainie.
Górska rzeka, lewy dopływ Dniestru, należący do dorzecza Dniestru i zlewiska Morza Czarnego. Długość rzeki wynosi około 21 km, w tym na obszarze Polski ok. 7,6 km. W części źródliskowej składa się z kilku potoków, z których największy wypływa z małego źródła położonego w Bieszczadach na wschodnim zboczu niewielkiego masywu Ostrego w południowo-wschodniej jego części, na wysokości 685 m n.p.m., w zalesionym terenie na zachód od miejscowości Lipie.
Potoki w górnym biegu spływają ze zbocza Ostrego wąskimi głębokimi, zalesionymi jarami w kierunku północno-wschodnim. Po kilkuset metrach potoki łączą się w jeden górski strumień i po kilkudziesięciu metrach opuszcza zalesiony teren. Następnie płynie górską łąką w kierunku miejscowości Lipie.
Za miejscowością Lipie potok skręca na wschód i w otoczeniu łąk płynie w kierunku miejscowości Michniowiec, gdzie na obrzeżach zabudowań skręca lekko na północny wschód. Po minięciu Michnowca potok wpływa w głęboko wciętą dolinę pomiędzy masywem Żuków a masywem Magura Łomniańska, kierując się do granicy polsko-ukraińskiej.
Potok po przepłynięciu ok. 7,6 km na terytorium Polski między słupami granicznymi nr 372 i 373 wpływa na terytorium Ukrainy. Po minięciu granicy potok nabiera charakteru rzeki i płynie szeroką doliną wśród łąk w kierunku północno-wschodnim do ukraińskiej miejscowości "Mszaniec". Opuszczając ostatnie zabudowania miejscowości rzeka ostro skręca na południowy wschód i wśród łąk płynie do miejscowości Hołowiećko w kierunku ujścia, gdzie na zachodnich obrzeżach miejscowości na poziomie ok. 450 m n.p.m. wpada do Dniestru.
Otoczenie potoku w większości stanowią łąki, rzadziej tereny zalesione i zamieszkane. Koryto potoku kamieniste, z małymi progami kamiennymi. Rzeka posiada znaczne zasoby wodne i charakteryzuje się dużą zmiennością. W czasie intensywnych opadów atmosferycznych, przy znacznych spadkach, występują dobre warunki szybkiego odpływu. Z uwagi na mało przepuszczalne podłoże i kamieniste koryto, spływ odbywa się w znacznym stopniu powierzchniowo, wskutek czego w okresach suszy występują bardzo małe przepływy, a w okresach deszczowych gwałtowne i wielkie wezbrania.
Zasadniczy kierunek biegu potoku jest wschodni. Jest to potok górski zbierający wody z północno-wschodnich zboczy Ostrego. W większości swojego biegu potok jest nieuregulowany o wartkim prądzie wody. W okresach wzmożonych opadów i wiosennych roztopów stwarza zagrożenie powodziowe. Kilkakrotnie występował z brzegów zalewając przyległe tereny.
Dopływy.
w Polsce
na Ukrainie
Miejscowości, przez które przepływa.
w Polsce
na Ukrainie

</doc>
<doc id="1101047" url="https://pl.wikipedia.org/wiki?curid=1101047" title="Scratchbox">
Scratchbox

Scratchbox – zestaw narzędzi pozwalający na kompilację skrośną aplikacji w systemie Linux. 
Oryginalnie projekt został stworzony na potrzeby platformy systemu wbudowanego Maemo i był sponsorowany przez Nokię.
Obecnie poza wsparciem platformy Maemo, Scratchbox wspiera architektury ARM i x86, obsługa platform PowerPC i MIPS jest wciąż eksperymentalna. Zestaw narzędzi Scratchbox jest dostępny na wielu dystrybucjach Linuksa.
Projekt rozpowszechniany jest na zasadach licencji GNU General Public License.

</doc>
<doc id="1101051" url="https://pl.wikipedia.org/wiki?curid=1101051" title="Shakeryści">
Shakeryści

Shakeryści (Indiański Kościół Shakerystów lub Szejkerów, ) – religia chrześcijańska zapoczątkowana w 1881 r. w stanie Waszyngton przez Johna Slocuma z plemienia Squaxin.
Jak głosi tradycja, w 1881 r. John Slocum zmarł na krótko (znalazł się w stanie śmierci klinicznej), a po powrocie do życia opowiedział o swojej wizycie w niebie i przykazaniu utworzenia nowej religii. Gdy kilka miesięcy później ponownie zachorował, jego żona Mary zaczęła się modlić i wpadła w niekontrolowane drgawki. Krótko potem Slocum wyzdrowiał, zaś drgawki, uznawane przez wyznawców nowej religii za uzdrawiające, dały nazwę nowemu ruchowi religijnemu.
Indiańscy shakeryści odrzucali początkowo Biblię i inne pisma, polegając jedynie na bezpośrednim kontakcie jednostki z Bogiem. Uważali, że doświadczanie Dobrej Nowiny nie zależy od lektury religijnej, lecz od woli Boga i od jego łaski, którą obdarza swoich wyznawców. Ich religia stała się wkrótce popularna wśród tubylczych ludów Wybrzeża Północno-Zachodniego: Klallam, Quinault, Lower Chehalis, Yakima, Hupa i innych. W niektórych kościołach shakerystów, obok modlitwy połączonej z drgawkami, zwyczajem stało się głośne dzwonienie przez wiernych małymi dzwonkami.
Nowa religia tubylcza spotkała się z wrogim przyjęciem większości sąsiadujących z shakerystami białych Amerykanów. Podobnie, jak w przypadku Tańca Duchów, związane to było z niewiedzą białych na temat tubylczych kultur i religii oraz wynikającymi z nieporozumień nieuzasadnionymi podejrzeniami o przygotowywanie przez Indian zbrojnego powstania. Pod koniec XIX w. w USA na dłuższy czas zakazano większości tubylczych ceremonii i indiańskich ruchów religijnych, w tym działalności shakerystów. Aktywnych członków tego kościoła aresztowano i więziono, jednak modlitewne spotkania i ceremonie praktykowane były w różnych miejscach regionu w ukryciu.
W latach 60. i 70. XX w. w USA zaprzestano stopniowo prześladowania tubylczych religii, a wśród indiańskich shakerystów nastąpił rozłam. Grupa „konserwatystów” nadal odrzucała wszelkie pisma religijne, zaś grupa „reformatorów” postanowiła dopuścić posługiwanie się Biblią i innymi księgami o treści religijnej. Obecnie religia ta praktykowana jest przez niewielkie grupy tubylcze w stanach Kalifornia, Oregon i Waszyngton, a także w kanadyjskiej Kolumbii Brytyjskiej.
Indiańskich shakerystów nie należy mylić z szejkersami, powstałą w drugiej połowie XVIII w. protestancką grupą z Nowej Anglii.

</doc>
<doc id="1101057" url="https://pl.wikipedia.org/wiki?curid=1101057" title="Chjargas nuur">
Chjargas nuur

Chjargas nuur, Chirgis-nuur, Chirgis-nur – słone, bezodpływowe jezioro w północno-zachodniej Mongolii, w ajmaku uwskim, w Kotlinie Wielkich Jezior.
Jezioro o powierzchni 1407 km², głębokości do 80 m, długości do 75 km i szerokości do 31 km. Leży na wysokości 1028,5 m n.p.m. Zasolone (7,5 g/l, trochę mniej słona od wody w Bałtyku), woda smakiem, kolorem i wonią przypomina morską. Jest bardzo czyste, na jego brzegach nigdy nie było osiedli ludzkich. Obfituje w rybę, ale dominuje tylko jeden gatunek - osman nagi ("Oreoleuciscus angusticephalus"), który posiada trzy ekologiczne formy (drapieżna forma sięga 1 m długości i wieku 40 lat), ale żadna z tych form nie jest wartościowa.

</doc>
<doc id="1101058" url="https://pl.wikipedia.org/wiki?curid=1101058" title="E·K·G">
E·K·G

E·K·G – czwarty studyjny album Edyty Górniak, wydany 12 października 2007 roku. W lipcu 2008 roku na festiwalu TOPtrendy wokalistka zajęła 5. miejsce w rankingu najlepiej sprzedających się płyt roku 2007 dzięki płycie "E·K·G".
Edyta Górniak zadebiutowała na albumie jako autorka tekstów. Albumowi towarzyszyła kilkudziesięciostronicowa książeczka z tekstami piosenek, ilustrowana materiałem fotograficznym ukazującym ją w obiektywie Tomasza Drzewińskiego. 
Album uzyskał status platynowej płyty. Album okazał się 14. bestsellerem roku oraz zajął 7. miejsce wśród albumów polskich wykonawców. 
Lista utworów.
Opracowano na podstawie materiału źródłowego.

</doc>
<doc id="1101067" url="https://pl.wikipedia.org/wiki?curid=1101067" title="Samomat">
Samomat

Samomat – zadanie w kompozycji szachowej, w którym zawsze zaczynają białe, polegające na wymuszeniu takiej gry czarnych, która doprowadzi do dania mata białym w ściśle określonej liczbie posunięć (pomimo zastosowania najlepszej możliwej obrony).
Na diagramie pokazano przykład samomata w czterech posunięciach:

</doc>
<doc id="1101077" url="https://pl.wikipedia.org/wiki?curid=1101077" title="Warunek Borela-Lebesgue'a">
Warunek Borela-Lebesgue'a



</doc>
<doc id="1101091" url="https://pl.wikipedia.org/wiki?curid=1101091" title="Atomowe szachy">
Atomowe szachy



</doc>
<doc id="1101094" url="https://pl.wikipedia.org/wiki?curid=1101094" title="Bekwark">
Bekwark



</doc>
<doc id="1101095" url="https://pl.wikipedia.org/wiki?curid=1101095" title="Listopadówka">
Listopadówka

Listopadówka (ukr. "Листопадівка") – niewielka wioska w rejonie koziatyńskim, obwodu winnickiego.
Jej pierwsza nazwa to Bogudzięka. Większość mieszkańców stanowią Polacy. Zachowany kościół pw. św. Jana Chrzciciela.

</doc>
<doc id="1101096" url="https://pl.wikipedia.org/wiki?curid=1101096" title="Skały księżycowe">
Skały księżycowe

Skały księżycowe – ogólny termin określający skały tworzące ziemski Księżyc. W porównaniu do skał budujących Ziemię są one niezwykle stare; ich wiek szacuje się na 3,16 mld lat (dla bazaltów tworzących księżycowe morza) do nawet 4,5 mld lat (w przypadku skał budujących tzw. wyżyny). Badania oparte na technologii zwanej „datowaniem kraterowym” pozwoliły ustalić, że ostatnie erupcje wulkaniczne na Księżycu miały miejsce około 1,2 mld lat temu, nie wydobyto jednak próbek skał w tym wieku. Dla porównania, wiek najstarszych ziemskich skał oceniany jest na 3,8 mld lat, co stanowi wartość zdecydowanie różniącą się od wieku najwcześniejszych skał księżycowych.
Obecnie skały księżycowe na Ziemi, w zależności od źródła pochodzenia, można podzielić na trzy grupy: 1) zebrane podczas misji załogowych (w amerykańskim programie Apollo), 2) pozyskane przez lądowniki bezzałogowe (radzieckiego programu Łuna i chińskiego programu Chang’e), oraz 3) wyrzucone w przestrzeń kosmiczną podczas uderzeń meteorytów i przyciągnięte przez grawitację Ziemi (meteoryty księżycowe). Sześć misji Apollo dostarczyło w sumie 2415 próbek o łącznej masie około 382 kg, trzy statki Łuna przywiozły 326 g gruntu księżycowego, statek Chang’e 5 dostarczył 1,7 kg skał, a masa około stu odnalezionych meteorytów księżycowych przekracza 32 kg (wiele z nich zostało odnalezionych dzięki trwającemu programowi ANSMET, czyli ANtarctic Search for METeorites).
Skład.
Niemal wszystkie skały księżycowe wykazują niską zawartość pierwiastków reaktywnych (takich jak sód i potas), są również całkowicie pozbawione minerałów występujących w wodzie morskiej. Według niektórych źródeł, zawartość tlenu w skałach księżycowych jest podobna do stężenia tego pierwiastka w skałach ziemskich. Astronauci misji Apollo używali do wydobywania skał rozmaitych przyrządów: młotów, grabi, łopatek i szczypiec. Większość tych próbek została przed zebraniem sfotografowana, co miało pomóc odtworzyć później warunki, w jakich zostały znalezione. Umieszczano je w specjalnych torbach w tzw. Specjalnych Środowiskowych Pojemnikach Próbkowych (ang. "Special Environmental Sample Container"), co miało zabezpieczyć je przed zanieczyszczeniem podczas transportu na Ziemię. Jakkolwiek, skorupa księżycowa jest – w przeciwieństwie do Ziemi – zbudowana przede wszystkim ze skał o dużej zawartości minerału anortytu, co jest główną przyczyną występowania w niej sporych ilości żelaza. Z kolei za sprawą ilmenitu niektóre obszary mórz księżycowych są niezwykle bogate w tytan. W skałach z Księżyca zidentyfikowano trzy nowe minerały: armalkolit, trankwilityt i piroksferroit, które dopiero w późniejszych latach odkryto w ziemskich skałach.
Przechowywanie i dostępność.
Głównym repozytorium dla próbek Apollo jest "Lunar Sample Building" w Centrum Kosmicznym Lyndona B. Johnsona w teksańskim Houston. Ze względów bezpieczeństwa powstał też drugi zbiór, przechowywany w bazie lotniczej Brooks w San Antonio. Większość tych skał przechowywana jest dla ochrony przed wilgocią w sztucznej azotowej atmosferze; ich przenoszenie wykonywane jest pośrednio za pomocą specjalnych narzędzi. Skały zebrane w okresie eksploracji Księżyca są obecnie uważane za bezcenne. W roku 1993 trzy niewielkie odłamki z Łuny 16 ważące łącznie 0,2 g zostały sprzedane za 442,5 tysiąca dolarów. W 2002 roku z kolekcji w Houston skradziony został sejf zawierający drobne próbki skał księżycowych i marsjańskich. Gdy w następnym roku zostały one odnalezione, NASA dla celów sądowniczych oceniła ich wartość na około milion dolarów za 285 g. Księżycowe meteoryty, choć niezwykle drogie, są częstym obiektem wymiany wśród prywatnych kolekcjonerów. Kilkaset niewielkich próbek zostało oprawionych i zaprezentowanych delegacji rządu USA. Co najmniej jedna z nich została później skradziona, sprzedana i, następnie, odzyskana. Pozostałe zostały przeniesione do kilku muzeów, m.in. National Air and Space Museum, Centrum Kosmosu i Kosmosfery w Kansas, a także do Centrum Kosmicznego Kennedy’ego, gdzie można „dotknąć kawałka Księżyca” (faktycznie próbka ta jest wmurowana w filar jednego z pomieszczeń). Również wystawa w Tribune Tower w Chicago zawiera niewielki kawałek księżycowego gruntu. Mimo to, NASA twierdzi, że prawie 295 kg z pierwotnych 382 kg próbek wciąż znajduje się w nienaruszonym stanie w Centrum Kosmicznym Johnsona. NASA przygotowała pewną liczbę zestawów zawierających po sześć niewielkich próbek skał i gleby księżycowej; są one dostępne – w celach edukacyjnych – na wystawach w wielu krajach, na przykład Wielkiej Brytanii, gdzie są one przechowywane przez Particle Physics i Astronomy Research Council.
Klasyfikacja.
Skały księżycowe dzielą się na dwie główne kategorie: skały mórz i wyżyn. Wyżyny są zbudowane przede wszystkim z zawierających ciężkie pierwiastki skał plutonicznych; innym budulcem są brekcje regolitowe, powstałe z tego samego protolitu. Z kolei skały morskie, ze względu na skład chemiczny, dzielą się na trzy kategorie: wysokotytanowe, niskotytanowe i VLT, czyli o bardzo niskiej zawartości tytanu (ang. "Very Low-Ti").
Litologia wyżyn.
Wulkaniczne skały wyżynne tworzą trzy główne grupy: żelazowo-anortozytowe, magnezowe oraz alkaliczne. Brekcje księżycowe, uformowane podczas zderzeń z ogromnymi meteorytami, zawierają przede wszystkim minerały charakterystyczne dla wyżyn, ponieważ morza wypełniające gigantyczne kratery są zdecydowanie starsze niż same zagłębienia. Skały żelazowo-anortozytowe składają się prawie wyłącznie z minerału anortozytu (&gt;90% plagioklazów) i w mniejszym stopniu z anortozytowego gabro (70–80% plagioklazów). Skały tej grupy są najpowszechniejszymi skałami wyżyn. Plagioklazy te zawierają – porównując do warunków ziemskich – niezwykle dużo anortytu (94–96%); odzwierciedla to niską zawartość pierwiastków alkalicznych (Na, K), lekkich i wody w skałach Księżyca. Z kolei ciężkie minerały tej grupy charakteryzują się niskim stosunkiem zawartości magnezu do żelaza; izochroniczne datowanie wewnętrzne pozwoliło ustalić wiek skał żelazowo-anortozytowych na 4,4 mld lat. Skały magnezowe składają się przede wszystkim z dunitów (&gt;90% oliwinu), troktolitów (oliwinowo – plagioklazowych) i gabro (plagioklazowo – piroksenowego) o relatywnie wysokim stosunku Mg/Fe w cięższych minerałach i zawartości anortytu w plagioklazach w granicach 86 – 93% (An86-93). Powstały one w wyniku późniejszych (4,3 – 4,1 mld lat temu) intruzji w obrębie żelazowo-anortozytowej skorupy. Analiza zawartości śladowych pierwiastków plagioklazu i piroksenu nasuwa porównanie z magmą bogatą w pierwiastki typu KREEP, pomimo dużych różnic w zawartości pierwiastków głównych. Nazwa „skały alkaliczne” pochodzi od dużej zawartości metali alkalicznych; w ich skład wchodzą alkaliczne anortozyty zbudowane z sodowych plagioklazów (An70-85), noryty (plagioklazowo – ortopiroksenowe) i gabronoryty (plagioklazowo – klinopiroksenowo – ortopiroksenowe) o podobnym składzie plagioklazów jak w przypadku skał magnezowym, lecz większej od nich zawartości żelaza. Ilości pierwiastków śladowych również są porównywalne z magmą bogatą w komponent KREEP. Czas powstania skał alkalicznych jest podobny do czasu powstania skał magnezowych; ze względu na te i inne podobieństwa te pierwsze uważa się za podgrupę skał magnezowych.
„Granity lunarne” to grupa stosunkowo rzadko występujących skał, która obejmuje dioryty, monzodioryty i granofiry. Składają się one z kwarcu, plagioklazów, ortoklazów lub skaleni alkalicznych, rzadkich ciężkich piroksenów oraz cyrkonu. Niektóre skalenie alkaliczne mają nietypowy skład, różniący się znacznie od skaleni ziemskich; często wykazują one dużą zawartość baru. Przypuszcza się, że granity te powstały w najwcześniejszych etapach frakcyjnej krystalizacji skał magnezowych i alkalicznych, jednak w grę wchodzi także zestalenie niemieszających się cieczy. Uranowo – ołowiowe datowanie cyrkonu zawartego w tych granitach wskazuje na wiek rzędu 4,4 – 4,1 mld lat, porównywalny z wiekiem skał alkalicznych i magnezowych. W latach 60. ubiegłego wieku badacz NASA, John A. O’Keefe i inni astronomowie łączyli granity księżycowe z ziemskimi tektytami, jednak większość naukowców odrzuciła tę koncepcję. W każdym razie badania próbki księżycowej nr 12013 wykazały duże podobieństwo z występującymi na Ziemi tektytami jawajskimi.
„Brekcje księżycowe” to wspólna nazwa dla szklistych witrofirów i brekcji oraz dla brekcji regolitowych. Dwa pierwsze rodzaje skał powstały podczas uderzeń meteorytów i wtedy też uległy zeszkleniu: witrofiry znajdują się wewnątrz kraterów uderzeniowych, brekcje zaś stanowią materię wyrzuconą podczas zderzenia i zalegają dookoła tych zagłębień; brekcje regolitowe charakteryzują się dużo mniejszym stopniem zeszklenia. Jako że skały te są starsze niż księżycowe morza, na powierzchni występują one niezwykle rzadko; ich powstanie przypada przede wszystkim na czas najwcześniejszej aktywności wulkanicznej na Księżycu.
Bazalty morskie.
Nazwa „bazaltów morskich” powiązana jest z ich dominującą rolą w tworzeniu mórz księżycowych. Bazalty te wykazują wiele podobieństw do swych ziemskich odpowiedników, jednak odróżniają się od nich kilkoma charakterystycznymi cechami, na przykład niższą zawartością europu (tzw. negatywa anomalia europowa); skład niektórych z nich wykazuje też dużą ilość potasu (tzw. VHK, ang."Very High K").

</doc>
<doc id="1101108" url="https://pl.wikipedia.org/wiki?curid=1101108" title="August Neidhard von Gneisenau">
August Neidhard von Gneisenau



</doc>
<doc id="1101109" url="https://pl.wikipedia.org/wiki?curid=1101109" title="A-Ha">
A-Ha



</doc>
<doc id="1101123" url="https://pl.wikipedia.org/wiki?curid=1101123" title="Linia sukcesji bhutańskiego tronu">
Linia sukcesji bhutańskiego tronu

Linia sukcesji bhutańskiego tronu jest następująca:

</doc>
<doc id="1101125" url="https://pl.wikipedia.org/wiki?curid=1101125" title="Marian Schaller">
Marian Schaller

Marian Karol Schaller (ur. 5 lutego 1904 w Krakowie, zm. 8 maja 1976 w Warszawie) – polski piłkarz, pomocnik. Długoletni zawodnik warszawskiej Legii.
Życiorys.
Karierę zaczynał w krakowskiej Uranii. Grał także w Pogoni Wilno i klubie Cresovia z Grodna. Najlepszy okres spędził jednak w Legii. Występował w tym klubie przez niemal 10 lat 1927-1936. W 1949 krótko był trenerem warszawskiego zespołu.
W reprezentacji Polski debiutował 26 października 1930 w meczu z Łotwą, ostatni raz zagrał w 1934. Łącznie w biało-czerwonych barwach rozegrał 4 oficjalne spotkania.
Pochowany na cmentarzu Powązkowskim w Warszawie (kwatera 201-2-4).

</doc>
<doc id="1101134" url="https://pl.wikipedia.org/wiki?curid=1101134" title="Mieszko Sibilski">
Mieszko Sibilski



</doc>
<doc id="1101135" url="https://pl.wikipedia.org/wiki?curid=1101135" title="Przedsiębiorstwo Komunikacji Samochodowej w Ostrowcu Świętokrzyskim">
Przedsiębiorstwo Komunikacji Samochodowej w Ostrowcu Świętokrzyskim

Przedsiębiorstwo Komunikacji Samochodowej w Ostrowcu Świętokrzyskim Spółka Akcyjna, to firma zajmująca się usługami związanymi z rozkładowym transportem pasażerskim i transportem w komunikacji miejskiej. Świadczy także usługi wynajmu autokarów, uwzględniające indywidualną specyfikę i ich potrzeby.
Historia.
Ostrowiecki PKS powstał 1 sierpnia 1946 roku. W 1949 roku na bazie dotychczasowej Stacji PKS powołano Ekspozyturę PKS w Ostrowcu Św. podległą pod Dyrekcję Okręgową PKS w Łodzi. W 1954 roku ostrowiecka Ekspozytura stworzyła placówkę terenową w Sandomierzu, która w momencie, gdy rozpoczęto budowę huty szkła w Sandomierzu stała się samodzielnym oddziałem PKS. W 1960 roku został utworzony, na bazie Ekspozytury, oddział PKS w Ostrowcu. W latach 60. ostrowiecki PKS obsługiwał kopalnię siarki w okolicach Staszowa oraz budowę na tym terenie kolejowej linii hutniczo-siarkowej LHS. Podobnie jak wcześniej w Sandomierzu, również w Staszowie powstał odrębny oddział PKS na bazie sprzętu i ludzi oddelegowanych przez PKS w Ostrowcu Świętokrtzyskim do placówek terenowych w Staszowie, Machowie i Grzybowie. W 1971 roku oddano do użytku nowy dworzec autobusowy w Lipsku. W 1974 zakończyła się budowa tymczasowego dworca w Ostrowcu Św., które służył do 1998 roku, kiedy to zbudowano nowy obiekt. 1 lipca 2001 roku Minister Skarbu Państwa Aktem Komercjalizacji Przedsiębiorstwa Państwowego przekształcił Przedsiębiorstwo PKS w Ostrowcu Świętokrzyskim w jednoosobową spółkę Skarbu Państwa. Tym samym począwszy od 1 listopada 2001 roku spółka działa pod nazwą: Przedsiębiorstwo Komunikacji Samochodowej w Ostrowcu Świętokrzyskim Spółka Akcyjna. 
Połączenia.
Dalekobieżne.
Korzystając z usług PKS Ostrowiec, bezpośrednio z Ostrowca, można dotrzeć do następujących miast: Kielc, Krakowa, Rabki-Zdroju, Lublina, Łodzi, Poznania, Przemyśla, Radomia, Rzeszowa, Kalisza, Piotrkowa Trybunalskiego, Warszawy, i Zakopanego. Ostrowiecki przewoźnik w lato wypuszcza specjalne linie do Ustki przez Skarżysko Kam., Kielce, Łódź, Bydgoszcz, Słupsk, Jastrzębiej Góry przez Kielce, Łódź, Toruń, Gdańsk, Łeby przez Skarżysko Kam., Radom, Płock, Toruń, Gdańsk. Latem dzięki tym kursom można bezpośrednio z Ostrowca dotrzeć także do Gdańska, Gdyni, Torunia czy Bydgoszczy.
Lokalne.
Ostrowiecki PKS obsługuje trasy w przybliżeniu pokrywające się z obszarem powiatów ostrowieckiego, opatowskiego i lipskiego. 
Zawieszone.
Z początkiem lata 2010 roku zawieszona została linia obsługiwana przez PKS Ostrowiec z Lublina do Wrocławia przez Ostrowiec Świętokrzyski, Kielce, Częstochowę, Opole. W tym samym roku zawieszono również kurs z Ostrowca Świętokrzyskiego do Katowic, który został wznowiony w marcu 2013 roku i był wykonywany zakupionymi w 2012 roku przez PKS busami - Mercedes Sprinter. Około października 2013 roku, ten kurs został ponownie zawieszony. Do zawieszonych należy również międzynarodowa linia, powstała w 2004 roku, do Włoch. Trasa tego kursu zaczynała się w Przemyślu. Prowadziła przez Rzeszów, Kraków, Katowice, Bielsko-Białą, Brno, Wiedeń, Wenecję i dalej przez wschodnie wybrzeże Włoch na południe do Lecce. Na potrzeby połączenia ostrowiecki PKS zakupił 2 nowoczesne autobusy - VolvoVolvo VolvoSunsundegui Sideral, na które została nałożona reklama tej linii, pomimo jej zawieszenia autobusy nadal jeżdżą z tą reklamą. Zawieszony został również kurs, utworzony przed EURO 2012, z Warszawy do Lwowa przez Lublin.
Nagrody.
Ostrowiecki PKS jest laureatem nagród, w tym m.in.:

</doc>
<doc id="1101137" url="https://pl.wikipedia.org/wiki?curid=1101137" title="Stella Hudgens">
Stella Hudgens

Stella Teodora Hudgens (ur. 13 listopada 1995) – amerykańska aktorka dziecięca. Młodsza (o 7 lat) siostra aktorki Vanessy Hudgens.

</doc>
<doc id="1101142" url="https://pl.wikipedia.org/wiki?curid=1101142" title="Positive Black Soul">
Positive Black Soul

Positive Black Soul (PBS) — grupa hip-hopowa pochodząca z Senegalu. 
Grupę na początku lat dziewięćdziesiątych XX wieku założyło dwóch raperów: Awadi i Doug E. Ich muzyka jest połączeniem tradycyjnej muzyki senegalijskiej ze współczesnymi brzmieniami. Styl, który reprezentują nazywany jest Senerapem. PBS rapują w trzech językach: angielskim, francuskim oraz lokalnym wolof.
Występowali, obok Dead Prez, Macy Gray, Taliba Kweli, Kelis, na płycie Red Hot + Riot (zwanej również Red Hot + Riot: The Music and Spirit of Fela Kuti) z której zebrane środki przeznaczone są na walkę AIDS. Piosenki na tej płycie były inspirowane twórczością Fela Kuti. PBS wykonywali piosenkę "No agreement".

</doc>
<doc id="1101152" url="https://pl.wikipedia.org/wiki?curid=1101152" title="Elaine">
Elaine



</doc>
