<doc id="1106503" url="https://pl.wikipedia.org/wiki?curid=1106503" title="Kazimierz Parzyszek">
Kazimierz Parzyszek

Kazimierz Parzyszek (ur. 20 kwietnia 1937 w Garwolinie, zm. 16 lutego 1983 w North Tonawanda, stan Nowy Jork, USA) – polski duchowny katolicki, pallotyn, filozof i popularyzator teologii.
Życiorys.
Do stowarzyszenia pallotynów wstąpił w 1953, nowicjat odbywając w Ząbkowicach Śląskich, a nauki gimnazjalne pobierając w Collegium Marianum w Wadowicach na Kopcu. W Wadowicach i Ząbkowicach Śląskich uzyskał przygotowanie filozoficzne, w Ołtarzewie teologiczne; święcenia kapłańskie otrzymał 17 czerwca 1962 w Ołtarzewie z rąk biskupa Zygmunta Choromańskiego. Po odbyciu roku pastoralnego w Ołtarzewie został skierowany na placówkę pallotyńską do Częstochowy; w 1964 rozpoczął studia z teologii pastoralnej na Katolickim Uniwersytecie Lubelskim, zakończone dyplomem licencjata.
W czerwcu 1966 wyjechał do pracy w pallotyńskiej Regii Miłosierdzia Bożego we Francji. W latach 1968–1974 kontynuował studia na Uniwersytecie Katolickim w Lowanium, uzyskując tamże doktorat w zakresie filozofii chrześcijańskiej. Po powrocie do Polski w 1976 wykładał filozofię w seminarium ołtarzewskim oraz prowadził w seminarium lektorat języka francuskiego. W 1978 ponownie wyjechał do pracy zagranicznej, tym razem w USA; zajmował się pracą duszpasterską w polskiej parafii w Manville (stan New Jersey) oraz przygotowywał habilitację (na przeszkodzie dalszej pracy naukowej stanął jednak stan zdrowia, w tym przebyty zawał serca). W 1981 zastąpił ks. Franciszka Cegiełkę w obowiązkach rektora domu pallotyńskiego w North Tonawanda i delegata prowincjała na terytorium USA. Zmarł w lutym 1983 w North Tonawanda, pochowany został w Manville.
Bibliografia artykułów ks. Parzyszka liczy 23 pozycje, z czego większość ogłosił na łamach seminaryjnego pisma „Nasz Prąd” (m.in. "Maryjna liturgia Adwentu", nr 3, 1958; "Krótka historia X Kapituły Generalnej", nr 2, 1958; "Niepokalana w literaturze współczesnej", nr 5, 1959; "Polskie kolędy", nr 6, 1959; "Człowiek w planie Bożym", nr 5, 1960; "Dookoła Warmii i Mazur", nr 1, 1960; "Kapłaństwo w świetle nauki św. Tomasza", nr 12, 1961; "Świeccy w Kościele", nr 1, 1962; "Wokół liturgii", nr 10, 1962). Kilka artykułów opublikował w piśmie „Collectanea Theologica” ("Konsultacja światowego laikatu w świetle oficjalnej dokumentacji", nr 3, 1977; "W kierunku chrześcijańskiego życia wspólnotowego", nr 4, 1978). Ponadto był autorem relacji z pracy duszpasterskiej w USA ("List z Ameryki", „Biuletyn Delegatury Stowarzyszenia Apostolstwa Katolickiego”, nr 24, 1982; "List z USA", „Biuletyn Delegatury Stowarzyszenia Apostolstwa Katolickiego”, nr 21, 1982; "Działalność wspólnoty pallotyńskiej w North Tonawanda", „Wiadomości Polskiej Prowincji Stowarzyszenia Apostolstwa Katolickiego”, nr 2, 1983).

</doc>
<doc id="1106511" url="https://pl.wikipedia.org/wiki?curid=1106511" title="Powiat Wiener Neustadt-Land">
Powiat Wiener Neustadt-Land

Powiat Wiener Neustadt-Land (niem. "Bezirk Wiener Neustadt-Land") – powiat w Austrii, w kraju związkowym Dolna Austria, w rejonie Industrieviertel. Siedziba powiatu znajduje się w mieście statutarnym Wiener Neustadt, które do powiatu nie należy i oddziela dwie jego części.
Geografia.
Powiat Wiener Neustadt-Land graniczy: na północy z powiatem Baden, na północnym zachodzie z powiatem Lilienfeld, na zachodzie z powiatem Neunkirchen, na południu z powiatami Hartberg (Styria) i Oberwart i na wschodzie z powiatami Oberpullendorf, Mattersburg i Eisenstadt-Umgebung (cztery ostatnie w Burgenlandzie).
Zachodnie krańce powiatu leżą w Gutensteiner Alpen, północne w Lesie Wiedeńskim, południowe leżą zaś w regionie Bucklige Welt.
Podział administracyjny.
Powiat podzielony jest na 35 gmin, w tym dwie gminy miejskie "(Stadt)", 19 gmin targowych "(Marktgemeinde)" oraz 14 gmin wiejskich "(Gemeinde)".
Transport.
Przez teren powiatu przebiega autostrada południowa, droga ekspresowa S4, drogi krajowe: B17 ("Wiener Neustädter Straße"), B21 ("Gutensteiner Straße", z B21a), B54 ("Wechsel Straße"), B55 ("Kirchschlager Straße") i B60 ("Leitha Straße"). Główną linią kolejową jest linia Wiedeń - Graz.

</doc>
<doc id="1106515" url="https://pl.wikipedia.org/wiki?curid=1106515" title="I Feel You">
I Feel You

I Feel You – singel grupy Depeche Mode promujący album Songs of Faith and Devotion. Singel wydany 15 lutego 1993 roku. "I Feel You" przenosi Depeche Mode do bardziej rockowego brzmienia, większą wagę postawiono tu na użycie instrumentów bardziej kojarzących się z muzyką rockową, a więc Alan Wilder gra na perkusji, Martin Gore na gitarze elektrycznej. B-Side tego singla zawiera piosenkę "One Caress", która została wydana również samodzielnie w USA.
Na okładce płyty można zauważyć cztery symbole, każdy z nich reprezentuje jednego z członków grupy. Aby dowiedzieć się, jaki symbol należy do kogo, należy przyjrzeć się cyferkom w prawym rogu każdego symbolu. Te, na pozór, bezsensowne liczby to daty urodzenia poszczególnych członków zespołu. Utwór został wykorzystany w jednej ze scen w filmie "Głową w mur".
Utwór odegrano na pogrzebie zmarłego tragicznie 7 maja 2004 w Iraku dziennikarza Waldemara Milewicza.

</doc>
<doc id="1106519" url="https://pl.wikipedia.org/wiki?curid=1106519" title="Bill Kazmaier">
Bill Kazmaier

Bill Kazmaier, pseudonim Kaz (ur. 30 grudnia 1953 w Burlington, Wisconsin) – amerykański zawodnik futbolu amerykańskiego, trójboista siłowy, wrestler i strongman.
Najlepszy amerykański strongman w historii tego sportu. Mistrz Świata Strongman w latach 1980, 1981, 1982. Drużynowy Mistrz Świata Par Strongman w 1988.
Życiorys.
Bill Kazmaier już jako dziecko charakteryzował się masywną posturą. Trenował pchnięcie kulą i bieg na 100 m. Doskonale grał w szkolnej drużynie futbolu amerykańskiego w Burlington High School, a następnie w University of Wisconsin-Madison.
Przerwał studia i zajął się trójbójem siłowym. W 1979 zdobył mistrzostwo USA i mistrzostwo świata IPF w trójboju siłowym. W 1983 zdobył ponownie mistrzostwo świata. Był pierwszym człowiekiem, który w wyciskaniu przekroczył barierę 300 kg.
W latach 80. i na początku lat 90. zajmował się wrestlingiem.
Po zakończeniu czynnego udziału w sporcie prowadził firmę, która zajmowała się dystrybucją sprzętu siłowego oraz utworzył siłownię w mieście Auburn (Alabama), którą zamknął w 2005 r. Następnie otworzył siłownię w mieście Opelika.
Od kilku lat jest komentatorem zawodów siłaczy, w tym Mistrzostw Świata Strongman.
Mistrzostwa Świata Strongman.
Bill Kazmaier wziął udział sześciokrotnie w indywidualnych Mistrzostwach Świata Strongman, w latach 1979, 1980, 1981, 1982, 1988 i 1989. W swoim debiucie na Mistrzostwach Świata Strongman 1979 został trzecim najsilniejszym człowiekiem świata. W swych następnych mistrzostwach, w latach 1980, 1981 i 1982 zdobył tytuły Mistrza Świata Strongman. Po tych zwycięstwach nie był zapraszany do udziału w imprezie aż do 1988 r., gdy zajął drugie miejsce, ustępując jedynie Jónowi Pállowi Sigmarssonowi. W następnym roku, w swoim ostatnim występie był czwarty.
Bill Kazmaier, obok Magnúsa Ver Magnússona, jest zdobywcą największej ilości tytułów Mistrza Świata Strongman z rzędu. W całej historii tych mistrzostw tylko oni dwaj zdobyli po trzy tytuły po kolei.
Klasyfikacja w indywidualnych Mistrzostwach Świata Strongman:
Wymiary:
Rekordy życiowe:

</doc>
<doc id="1106524" url="https://pl.wikipedia.org/wiki?curid=1106524" title="Słowo Polskie (Lwów)">
Słowo Polskie (Lwów)

Słowo Polskie – polska gazeta, wydawana od 1895 do 1934 roku we Lwowie.
Historia.
„Słowo Polskie” rozpoczął wydawać Stanisław Szczepanowski we Lwowie, w drukarni przy ul. Chorążczyzny. Redakcja mieściła się przy ul. Zimorowicza. Główną zaletą tego lwowskiego czasopisma endeckiego było to, że unikało ono przedruków i opierano się na wiadomościach otrzymywanych telefonicznie lub telegraficznie z kraju i z zagranicy, najczęściej z Wiednia. „Słowo” miało swój udział w wylansowaniu laureata literackiej nagrody Nobla drukując powieść „Chłopi” już w 1902 roku. Był to dziennik Stronnictwa Demokratyczno-Narodowego, które cieszyło się poparciem przemysłowców, handlowców, urzędników prywatnych i duchowieństwa i sfer uniwersyteckich, oraz sporych zastępów młodzieży. Zwolennicy popierali „Słowo”, nie tylko ze względów ideologicznych, ale i patriotycznych, narodowych, a także z powodu wesołości, jaką w swoich utworach dostarczał lwowski poeta Jan Zahradnik.
Głównym wydawcą tego czasopisma był inżynier, nafciarz i przemysłowiec Wacław Wolski (od 1863 do 1922 roku). Był znanym nie tylko z finansowania „Słowa Polskiego”, ale ceniono go za patriotyzm. W 1918 roku brał czynny udział w obronie Lwowa. Żona Wacława – Maryla Wolska z Młodnickich pochodziła z rodziny o tradycjach patriotycznych. Często drukowała swoje wiersze w tym czasopiśmie, podpisując się „D-mol”. Ich córka Beta Wolska po mężu Obertyńska również często drukowała wiersze w czasopiśmie ojca. Redaktorem Naczelnym „Słowa Polskiego” we Lwowie był wtedy Zygmunt Wasilewski (od 1902 do 1915 r.), który zrezygnował z funkcji naczelnego w „Głosie”. On to spowodował, że ze „Słowem” liczono się powszechnie. Jego artykuły wstępne podpisywane „Digamma” poruszały sprawy naczelne i najważniejsze, a nie regionalne. Wykształcił on takich dziennikarzy jak; Tadeusza Opiołę, Hieronima Wierzyńskiego, Witolda Tranda i Jerzego Bandrowskiego.
W 1908 całe wydawnictwo „Słowa Polskiego” przeniosło się z domu naftowego do własnego gmachu przy ul. Zimorowicza 11–15. Po zajęciu Lwowa we wrześniu 1914 roku redakcja Słowa zajęła stanowisko prorosyjskie. Po odbiciu Lwowa w czerwcu 1915 roku przez wojska austriackie redakcja uciekła do Rosji, a wydawanie pisma zawieszono do 1918 roku.
Ukazywały się tu artykuły m.in. Jana Kasprowicza i debiutującego na łamach pisma Mariana Promińskiego w dziale literackim, Kornela Makuszyńskiego i Jana Zahradnika w dziale plastyki i teatru, Zygmunta Janiszewskiego – jednego z pierwszych dziennikarzy sportowych w Polsce, wspomaganego stałymi współpracownikami, a wśród nich m.in. Władysław Reymont, Henryk Sienkiewicz, Kazimierz Tetmajer, Leopold Staff, Jerzy Żuławski, Adam Grzymała-Siedlecki, Maryla Wolska, Gabriela Zapolska, Aleksander Medyński. Codzienne satyryczne wiersze zamieszczał tu Jan Zahradnik. W 1921 roku redaktorem naczelnym był Wacław Mejbaum, a w 1923 Stanisław Grabski, a tuż przed przewrotem majowym Roman Kordys, a wydawcą Władysław Kucharski. W czasopiśmie publikowała też Zofia Gostomska. Po wyborach do Sejmu, Słowo przerwało działalność. Po przewrocie majowym w 1926 roku i aresztowaniu członków SN na rozkaz Józefa Piłsudskiego, redaktorem naczelnym został Wilhelm Antoni Skrzyczyński i „Słowo” zmieniło swój profil zaczynając popierać sanację. Zarząd nad pismem przejął Zespół Stu, który był lwowską secesją Narodowej Demokracji. Spowodowało to odpływ części współpracowników i prenumeratorów. Pismo zaczęło mieć problemy finansowe. W 1933 roku Słowo połączyło się z Gazetą Lwowską co nie zapobiegło jego likwidacji w 1934 roku.
Podczas okupacji od 1943 roku do sierpnia 1946 był we Lwowie wydawany w konspiracji tygodnik „Słowo Polskie”, który nawiązywał do popularnego pisma.

</doc>
<doc id="1106529" url="https://pl.wikipedia.org/wiki?curid=1106529" title="Jeździec wielorybów">
Jeździec wielorybów

Jeździec wielorybów (ang. "Whale Rider") – nowozelandzko-niemiecki film fabularny z 2002 roku, w reżyserii Niki Caro o dwunastoletniej Paikei, która wbrew tradycjom ludu Māori dąży do odziedziczenia przywództwa w plemieniu pomimo tego, że nie jest chłopcem. Film opiera się na powieści Witi Tame Ihimaera.
13-letnia Keisha Castle-Hughes stała się najmłodszą nominowaną do Oscara aktorką za rolę pierwszoplanową.

</doc>
<doc id="1106535" url="https://pl.wikipedia.org/wiki?curid=1106535" title="Bernardino Ochino">
Bernardino Ochino

Bernardino Ochino (także: Tommassini, ur. w 1487 w Sienie, zm. w 1564 w Slavkovie) – włoski zakonnik, mówca i asceta, po przyjęciu protestantyzmu – działacz reformacyjny, propagator unitarianizmu m.in. w Polsce, teolog i pisarz.
Życiorys.
W bardzo młodym wieku (w 1503) został przyjęty do zakonu franciszkanów, gdzie po latach mianowano go prowincjałem zakonu. Zyskał sławę jako największy mówca swoich czasów, o wielkim darze przekonywania, był powszechnie uważany za świętego z powodu ascezy i zapału z jakim głosił słowo boże w całych Włoszech. W 1534 wstąpił do zakonu kapucynów, ponieważ reguła tego zakonu była znacznie surowsza. W 1538 mianowano go wikariuszem generalnym zakonu franciszkanów.
W tym czasie zaczął czytać pisma Lutra i Melanchtona, a podczas pobytów w Neapolu nawiązał kontakt z grupą humanistów i literatów skupionych wokół Juana de Valdésa: Pietro Bembo, Vittoria Colonna, Pietro Martire Vermigli, Giovanni Bernardino Bonifacio), którzy popierali tolerancję religijną.
Od 1539 zaczął w kazaniach głosić teologię, sprzeczną z katolicyzmem, jednak ze względu na sławę, jaką się cieszył, początkowo nie był niepokojony przez Inkwizycję. Proces o herezję wszczęto przeciwko niemu w 1542, zakazano przemawiania i wezwano do Rzymu.
Postanowił uciec do Szwajcarii, aby zachować wolność wyznania. W Genewie został serdecznie przyjęty przez Kalwina i powierzono mu kierownictwo nad grupą włoskich protestantów. W Genewie napisał wiele dzieł teologicznych, propagujących reformację. Podróżował do Zurychu, Bazylei i Augsburga, gdzie spotkał się z Kasparem Schwenkfeldem i gdzie w 1545 został pastorem włoskiego zboru protestanckiego.
W 1546 w Ratyzbonie spotkał Franciszka Stankara, który przekonał go do przyjęcia unitarianizmu. Po zajęciu Augsburga przez katolickie wojska cesarskie, Ochino uciekł do Londynu, gdzie Thomas Cranmer powierzył mu stanowisko wraz z państwową pensją. Jednak już w 1553 Ochino ponownie musiał uciekać, wypędzony przez katolicką królową Marię. Osiadł w Genewie, którą musiał wkrótce opuścić ze względu na poglądy, sprzeczne z kalwinizmem. W 1555 został pastorem zboru włoskiego w Zurychu, skąd wkrótce został wygnany jako podejrzany o wyznawanie unitarianizmu. Próbował osiedlić się w Norymberdze, jednak i stąd go wypędzono.
Wyjechał do Polski – wyjątkowo tolerancyjnej dla innowierców. Osiedlił się w Krakowie, gdzie wygłaszał kazania dla Włochów. Kardynał Stanisław Hozjusz namówił króla, aby 6 kwietnia 1564 podpisał dekret, skazujący wszystkich cudzoziemców-innowierców na banicję. Ochino musiał uciekać z Polski i w drodze zmarł w Slavkovie u Brna na Morawach.
Dzieła.
Twórczość Ochino to głównie dzieła polemiczne, ostro atakujące Kościół rzymskokatolicki, m.in. porównujące papieża do Antychrysta, niszczącego chrześcijaństwo. Ochino bronił doktryny o predestynacji, popierał poligynię i unitarianizm, jako zgodne z Biblią.

</doc>
<doc id="1106544" url="https://pl.wikipedia.org/wiki?curid=1106544" title="Bobigny – Pablo Picasso">
Bobigny – Pablo Picasso

Bobigny – Pablo Picasso ("Préfecture – Hôtel du Département)" – stacja końcowa piątej linii i budowana stacja piętnastej linii paryskiego metra. Stacja znajduje się w gminie Bobigny. Stację otwarto 25 kwietnia 1985 roku na linii pomarańczowej; otwarcie na linii bordowej planowane jest na 2030 rok. W okolicy mieszczą się elektrowozownia i warsztaty – Ateliers de Bobigny dla linii nr 5 i linii tramwajowej T1. To była stacja końcowa dla linii tramwajowej T1 w latach 1992–2003 przed jej przedłużeniem do stacji RER E Noisy-le-sec.

</doc>
<doc id="1106545" url="https://pl.wikipedia.org/wiki?curid=1106545" title="Party">
Party

Party (ang. 'impreza') – piąty album solowy Iggy’ego Popa, wydany w 1981 roku. Album zajął 166. miejsce na liście albumów Billboard's Top 200.

</doc>
<doc id="1106548" url="https://pl.wikipedia.org/wiki?curid=1106548" title="Soldier (album)">
Soldier (album)

Soldier – czwarty album solowy Iggy’ego Popa wydany 1980.

</doc>
<doc id="1106554" url="https://pl.wikipedia.org/wiki?curid=1106554" title="2 Kurlandzki Pułk Lejb-Ułański">
2 Kurlandzki Pułk Lejb-Ułański

2 Kurlandzki Pułk Lejb-Ułański Imperatora Aleksandra II (ros. 2-й лейб-уланский Курляндский Императора Александра II полк) – pułk kawalerii Armii Imperium Rosyjskiego.
Jednostka została sformowana w dniu 16 maja 1803 roku za panowania cara Aleksandra I Romanowa. Wielokrotnie przemianowywany. W latach 1884-1907 nosił nazwę 5 Kurlandzki Pułk Lejb-Dragoński Imperatora Aleksandra III. Został rozformowany w 1918 roku. Szefami pułku byli imperatorzy: Aleksander II Romanow i Aleksander III Romanow.
Święto pułkowe: 30 sierpnia. Dyslokacja w 1914: Kalwaria (Litwa).
1 stycznia 1914 pułk wchodził w skład 1 Brygady 2 Dywizji Kawalerii w Suwałkach (2 Korpus Armijny).
W czaie I wojny światowej w szeregach pułku walczyli bracia Józef i Stanisław Bułak-Bałachowicz.

</doc>
<doc id="1106557" url="https://pl.wikipedia.org/wiki?curid=1106557" title="5 Lejb-Dragoński Kurlandzki Pułk">
5 Lejb-Dragoński Kurlandzki Pułk



</doc>
<doc id="1106561" url="https://pl.wikipedia.org/wiki?curid=1106561" title="Ayer Itam">
Ayer Itam

Ayer Itam – miasto w Malezji, w stanie Penang. Według danych szacunkowych na 2007 r. liczy 122 437 mieszkańców. Ośrodek przemysłowy.

</doc>
<doc id="1106565" url="https://pl.wikipedia.org/wiki?curid=1106565" title="Linia kolejowa nr 52">
Linia kolejowa nr 52

Linia kolejowa nr 52 – linia kolejowa w województwie podlaskim o długości ok. 48 km, łącząca Lewki koło Bielska Podlaskiego przez Hajnówkę z Nieznanym Borem (i dalej z Białowieżą), oddana do użytku w roku 1894 i 1897. Na odcinku Nieznany Bór–Białowieża Towarowa nie odbywa się regularny ruch pociągów. 
Historia.
Odcinek Lewki-Hajnówka oddano do użytku w roku 1894, natomiast w roku 1897 odcinek Hajnówka-Białowieża. Ruch pasażerski zawieszony w roku 1994. Aż do roku 2018 ruch towarowy był prowadzony jedynie na odcinku czterech kilometrów: Hajnówka-Nieznany Bór.
Od jesieni 2007 roku na odcinku od Nieznanego Boru do Białowieży (wraz z linią nr 451 Białowieża Towarowa – Białowieża Pałac) jest własnością powiatu hajnowskiego.
Co roku w czerwcu uruchamiany jest szynobus z Białowieży Towarowej do Hajnówki.
Obecnie linią na odcinku zarządzanym przez Starostwo opiekuje się firma «Usługi Turystyczno-Kolejowe Marcin Grześ» z Białegostoku (prowadząca na nim Białowieskie Drezyny) oraz Puszczańska Kolej Drezynowa.
28 sierpnia 2017 PKP Polskie Linie Kolejowe w ramach realizacji Programu Operacyjnego Polska Wschodnia podpisały z Torpolem umowę na remont linii nr 52 na odcinku Lewki – Hajnówka, w ramach których przewidziano przebudowę przystanków osobowych oraz budowę nowego – Mikłasze – do roku 2019. Pierwsze pociągi towarowe przejechały wyremontowaną linią 15 października 2018 roku.
2 stycznia 2021 roku przywrócono ruch pasażerski na odcinku Lewki – Hajnówka.

</doc>
<doc id="1106567" url="https://pl.wikipedia.org/wiki?curid=1106567" title="Lahad Datu">
Lahad Datu

Lahad Datu – miasto w Malezji, w stanie Sabah. Według danych szacunkowych na rok 2007 liczy 119 938 mieszkańców. Ośrodek przemysłowy, przerabianie oleju palmowego. Miasto znajduje się na wyspie Borneo w części malezyjskiej.

</doc>
<doc id="1106569" url="https://pl.wikipedia.org/wiki?curid=1106569" title="Pawełek (baton)">
Pawełek (baton)

Pawełek – baton z nadzieniem (toffi, adwokatowe, śmietankowe, czekoladowe, wiśniowe) oblany mleczną czekoladą produkowany przez LOTTE Wedel Sp. z o.o. Został wymyślony w 1982 roku i był oficjalnym batonem Mistrzostw Europy w Piłce Nożnej 2012. Produkcję rozpoczęto wiosną 1987 roku.
Każdy batonik składa się z pięciu prostokątnych cząstek wypełnionych nadzieniem.
Skład: czekolada mleczna (miazga kakaowa, tłuszcz kakaowy, mleko pełne w proszku, serwatka mleczna w proszku, tłuszcz mleczny, emulgatory- lecytyna sojowa i E476, aromat), cukier, syrop glukozowy, tłuszcz roślinny częściowo utwardzony, spirytus (zawartość to 2,3% na jeden batonik, nadaje lekko alkoholowy posmak).

</doc>
<doc id="1106572" url="https://pl.wikipedia.org/wiki?curid=1106572" title="Dzień Ratownictwa Medycznego">
Dzień Ratownictwa Medycznego

Dzień Ratownictwa Medycznego – święto polskiego ratownictwa medycznego, po raz pierwszy obchodzone 13 października 2006 w Wyszkowie w województwie mazowieckim.Zostało ono powołane Ustawą z dn. 8 września 2006 o Państwowym Ratownictwie Medycznym.
Dzień ten nie jest dniem wolnym od pracy.
Patronem tego corocznego święta jest błogosławiony Gerard Tonque.

</doc>
<doc id="1106577" url="https://pl.wikipedia.org/wiki?curid=1106577" title="Butterworth (Penang)">
Butterworth (Penang)

Butterworth – miasto w Malezji, w stanie Pinang. Liczy 110 075 mieszkańców (dane szacunkowe, 2007). Ośrodek przemysłowy.

</doc>
<doc id="1106578" url="https://pl.wikipedia.org/wiki?curid=1106578" title="Claude Davis">
Claude Davis

Claude Davis (ur. 6 marca 1979 w Kingston) – jamajski piłkarz występujący na pozycji środkowego obrońcy w Rotherham United, reprezentant kraju.
Kariera Klubowa.
Portmore United.
Davis karierę rozpoczynał w Portmore United w roku 2000. W sezonie 2002/2003 zdobył z tym klubem mistrzostwo Jamajki, po czym, w lipcu 2003 roku podpisał kontrakt z Preston North End.
Preston North End.
Początkowo w drużynie Preston North End Davis przebywał na wypożyczeniu (sezon 2003/2004), a następnie definitywnie wykupiony w marcu 2004 roku. W następnych rozgrywkach o miejsce w składzie rywalizował z Chrisem Luckettim oraz Youla Mawéné, sezon zakończył z 38 ligowymi występami, wliczając w to mecze play-off, które Preston przegrał z West Ham United. W następnych rozgrywkach Davis był jednym z podstawowych zawodników swojej drużyny, przyczynił się także do 24 czystych kont drużyny. Wybrany został także graczem roku. Preston ponownie grał w meczach play-off.
Sheffield United.
14 czerwca 2006 roku podpisał czteroletni kontrakt z Sheffield United za 2,5 miliona funtów, z czego 500 tysięcy miało być oparte na jego meczach. W sierpniu w towarzyskim meczu z Notts County doznał kontuzji. W drużynie „The Blades” występował przez jeden sezon, w tym czasie zaliczył tam 21 ligowych występów.
Derby County.
6 lipca 2007 roku podpisał kontrakt z Derby County, za porozumieniem Davisa z Sheffield United, lecz musiał postarać się o pozwolenie o pracę co mu się udało i podpisał czteroletni kontrakt. Jamajczyk nie był oficjalnie zarejestrowany jako ligowy gracz drużyny do 25 lipca, a powodem opóźnienia na pozwolenie był brak procentu wymaganych meczów, aby móc grać, które stracił z powodu wcześniejszej kontuzji. Swój debiutancki sezon w drużynie Sheffield zakończył z 19 występami.
Na początku lutego 2009 roku został wypożyczony do Crystal Palace.
Crystal Palace.
W ostatnim dniu okienka transferowego w 2009 roku Davis podpisał dwuletni kontrakt z Crystal Palace.
Reprezentacja.
Davis w reprezentacji swojego kraju zadebiutował w roku 1999. Dotychczas zaliczył w niej niemal 60 występów oraz zdobył dwie bramki.

</doc>
<doc id="1106583" url="https://pl.wikipedia.org/wiki?curid=1106583" title="Ngaio Marsh">
Ngaio Marsh

Ngaio Marsh, właśc. dame Edith Ngaio Marsh (ur. 23 kwietnia 1895 w Merivale, w Christchurch, zm. 18 lutego 1982 w Christchurch) – nowozelandzka pisarka i reżyserka teatralna.
Życiorys.
Studiowała malarstwo, była aktorką. Jest autorką 32 powieści kryminalnych, w każdej z nich występuje angielski detektyw policyjny Roderick Alleyn.
Od 1928 mieszkała w Wielkiej Brytanii i w Nowej Zelandii. W 1948 odznaczona Orderem Imperium Brytyjskiego IV klasy (OBE), a w 1966 królowa brytyjska Elżbieta II uhonorowała ją tymże orderem II klasy (DBE), co uprawniało Marsh do szlacheckiego tytułu dame.

</doc>
<doc id="1106590" url="https://pl.wikipedia.org/wiki?curid=1106590" title="Semenyih">
Semenyih

 
Semenyih – miasto w Malezji, w stanie Selangor. Według danych szacunkowych na rok 2007 liczy 101 717 mieszkańców. Ośrodek przemysłowy.

</doc>
<doc id="1106594" url="https://pl.wikipedia.org/wiki?curid=1106594" title="Karabin M107">
Karabin M107

Long Range Sniper Rifle, Caliber .50, M107 – amerykański samopowtarzalny wielkokalibrowy karabin wyborowy kalibru 12,7 mm NATO, produkowany przez firmę Barrett Firearms Mfg.
Na początku 90. firmie Barrett Firearms udało się uzyskać zamówienia na wkbw Barrett M82, przyjęty na uzbrojenie US Marine Corps pod desygnatą "M82A1A .50 Caliber Special Application Scoped Rifle (SASR)". W czasie I wojny w Zatoce Perskiej M82A1A dowiódł swojej wartości, wielokrotnie niszcząc nieopancerzone cele z odległości 1600-1800 m.
W październiku 2001 roku wkbw kalibru 12,7 mm postanowiła wprowadzić do uzbrojenia także US Army. W tym celu rozpoczęto w ramach programu "XM107 Long Range Sniper Rifle (LRSR)" testy porównawcze karabinów M95M i Barrett M82A1. Początkowo faworytem był powtarzalny M95M, ale po testach postanowiono wprowadzić do uzbrojenia US Army samopowtarzalny M82, który wszedł do uzbrojenia w sierpniu 2003 pod desygnatą "Long Range Sniper Rifle, Caliber .50, M107". Wprowadzenie M107 wiązało się z zamówieniem w firmie Barrett Firearms 2142 karabinów M107 w ciągu 45 miesięcy od wprowadzenia broni do uzbrojenia oraz następnych 1100 karabinów tego typu w ciągu kolejnych dwóch lat.
W odróżnieniu od Marines, których doktryna traktowała M82 jako broń przeciwsprzętową, przeznaczoną do niszczenia celów nieopancerzonych i żywych za osłonami, wojska lądowe zamierzało swoje M107 wykorzystywać do znacznie szerszej gamy zadań. Poza pełnieniem roli broni przeciwsprzętowej M107 miał także pełnić rolę ciężkiego karabinu wyborowego, uzupełniającego M24 SWS przy strzelaniach na duże odległości, a także broni dla saperów, służącej do "rozstrzeliwania" min i ładunków wybuchowych.
M107 jest podobny do M82A3, różni się od niego celownikiem i wyposażeniem dodatkowym. Karabin jest przechowywany i transportowany w dwóch walizkach ABS Pelikan. Oprócz karabinu mieszczą się w nich magazynki (6 szt.), celownik optyczny "Leupold Vari-X" o zmiennym powiększeniu 4,5-14x, oraz dodatkowe akcesoria, takie jak pas nośny czy kaptur chroniący wylot lufy w czasie transportu.
Karabiny M107 zostały użyte przez US Army podczas II wojny w Zatoce Perskiej. W Iraku każda kompania piechoty zmechanizowanej posiada dwa wkbw M107, a dodatkowe dwa karabiny tego typu znajdują się na uzbrojeniu batalionowego plutonu rozpoznawczego. Obsługi M107 najlepsze efekty osiągały używając amunicji Mk 211 HEIAP o działaniu przeciwpancerno-zapalająco-odłamkowym, ale z jej braku używana była również zwykła amunicja M33.
W Polsce karabin jest używany przez Jednostkę Wojskową Komandosów.
Opis.
M107 LRSR jest bronią samopowtarzalną. Zasada działania oparta o krótki odrzut lufy. M107 strzela z zamka zamkniętego. Zamek ryglowany przez obrót. Wyciąg i wyrzutnik znajdują się w zamku. Mechanizm uderzeniowy igliczny, mechanizm spustowy tylko do ognia pojedynczego. M107 jest zasilany z magazynków 10-nabojowych. Lufa zakończona hamulcem wylotowym. Karabin wyposażony jest w łoże, chwyt pistoletowy i transportowy. Kolba stała. Przyrządy celownicze mechaniczne, celownikiem podstawowym jest optyczny "Leupold Vari-X". M107 wyposażony jest w dwójnóg.

</doc>
<doc id="1106614" url="https://pl.wikipedia.org/wiki?curid=1106614" title="Cmentarz żydowski w Otmuchowie">
Cmentarz żydowski w Otmuchowie

Cmentarz żydowski w Otmuchowie – żydowska nekropolia położona w lesie na północ od Otmuchowa.
Niewielki cmentarz założony w XIX w. Ma powierzchnię 0,03 ha. Kirkut po II wojnie światowej był zaniedbany, nie zachowało się wiele macew. Remont przeprowadzono w 2003. Najstarsza należy do osoby zmarłej w 1919. Przed wejściem znajdują się kamienie upamiętniające remont nekropolii oraz fakt sprawowania nad nią opieki przez gimnazjum w Otmuchowie.

</doc>
<doc id="1106616" url="https://pl.wikipedia.org/wiki?curid=1106616" title="Gretkowska">
Gretkowska



</doc>
<doc id="1106623" url="https://pl.wikipedia.org/wiki?curid=1106623" title="Dominik Fijałkowski">
Dominik Fijałkowski

Dominik Fijałkowski (ur. 14 marca 1922 w Hucie Borowskiej, zm. 22 listopada 2015) – polski botanik i działacz na rzecz ochrony środowiska naturalnego, profesor.
Życiorys.
Związany przez lata z UMCS, gdzie kierował Katedrą Systematyki i Geografii Roślin. Autor około 30 książek i blisko 400 innych publikacji. Wypromował 320 magistrów i 19 doktorów. Inspirator około 10 habilitacji. W UMCS przeszedł wszystkie szczeble awansu naukowego. W 1959 uzyskał stopień naukowy doktora, w 1961 stopień naukowy doktora habilitowanego, a w 1971 otrzymał tytuł naukowy profesora nadzwyczajnego, tytuł profesora zwyczajnego przyznano mu w 1989 roku. 
Dzięki niemu region lubelski, jako jedyny w Polsce, posiada niemal pełne opracowania zbiorowisk leśnych, wodnych, synantropijnych, kserotermicznych i łąkowych. Do tego dodać należy monografię parków wiejskich.
Podczas II wojny światowej – jako absolwent Średniej Szkoły Ogrodniczej w Kijanach – przebywał na robotach przymusowych w Niemczech. Następnie ukończył studia na Wydziale Przyrodniczym UMCS w Lublinie pod kierunkiem prof. Józefa Motyki. Już w latach 50. XX wieku prace tych dwóch botaników wykazały szkodliwość zrębów zupełnych w gospodarce leśnej i negatywne skutki melioracji terenów bagiennych. Pierwszy projekt rezerwatu Dominik Fijałkowski zgłosił w 1950 na ręce prof. Władysława Szafera, gdyż nie istniało wówczas w tej dziedzinie żadne ciało opiniodawcze. Zaproponował utworzenie ok. 70 rezerwatów przyrody (z czego 50 zrealizowano) oraz cztery parki narodowe. Powstały dwa: Roztoczański Park Narodowy i Poleski Park Narodowy. Dwa kolejne – obejmujący teren Lasów Janowskich i obecnego Chełmskiego Parku Krajobrazowego (obszar Pagórów Chełmskich) – nie powstały.
Podczas badań terenowych, które prowadził od początku swych studiów, odkrył wiele podgatunków roślin naczyniowych oraz dwa nowe dla Polski gatunki: szczodrzeńca zmiennego i starca królewskiego.
Od podstaw tworzył (razem z prof. Adamem Paszewskim) ogród botaniczny UMCS i był jego pierwszym dyrektorem. Nie udało mu się jednak doprowadzić do połączenia terenu Ogrodu Botanicznego z unikatowym krajobrazowo i florystycznie obszarem Górek Czechowskich. Część terenu przewidzianą do ochrony zajęły budynki.
Profesor Fijałkowski był zdecydowanym przeciwnikiem melioracji Polesia. Tak jak ostrzegał, doprowadziło to do zniszczenia cennych ekosystemów, podobnie jak rozwój Lubelskiego Zagłębia Węglowego.
Jest autorem licznych prac o charakterze publicystycznym, w których opowiadając się za ochroną środowiska zajmował bezkompromisowe stanowisko nie stroniąc od dość ostrych wypowiedzi.
Jego postać jest obecna w sześciu wydaniach językowych „Who is Who?” (m.in. w Indiach) oraz w słowniku oxfordzkim. Był członkiem Nowojorskiej Akademii Nauk. W USA wpisano go również na listę 5000 najbardziej zasłużonych dla świata obywateli.
Odznaczony został m.in. Krzyżem Komandorskim Orderu Odrodzenia Polski, Krzyżem Kawalerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej i najwyższym odznaczeniem Ligi Ochrony Przyrody – „Zielone Serce Przyrodzie”.
Uhonorowanie.
Na cześć prof. dra hab. Dominika Fijałkowskiego dąb szypułkowy w Poleskim Parku Narodowym o obwodzie pnia ok. 380 cm nosi nazwę „Dominik”. Imię profesora znajduje się również w nazwie ścieżki przyrodniczej „Dąb Dominik” przebiegającej przy drzewie z Łomnicy ("Kolonia Łomnica") nad jezioro Moszne.

</doc>
<doc id="1106626" url="https://pl.wikipedia.org/wiki?curid=1106626" title="Janusz Sokołowski (malarz)">
Janusz Sokołowski (malarz)

Janusz Sokołowski (ur. 8 marca 1954 w Charlężu k. Lublina, zm. 18 lutego 1996 w Nowym Targu) – polski malarz, rysownik, poeta. Przez większość niedługiego życia związany z rodzinną wsią. 
Życiorys.
Jako twórca był samoukiem, podobnie jak jego ojciec, który po latach organizowania wiejskich teatrzyków otrzymał od Jana Świderskiego dyplom zawodowego aktora. Rysował od 15. roku życia, potem był okres farb plakatowych i wreszcie technika olejna. Odbył jedynie krótki kurs technik malarskich lubelskiego Towarzystwa Przyjaciół Sztuk Pięknych (którego członkiem został latem roku 1979), prowadzony przez Stanisława Bijasa.
Już pierwsza wystawa w galerii TPSP zwróciła na Sokołowskiego uwagę lubelskiego publicysty, Tadeusza Jasińskiego, który poświęcił jej spory tekst w „Kamenie”. Kolejną, w budynku byłego Liceum Plastycznego, obejrzeli m.in. członkowie ówczesnej kontrkultury: Waldemar „Disney” Bochniarz, Lech L. Przychodzki i Edward „Lu” Soroka, którzy odnaleźli malarza w jego samotnym domu na skraju charlęskiego lasu.
Przez kilka lat ów dom i jego okolice stały się miejscem wspólnych akcji i dyskusji o sztuce. Gośćmi Sokołowskiego bywali, oprócz wymienionych, prof. Jadwiga Mizińska (filozof kultury), pisarz Zbigniew Fronczek, fotografik Stanisław F. Piekarski, śląski malarz Leszek Pieńkoś (od lat w RFN), trębacz Andrzej Przybielski, działacz ruchu „Wolę Być” Adam Fotek czy wokalistka „Orkiestry pw. św. Mikołaja” – Agnieszka Śnieżko.
Zainteresował się nim też dr Ryszard Tomczyk, komisarz Centrum Sztuki Galeria EL, który ściągnął artystę na Spotkania Warsztatowe Twórców Młodego Pokolenia w roku 1985. Tak postać, jak prace (stojące na pograniczu ekspresjonizmu i surrealizmu, utrzymane w zieleniach i brązach) Sokołowskiego wzbudziły wiele komentarzy. Trudno było innym twórcom uwierzyć, iż obrazy są dziełem samouka. Płótna charlęskiego malarza uczestniczyły też w tygodniowych IST w Galerii EL we wrześniu 1986 r. On sam nie przybył ze względu na stan zdrowia, od młodości chorował bowiem na tarczycę i związane z tym stany depresyjne. W marcu 1988 w Centrum Sztuki Galeria EL odbyła się duża wystawa indywidualna prac Sokołowskiego.
Kiedy dwa lata później zmarła matka artysty, postać z wielu jego płócien, a dom spłonął – malarz wyprowadził się w Pieniny, gdzie w Krościenku mieszkała jego siostra. Potrzebował wówczas stałej opieki lekarskiej, niedostępnej na wsi. W Krościenku mniej malował, zaczął natomiast pisać wiersze.
W styczniu 1997 r. Jadwiga Grabowska, siostra twórcy, część z nich wydała w tomiku „Wyspa Tu”. Prace Sokołowskiego jak dotąd nie są skatalogowane, podobnie jak wiersze, które znajdują się w posiadaniu kolegów-artystów w Polsce i Niemczech. Poza Polską najwięcej obrazów charlęskiego malarza znajduje się w Paryżu. 

</doc>
<doc id="1106632" url="https://pl.wikipedia.org/wiki?curid=1106632" title="Ludność Ełku">
Ludność Ełku

Wykres liczby ludności miasta Ełku w XX i XXI wieku:

</doc>
<doc id="1106634" url="https://pl.wikipedia.org/wiki?curid=1106634" title="Linia kolejowa Mogilno-Strzelno">
Linia kolejowa Mogilno-Strzelno



</doc>
<doc id="1106637" url="https://pl.wikipedia.org/wiki?curid=1106637" title="Mohammed Camara">
Mohammed Camara

Mohammed "Mo" Camara (ur. 25 czerwca 1975 w Konakry) - były gwinejski piłkarz występujący na pozycji obrońcy.
Camara, najpierw zawodnik Wolverhampton Wanderers (wcześniej grał też we francuskich AS Beauvais, Troyes AC, Le Havre AC i Lille OSC), potem przeprowadził się do Burnley na zasadzie wolnego transferu. Camara szybko stał się gwiazdą Burnley, a także ulubieńcem kibiców, jego dowcipy rozśmieszały nawet trenera Burnley Stana Ternenta. W Burnley był znany ze swojego tempa i sprawności fizycznej, która rekompensowała niezbyt dobre opanowanie piłki. Po tym jak Cotterli zastąpił Ternenta Camara został przemianowany na lewego obrońcę, powodując znaczną poprawę w jego formie na początku sezonu 2004/05
Camara pod koniec kontraktu z Burnley zaliczył pożegnalny występ, i przeniósł się do klubu Szkockiej Premier League Celticu Glasgow, na pozycję lewego obrońcy.
Na początku gry w Celticu, grał dobrze i szybko stał się obrońcą pierwszej jedenastki The Boys. Przyjście Rossa Wallace'a spowodowało, że Camara przestał występować regularnie w pierwszym składzie, a sytuację dla Camary skomplikowało przyjście Marka Wilsona, z którego Strachan również zrobił lewego obrońcę.
Camara przeniósł się do Derby County na zasadzie wolnego transferu z Celticu w sierpniu 2006. Pierwszego gola dla Derby Camara strzelił 28 sierpnia 2007 w meczu przeciwko Blackpool w pucharze ligi sezonu 2007/2008.

</doc>
<doc id="1106642" url="https://pl.wikipedia.org/wiki?curid=1106642" title="Ludność Olsztyna">
Ludność Olsztyna

Piramida wieku mieszkańców Olsztyna w 2014 roku.

</doc>
<doc id="1106646" url="https://pl.wikipedia.org/wiki?curid=1106646" title="Back into Your System">
Back into Your System

Back into Your System – trzeci album studyjny w dorobku amerykańskiej grupy Saliva, wydany 12 listopada 2002 roku przez wytwórnię Island Records.
Lista utworów.
Utwór dodatkowy:

</doc>
<doc id="1106647" url="https://pl.wikipedia.org/wiki?curid=1106647" title="Piotr Opaliński (1586–1624)">
Piotr Opaliński (1586–1624)

Piotr Opaliński herbu Łodzia (ur. w 1586, zm. 17 stycznia 1624) – wojewoda poznański w latach 1622–1624, kasztelan poznański w latach 1620–1622, starosta pobiedziski w 1614 roku.
Życiorys.
Syn Jana Opalińskiego i Barbary z Ostroroga Lwowskiej herbu Nałęcz.
Po śmierci swojego ojca w 1598 roku został właścicielem Sierakowa. Uczył się w Poznaniu w kolegium jezuickim, a później w Ingolstadt oraz w 1604 w Padwie. Przebywał w Rzymie, a w 1605 powrócił do kraju. Posłował na sejm 1606. W 1611 drogą cesji dostał starostwo śremskie, a miał już wówczas i pobiedziskie. Poseł województw poznańskiego i kaliskiego na sejm zwyczajny 1613 roku. Był jednym z delegatów, których w 1613 wyznaczył sejm i wysłał do skonfederowanego wojska w Lublinie. W 1616 był członkiem poselstwa wysyłanego do Moskwy. Dworzanin i sekretarz królewski. W 1617 wraz ze swoją rotą brał udział w wyprawie Władysława IV przeciw Moskwie. Na nieustannych walkach spędził zimę 1617/18. W 1620 mianowany został kasztelanem poznańskim, a w 1621 dowodził pułkiem w czasie wyprawy chocimskiej . Wojewodą poznańskim został w 1622. Domagał się na sejmiku średzkim 1624 przeprowadzenia nowego powszechnego pomiaru dla bardziej sprawiedliwego rozłożenia podatków. W Sierakowie lokował bernardynów, ale już im nie zdążył wystawić klasztoru i kościoła. Za młodu pisywał wiersze łacińskie, a kilka z nich drukował w T. Grzybowskiego "Disputatio philosophica" (Ingolstadt 1604). Powiększając skrzętnie swój majątek, zgromadził 3 miasta: Sieraków, Bnin i Czerniew oraz 50 wsi.
Żonaty w 1607 roku z Zofią Kostką (1591–1639) córką Krzysztofa Kostki i Anny Pileckiej, która już jako wdowa odkupiła klucz włoszakowicki od Łukasza Opalińskiego. Miał dwóch synów: Krzysztofa, wojewodę poznańskiego i Łukasza, marszałka nadwornego koronnego oraz trzy córki: Annę Beatę (żonę Stanisława Przyjemskiego), Franciszkę, benedyktynkę w Poznaniu i Zofię, żonę S. Koniecpolskiego, później S. Koreckiego.
Zmarł 17 stycznia 1624 i pochowany został w Kościele Bernardynów w Sierakowie i gdzie Sebastian Sala wykonał mu nagrobek. W 1995 jego sarkofag został przeniesiony do Zamku w Sierakowie.

</doc>
<doc id="1106653" url="https://pl.wikipedia.org/wiki?curid=1106653" title="Ludność Gniezna">
Ludność Gniezna



</doc>
<doc id="1106654" url="https://pl.wikipedia.org/wiki?curid=1106654" title="Fabian Legendorf-Mgowski">
Fabian Legendorf-Mgowski

Fabian Legendorf-Mgowski (ur. ok. 1425 w Maulen, zm. 9 marca 1483), kasztelan elbląski, starosta starogardzki i pucki, od marca 1478 wojewoda pomorski. 
Pierwotnie nosił nazwisko "von Maulen", od nazwy rodzinnej wsi, od 1457 używał nazwiska żony Legendorf; Mgowski od 1479 pisał się "z Mgowa". Był jednym z protoplastów znamienitego rodu szlachty pruskiej von Lehndorff, zamieszkującej od 1572 Sztynort na Mazurach. 
Był gwarantem pokoju toruńskiego 1466 roku.

</doc>
<doc id="1106655" url="https://pl.wikipedia.org/wiki?curid=1106655" title="Akantameboza">
Akantameboza

Akantameboza – rzadka choroba pasożytnicza, przebiegająca zwykle pod postacią zapalenia płuc lub przewlekłego ziarniniakowego zapalenia mózgu (GAE, "encephalitis amoebica granulomatosa"), wywoływana przez pierwotniaka "Acanthamoeba castellaniii".
Etiologia.
Pierwotniak "Acanthamoeba castellanii" występuje kosmopolitycznie w wodach słodkich, wilgotnych glebach i powietrzu. Do zakażenia dochodzi przez jamę nosowo-gardłową. Pierwotniaki dostają się przez ciągłość do płuc, przez kość sitową do mózgu, a także wraz z krwią do narządów odległych. Możliwymi wrotami zakażenia jest również uszkodzona skóra i rogówka.
Objawy.
Pełzaka zdarzało się wyhodować przyżyciowo z materiału pobranego w przebiegu zapaleń nosa, gardła, uszu i rogówki. Może powodować także wystąpienie zapalenia płuc i zmian skórnych.
"Acanthamoeba castellanii" wywołuje, często śmiertelne, zapalenie mózgu przebiegające z gorączką, silnym bólem głowy i szyi, drgawkami. Mogą wystąpić zaburzenia powonienia i smaku oraz halucynacje. Okres inkubacji zwykle przekracza 10 dni.
Chorują głównie osoby z niedoborami odporności.
Diagnostyka.
Diagnostyka choroby jest bardzo trudna, pełzaka wykrywa się w preparatach bezpośrednich lub hodowlach, czasem dopiero podczas autopsji.
W opisanych przypadkach płyn mózgowo-rdzeniowy miał barwę szaro-żółtą, występował zwiększony odsetek limfocytów i stężenie białka oraz zmniejszone stężenie glukozy.
Leczenie.
Nie opracowano standardu leczenia choroby.
Istnieją doniesienia o skuteczności in vitro wyciągu z "Solidago virgaurea", "Solidago graminifolia", "Rubus chamaemorus" i "Pueraria lobata" (oraz naturalnych produktów roślinnych jak kwas elagowy i pueraryna) w stosunku do trofozoitów Acanthamoeba sp.

</doc>
<doc id="1106656" url="https://pl.wikipedia.org/wiki?curid=1106656" title="Ted Turner">
Ted Turner



</doc>
<doc id="1106658" url="https://pl.wikipedia.org/wiki?curid=1106658" title="Magnus Carlsson">
Magnus Carlsson

Lars Magnus Carlsson (ur. 24 czerwca 1974 w Boråsie) – szwedzki piosenkarz muzyki pop i disco, były wokalista zespołów Barbados i Alcazar.
Życiorys.
Wykształcenie.
Ukończył studia na Uniwersytecie w Göteborgu, gdzie studiował muzykę oraz naukę śpiewu.
Kariera muzyczna.
Karierę muzyczną zaczynał w zespole Barbados, do której dołączył w 1994. W latach 2000–2002 brali udział w programie "Melodifestivalen", zajmując 2. miejsce z utworami „Se mig” (200) i „Allt som jag ser” (2001) praz 4. miejsce z piosenką „Världen utanför” (2002). W 2002 odszedł z zespołu, nagrawszy wspólnie osiem albumów studyjnych.
Pod koniec 2002 został członkiem zespołu Alcazar, z którym wydał trzy albumy studyjne: "Alcazarized" (2003), "Dancefloor Deluxe" (2004) i "A Tribute to ABBA" (2005). Dwukrotnie startowali w programie "Melodifestivalen", za każdym razem zajmując trzecie miejsce w finale: w 2003 z piosenką „Not a Sinner, Nor a Saint”, a w 2005 – z „Alcastar”. W grudniu 2004 wystąpili podczas świątecznego koncertu "Rainbow Mass" organizowanego w kościele im. Gustafa Vasy w Sztokholmie. W trakcie koncertu zaśpiewali kilka świątecznych utworów i zaprezentowali autorską wersję singla „This Is the World We’re Live In”. W 2005 odszedł z zespołu, chcąc skupić się na karierze solowej.
Będąc członkiem zespołu Barbados, w 2001 wydał dwa solowe albumy studyjne: "Allt är bara du, du, du" i "En ny jul". W 2003, będąc wokalistą zespołu Alcazar, wydał trzeci solowy album pt. "Ett kungarike för en kram". W 2006 z piosenką „Lev livet!” zajął ósme miejsce w finale programu "Melodifestivalen 2006", a także wydał dwie płyty solowe: "Magnus Carlsson" i "Spår i snön". W 2007 z piosenką „Live Forever” startował w programie "Melodifestivalen 2007" i zakończył udział na etapie półfinałów. Pomimo porażki, singiel okazał się przebojem w kraju oraz uzyskał status złotej płyty. Piosenkę umieścił na szóstym solowym albumie pt. "Live Forever – The Album".
W 2009 wydał pierwszą płytę świąteczną pt. "Christmas", na której umieścił największe bożonarodzeniowe przeboje i szwedzkojęzyczne kolędy w autorskiej interpretacji. W 2010 wydał album studyjny pt. "Pop Galaxy", a w 2014 – drugi krążek świąteczny pt. "Happy Holidays".
W 2015 z piosenką „Möt mig i Gamla stan” zajął 9. miejsce w finale "Melodifestivalen 2015", a także wydał album pt. "Gamla stan".
Życie prywatne.
Jest gejem. Był związany z członkiem zespołu Alcazar, Andreasem Lundstedtem. 29 stycznia 2006 wyszedł za mąż za Matsa Carlssona.

</doc>
<doc id="1106659" url="https://pl.wikipedia.org/wiki?curid=1106659" title="Zofia Jarkowska-Krauze">
Zofia Jarkowska-Krauze

Zofia Jarkowska-Krauze ps. „Zosia” (ur. 5 września 1922 w Warszawie, zm. 23 września 1944 w Warszawie) – sanitariuszka, uczestniczka powstania warszawskiego w 2. kompanii „Rudy” batalionu „Zośka” Zgrupowania „Radosław” Armii Krajowej.
Życiorys.
Córka Stefana i Haliny. W 1942 ukończyła Warszawską Szkołę Pielęgniarstwa oraz kurs położnych. Podczas okupacji niemieckiej nie była zaangażowana w działalność konspiracyjną; dopiero w pierwszych dniach walk powstańczych przyłączyła się do oddziału batalionu „Zośka”. 5 września 1944, w piwnicy kamienicy przy ul. Hożej, poślubiła Wiktora Szelińskiego (ps. „Andrzej Pol”) z kompanii „Giewonta”.
Zginęła 18 dni później, 23 września 1944, zraniona odłamkiem przy ul. Zagórnej na Czerniakowie. Jej symboliczna mogiła znajduje się na Powązkach Wojskowych w Warszawie.

</doc>
<doc id="1106660" url="https://pl.wikipedia.org/wiki?curid=1106660" title="Organizacja pułków Imperium Rosyjskiego">
Organizacja pułków Imperium Rosyjskiego

Organizacja pułków Imperium Rosyjskiego – organizacja pułków rosyjskiej armii carskiej.
Historia rosyjskich pułków o najbogatszej tradycji sięga II połowy XVII wieku, czyli okresu panowania carów Aleksego I Romanowa oraz jego syna Piotra I Wielkiego. Jednostki te były wielokrotnie przeformowywane i przemianowywane, zazwyczaj przy okazji zmiany osoby dowódcy.
W 1882 przeprowadzono reformę ujednolicającą organizację rosyjskiej kawalerii. Pułki huzarskie i ułańskie stały się wówczas pułkami dragońskimi. Taki stan rzeczy istniał do 1907. Wtedy to właśnie przeprowadzono kolejną reformę i powrócono do wcześniejszej organizacji kawalerii. Znowu istniał podział na pułki dragońskie, huzarskie, ułańskie i kozackie.
Na początku XX wieku na ziemiach polskich stacjonowało w sumie 68 pułków piechoty oraz 
38 pułków kawalerii.
Pułki piechoty.
Skład pułku piechoty Imperium Rosyjskiego:
W skład jednej rosyjskiej "brygady piechoty" wchodziły 2 pułki piechoty.
Pułki strzeleckie.
Skład pułku strzeleckiego Imperium Rosyjskiego:
W skład jednej rosyjskiej "brygady strzelców" wchodziły 4 pułki strzelców oraz 1 strzelecki dywizjon artylerii.
Pułki dragonów i huzarów.
Skład pułku dragonów bądź pułku huzarów Imperium Rosyjskiego:
W skład jednej rosyjskiej "brygady kawalerii" wchodziły 2 pułki kawaleryjskie.
Pułki kozackie.
Skład pułku kozackiego Imperium Rosyjskiego (podobny do dragonów i huzarów, jednak czasem inne nazewnictwo):
Pułki kozackie wchodziły w skład "brygad kawalerii", które to z reguły liczyły sobie po 2 pułki.

</doc>
<doc id="1106662" url="https://pl.wikipedia.org/wiki?curid=1106662" title="Hannoverscher Sportverein von 1896">
Hannoverscher Sportverein von 1896



</doc>
<doc id="1106663" url="https://pl.wikipedia.org/wiki?curid=1106663" title="Wypadek na Defiladzie Wojsk Układu Warszawskiego w Szczecinie">
Wypadek na Defiladzie Wojsk Układu Warszawskiego w Szczecinie

Wypadek na Defiladzie Wojsk Układu Warszawskiego – miał miejsce 9 października 1962 r. w Szczecinie. 7 osób zginęło, a 43 odniosło obrażenia, gdy czołg, nad którym kierowca utracił panowanie, wjechał w tłum widzów.
Okoliczności zdarzenia.
Defilada była pokazem potęgi wojsk sojuszniczych oraz najnowszego sprzętu na ich wyposażeniu, po wspólnych manewrach wojsk Układu Warszawskiego. Podczas defilady zaprezentowano między innymi: czołgi, transportery opancerzone, wyrzutnie rakiet, haubice. Obecni byli przedstawiciele polskich władz państwowych Władysław Gomułka i minister obrony Marian Spychalski oraz marszałek Związku Radzieckiego Andriej Grieczko. Defiladę obserwowały tłumy mieszkańców miasta, ustawionych wzdłuż trasy przejazdu wojsk biegnącej między innymi przez plac Lenina i aleję Piastów. Wśród widzów znajdowali się także uczniowie szczecińskich szkół wysłani przez władze na defiladę („zapewnienie frekwencji”), by witać żołnierzy sprzymierzonych armii kwiatami.
Wypadek.
Trasa przejazdu wozów opancerzonych i czołgów została źle zabezpieczona, a obserwujący defiladę mieszkańcy miasta zeszli z chodników na jezdnię, zbliżając się do przejeżdżających pojazdów. Do wypadku doszło podczas przejazdu ostatniego polskiego czołgu T-54A (nr taktyczny 0165) z 23. Pułku Czołgów Średnich ze Słubic (5. Dywizja Pancerna). Kierowca stracił panowanie nad jadącą z prędkością około 25 km/godz. maszyną i wjechał w tłum wiwatujących dzieci, w wyniku czego śmierć poniosło siedmioro z nich w wieku od 6 do 12 lat. Ciężko rannych zostało 21 osób, w tym również dzieci (wiele pozostało inwalidami), a kolejne 22 osoby zostały poturbowane w wyniku paniki, jaka wybuchła wśród osób stojących w bezpośredniej bliskości wypadku. Świadków zdarzenia było co najmniej kilkuset.
Ofiarami śmiertelnymi, według ustaleń IPN były:
Według opowieści świadków w wypadku zginąć miały jeszcze trzy inne osoby. Jeden z lekarzy szpitala na Pomorzanach, do którego przewieziono wszystkie ofiary, wspominał 9-letniego Leszka Lipińskiego, który zmarł w trakcie operacji.
Przyczynami katastrofy były najprawdopodobniej błąd kierowcy czołgu oraz niedopilnowanie przez służby porządkowe, aby ludzie nie wchodzili na ulice, którymi jechały czołgi.
Następstwa wypadku.
Pamięć o zdarzeniu starano się wymazać dla zachowania jak najlepszego wizerunku sprzymierzonych wojsk. O wypadku poinformował jedynie w lakonicznym komunikacie „Głos Szczeciński”. Informacje o wypadku wymazano z dokumentów szpitalnych ofiar. Świadkom zdarzenia nakazywano milczenie, grożąc odpowiedzialnością za złamanie tajemnicy wojskowej, a samo śledztwo w sprawie wypadku umorzono, nie stwierdzając uchybień w organizacji defilady i uniewinniając kierowcę, gdyż ten nie wjechał na chodnik podczas wypadku.
W 1996 powstał reportaż Iwony Bartólewskiej pt. "...i wjechał czołg", zawierający między innymi relacje ofiar wypadku z 9 października 1962 r.

</doc>
<doc id="1106667" url="https://pl.wikipedia.org/wiki?curid=1106667" title="George Zweig">
George Zweig

George Zweig (ur. 20 maja 1937 w Moskwie, w rodzinie żydowskiej) – amerykański fizyk i neurobiolog. Laureat Nagrody Sakurai przyznawanej przez Amerykańskie Towarzystwo Fizyczne (APS) teoretykom cząstek elementarnych (2015).
Początkowo był uczniem Richarda Feynmana, lecz z czasem poświęcił się neuronaukom.
Życiorys.
W 1959 ukończył studia na Uniwersytecie Michigan, a w 1964 California Institute of Technology.
Wiele lat spędził jako pracownik naukowy, prowadząc badania naukowe w amerykańskim Los Alamos National Laboratory i Massachusetts Institute of Technology. W 2004 zajął się pracą w branży finansowej.
W 1964 Zweig, będąc studentem ostatniego roku w California Institute of Technology, wysunął (niezależnie od Murraya Gell-Manna) hipotezę istnienia kwarków. Zweig początkowo nazywał je asami, posługując się analogią do czterech asów w tali kart, gdyż przypuszczał, iż kwarków jest cztery.
Podobnie jak Gell-Mann, Zweig przypuszczał, że proton i neutron mogą być traktowane nie jako cząstki elementarne, lecz jako cząstki złożone z innych cząstek. Jednak – w przeciwieństwie do Gell-Manna – Zweig był skłonny uwierzyć, iż asy (kwarki) są fizycznie istniejącymi cząstkami.
W 1969 Nagrodę Nobla w dziedzinie fizyki przyznano Gell-Mannowi, za całościowy wkład i odkrycia dotyczące klasyfikacji cząstek elementarnych i oddziaływań zachodzących między nimi, a nie za samą teorię kwarków, która w owych czasach nie była jeszcze w pełni akceptowana.
Tak więc mimo wielkiego wkładu Zweiga w prace nad teorią kwarków, która obecnie jest częścią powszechnie akceptowanego modelu standardowego, nigdy nie przyznano mu Nagrody Nobla.
W latach 70. XX wieku Zweig zajął się neurobiologią i badaniami nad przekazywaniem dźwięku w impulsach nerwowych w ślimaku ucha wewnętrznego. W 1975, podczas badań nad ludzkim uchem, wyprowadził ciągłą transformatę falkową.
W 1981 Fundacja MacArthurów przyznała mu swój grant (MacArthur Fellowship). W 1996 Zweig został członkiem National Academy of Sciences.

</doc>
<doc id="1106675" url="https://pl.wikipedia.org/wiki?curid=1106675" title="V Liceum Ogólnokształcące im. Księcia Józefa Poniatowskiego w Warszawie">
V Liceum Ogólnokształcące im. Księcia Józefa Poniatowskiego w Warszawie

V LO im. Księcia Józefa Poniatowskiego w Warszawie (V LO, Poniatówka) – szkoła ponadgimnazjalna przy ul. Nowolipie 8 na warszawskim Muranowie, powstała w roku 1918 jako "Królewsko-polska Szkoła dla byłych Wojskowych".
Historia.
Przed II wojną światową.
Szkoła rozpoczęła działalność 1 września 1918 roku jako "Królewsko-polska Szkoła dla byłych Wojskowych" w gmachu K. Kreczmara przy ul. Wilczej 41. Było to gimnazjum o profilu humanistycznym do którego przyjmowano byłych żołnierzy walczących podczas I wojny światowej chcących kontynuować naukę w klasach od V do VIII. W roku 1919 dwukrotnie zmieniano nazwę szkoły, najpierw na "Państwowa Szkoła dla Byłych Wojskowych", a następnie na "Państwowe Gimnazjum dla Byłych Wojskowych".
W roku 1920 z powodu trwania wojny polsko-bolszewickiej rok szkolny rozpoczął się z dwumiesięcznym opóźnieniem. Uczniowie jak i kadra dydaktyczna wzięli udział w walkach, 9 z nich poległo. Na ich pamięć ufundowano tablice pamiątkową (umieszczoną w gmachu szkoły przy ul. Złotej 53) z napisem DULCE ET DECORUM EST PRO PATRIA MORI (łac. "słodko i zaszczytnie jest umrzeć za ojczyznę."). Pod nią znajdują się nazwiska poległych uczniów.
W 1922 roku zmieniono charakter szkoły na gimnazjum ogólnie dostępne, a nazwę na "Państwowe Gimnazjum imienia Księcia Józefa Poniatowskiego". Uczniów przyjmowano na zasadach ogólnych, przewidzianych dla szkół państwowych (pierwszeństwo przyjęcia mieli uczniowie z rodzin urzędników państwowych). W tym samym roku ustalono dzień 19 października świętem szkoły, na pamiątkę śmierci patrona. Również w tym roku Władysław Szyndler, uczeń Poniatówki, wykonał olejny portret księcia Józefa Poniatowskiego, który jest dotąd przechowywany w szkole. 2 maja 1923 nastąpiło uroczyste poświęcenie sztandaru szkoły. W lutym 1924 jej siedzibę przeniesiono do gmachu Państwowego Gimnazjum im. Joachima Lelewela przy ulicy Złotej 53. 1 lutego 1931 szkoła uzyskała pomieszczenia w gmachu Gimnazjum im. Władysława IV, zaś 15 września przeniesiono ją do gmachu przy ulicy Lisa Kuli 16, róg Rokitnej na Żoliborzu. 1 lipca 1938 zgodnie z zarządzeniem Ministra Wyznań Religijnych i Oświecenia Publicznego zmieniono nazwę szkoły na "V Państwowe Liceum i Gimnazjum im. Księcia Józefa Poniatowskiego".
Szkoła w latach wojny.
Zajęcia szkolne odbywały się do 15 listopada 1939. Po zajęciu Warszawy przez okupantów jej budynek został przekształcony na noclegownię dla uchodźców. Pod koniec 1941 roku w gmachu szkoły umieszczono szpital polowy. 
Natychmiast po zamknięciu szkoły rozpoczęto tajne nauczanie w niewielkich kompletach uczniowskich. Trwało ono do powstania warszawskiego. Powstały również konspiracyjne grupy harcerskie uczniów Poniatówki, których młodsi uczestnicy dali początek żoliborskim Szarym Szeregom, starsi zaś trafili do wojskowych oddziałów armii podziemnej. We wrześniu 1940 rozpoczęto "Kursy Przygotowawcze do Szkół Zawodowych II Stopnia Nr 5", na których realizowano nauczanie w dozwolonym przez władze zakresie. Pozostałe przedmioty (tj. historia, geografia, propedeutyka filozofii, łacina, języki obce, literatura polska) i program klasy II licealnej nauczany był potajemnie. Od 1 lutego 1945 roku szkoła wznowiła działalność w budynku przy placu Inwalidów 10. 
W sumie podczas II wojny światowej świadectwo dojrzałości uzyskało 170 uczniów, jednak po wojnie odebrano 111 świadectw.
Lata po wojnie.
Po wojnie Poniatówka otrzymała jedno piętro w gmachu "XIV Gimnazjum i Liceum im. Aleksandry Piłsudskiej". We wrześniu szkoła została przekształcona na "Szkołę Męską im. ks. J. Poniatowskiego" uruchomiono również "Trzyletnią Szkołę Ogólnokształcącą", przeznaczoną dla młodzieży starszej, której okupacja przerwała naukę. W 1946 wznowiono działalność organizacji uczniowskich (samorządu, harcerstwa, spółdzielni uczniowskiej i Polskiego Czerwonego Krzyża). W 1948 dokonano połączenia ze szkołą nr 22 przy ulicy Szymanowskiej 1 (obok Fortu Traugutta). Nowa placówka otrzymała nazwę: "Państwowa 11-letnia Szkoła Ogólnokształcąca Stopnia Podstawowego i Licealnego im. Ks. Józefa Poniatowskiego". 18 października 1959 uczestnicy zjazdu byłych wychowanków ufundowali tablicę pamiątkową z napisem „Pamięci Poległych, Pomordowanych i Zmarłych Profesorów, Wychowanków i Pracowników Gimnazjum im. Ks Józefa Poniatowskiego w Warszawie, uczestnicy Zjazdu Byłych Wychowanków – Warszawa 18 X 1959”. 1 września 1961 szkołę rozdzielono. Część klas przeniesiono do budynku przy ulicy Konwiktorskiej 1, pozostałe przekształcono na "Liceum Ogólnokształcące im. Józefa Poniatowskiego", z siedzibą przy ulicy Szymanowskiej 1. W 1965 zmieniono kierunek ulicy Szymanowskiej, a ulicy przy której obecnie mieściła się szkoła nadano nazwę Mariana Buczka (obecnie Słomińskiego). W dniu 13 maja 1967 roku nakładem wychowanków, komitetu rodzicielskiego i dyrekcji ufundowano nowy sztandar. Został on wykonany według projektu architekta Jacka Cydzika, który jest absolwentem tej szkoły. 18 października 1968 roku podczas święta szkoły zapoczątkowano tradycję składania ślubowania przez pierwszoklasistów. Zwyczaj kultywowany jest do dziś. W 1970 powstał hymn szkolny. Autorem słów jest Andrzej Stankiewicz, ówczesny uczeń klasy 1. Muzykę skomponował Zygmunt Zwyrzykowski. W 1975 szkoła po raz ostatni zmieniła swoją siedzibę. Obecnie zajmuje gmach dawnej szkoły podstawowej przy ulicy Nowolipie 8. W 1978 przedwojenny sztandar szkolny umieszczono w szkolnej Izbie Pamięci Narodowej. Przez okres okupacji był on przechowywany przez kadrę szkoły. W dniu 17 października 1988 uzupełniono nazwę szkoły dodając tytuł patrona i odtąd szkoła nazywa się Liceum Ogólnokształcące nr V im. Księcia Józefa Poniatowskiego. Szkoła dysponuje pełnym archiwum ze wszystkich lat swojej działalności.
Dyrektorzy.
Dyrektorami V LO byli (w kolejności chronologicznej):
Osiągnięcia.
V LO wielokrotnie odnosiło sukcesy na olimpiadzie chemicznej. Jako najbardziej utytułowanych uczniów z ostatnich lat należy wymienić przede wszystkim Jędrzeja Kaniewskiego, który zajął kolejno 7. 1. i 5.miejsce w olimpiadzie krajowej (odpowiednio w latach 2004, 2005 i 2006) oraz dwukrotnie zdobył złoty medal na 37 oraz 38 Międzynarodowej Olimpiadzie Chemicznej, plasując się kolejno na 23 i 10 miejscu, jak również Krzysztofa Władysława Budny-Godlewskiego, zwycięzcę LII olimpiady chemicznej 2005/2006 oraz brązowego medalistę 38 Międzynarodowej Olimpiady Chemicznej.
Obaj uczniowie do startów przygotowywani byli przez mgr. Krzysztofa Kuśmierczyka. W 2009 roku trzech uczniów zajęło odpowiednio 1, 2 i 3 miejsca w LV Olimpiadzie chemicznej.
Liceum odnosiło również sukcesy na olimpiadzie fizycznej, którą w roku 2003/2004 zwyciężyła Magdalena Gulewicz, przygotowywana przez mgr Annę Mazurkiewicz. W następnym roku zwycięzcą polskiej olimpiady i srebrnym medalistą międzynarodowej olimpiady fizycznej został Sieciech Czajka, przygotowywany przez mgr. inż. Andrzeja Majerowskiego.
W latach 90. XX wieku V LO było jednym z pierwszych liceów ogólnokształcących w Warszawie posiadających pracownie komputerowe. Prowadzono również rozszerzony program nauczania informatyki w klasach o profilu matematycznym. W 1991 roku na Międzynarodowej Olimpiadzie Informatycznej w Atenach uczeń II klasy V LO Jakub Kruszona-Zawadzki zdobył złoty medal.
V LO odnosiło również sukcesy w konkursach teatralnych. Od wielu lat szkoła utrzymuje się w czołówce warszawskich liceów ogólnokształcących
Biblioteka.
Biblioteka szkolna rozpoczęła działalność w 1934 z księgozbiorem liczącym kilkadziesiąt książek. Po wojnie księgozbiór wynosił już 600 pozycji, zaś w 1951 r. 1600 tomów. W 1971 książki zostały podzielone na działy, według Uniwersalnej Klasyfikacji Dziesiętnej. W 1998 biblioteka otrzymała pierwszy komputer i rozpoczęła katalogowanie księgozbioru w programie bibliotecznym MOL. W roku 2000 z pomocą uczniów szkoły zakończono tworzenie bazy danych. W 2001 uczniowie otrzymali karty biblioteczne ze zdjęciem oraz kodem kreskowym. W tym samym roku biblioteka uzyskała dostęp do internetu. Od października 2002 uczniowie uzyskali możliwość korzystania z bibliotecznej pracowni informatycznej z dostępem do internetu. W 2003 biblioteka wzbogaciła się o zbiory prywatne Ewy Beaty i Mirosława Sosnowskich oraz prof. Magdaleny Fikus. Aktualnie księgozbiór liczy 18000 książek, 22 tytuły czasopism, kasety video, płyty DVD oraz literaturę angielskojęzyczną.
Wolontariat.
Na terenie szkoły od 28 października 2004 roku działa wolontariat (tzw. "VoLOntariat"). Rozpoczął działalność z 43 osobami, liczba ta systematycznie rośnie. Wolontariuszami są także osoby spoza V LO, w których liceach nie ma takiej inicjatywy.
VoLOntariat zajmuje się pomocą potrzebującym, zarówno finansową jak i np. organizacją pokazów chemicznych, jasełek czy zbiórki ubrań.
Wolontariat organizuje również Doroczny Uczynek Charytatywny (tzw. "DUCH") trwający trzy dni, podczas których odbywają się pokazy artystyczne, filmowe, kabaretowe, sportowe, koncerty, oraz licytacja połączona ze zbiórką pieniędzy dla potrzebujących. Imprezę tę swoją obecnością do tej pory uświetnili Katarzyna Figura, Agata Młynarska, Conrado Moreno, Katarzyna Glinka, Artur Barciś i Muniek Staszczyk.
Inne informacje.
Dnia 28 listopada 2007 podczas budowy hali sportowej znaleziono 35 niewypałów z czasu II wojny światowej.

</doc>
<doc id="1106680" url="https://pl.wikipedia.org/wiki?curid=1106680" title="Linia kolejowa nr 451">
Linia kolejowa nr 451

Linia kolejowa nr 451 – obecnie nieczynna linia kolejowa w gminie Białowieża o długości ok. 2 km, łącząca leżącą na uboczu stację Białowieża Towarowa z położoną w centrum wsi dawną stacją Białowieża Pałac.
Zbudowano ją na początku XX w. wraz ze stacją Białowieża Towarowa, jako linię łączącą stację główną Białowieżę Pałac, która była zbytnio obciążona ruchem, z wybudowaną później Białowieżą Towarową. Z linii korzystano przez ponad 100 lat do 1993 r., kiedy to zamknięto linię do Hajnówki oraz jako następstwo ten krótki 2 km odcinek.
W 2008 r. miłośnicy kolei uzyskali pozwolenie na użytkowanie tej linii. Organizowane są przejazdy drezyną. Kursuje tu Puszczańska Kolej Drezynowa.

</doc>
<doc id="1106689" url="https://pl.wikipedia.org/wiki?curid=1106689" title="Psychotria viridis">
Psychotria viridis

Psychotria viridis znana też jako chacruna – gatunek krzewu z rodziny marzanowatych.
W Polsce znajduje się na liście środków zakazanych w grupie I-N obok środków takich jak heroina.
Zastosowanie.
Zawiera indolowe alkaloidy o działaniu psychoaktywnym, głównie DMT w stężeniu około 0,1 – 0,61%. "Psychotria viridis" jest głównym składnikiem enteogenicznego napoju ayahuasca w południowej i centralnej części Ameryki Południowej.
Legalność.
Roślina jest nielegalna w Polsce na mocy ustawy przeciwdziałaniu narkomanii z 2009 r.

</doc>
<doc id="1106690" url="https://pl.wikipedia.org/wiki?curid=1106690" title="Peter Gruenberg">
Peter Gruenberg



</doc>
<doc id="1106691" url="https://pl.wikipedia.org/wiki?curid=1106691" title="Grzybień egipski">
Grzybień egipski



</doc>
<doc id="1106693" url="https://pl.wikipedia.org/wiki?curid=1106693" title="Didier Ratsiraka">
Didier Ratsiraka

Didier Ratsiraka (ur. 4 listopada 1936 w Vatomandry, zm. 28 marca 2021 w Antananarywie) – malgaski polityk i wojskowy, znany jako „czerwony admirał”, w latach 1975–1993 i 1997–2002 prezydent Madagaskaru
Życiorys.
Urodził się w 1936 roku. Pochodził z ludu Betsimisaraka. Służył w marynarce Madagaskaru, gdzie dosłużył się stopnia kapitana. Władzę objął w czerwcu 1975 roku w wyniku rozgrywek wewnątrz wojska które rządziło krajem od 1972 roku. O jego wyborze przez armię zaważyło pochodzenie Ratsiraka (był on jednym z "côtiers") i socjalistyczne sympatie (został przez to zaakceptowany przez grupy kontestujące poprzedni model ustrojowy). Rządy objął jako przewodniczący Najwyższej Rady Rewolucyjnej. Wybór wojska zatwierdziło referendum, które odbyło się w grudniu tego samego roku. Odtąd sprawował on formalnie urząd prezydenta. Zmiany jakie wówczas nastąpiły dały początek „Drugiej Republice“. 
„Czerwony admirał” zapowiedział przeprowadzenie na wyspie socjalistycznej rewolucji. Ogłosił Kartę Malgaskiej Rewolucji Socjalistycznej, określaną jako „Czerwona książka” („Boky Mena”). Karta głosiła potrzebę budowy społeczeństwa, opartego na „pięciu filarach rewolucji” (byli to chłopi i robotnicy, młodzi intelektualiści, kobiety, armia oraz Najwyższa Rada Rewolucyjna). „Czerwona książka“ definiowała socjalizm jako jedyną drogę do szybkiego rozwoju gospodarczego i kulturalnego. Ukierunkowała nową politykę zagraniczną, opartą na niezaangażowaniu. W polityce wewnętrznej natomiast głosiła decentralizację oraz wprowadzenie gospodarki planowej.
Po ogłoszeniu programu Ratsiraka od razu przystąpił do jego realizacji. Jego rząd ku uciesze nacjonalistów przejął należące do Francji gałęzie gospodarki i kontynuował proces uniezależnienia się od byłej metropolii. Likwidacji uległy także amerykańska stacja satelitarna. Kosztem relacji z Zachodem pogłębił współpracę z blokiem wschodnim i ZSRR. W polityce wewnętrznej zawiesił działalność partii politycznych i wprowadził nową konstytucję która poszerzała jego uprawnienia. Oprócz tego ogłosił zakończenie stanu wojennego (wprowadzonego w 1972), pozostawiając sobie jednak prawo do cenzury mediów. W marcu 1976 roku zdecydował się poszerzyć rząd o cywili. Utworzona została reprezentująca rząd partia Stowarzyszenie na rzecz Odrodzenia Madagaskaru (AREMA). Stała się ona jedną z sześciu organizacji tworzących koalicję, Narodowy Front na rzecz Obrony Rewolucji (FNDR). Na czele koalicji stanął sam prezydent. Od 1977 FNDR był dominującą siłą, która kontrolowała rząd. 
Jeszcze w 1978 roku po społecznych protestach zdecydował się na liberalizację gospodarki. Reformy gospodarcze odbyły się z pomocą Międzynarodowego Funduszu Walutowego. Politykę tą kontynuowano w latach 80. Na ten okres przyszło ponowne ożywienie stosunków z Francją i przywrócenie gospodarki wolnorynkowej. Prezydent zyskał reelekcję w 1982 i 1989, niemniej jednak jego poparcie było coraz mniejsze. W 1982 wyniosło ono 80% (przy 95% w 1975) a w 1989 zaledwie 63%. Po zamieszkach w 1989 roku zgodził się na liberalizację systemową. Jeszcze w tym roku zniósł cenzurę. Wraz z rozpadem ZSRR nastawił kraj na współpracę z byłą metropolią. W latach 1990-91 doszło do masowych demonstracji i strajku generalnego. W 1990 roku zrezygnował ze stanowiska przewodniczącego FNDR. W 1991 roku zalegalizował działalność ruchów opozycyjnych a w grudniu tegoż roku podpisał porozumienia o rozwiązaniu Najwyższej Rady Rewolucyjnej i parlamentu. W 1992 roku odbyło się referendum na mocy którego przyjęto nową konstytucję. Nowy dokument państwowy przesądził o odstąpieniu od systemu socjalistycznego i ograniczał uprawnienia prezydenta. Ratsiraka zgodził się na przeprowadzenie wolnych wyborów i zaprosił do rządu przedstawicieli opozycji.
W 1993 roku przegrał wybory prezydenckie z przywódcą opozycji Albertem Zafy. Również nowa partia byłego prezydenta, Mouvement Militant pour le Socialisme Malgache (MMSM), poniosła wyborczą porażkę. Po przegranych wyborach utworzył ugrupowanie Awangarda na Rzecz Ożywienia Gospodarczego i Społecznego. W lipcu 1996 roku parlament zmusił prezydenta Zafy do ustąpienia ze stanowisko po tym gdy przekroczył on własne uprawnienia. W listopadzie 1996 roku odbyły się przedterminowe wybory które wygrał Ratsiraka (w drugiej turze zdobył 50,7% głosów). W wyborach parlamentarnych w 1998 roku najwięcej miejsc zdobyła AREMA sprzymierzona z Ratsiraką. W tym samym roku prezydent przeforsował referendum które poszerzało zakres jego uprawnień. Po niepokojach społecznych wynikających z pogarszającego się stanu gospodarczego ogłosił przedterminowe wybory prezydenckie. Odbyły się w grudniu 2001 roku. W ich następstwie zwycięzcą ogłosił się zarówno Ratsiraka jak i jego rywal, Marc Ravalomanana. W kraju wybuchł kryzys konstytucyjny. Powstały dwa ośrodki władzy prezydenckiej: dotychczasowy prezydent, popierany przez Malgaszów z wybrzeża, urzędował w mieście Mahajanga, grożąc utworzeniem odrębnego państwa; Ravalomanana, mający oparcie w mieszkańcach wnętrza kraju, przy poparciu Sądu Najwyższego sprawował władzę w centrum Madagaskar. Po mediacjach OJA konflikt zakończył się w połowie 2002 wyjazdem Ratsiraki do Francji.
W 2003 został skazany zaocznie na 10 lat ciężkich robót za defraudację publicznych pieniędzy. W 2011 roku został oczyszczony z zarzutów i pozwolono mu na powrót do kraju.

</doc>
<doc id="1106697" url="https://pl.wikipedia.org/wiki?curid=1106697" title="Marian Kozerski">
Marian Kozerski

Marian Kozerski (ur. 12 sierpnia 1945 w Proszowicach) – polski piłkarz, napastnik, skrzydłowy.
Wychowanek Proszowianki Proszowice. Następnie grał w Stali Kraśnik, a w pierwszej lidze występował w barwach Stali Rzeszów. W drugiej połowie lat 60. miał poważną propozycję z Górnika Zabrze, wielokrotnego mistrza Polski, ale nie dostał zgody na transfer od Stali. Grał także w drugiej lidze francuskiej, a po powrocie do kraju w Resovii. Po zakończeniu kariery sportowej został trenerem grup juniorskich w tym klubie.
W lipcu 1971 zawarł związek małżeński z Hanną Nowak.
Reprezentacja Polski.
W reprezentacji Polski debiutował 20 kwietnia 1969 w meczu z Luksemburgiem, ostatni raz zagrał w 1971. Łącznie w biało-czerwonych barwach rozegrał 8 oficjalnych spotkań i strzelił 2 bramki.

</doc>
<doc id="1106699" url="https://pl.wikipedia.org/wiki?curid=1106699" title="William S. Newman">
William S. Newman

William Stein Newman (ur. 6 kwietnia 1912, zm. 27 kwietnia 2000) – amerykański muzykolog.
Urodził się w Cleveland w amerykańskim stanie Ohio. Od 1945 roku uczył na uniwersytecie stanowym Karoliny Północnej w Chapel Hill ("University of North Carolina"). Najbardziej znany jest ze swojej trzytomowej pracy – studium muzycznego terminu "sonata": "History of the Sonata Idea" ("Historia pojęcia «sonata»") – zawierającej części: "The Sonata in the Baroque Era" ("Sonata w okresie baroku"), "The Sonata in the Classical Era" ("Sonata w okresie klasycyzmu") i "The Sonata Since Beethoven" ("Sonata od czasów Beethovena"). Napisał też podręcznik "Understanding Music" ("Rozumienie muzyki").
Zmarł w Chapel Hill w Karolinie Północnej.

</doc>
<doc id="1106700" url="https://pl.wikipedia.org/wiki?curid=1106700" title="Darkness of Ignorance">
Darkness of Ignorance

Darkness of Ignorance – pierwszy minialbum szwedzkiej grupy hardcore punk Abhinanda. Wydany w 1993 r. przez wytwórnię Desperate Fight Records. Początkowo wydano go w nakładzie 1000 sztuk.

</doc>
<doc id="1106701" url="https://pl.wikipedia.org/wiki?curid=1106701" title="Meklofenoksat">
Meklofenoksat

Meklofenoksat, centrofenoksyna – organiczny związek chemiczny, syntetyczna pochodna deanolu. W postaci chlorowodorku stosowana jako lek cerebroneurotropowy (nootropowy).
W Polsce była dostępna pod nazwą handlową "Centrophenoxin", obecnie nie jest produkowana.

</doc>
<doc id="1106702" url="https://pl.wikipedia.org/wiki?curid=1106702" title="Senseless">
Senseless

Sensless – drugie wydawnictwo szwedzkiej grupy Abhinanda. Tym razem jest to płyta długogrająca. Album został wydany przez Desperate Fight Records w 1994 r.

</doc>
<doc id="1106703" url="https://pl.wikipedia.org/wiki?curid=1106703" title="Neverending Well of Bliss">
Neverending Well of Bliss

Neverending Well of Bliss – trzecie wydawnictwo (a drugi minialbum) zespołu Abhinanda. Album wydany przez Desperate Fight Records w 1995 r. Zawiera jeden z "klasycznych" utworów zespołu – "Emptyness".

</doc>
<doc id="1106704" url="https://pl.wikipedia.org/wiki?curid=1106704" title="Milnacipran">
Milnacipran

Milnacipran – organiczny związek chemiczny, lek przeciwdepresyjny o niewielkiej kardiotoksyczności w porównaniu z innymi preparatami tej grupy terapeutycznej. Pochodna cyklopropanu, niewybiórczy inhibitor zwrotnego wychwytu monoamin (głównie serotoniny i noradrenaliny). Nie wykazuje powinowactwa do receptorów α1, α2, β, muskarynowych, histaminowych H1, dopaminergicznych D2, serotoninergicznych 5-HT1, 5-HT2, ani benzodiazepinowych.
Preparaty.
Ixel® kaps. 0,025 g i 0,05 g.

</doc>
<doc id="1106705" url="https://pl.wikipedia.org/wiki?curid=1106705" title="Abhinanda (album)">
Abhinanda (album)

Abhinanda – czwarte wydawnictwo szwedzkiego zespołu Abhinanda. W Szwecji wydała je wytwórnia Desperate Fight Records w 1996 r. Album został wydany także w Polsce (na kasecie) przez Shing Records.

</doc>
<doc id="1106706" url="https://pl.wikipedia.org/wiki?curid=1106706" title="James Webb Space Telescope">
James Webb Space Telescope



</doc>
<doc id="1106708" url="https://pl.wikipedia.org/wiki?curid=1106708" title="Rumble">
Rumble

Rumble – piąte (i jak na razie ostatnie) wydawnictwo grającego hardcore punk zespołu Abhinanda. Wydana przez Desperate Records w 1998 r. płyta zawiera utwory inspirowane garażowym rock and rollem. Nie jest to płyta utrzymana w sztywnej konwencji hardcore punk. Zespół eksperymentuje, używając instrumentów klawiszowych oraz współpracując z kwartetem smyczkowym.

</doc>
<doc id="1106711" url="https://pl.wikipedia.org/wiki?curid=1106711" title="HMS Juno (1938)">
HMS Juno (1938)

HMS Juno – brytyjski niszczyciel z okresu II wojny światowej, należący do typu J (J/K/N), w służbie Royal Navy w latach 1939-1941. Nosił znaki taktyczne F46, G36. Służył głównie na Morzu Śródziemnym, gdzie został zatopiony 21 maja 1941 w obronie Krety.
Za przebieg służby HMS „Juno” otrzymał 7 wyróżnień bitewnych ("battle honours"): Atlantyk 1939, Kalabria (przylądek Stilo) 1940, Libia 1940, bitwa koło przylądka Matapan 1941, Morze Śródziemne 1940-41, konwoje maltańskie 1941, bitwa o Kretę 1941.
Budowa.
Budowę okrętu zamówiono 25 marca 1937, na podstawie programu budowy z 1936 roku. Stępkę pod budowę położono 5 października 1937 w stoczni Fairfield Shipbuilding and Engineering Company w Govan w Szkocji. Kadłub wodowano 8 grudnia 1938. Okręt miał otrzymać nazwę „Jamaica”, lecz jeszcze przed wodowaniem zamieniono ją na „Juno” (od rzymskiej bogini Junony), gdyż nazwę „Jamaica” nadano jako bardziej adekwatną krążownikowi typu "Colony". Był to 9. okręt noszący tę nazwę. Okręt oddano do służby w Royal Navy 24 sierpnia 1939. W tej samej stoczni budowano równolegle też niszczyciel „Kelvin” identycznego typu K, a następnie „Napier” i „Nestor” identycznego typu N.
Służba.
Morze Północne 1939-1940.
„Juno” wszedł do służby tuż przed wybuchem II wojny światowej i po uzyskaniu gotowości, 3 września 1939 wszedł w skład 14. Dywizjonu 7. Flotylli Niszczycieli. Flotylla ta grupowała okręty typu J i po wybuchu wojny bazowała w ujściu rzeki Humber, jako część sił "Humber Force", wydzielonych z Floty Metropolii (Home Fleet). Przez pierwsze miesiące wojny niszczyciele flotylli, w tym „Juno”, głównie patrolowały na Morzu Północnym i eskortowały tam konwoje przybrzeżne. Od 8 września do 30 września 1939 „Juno” był przydzielony do Dowództwa Zachodnich Podejść, bazując w Devonport, następnie do 17 października był remontowany, po czym powrócił do "Humber Force". 7 grudnia 1939 w nocy, patrolując z niszczycielem HMS „Jersey”, natknął się na niemieckie niszczyciele „Erich Giese” i „Hans Lody”, które zaatakowały brytyjski zespół torpedami, uszkadzając „Jersey”, odholowany następnie do portu przez „Juno”. 24 stycznia 1940 „Juno” z „Jervis” osłaniał stawianie obronnej zagrody minowej przez HMS „Princess Victoria”.
W kwietniu i maju 1940 „Juno” brał udział w kampanii w Norwegii, głównie osłaniając konwoje i zespoły floty. 9 kwietnia wyszedł w morze w eskorcie pancernika HMS „Warspite”, dołączając do głównych sił Home Fleet adm. Forbesa. 17 kwietnia osłaniał krążownik ciężki HMS „Suffolk” bombardujący Stavanger (wraz z HMS „Hereward”, „Janus” i „Kipling”). W dniach 23-30 kwietnia brał udział w eskorcie lotniskowców HMS „Ark Royal” i „Glorious”, atakujących cele lądowe w Norwegii.
Morze Śródziemne 1940-1941.
15 maja 1940 „Juno” (wraz z „Janus” z 7. Flotylli) został przeniesiony do 14. Flotylli Niszczycieli Floty Śródziemnomorskiej w Aleksandrii, dowodzonej przez komandora Philipa Macka. Zmieniono mu wówczas znak burtowy z F46 na G46. Bazując głównie w Aleksandrii, brał następnie aktywny udział w działaniach przeciw flocie i żegludze włoskiej oraz osłonie konwojów na Maltę i działań głównych sił floty. 6 lipca 1940 wraz z krążownikiem HMS „Capetown” i niszczycielami HMS „Ilex”, „Imperial” i „Janus” ostrzeliwał port w Bardii. Brał udział w bitwie koło przylądka Stilo 9 lipca 1940. W sierpniu, wrześniu i grudniu ostrzeliwał parokrotnie cele lądowe na wybrzeżu afrykańskim, m.in. Bardię i lotnisko w Sidi Barrani. Na przełomie lutego i marca 1941 operował z lotniskowcem „Formidable” na Morzu Czerwonym. 29 marca 1941 wziął udział w bitwie pod Matapanem.
18-20 kwietnia 1941 „Juno” osłaniał z głównymi siłami Floty operację konwojową na Maltę MD-2, a 21 kwietnia brał udział w bombardowaniu Trypolisu (operacja MD-3). Następnie, 22 kwietnia niszczyciele „Juno”, „Jervis”, „Janus” i „Jaguar” przebazowano na Maltę, w skład zespołu K. W nocy 23/24 kwietnia niszczyciele te wzięły udział w wypadzie z Malty na poszukiwanie włoskiego konwoju, którego nie odnaleziono, lecz „Juno” zatopił torpedami włoski statek „Egeo” (3311 BRT). 28 kwietnia „Juno” z innymi okrętami przebazował do Aleksandrii, eskortując transportowiec „Breconshire”.
1 maja, podczas atakowania okrętu podwodnego, na skutek przedwczesnego wybuchu bomby głębinowej zginęło na „Juno” 5 członków załogi, a 11 zostało rannych. W dniach 6-12 maja „Juno” wziął udział w dalekiej osłonie konwojów na Maltę i do Egiptu - operacje "Tiger" i MD-4. W trzeciej dekadzie maja 1941 „Juno” uczestniczył w bitwie o Kretę, w składzie zespołu "Force C" (z krążownikami HMS „Naiad”, HMAS „Perth” i niszczycielami HMS „Kandahar”, „Kingston”, „Nubian”). W nocy na 21 maja wraz z krążownikiem „Naiad” i niszczycielem „Kandahar” odparł atak 6 włoskich kutrów torpedowych MAS w cieśninie między Kasos a Kretą. „Juno” został następnie zatopiony 21 maja 1941 ok. godz. 13 trzema bombami przez włoski samolot CANT Z.1007 z 50. pułku (50. Gruppo) na południe od Krety, na pozycji . 128 osób zginęło, 21 osób zostało rannych; 6 oficerów wraz z dowódcą i 91 marynarzy uratowały niszczyciele HMS „Kingston”, „Kandahar” i „Nubian”.
Dowódcy:
Dane techniczne.
"Opis okrętu i szczegółowe dane – zobacz Niszczyciele typu J/K/N"
Uzbrojenie i wyposażenie:
"Uwaga – dane dotyczące zmian uzbrojenia i wyposażenia odnoszą się ogólnie do okrętów typu J, daty zmian w przypadku konkretnego okrętu są orientacyjne."
Wyposażenie

</doc>
<doc id="1106713" url="https://pl.wikipedia.org/wiki?curid=1106713" title="Lista misji na Mira">
Lista misji na Mira



</doc>
<doc id="1106714" url="https://pl.wikipedia.org/wiki?curid=1106714" title="BIBO stabilność">
BIBO stabilność

Stabilność BIBO (ang. "Bounded Input Bounded Output") – jedna z definicji stabilności układu dynamicznego.
Jednym z najważniejszych zadań teorii sterowania jest zapewnienie, by układ regulacji pozbawiony sterowania samoistnie powracał do stanu równowagi. Taką cechę nazywa się stabilnością. Istnieje wiele sposobów analizy stabilności układów, jednak jeden z nich, ze względu na swoją prostotę, stał się bardzo istotny z punktu widzenia praktycznego – chodzi o BIBO stabilność.
Układ wejściowo-wyjściowy (tj. układ dynamiczny) jest BIBO stabilny jeżeli ograniczonemu sygnałowi wejściowemu formula_1 odpowiada ograniczony sygnał wyjściowy formula_2
Można to zapisać jako:
czyli dla każdego formula_4
Układ jest stabilny w sensie BIBO formula_6
Należy zauważyć, że BIBO stabilność jest „słabsza” od zwykłej stabilności. Wystarczy bowiem rozważyć system, który na pobudzenie skokiem jednostkowym odpowiada sygnałem sinusoidalnym. Układ ten jest BIBO stabilny, choć stabilny w sensie klasycznym nie jest.

</doc>
<doc id="1106716" url="https://pl.wikipedia.org/wiki?curid=1106716" title="Karaurus">
Karaurus

Karaurus jest nazwą rodzajową najstarszego znanego nauce płaza ogoniastego, który żył pod koniec jury. Zwierzę znane jest z kompletnego szkieletu odnalezionego na terenie obecnego południowego Kazachstanu. Według niektórych uczonych istnieją jeszcze starsze płazy ogoniaste, o niezbyt jasnym statusie taksonomicznym, a karaurus jest najstarszą salamandrą. 
Bibliografia.
Źródła:

</doc>
<doc id="1106717" url="https://pl.wikipedia.org/wiki?curid=1106717" title="Wodogłowie normotensyjne">
Wodogłowie normotensyjne

Wodogłowie normotensyjne (normociśnieniowe) – postać wodogłowia komunikującego (), przebiegającego z prawidłowym lub lekko zwiększonym ciśnieniem płynu mózgowo-rdzeniowego, opisana po raz pierwszy przez Salomóna Hakima w 1965 roku (stąd też alternatywna nazwa – zespół Hakima lub zespół Hakima-Adamsa, od nazwiska Raymonda Delacy′ego Adamsa). Rzadko współwystępuje z chorobą Parkinsona.
Etiologia i epidemiologia.
Przyczyny zespołu Hakima upatruje się w zaburzeniu wchłaniania płynu mózgowo-rdzeniowego, czasami jest on idiopatyczny. Wystąpienie choroby czasem jest poprzedzone urazem głowy lub operacją. Częstość występowania choroby wynosi od 2 do 20 na milion. Jest przyczyną ok. 5% przypadków otępienia.
Objawy.
Wodogłowie normotensyjne cechuje charakterystyczna triada objawów (tzw. triada Hakima):
Nie wszystkie wyżej wymienione objawy muszą wystąpić.
Leczenie.
Stosuje się leczenie operacyjne – implantację zastawki niskociśnieniowej z wytworzeniem połączenia komorowo-otrzewnowego. Po zabiegu poprawa nadchodzi bardzo szybko.

</doc>
<doc id="1106718" url="https://pl.wikipedia.org/wiki?curid=1106718" title="Zespół Hakima">
Zespół Hakima



</doc>
<doc id="1106719" url="https://pl.wikipedia.org/wiki?curid=1106719" title="Dorzecze Wisły">
Dorzecze Wisły

Dorzecze Wisły – obszar, z którego do rzeki głównej Wisły spływają wszystkie jej dopływy. Granicę pomiędzy dorzeczami nazywa się działem wód dorzeczy. Powierzchnia dorzecza Wisły wynosi według różnych źródeł od 194 424,4 km² do 194 700 km². Powierzchnia dorzecza na terenie Polski wynosi od 168 698,6 km² do 169 100 km².
W systemie administrowania wodami do obszaru dorzecza Wisły na obszarze Polski zalicza się oprócz samego dorzecza Wisły również dorzecza wszystkich cieków wpadających do Morza Bałtyckiego od Słupi włącznie na zachodzie, do granicy z Rosją na wschodzie, łącznie z przyległymi morskimi wodami przybrzeżnymi i przejściowymi.
Dopływy Wisły.
 Lista nazwanych cieków wodnych w dorzeczu Wisły:
 Zatoka Gdańska
 ↑ Przekop Wisły │ │
 │ Martwa Wisła │
 │ ├───L─────Strzyża │
 │ ├───L─────Motława │
 │ │ ├───L───Kanał Raduni |
 │ │ │ └───L─────Potok Oruński │
 │ │ │ └───L─────Potok Maćkowy │
 │ │ ├───L───Radunia │
 │ │ │ └───L─────Strzelenka │
 │ │ └───L───Kłodawa │
 │ │ └───P───Styna │
 │ ├───L─────Opływ Motławy │
 │ ├───L─────Czarna Łacha │
 │ │ Wisła Śmiała
 │ ├»─P───────────────────────────────────────────────────┘
 │ ├───P─────Kanał Młynówka
 │ ├───L─────Kanał Piaskowy
 │ │ └───L───Kanał Wielki
 │ ├───L─────Kanał Śledziowy
 ↑ ├»─L──────────┘
 │ Szkarpawa (ujście do Zalewu Wiślanego)
 │ ├───P───Tuja
 │ ├»─L───Wisła Królewiecka
 │ ├───P───Linawa
 ↑ ├»─P────────────────────────┘
 ├───L───Kanał Młyński
 │ Nogat (ujście do Zalewu Wiślanego)
 │ ├»─P───Kanał Cieplicówka
 │ ├───P───Kanał Jagielloński
 │ ├───P───Kanał Ulga
 │ ├───P───Młynówka Malborska
 │ ├───P───Kanał Uśnicki
 │ ├»─P──────┘
 │ ├───P───Liwa
 Wisła (dawniej Leniwka) │
 ↑ ├»─P────────────────────────┘
 Wisła
 ├───L───Wierzyca
 │ └───L───Wietcisa
 ├───L───Mątawa
 ├───P───Osa
 ├───L───Wda
 ├───L───Struga Niewieścińska
 ├───L───Brda
 │ ├───L───Kotomierzanka
 │ ├───P───Kamionka
 │ └───L───Bursztynica
 │ └───L───Szumionka
 ├───P───Górny Kanał
 ├───P───Struga Toruńska
 ├───P───Drwęca
 │ ├───P───Iławka
 │ ├───P───Skarlanka
 │ ├───L───Brynica
 │ │ ├───L───Samionka
 │ │ ├───L───Pissa
 │ │ └───L───Górzanka
 │ ├───L───Wel
 │ ├───L───Rypienica
 │ ├───L───Ruziec
 │ └───L───Grabiczek
 │ └───L───Dylewka
 ├───L───Tążyna
 ├───P───Mień
 ├───L───Zgłowiączka
 ├───P───Skrwa
 ├───L───Skrwa Lewa
 ├───P───Mołtawa
 ├───L───Bzura
 │ ├───P───Łasica
 │ ├───P───Utrata
 │ │ ├───P───Korytnica
 │ │ ├───L───Teresinka
 │ │ ├───L───Rokitnica
 │ │ │ ├───L───Mrowna
 │ │ │ ├───L───Rokicianka
 │ │ │ └───P───Zimna Woda
 │ │ ├───P───Żbikówka
 │ │ ├───P───Regułka
 │ │ └───P───Raszynka
 │ ├───P───Pisia
 │ │ ├─ Pisia Tuczna
 │ │ │ └───P───Karczunek
 │ │ └─ Pisia Gągolina
 │ │ └───L───Okrzesza
 │ ├───L───Witonia
 │ ├───P───Sucha
 │ │ └───P───Sucha Nida
 │ ├───P───Rawka
 │ │ ├───P───Korabiewka
 │ │ ├───L───Białka
 │ │ ├───P───Chojnatka
 │ │ ├───P───Rylka
 │ │ └───P───Krzemionka
 │ ├───P───Skierniewka
 │ ├───P───Bobrówka
 │ ├───L───Słudwia
 │ │ ├───L───Nida
 │ │ └───L───Przysowa
 │ ├───P───Mroga
 │ ├───L───Kanał Stradzewski
 │ ├───P───Moszczenica
 │ ├───L───Ochnia
 │ │ └───P───Miłonka
 │ ├───P───Struga
 │ ├───P───Kanał Balkowski
 │ ├───L───Kanał Sierpowski
 │ ├───P───Starówka
 │ ├───P───Linda
 │ ├───L───Sokołówka
 │ │ ├───P───Wrząca
 │ │ └───L───Aniołówka
 │ │ └───L───Zimna Woda
 │ └───L───Brzoza
 ├───P───Narew
 │ ├───P───Wkra
 │ │ ├───L───Sona
 │ │ ├───L───Łydynia
 │ │ ├───L───Mławka
 │ │ └───P───Płonka
 │ ├───L───Bug
 │ │ ├───L───Liwiec
 │ │ │ ├───L───Helenka
 │ │ │ └───L───Muchawka
 │ │ ├───P───Brok
 │ │ ├───P───Nurzec
 │ │ ├───L───Cetynia
 │ │ ├───L───Toczna
 │ │ ├───L───Krzna
 │ │ ├───P───Muchawiec (Białoruś)
 │ │ ├───L───Włodawka
 │ │ ├───L───Uherka
 │ │ ├───L───Udal
 │ │ └───L───Huczwa
 │ ├───P───Pełta
 │ ├───L───Orzyc
 │ │ └───P───Węgierka
 │ │ └───L───Morawka
 │ ├───L───Sikorka
 │ ├───L───Orz
 │ ├───P───Różanica
 │ ├───P───Róż
 │ ├───P───Siekierka
 │ ├───P───Omulew
 │ ├───P───Czeczotka
 │ ├───P───Rozoga
 │ ├───P───Szkwa
 │ ├───L───Ruż
 │ ├───P───Krzywa Noga
 │ ├───P───Pisa
 │ │ └───L───Skroda
 │ ├───L───Lepacka Struga
 │ ├───P───Cetna
 │ ├───P───Penza
 │ ├───L───Łomżyczka
 │ ├───P───Narwica
 │ ├───P───Łojewek
 │ ├───P───Jedwabianka
 │ ├───P───Biebrza
 │ │ ├───P───Ełk
 │ │ │ └───L───Jerzgnia / Małkiń / Lega
 │ │ └───P───Netta / Rospuda
 │ │ └───L───Blizna
 │ ├───L───Ślina
 │ ├───P───Nereśl
 │ ├───P───Kulikówka
 │ ├───P───Supraśl
 │ │ └───L───Biała
 │ ├───P───Horodnianka
 │ ├───L───Orlanka
 │ │ └───L───Biała
 │ ├───L───Narewka
 │ │ ├───L───Waliczówka
 │ │ ├───L───Jabłoniówka
 │ │ ├───P───Bobrówka
 │ │ ├───L───Okulanka
 │ │ ├───L───Jelonka
 │ │ ├───P───Braszcza
 │ │ ├───P───Hwoźna
 │ │ │ └───P───Sirota
 │ │ ├───L───Przedzielna
 │ │ ├───P───Orłówka
 │ │ ├───L───Łutownia
 │ │ │ └───P───Krynica
 │ │ ├───P───Złota
 │ │ │ └───L───Jelonka
 │ │ ├───L───Pierierovnica
 │ │ └───L───Tisovka
 │ ├───P───Rudnik
 │ ├───L───Prosty Rów
 │ ├───P───Kołonna
 │ └───P───Pszczółka
 ├───L───Jeziorka
 ├───P───Świder
 │ └───P───Mienia
 │ ├───L───Jędrzejnica
 │ └───P───Srebrna
 ├───L───Rzeka Czarna
 ├───L───Pilica
 │ ├───P───Dyga
 │ ├───P───Pierzchnianka
 │ ├───L───Dylówka / Rykolanka
 │ │ └───L───Borówka
 │ ├───L───Mogielanka
 │ ├───L───Lubjanka
 │ ├───P───Drzewiczka
 │ │ ├───P───Brzuśnia
 │ │ ├───L───Wąglanka
 │ │ │ └───L───Opocznianka
 │ │ └───L───Młynkowska Rzeka
 │ │ └───P───Czysta
 │ ├───P───Cetenka
 │ ├───L───Rokitna
 │ ├───P───Słomianka
 │ ├───L───Gać
 │ ├───L───Wolbórka
 │ │ ├───L───Czarna
 │ │ │ ├───L───Lubochenka
 │ │ │ └───L───Piasecznica
 │ │ ├───P───Moszczanka
 │ │ │ └───P───Goleszanka
 │ │ ├───L───Miazga
 │ ├───L───Luciąża
 │ │ ├───L───Strawa
 │ │ │ └───L───Wierzejka
 │ │ ├───L───Bogdanówka
 │ │ ├───L───Prudka
 │ ├───P───Czarna Konecka
 │ │ ├───L───Barbarka
 │ │ ├───L───Plebanka
 │ │ ├───L───Czarna Taraska
 │ │ └───L───Krasna
 │ ├───P───Czarna Włoszczowska
 │ ├───P───Zwlecza
 │ ├───L───Białka
 │ │ └───L───Halszka
 │ └───L───Krztynia
 │ ├───P───Żebrówka
 │ └───L───Białka
 ├───P───Wilga
 ├───P───Okrzejka
 │ ├───P───Pytlocha
 │ └───L───Przerytka
 ├───L───Radomka
 │ ├───P───Bażantarka
 │ ├───P───Kosionek
 │ ├───P───Leniwa
 │ │ └───P───Narutówka
 │ ├───L───Łukawka
 │ ├───P───Jastrzębianka
 │ └───P───Mleczna
 ├───L───Zagożdżonka
 │ └───P───Kanał Gniewoszowsko-Kozienicki
 ├───P───Wieprz
 │ ├───P───Tyśmienica
 │ │ └───P───Piwonia
 │ ├───P───Wolica
 │ ├───L───Bystrzyca
 │ └───L───Por
 ├───L───Klikawka
 ├───P───Kurówka
 │ ├───P───Struga Wodna
 │ ├───L───Struga Kurów
 │ └───P───Bielkowa
 │ └───P───Syroczanka
 ├───P───Bystra
 ├───P───Grodarz
 ├───L───Plewka
 ├───P───Chodelka
 ├───L───Zwoleńka
 ├───L───Iłżanka
 ├───L───Krępianka
 ├───L───Kamienna
 │ ├───P───Kamionka
 │ └───P───Świślina
 ├───P───Wrzelowianka
 ├───P───Wyżnica
 ├───P───Sanna
 ├───L───Opatówka
 ├───P───San
 │ ├───L───Wisłok
 | | ├───L───Moszczaniec (Surowica)
 │ │ ├───P───Pielnica
 │ │ ├───L───Tabor (Morawa)
 │ │ ├───L───Lubatówka
 │ │ │ ├───P───Iwoniczanka (Iwonicki Potok)
 │ │ │ └───P───Olszyny (Badoń)
 │ │ ├───P───Stobnica
 │ │ └───L───Mleczka
 │ ├───L───Osława
 │ ├───P───Lubaczówka
 │ └───P───Tanew
 │ ├───L───Złota Nitka
 │ ├───L───Wirowa
 │ └───P───Łada
 ├───P───Łęg
 │ ├───P───Turka
 │ ├───P───Sanna II 
 │ ├───L───Murynia 
 │ └───L───Przyrwa
 ├───P───Trześniówka
 ├───L───Koprzywianka
 │ └───P───Kacanka
 ├───P───Babulówka
 ├───P───Wisłoka
 │ ├───P───Brzeźnica
 │ │ Wielopolka
 │ │ ├───L───Zawadka
 │ │ ├───L───Ropa
 │ │ ├───P───Bystrzyca
 │ │ │ ├───L───Budzisz
 │ │ │ └───P───Czarna Rzeka
 │ │ ├───L───Potok Broniszewski
 │ │ └───L───Niedźwiadka
 │ ├───L───Skodzierska
 │ ├───L───Grabinianka
 │ ├───P───Ostra
 │ ├───L───Potok Chotowski
 │ ├───L───Dulcza
 │ ├───L───Słotówka
 │ ├───L───Jodłówka
 │ │ └───P───Wolanka
 │ ├───P───Kamienica
 │ │ ├───P───Kamionka
 │ │ ├───P───Kujawski Potok
 │ │ └───L───Chlipacz
 │ ├───P───Debrna
 │ ├───P───Słony
 │ ├───P───Gogołówka
 │ ├───L───Dębówka
 │ ├───P───Bieździada
 │ ├───P───Jasiołka
 │ │ ├───P───Chyżny
 │ │ ├───L───Biełcza
 │ │ ├───P───Daliówka
 │ │ ├───L───Panna
 │ │ ├───L───Dukiełka
 │ │ ├───P───Jasionka
 │ │ ├───L───Chlebianka
 │ │ ├───L───Czarny Potok
 │ ├───L───Ropa
 │ ├───L───Dębownica
 │ ├───P───Majscowski
 │ ├───L───Wólka
 │ └───P───Promnica
 ├───L───Czarna Staszowska
 ├───P───Breń
 │ └───L───Żabnica
 ├───L───Nida
 │ ├───P───Brzeźnica
 │ ├───P───Mierzawa
 │ └───L───Maskalis
 ├───P───Dunajec
 │ ├───L───Stara Kisielina
 │ ├───P───Biała
 │ ├───P───Lasowa Rzeka
 │ ├───L───Więckówka
 │ ├───P───Lubinka
 │ ├───P───Brzozowianka
 │ ├───P───Paleśnianka
 │ ├───P───Stróżanka
 │ ├───L───Wieleń
 │ ├───P───Rudzianka
 │ ├───L───Złocki Potok
 │ ├───L───Tymówka
 │ ├───L───Zelina Biskupska
 │ ├───L───Łososina
 │ ├───P───Przydonianka
 │ ├───P───Szczecinianka
 │ ├───P───Wilkonoszanka
 │ │ └───P───Jelnianka
 │ ├───L───Świdnicki Potok
 │ ├───L───Smolnik
 │ ├───P───Ubiadek
 │ │ └───L───Potok Graniczny
 │ ├───P───Wielopolanka
 │ ├───L───Szymianowianka
 │ ├───P───Łubinka
 │ ├───P───Kamienica Nawojowska
 │ ├───P───Dąbrówka Polska
 │ ├───P───Poprad
 │ ├───L───Brzeźnianka
 │ ├───P───Moszczenica
 │ ├───L───Słomka
 │ ├───P───Galiszowianka
 │ ├───L───Jastrząbka
 │ ├───P───Jaworzynka
 │ ├───L───Kadecki Potok
 │ ├───P───Kabatki
 │ ├───P───Obidzki Potok
 │ ├───P───Brzynka
 │ ├───L───Gorzkowski Potok
 │ ├───L───Leszcz
 │ ├───L───Czarna Woda
 │ │ └───P───Borkowski Potok
 │ ├───L───Kamienica Gorczańska
 │ ├───L───Ochotnica
 │ ├───P───Klępowski
 │ ├───L───Gabrysiowski
 │ ├───P───Grzebacki
 │ ├───P───Kaletowski
 │ ├───L───Ciemny Potok
 │ ├───L───Krośnica
 │ ├───P───Grajcarek
 │ └───P───Białka
 ├───P───Kisielina
 ├───L───Nidzica
 ├───P───Uszwica
 ├───L───Szreniawa
 ├───P───Raba
 ├───P───Drwinka
 ├───L───Dłubnia
 ├───L───Prądnik
 ├───P───Wilga
 ├───L───Rudawa
 │ ├───L───Kobylanka
 │ │ └───L───Bolechówka
 │ │ └───P───Więckówka
 │ ├───L───Rudawka
 │ │ └───L───Szklarka
 │ └───P───Krzeszówka
 │ ├───P───Dulówka
 │ │ ├───L───Filipówka
 │ │ ├───P───Psarka
 │ └───P───Miękinia
 ├───L───Sanka
 ├───P───Skawinka (Harbutówka)
 │ ├───P───Rzepnik
 │ ├───P───Lutówka
 │ ├───L───Mogiłka (potok)
 │ ├───P───Włosanka
 │ ├───P───Pasieka
 │ ├───L───Cedron
 │ │ ├───L───Czerwieniec
 │ │ ├───P───Solczanka
 │ │ ├───L───Łubianka
 │ │ ├───L───Żuk
 │ │ ├───L───Pocielejówka
 │ │ └───P───Ostrowiec
 │ ├───P───Głogoczówka
 │ │ ├───L───Jaworzanka
 │ │ ├───P───Włosanka
 │ │ ├───P───Sieprawka
 │ │ ├───L───Krzyszkowianka
 │ │ ├───L───Młynówka
 │ │ ├───P───Studzianka
 │ │ ├───L───Jaworniczka
 │ │ └───P───Kanał
 │ └───L───Harbutówka
 │ ├───L───Jastrząbka
 │ ├───P───Piegżówka
 │ ├───L───Gościbia
 │ └───L───Łubianka
 ├───P───Skawa
 │ ├───L───Wieprzówka
 │ ├───L───Potok Toporzyski
 │ ├───L───Bystrzanka (Bystra)
 │ ├───L───Skawica
 │ ├───L───Stryszawka
 │ ├───L───Tarnawka
 │ ├───L───Ponikiewka
 │ ├───L───Choczenka
 │ ├───L───Wieprzówka
 │ ├───P───Osielec
 │ ├───P───Wieprzczanka
 │ ├───P───Żarnówka
 │ ├───P───Paleczka
 │ ├───P───Stryszówka
 │ └───P───Kleczówka
 ├───L───Chechło
 ├───P───Soła
 │ ├───P───Koszarawa
 │ └───L───Żylica
 ├───L───Przemsza
 │ ├───L───Biała Przemsza
 │ └───P───Czarna Przemsza
 │ │ └───P───Brynica
 │ │ ├───P───Rawa
 ├───L───Gostynia
 ├───L───Pszczynka
 ├───P───Biała
 ├───P───Iłownica
 │ ├───P───Jasienica (Jasionka)
 │ │ └───P───Szeroki Potok
 │ └───P───Wapienica
 │ └───P───Żydowski Potok
 ├───L───Knajka
 ├───L───Bładnica
 ├───P───Brennica
 │ ├───L───Hołcyna
 │ └───L───Leśnica
 ├───P───Gościradowiec
 ├───L───Poniwiec
 ├───L───Suchy
 ├───P───Jaszowiec
 ├───P───Dobka
 │ └───P───Sucha Dobka
 ├───L───Gahura
 ├───L───Jawornik
 │ └───L───Potok Kiczerowski
 ├───P───Pinkasów Potok
 ├───P───Partecznik
 ├───L───Dziechcinka
 ├───L───Kopydło
 │ ├───P───Głębiczek
 │ └───L───Jerzy
 ├───P───Gościejów
 ├───P───Malinka
 │ ├───P───Fiedorówka
 │ └───L───Klupocz
 Wisła
 ├───P───Biała Wisełka
 │ ├───L───Szyja
 │ ├───L───Potok Czarny
 │ ├───L───Potok Bobrowski
 │ ├───L───Równiański
 │ ├───P───Roztoczny
 │ │ └───P───Głębczański
 │ └───P───Wątrobny
 ├───P───Koźli Wierch
 ├───P───Wolny
 ↑Czarna Wisełka (źródła) ↑

</doc>
<doc id="1106723" url="https://pl.wikipedia.org/wiki?curid=1106723" title="Zespół Cronkhite’a-Canady">
Zespół Cronkhite’a-Canady

Zespół Cronkhite’a i Canady () – bardzo rzadki, niedziedziczny zespół chorobowy cechujący się zaburzeniami rozwojowymi błony śluzowej, manifestujący się współwystępowaniem polipowatości żołądka i jelit oraz objawów skórnych. Dotyczy zwykle osób pomiędzy 30. i 85. rokiem życia.
Historia.
Zespół został opisany po raz pierwszy przez Leonarda W. Cronkhite’a i Wilmę J. Canadę na łamach "New England Journal of Medicine" w 1955 roku. Piśmiennictwo notuje około 400 przypadków wystąpienia zespołu, w tym około 65% u osób pochodzenia japońskiego.
Etiologia.
Przyczyny powstawania zespołu nie są znane.
Diagnostyka.
W badaniach obrazowych i endoskopowych stwierdza się polipowatość żołądka i jelit. W niektórych przypadkach obserwuje się olbrzymie fałdy błony śluzowej żołądka, podobne jak w chorobie Ménétriera. Badanie histopatologiczne wykazuje w przewodzie pokarmowym zmiany typu "hamartomatosis".
Objawy.
Zaburzenia ze strony przewodu pokarmowego:
Zmiany skórne:
Leczenie.
Brak rekomendacji i schematów leczenie choroby. Stosuje się leczenie objawowe, uzupełnia niedobory, postuluje się leczenie glikokortykosteroidami lub podawanie ranitydyny.
Leczenie chirurgiczne rezerwuje się dla powikłań choroby, średnie ryzyko zezłośliwienia polipów szacuje się na około 10% (większe w populacji japońskiej).

</doc>
<doc id="1106735" url="https://pl.wikipedia.org/wiki?curid=1106735" title="Cmentarz żydowski w Berlinie-Weißensee">
Cmentarz żydowski w Berlinie-Weißensee

Cmentarz żydowski w Berlinie-Weißensee – cmentarz gminy żydowskiej w Berlinie, jeden z największych w Europie.
Na powierzchni 0,42 km² jest rozmieszczone w 120 sekcjach około 115 000 grobów. Cmentarz został otwarty w 1880 r. Zaprojektował go, we włoskim neorenesansowym stylu, architekt Hugo Licht. Pochowani są tutaj mieszkańcy Berlina żydowskiego pochodzenia, jak m.in. politycy Max Hirsch i Paul Hirsch, malarz Lesser Ury, wydawcy Samuel Fischer i Rudolf Mosse, kompozytor Louis Lewandowski i inni.

</doc>
<doc id="1106740" url="https://pl.wikipedia.org/wiki?curid=1106740" title="Ranunculus acris">
Ranunculus acris



</doc>
<doc id="1106741" url="https://pl.wikipedia.org/wiki?curid=1106741" title="Ranunculus flammula">
Ranunculus flammula



</doc>
<doc id="1106744" url="https://pl.wikipedia.org/wiki?curid=1106744" title="Ranunculus auricomus">
Ranunculus auricomus



</doc>
<doc id="1106747" url="https://pl.wikipedia.org/wiki?curid=1106747" title="Ranunculus aconitifolius">
Ranunculus aconitifolius



</doc>
<doc id="1106748" url="https://pl.wikipedia.org/wiki?curid=1106748" title="Jan Pelc">
Jan Pelc

Jan Pelc (ur. 15 kwietnia 1957 w Podbořanach w Czechach) – czeski pisarz. Jego najbardziej znaną powieścią jest "...a bude hůř" ("...będzie gorzej"), opisująca czeską kontrkulturę w Czechosłowackiej Republice Socjalistycznej w latach komunizmu. 
Po ukończeniu szkoły, gdzie nauczył się zawodu ślusarza, Pelc pracował kilka lat w elektrowni. Z czeskim undergroundem zetknął się już jako nastolatek, jeżdżąc na zakazane w Czechosłowacji koncerty grup rockowych, m.in. The Plastic People of the Universe; wcześnie poznał także życie "marginesu". Na przełomie lat 70. i 80. współredagował wychodzące w Pradze drugoobiegowe czasopismo "Vokno: časopis pro druhou i jinou kulturu". W 1981 roku wyemigrował na Zachód, uciekając z wycieczki do Jugosławii. Pomiędzy rokiem 1980 a 1989 mieszkał we Francji, pracując m.in. w redakcji emigracyjnego czasopisma, kwartalnika "Svědectví". Obecnie mieszka w Pradze.
Opublikowana w 1985 roku w Kolonii debiutancka powieść "...a bude hůř" wywołała dyskusję wśród czeskiej emigracji oraz w kręgach czechosłowackiej opozycji; padały zarzuty o brak patriotyzmu i pornografię. W roku 1985 Pelc zajął drugie miejsce w plebiscycie Radia Wolna Europa na najpopularniejszego czeskiego pisarza. 
W Polsce powieść ta została wydana po raz pierwszy jeszcze w drugim obiegu, nakładem Solidarności Polsko-Czechosłowackiej w 1989 roku. Przekładu dokonał Jan Stachowski. To wydanie zawierało dwie części powieści Pelca: "Děti rodičů" ("Dzieci rodziców") i "Děti ráje" ("Dzieci raju"). Wznowienie "...będzie gorzej" nastąpiło w roku 1993, nakładem wydawnictwa Pomorze (), w tym samym tłumaczeniu, jednak była to tylko pierwsza część powieści. Pierwsze pełne wydanie powieści, uzupełnione o trzecią część "Děti cest" ("Dzieci dróg") w przekładzie Stachowskiego, ukazało się nakładem Wydawnictwa Czarne w 2014 roku.
W roku 2007 "...a bude hůř" doczekała się ekranizacji kinowej. Film wyreżyserował w czarno-białej estetyce i klimacie kina offowego Petr Nikolaev.

</doc>
<doc id="1106749" url="https://pl.wikipedia.org/wiki?curid=1106749" title="Cywilizacja Indusu">
Cywilizacja Indusu



</doc>
<doc id="1106750" url="https://pl.wikipedia.org/wiki?curid=1106750" title="Kultura Indusu">
Kultura Indusu



</doc>
<doc id="1106751" url="https://pl.wikipedia.org/wiki?curid=1106751" title="Kultura doliny Indusu">
Kultura doliny Indusu



</doc>
<doc id="1106755" url="https://pl.wikipedia.org/wiki?curid=1106755" title="Mistrzostwa świata w szermierce">
Mistrzostwa świata w szermierce

Mistrzostwa świata w szermierce to najważniejsze po igrzyskach olimpijskich zawody szermierzy. Pierwsze mistrzostwa świata rozegrane zostały w 1921 roku w Paryżu (rozegrano wówczas szpadę). Kobiety rozpoczęły rywalizację w 1929 we florecie. Organizacją mistrzostw zajmuje się utworzona w 1913 roku Międzynarodowa Federacja Szermiercza (FIE).
Polscy medaliści.
"(Stan po MŚ 2015)"

</doc>
<doc id="1106756" url="https://pl.wikipedia.org/wiki?curid=1106756" title="Ranunculus lingua">
Ranunculus lingua



</doc>
<doc id="1106757" url="https://pl.wikipedia.org/wiki?curid=1106757" title="Jan Cieński">
Jan Cieński

Jan Cieński (ur. 7 stycznia 1905 w Pieniakach nad Seretem, zm. 26 grudnia 1992 w Złoczowie) – polski duchowny rzymskokatolicki, od 1967 jedyny (tajny) biskup katolicki na Ukrainie. Prawnuk hr. Włodzimierza Tadeusza Dzieduszyckiego.
Życiorys.
Pochodził ze szlacheckiej, zasłużonej dla kultury polskiej, rodziny Cieńskich herbu Pomian. Był synem Marii Dzieduszyckiej (wnukiem fundatora Muzeum Przyrodniczego we Lwowie hr. Włodzimierza Dzieduszyckiego) i Tadeusza Cieńskiego, polityka, posła na Sejm galicyjski, działacza społecznego, przewodniczącego Komitetu Obywatelskiego we Lwowie podczas walk o miasto w 1918 roku, senatora II RP.
W 1928 roku ukończył Akademię Rolniczą w Dublanach, po czym zapisał się na studia prawnicze na Uniwersytecie Jana Kazimierza we Lwowie, które przerwał. W 1933 wstąpił do seminarium duchownego we Lwowie i 26 czerwca 1938, w wieku 33 lat otrzymał we Lwowie z rąk arcybiskupa Bolesława Twardowskiego święcenia kapłańskie.
W latach 1938–1945 był wikariuszem, a od 26 listopada 1945 administratorem i następnie proboszczem w Złoczowie. Pełnił tam posługę duszpasterską aż do śmierci, przez 54 lata.
W okresie II wojny światowej i okupacji, ksiądz Cieński ukrywał i ratował polskich Żydów (m.in. przewoził ich do bezpieczniejszego Lwowa), był kapelanem miejscowego inspektoratu Armii Krajowej pod pseudonimem "Skarga", ukrywał polskich mieszkańców Złoczowa i okolicznych wsi przed masowymi rzeziami dokonywanymi przez Ukraińców.
Po masowym morderstwie przeprowadzonym przez rosyjskich enkawudzistów na więźniach zamku złoczowskiego w 1941 ksiądz Cieński odprawiał modlitwy za pomordowanych.
Po rzezi mieszkańców Huty Pieniackiej przez ukraińskich nacjonalistów przy udziale ukraińskich żołnierzy 14 Dywizji Grenadierów SS (28 lutego 1944) pomagał w pochówkach okrutnie pomordowanych, zaopiekował się żyjącymi ofiarami, ofiary chowane w zbiorowych mogiłach żegnał żałobną liturgią w dniu 2 marca 1944.
Po wygnaniu z przedwojennych wschodnich województw II RP ludności polskiej ksiądz Jan Cieński pozostał w rodzinnym Złoczowie pełniąc dalszą posługę kapłańską, mimo stałych szykan i ataków fizycznych
W 1962 roku za prośbą kardynała Stefana Wyszyńskiego papież Jan XXIII mianował ks. Cieńskiego tajnym biskupem. Jednak dopiero 30 września 1967 podczas pobytu w Gnieźnie został on w tajemnicy oficjalnie konsekrowany na biskupa przez prymasa Polski kardynała Stefana Wyszyńskiego. Uczestnikami tej konsekracji, zachowanej w dyskrecji byli biskupi sufragani gnieźnieńscy Lucjan Bernacki i Jan Czerniak.
Po powrocie do Złoczowa biskup Cieński był zmuszony utrzymywać swoją wysoką godność w tajemnicy, m.in. nie używał insygniów biskupich.
Biskup Cieński wyświęcił potajemnie kilku kapłanów greckokatolickich i prawdopodobnie dwóch kapłanów rzymskokatolickich, m.in. obecnego sufragana archidiecezji lwowskiej bpa Leona Małego.
W piątą rocznicę śmierci okoliczni wierni ufundowali biskupowi Cieńskiemu w złoczowskim kościele tablicę pamiątkową, natomiast w dziesiątą rocznicę dzwon nazwany jego imieniem.

</doc>
<doc id="1106759" url="https://pl.wikipedia.org/wiki?curid=1106759" title="Cmentarz Partyzancki w Kielcach">
Cmentarz Partyzancki w Kielcach

Cmentarz Partyzancki w Kielcach – cmentarz położony między ulicami Ściegiennego, Mariana Sołtysiaka „Barabasza” (dawna Gagarina) oraz Kwasa. 
Został utworzony zaraz po II wojnie światowej stając się miejscem pochówku zwłok pochodzących z miejsc bitew partyzanckich oraz miejsc masowych egzekucji. Liczy prawie 300 grobów pojedynczych, w których pochowane są m.in. zwłoki partyzantów z oddziałów: „Wybranieccy” kierowanego przez Mariana Sołtysiaka ps. "Barabasz", oraz „Ponury” kierowanego przez Jana Piwnika ps. "Ponury". Znajdują się tu również groby Polaków rozstrzelanych przez Niemców w październiku 1943 roku w Słowiku, m.in. mogiła płk. dr. Jana Bularskiego ps. "Komar". Spoczywają tutaj także ciała harcerzy i ofiar straconych w pokazowych egzekucjach urządzanych przez Niemców. Na cmentarzu są 23 mogiły zbiorowe – miejsca pochówku setek ofiar z miejsc masowych egzekucji – głównie na Stadionie Leśnym na Pakoszu.
Po lewej stronie, zaraz za bramą wejściową cmentarza, stoi grób Stefana Artwińskiego – prezydenta Kielc, który zginął z rąk Gestapo na początku wojny. Postawiony jest także symboliczny grób mjr. Henryka Dobrzańskiego ps. "Hubal" – dowódcy Oddziału Wydzielonego Kawalerii Wojsk Polskich, który poległ walcząc z Niemcami pod Anielinem k. Opoczna.
Znajdują się tutaj także symboliczne mogiły polskich ofiar prześladowań i morderstw dokonywanych w latach 1939–1989 przez "hitlerowców, stalinowców i rodzimych oprawców", Mogiła Katyńska z tablicą upamiętniającą 184 osoby powiązane z miastem, które zostały zamordowane na wschodzie, Krzyż Narodowców – symbol pamięci członków Narodowych Sił Zbrojnych, Stronnictwa Narodowego i jego Narodowej Organizacji Wojskowej oraz Związku Jaszczurczego. Ponadto stoi tu pomnik poświęcony ofiarom niemieckich obozów koncentracyjnych wraz z urną, w której znajdują się prochy ofiar obozu Auschwitz-Birkenau.

</doc>
<doc id="1106766" url="https://pl.wikipedia.org/wiki?curid=1106766" title="Józef Użycki">
Józef Użycki

Józef Janusz Użycki (ur. 1 grudnia 1932 w Kiertynie k. Lwowa) – generał broni Wojska Polskiego, poseł na Sejm PRL VIII kadencji.
Życiorys.
Syn Stanisława i Katarzyny. W lutym 1940 został deportowany z rodziną na Syberię do Kraju Krasnojarskiego, skąd powrócił do kraju w 1946. Po powrocie mieszkał w Gliwicach, gdzie uczęszczał do szkoły średniej.
Służbę wojskową rozpoczął we wrześniu 1950, jako podchorąży Oficerskiej Szkoły Piechoty nr 1 we Wrocławiu. W 1952 został promowany na stopień podporucznika, po czym skierowany na dowódcę plutonu szkolnego, a następnie zastępcę dowódcy kompanii do spraw liniowych w 4 Pułku Piechoty w Kielcach (służył w nim do października 1954). W latach 1954–1957 studiował w Akademii Sztabu Generalnego. Po studiach został szefem sztabu batalionu w 33 Pułku Zmechanizowanego w Nysie (1957-1959). W latach 1959–1966 pełnił służbę w Sztabie Śląskiego Okręgu Wojskowego, gdzie był oficerem Oddziału Operacyjnego. W 1966 został szefem sztabu-zastępcą dowódcy 10 Pułku Czołgów Średnich w Opolu. Dowodził tym pułkiem, uczestnicząc w interwencji państw Układu Warszawskiego w Czechosłowacji. Podczas Inspkcji Sił Zbrojnych dowodzony przez niego pułk otrzymał ocenę bardzo dobrą. W 1969 został szefem sztabu-zastępcą dowódcy 11 Drezdeńskiej Dywizji Pancernej w Żaganiu. W latach 1971–1973 był słuchaczem Wojskowej Akademii Sztabu Generalnego Sił Zbrojnych ZSRR w Moskwie. W 1973 objął dowództwo 11 Drezdeńskiej Dywizji Pancernej. Na tym stanowisku w 1974 awansował na mocy uchwały Rady Państwa PRL na generała brygady. Nominację wręczył mu w Belwederze przewodniczący Rady Państwa PRL prof. Henryk Jabłoński w obecności I sekretarza Komitetu Centralnego PZPR Edwarda Gierka. Dowodzona przez niego dywizja była wielokrotnie wyróżniania, w tym dwukrotnie rocznym rozkazem Ministra Obrony Narodowej. W 1976 został szefem sztabu-zastępcą dowódcy Pomorskiego Okręgu Wojskowego w Bydgoszczy. W 1978 został mianowany dowódcą tego okręgu wojskowego, a na wypadek wojny dowódcą 1 Armii. W 1979 awansowany na generała dywizji. W 1983 został zastępcą szefa Sztabu Generalnego Wojska Polskiego ds. operacyjnych. W latach 1983–1990 szef Sztabu Generalnego i jednocześnie wiceminister Obrony Narodowej. 27 września 1984 został mianowany generałem broni. Nominację wręczył mu w Belwederze przewodniczący Rady Państwa PRL prof. Henryk Jabłoński. 24 września 1990 odwołany ze stanowisk wiceministra obrony narodowej oraz szefa Sztabu Generalnego WP, następnie przebywał w dyspozycji MON. Służbę wojskową zakończył 3 października 1991, przechodząc w stan spoczynku w wieku 58 lat.
W 1951 wstąpił do Polskiej Zjednoczonej Partii Robotniczej. W 1963 został członkiem egzekutywy OOP Wydziału Operacyjnego Sztabu Śląskiego Okręgu Wojskowego, a w latach 1964–1965 i od 1966 był sekretarzem OOP. W kwietniu 1975 zasiadł w Komitecie Wojewódzkim partii w Zielonej Górze, a także w Komitecie Partyjnym Śląskiego Okręgu Wojskowego i jego egzekutywie. Był delegatem na V, VII, VIII i IX Zjazd PZPR. W latach 1980–1985 poseł na Sejm PRL VIII kadencji. Od 13 grudnia 1981 do 21 lipca 1983 członek Wojskowej Rady Ocalenia Narodowego. W latach 1986–1990 członek Komitetu Centralnego PZPR.
Współautor nowej polskiej doktryny obronnej, która prezentował w styczniu 1990 na konferencji szefów sztabów generalnych państw Europy i Ameryki Północnej w Wiedniu.
Autor książki "Wojna konwencjonalna w Europie".
Wspominany przez podwładnych jako wyjątkowy, bardzo rygorystyczny służbista.
Życie prywatne.
Mieszka w Warszawie. Żonaty, ma jednego syna.

</doc>
<doc id="1106767" url="https://pl.wikipedia.org/wiki?curid=1106767" title="Győző Forintos">
Győző Forintos

Győző Forintos (ur. 30 lipca 1935 w Budapeszcie, zm. 6 grudnia 2018 tamże) – węgierski szachista i sędzia klasy międzynarodowej (od 1994), arcymistrz od 1974 roku.
Kariera szachowa.
Od roku 1954 wielokrotnie startował w finałach indywidualnych mistrzostw Węgier, najlepszy wynik osiągając w 1968 w Budapeszcie, gdzie zdobył tytuł mistrza kraju. Rok później również odniósł duży sukces, zajmując w finałowym turnieju II miejsce (za Peterem Dely). Pomiędzy 1958 a 1974 rokiem sześciokrotnie reprezentował narodowe barwy na szachowych olimpiadach, zdobywając 4 medale: trzy wraz z drużyną (srebrne w latach 1970 i 1972, brązowy - w 1966) oraz indywidualnie złoty, za wynik 10½ z 13 partii na VI szachownicy w roku 1958. Oprócz tego, w latach 1961 - 1973 czterokrotnie wystąpił w drużynowych mistrzostwach Europy, na których wywalczył 6 medali: cztery wraz z drużyną (srebrny w roku 1970, brązowe - 1961, 1965, 1973) oraz indywidualnie dwa złote (1965 - na VI szachownicy, 1970 - na IX szachownicy).
Odniósł wiele sukcesów w turniejach międzynarodowych, m.in. w Reggio Emilia (turniej szachowy) (1962/63, I m.), Budapeszcie (1963, I m.; 1966, dz. I m,; 1968, I m.), Bordeaux (1964, dz. I m. wraz z Klausem Dargą i Aleksandarem Matanaviciem), Monte Carlo (1969, turniej B, dz. I m. wraz ze Stefano Tatai), Wijk aan Zee (1970, turniej B, II m. za Ulfem Anderssonem), Bai (1971, memoriał Lajosa Asztalosa, I m.), Caorle (1972, turniej strefowy, III m. za Ljubomirem Ljubojeviciem i Borislavem Ivkovem), Madonna di Campiglio (1973, dz. II m. za Vlastimilem Jansą, wraz z Borislavem Ivkovem), Vrnjackiej Banji (1973, II m.), Reykjavíku (1974, II m.), Nowym Sadzie (1974, II m.), Sarajewie (1978, II m.) oraz w Cienfuegos (1979, memoriał Jose Raula Capablanki, III m. za Jewgienijem Swiesznikowem i Larry Christiansenem).
Najwyższy ranking w karierze osiągnął 1 lipca 1972 r., z wynikiem 2495 punktów zajmował wówczas 77. miejsce na światowej liście FIDE, jednocześnie zajmując 4. miejsce wśród węgierskich szachistów.
Jest autorem (wraz z Ervinem Haagiem) dwóch książek poświęconych szachowym debiutom:

</doc>
<doc id="1106768" url="https://pl.wikipedia.org/wiki?curid=1106768" title="Gyozo Forintos">
Gyozo Forintos



</doc>
<doc id="1106774" url="https://pl.wikipedia.org/wiki?curid=1106774" title="3M6 Trzmiel">
3M6 Trzmiel

3M6 Trzmiel (ros. "3М6 «Шмель»", kod NATO "AT-1 Snapper") – pierwszy produkowany seryjnie radziecki przeciwpancerny pocisk kierowany.
Historia konstrukcji.
Trzmiel został skonstruowany przez zespół konstruktorów pracujących w KBM w Kołomnie. Zespołem kierował Siergiej Niepobiediemny. Pocisk 3M6 był wzorowany na niemieckich pociskach MBB Cobra i szwajcarskich Mosquito. Prace rozpoczęto w 1955 roku, a do uzbrojenia 3M6 został przyjęty w 1959 roku. Wprowadzenie do służby w jednostkach wojskowych nastąpiło na początku lat 60. XX w.
3M6 miał cylindryczny korpus do którego przymocowane były cztery duże, trójkątne stateczniki. Do przedniej części kadłuba mocowana była głowica kumulacyjna. Wewnątrz kadłuba umieszczony był akumulator, dwie szpule z przewodami, oraz silnik startowy i marszowy. Stateczniki były wyposażone w interceptory, a dodatkowo na dwóch statecznikach były umieszczone smugacze.
Pocisk mógł być kierowany z pulpitu umieszczonego na wyrzutni, lub z wynośnego pulpitu umieszczonego nie dalej niż 30 m od wyrzutni. Oba pulpity były identyczne, różniły się tylko przyrządem obserwacyjnym. Pulpit mocowany na wyrzutni był wyposażony w lornetę peryskopową, pulpit wynośny w pryzmatyczną lornetkę polową zamocowana w specjalnym uchwycie. Na czołowej części pulpitu znajdował się włącznik zasilania, przełącznik pozwalający wybrać prowadnice z której miał być odpalony pocisk, lampki sygnalizacyjne, oraz przyciski "SPRAWDZENIE" i "START".
Po naciśnięciu umieszczonego na pulpicie przyciski "START" następował zapłon pirotechnicznych ogrzewaczy pokładowego źródła prądu pocisku. Po 2-3 s było ono gotowe pracy. Następowało wtedy uruchomienie żyroskopu i pokładowej aparatury kierowania pocisku. Jednocześnie z uruchomieniem aparatury następował zapłon silnika startowego. Rozpędzał on pocisk do prędkości ok. 100 m/s która była następnie utrzymywana przez silnik marszowy. Przez pierwsze 600 m pocisk nie był kierowany, później operator mógł zmienić tor lotu pocisku przy pomocy umieszczonego na pulpicie drążka. Naprowadzanie było ręczne. Operator śledził pocisk (ułatwiały to smugacze na statecznikach) i przy pomocy joysticka starał się zgrać z sobą obrazy pocisku i celu (metoda trzech punktów). Sygnały kierujące były przesyłane do pocisku przy pomocy przewodów.
Zastosowana metoda naprowadzania wymagała od operatora dużych umiejętności. Pocisk leciał nisko nad ziemią, co przy dużej rozpiętości stateczników sprawiało, że nawet niewielki błąd operatora kończył się zawadzeniem o ziemię i rozbiciem pocisku. Niewielka wysokość lotu ułatwiała także zaczepianie przewodów o przeszkody naziemne, a w rezultacie często były one zrywane. Nawet w warunkach poligonowych, przy dobrze wyszkolonych operatorach, trafiało nie więcej niż 70% pocisków.
Pierwszym pojazdem uzbrojonym w rakiety 3M6 był pojazd oznaczony jako 2K15. Był to samochód GAZ-69, który za opancerzoną kabiną miał zamocowaną skierowana w tył czteroprowadnicową wyrzutnię 2P26. Później powstał nowocześniejszy 2K16. Był to BRDM-1 z trójprowadnicową wyrzutnią 2P27. Wyrzutnia w położeniu marszowym była ukryta w kadłubie i przykryta osłonami. W pozycji bojowej była podnoszona hydraulicznie. Przejście z położenia marszowego w bojowe zajmowało ok. 40 s. Ponieważ wyrzutnia nie była obracana na boki strefa ognia była niewielka. Poza pociskami na wyrzutni 2K16 przewoził dodatkowe trzy ppk wewnątrz pojazdu.
Pomimo wad 3M6 były produkowane w dużych ilościach. Były także eksportowane, a wśród ich użytkowników znajdowało się między innymi Wojsko Polskie.
Użytkownicy.
Byli i obecni

</doc>
<doc id="1106776" url="https://pl.wikipedia.org/wiki?curid=1106776" title="3M6">
3M6



</doc>
<doc id="1106779" url="https://pl.wikipedia.org/wiki?curid=1106779" title="Trzmiel (ujednoznacznienie)">
Trzmiel (ujednoznacznienie)



</doc>
<doc id="1106780" url="https://pl.wikipedia.org/wiki?curid=1106780" title="Gypaetus barbatus">
Gypaetus barbatus



</doc>
<doc id="1106781" url="https://pl.wikipedia.org/wiki?curid=1106781" title="Liège-Bastogne-Liège 2006">
Liège-Bastogne-Liège 2006

92. edycja klasyku Liège-Bastogne-Liège odbyła się 23 kwietnia na trasie długości 262 kilometrów. Wyścig wygrał, jako pierwszy Hiszpan w historii "La Doyenne", Alejandro Valverde.

</doc>
<doc id="1106783" url="https://pl.wikipedia.org/wiki?curid=1106783" title="Stowarzyszenie Filistrów Welecji">
Stowarzyszenie Filistrów Welecji

Stowarzyszenie Filistrów Welecji – stowarzyszenie założone w 1888 w Warszawie, zrzeszające filistrów Korporacji Akademickiej Welecja założonej w Rydze w 1883. 
Początkowo Stowarzyszenie funkcjonowało nieoficjalnie pod nazwą Kasa Zapomogowa Wdów i Sierot po Zmarłych Weletach. Od około 1907 funkcjonuje całkowicie jawnie. 
Prezesami Stowarzyszenia byli m.in.:

</doc>
<doc id="1106785" url="https://pl.wikipedia.org/wiki?curid=1106785" title="Ar-Rustak">
Ar-Rustak

Ar-Rustak (arab. الرستاق) – miasto w Omanie, w muhafazie Dżanub al-Batina. Według spisu ludności w 2020 roku liczyło 45 367 mieszkańców. Jest siedzibą administracyjną wilajetu Ar-Rustak, który w 2020 roku liczył 117,9 tys. mieszkańców.
Ar-Rustak było niegdyś stolicą Omanu, w dobie imama al Nasir bin Murshid Yarubi.
Fort w Ar-Rustak, zbudowano cztery wieki przed powstaniem islamu w Omanie, jego imponująca struktura opiera się na trzech poziomach, zawierających oddzielne domy, zbrojownię, meczet i cztery wieże. Jego najwyższa wieża ma ponad 18,5 m wysokości i średnicę 6 m.
Al Hazm Fort jest wybitnym przykładem architektury islamu Omanu i został zbudowany w 1711 roku. Dach fortu opiera się na kolumnach i nie zawiera drewnianych podpór. Grubość jego ścian wynosi ponad 3 m.
Ar-Rustak jest obszarem posiadającym lecznicze ciepłe źródła, najbardziej znane to Ain al Kasafa. Jego wody posiadają temperaturę 45 °C i są traktowane jako lek na reumatyzm i choroby skóry ze względu na zawartość siarki.
Istnieją trzy popularne wadi do odwiedzenia: Wadi Bani Ghafar, Wadi al Sahtan i Wadi Bani Auf. Ponadto, w górach są jaskinie, takie jak Al Sanaqha Cave z własnym podziemnym źródłem.
Jednym z głównych zawodów w Ar-Rustak jest pszczelarstwo. Miód z tego regionu jest najbardziej poszukiwanym towarem i jest najwyższej jakości. Zbocza gór obfitują także w owoce takie jak granaty, morele, śliwki i winogrona.

</doc>
<doc id="1106786" url="https://pl.wikipedia.org/wiki?curid=1106786" title="AT-1 Snapper">
AT-1 Snapper



</doc>
<doc id="1106789" url="https://pl.wikipedia.org/wiki?curid=1106789" title="Dżem Session 1">
Dżem Session 1

Dżem Session 1 – album studyjny zespołu Dżem, wydany w październiku 1990 roku na nośniku kasety magnetofonowej, nakładem firmy Polmarket.
Nagranie zrealizowano w studiu Polskiego Radia i Telewizji w Opolu w styczniu 1990 roku. Realizatorzy dźwięku: Władysław Gawroński i Andrzej Czubiński.

</doc>
<doc id="1106791" url="https://pl.wikipedia.org/wiki?curid=1106791" title="Synagoga Musmea Jeszua w Rangunie">
Synagoga Musmea Jeszua w Rangunie

Synagoga Musmea Jeszua w Rangunie – synagoga znajdująca się w Rangunie, dawnej stolicy Mjanmy.
Synagoga jest ostatnim żydowskim miejscem kultu w Mjanmie. Znajduje się pomiędzy sklepami na małej uliczce niedaleko centrum miasta. Tablica przy wejściu informuje, że obecny kamienny budynek został wzniesiony w latach 1893–1896 zastępując starszą drewnianą konstrukcję z 1854 roku. 
Synagoga została wzniesiona przez żydowskich emigrantów z Bagdadu oraz Indii. Przed wybuchem II wojny światowej gmina żydowska liczyła 2500 osób. Następnie zaczęła się kurczyć zwłaszcza po wojskowym zamachu stanu w 1962 roku. Dziś liczy zaledwie 20 osób. Budynek synagogi został wpisany do rejestru zabytków. W maju 2008 roku podczas cyklonu Nargis synagoga straciła dach oraz została częściowo zalana przez wodę.
W Rangunie istniała także synagoga Beth El otwarta w 1932 roku. Ponadto w mieście zachował się cmentarz przy 91st Street liczący około 700 macew.

</doc>
<doc id="1106792" url="https://pl.wikipedia.org/wiki?curid=1106792" title="Al-Burajmi">
Al-Burajmi

Al-Burajmi (arab. البريمي) – miasto oazowe w północno-wschodnim Omanie, przy granicy ze Zjednoczonymi Emiratami Arabskimi. Leży w muhafazie al-Burajmi (od października 2006 roku, kiedy to ta jednostka została wydzielona z mintaki az-Zahira). W mieście znajduje się port lotniczy Al-Burajmi.

</doc>
<doc id="1106801" url="https://pl.wikipedia.org/wiki?curid=1106801" title="Sur (Oman)">
Sur (Oman)

Sur (arab. صور, "Şūr") – miasto w północno-wschodnim Omanie, nad Zatoką Omańską. Stolica Prowincji Południowo-Wschodniej. Według spisu ludności w 2020 roku liczyło 83,8 tys. mieszkańców. Jest także siedzibą administracyjną wilajetu Sur, który w 2020 roku liczył blisko 111 tys. mieszkańców. Posiada port handlowy, lotnisko.
Historycznie miasto jest znane jako ważny punkt docelowy dla żeglarzy. Dziś morze nadal odgrywa ważną część życia w Sur.
W VI wieku Sur został ustanowiony centrum handlu z Afryką Wschodnią. W XVI wieku był pod panowaniem Portugalii, ale został wyzwolony przez imama Omanu Nasira ibn Murszida i przeszedł ożywienie gospodarcze, jako centrum handlu z Indiami i Afryką Wschodnią. Trwało to do połowy XIX wieku, kiedy Wielka Brytania zakazała handlu niewolnikami. Dodatkowo miasto straciło na znaczeniu wskutek otwarcia Kanału Sueskiego, które spowodowało straty w handlu z Indiami.
Dziś miasto zachowało swoją reputację jako ważny ośrodek stoczniowy, budujący statki typu dau, niemal identyczne z tymi wykorzystywanymi w handlu dwa wieki wcześniej. Wiele statków zostało zbudowanych w tym mieście i udało się do Chin, Indii, Zanzibaru, Iraku i wielu innych krajów.
Główną uczelnią w Sur jest Sur College of Applied Sciences. Uczelnia posiada ponad 4000 studentów i oferuje stopnie naukowe w zakresie biznesu, komunikacji, informatyki oraz projektów. Jest uważana za jedną z lepszych szkół wyższych w Omanie.
W czerwcu 2007 roku Sur został poważnie zniszczony przez cyklon Gonu, a w 2010 roku przez cyklon Phet.

</doc>
<doc id="1106804" url="https://pl.wikipedia.org/wiki?curid=1106804" title="Al-Mudajbi">
Al-Mudajbi

Al-Mudajbi (arab. المضيبي) – miasto w północno-wschodnim Omanie, w Prowincji Północno-Wschodniej. Według spisu ludności w grudniu 2010 roku liczyło 5252 mieszkańców. Jest siedzibą administracyjną wilajetu Al-Mudajbi, który w 2010 roku liczył 69 377 mieszkańców.

</doc>
<doc id="1106807" url="https://pl.wikipedia.org/wiki?curid=1106807" title="Burunduk syberyjski">
Burunduk syberyjski

Burunduk syberyjski ("Eutamias sibiricus") – gatunek ssaka z podrodziny afrowiórek (Xerinae) w rodzinie wiewiórkowatych (Sciuridae), jedyny przedstawiciel rodzaju burunduk ("Eutamias").
Występowanie.
Północna Azja od centralnej Rosji do Chin, Korei i północnej Japonii (Hokkaido). Introdukowany do parków centralnej i wschodniej Europy.
Opis.
Ze względu na występowanie, burunduki syberyjskie można podzielić na dwa rodzaje: kalifornijski i azjatycki. Burunduk jest niewielkim gryzoniem o długości ciała wynoszącej 25 cm, z czego na ogon przypada 18 cm. Osiąga masę ciała 50-150 g. Długość życia sięga średnio 2-6 lat, w niewoli nawet do 6-10. Futro jest charakterystyczne umaszczone: brunatno szare, strona brzuszna jasnożółta lub biała. Na głowie, grzbiecie i bokach podłużne, ciemne pasy. Ogon jest długi i puszysty. Głowa o małych, zaokrąglonych uszach. Bardzo chwytne i sprawne przednie łapy.
Tryb życia.
Burunduki syberyjskie są zwierzętami o aktywności dziennej, prowadzącymi bardzo ruchliwy tryb życia. Są bardzo czujne, ostrzegają się wzajemnie dźwiękami podobnymi do ćwierkania ptaków. Posiadają torby policzkowe, w których umieszczane są duże ilości pokarmu, a później przenoszone do nory, gdzie pokarm jest zjadany lub zagrzebywany. W związku z kopaniem nor i spędzaniu większości życia na ziemi, zalicza się burunduki do wiewiórek naziemnych. Burunduki zapadają w sen zimowy przy czym jego długość uzależniona jest od zagęszczenia populacji oraz dostępności pokarmu. Okres godowy burunduków przypada na wiosnę/lato, ciąża trwa 4-5 tygodni, młode karmione są przez matkę przez okres 40-45 dni. 
Odżywianie.
Burunduki syberyjskie są wszystkożerne. Żywią się nasionami, ziarnem, owocami, grzybami, warzywami oraz owadami, małymi ptakami i jaszczurkami. Na zimę gromadzi pokarm w norach pod korzeniami drzew.

</doc>
<doc id="1106809" url="https://pl.wikipedia.org/wiki?curid=1106809" title="Zhongli">
Zhongli

Zhongli () – dzielnica miasta Taoyuan na Tajwanie. W 2014 roku liczyła 381 449 mieszkańców.
W przeszłości samodzielne miasto. 25 grudnia 2014 roku, wraz z przekształceniem powiatu Taoyuan w miasto wydzielone, pozbawione statusu miasta i ustanowione dzielnicą nowo utworzonego miasta wydzielonego.

</doc>
<doc id="1106811" url="https://pl.wikipedia.org/wiki?curid=1106811" title="Maciej Grubski">
Maciej Grubski

Maciej Tomasz Grubski (ur. 20 sierpnia 1968 w Łodzi, zm. 17 grudnia 2020 tamże) – polski polityk i samorządowiec, w latach 2006–2007 przewodniczący Rady Miejskiej w Łodzi, senator VII, VIII i IX kadencji (2007–2019).
Życiorys.
Syn Mirosława i Renaty. W 1989 ukończył Medyczne Studium Zawodowe w Łodzi, odbył także studia licencjackie z zakresu administracji publicznej w Wyższej Szkole Kupieckiej w Łodzi. Wyczynowo uprawiał zapasy, znajdował się w kadrze Polski. Pełnił funkcję dyrektora Domów Pomocy Społecznej w Konstantynowie Łódzkim, następnie pracował w III Domu Pomocy Społecznej w Łodzi.
W 1993 przystąpił do Unii Demokratycznej, a w 1994 znalazł się w szeregach Unii Wolności. W latach 1994–1998 zasiadał w Rady Miejskiej w Łodzi, był członkiem klubu radnych Nowa Łódź, będącym reprezentacją Unii Wolności. W 1999 wstąpił do Akcji Wyborczej Solidarność. Ponownie był radnym miejskim od 2006 do 2007 z ramienia Platformy Obywatelskiej. Zajmował w tym okresie stanowisko przewodniczącego Rady Miejskiej, w łódzkim samorządzie koordynował sprawy związane ze sportem.
Kierował zarządem PO w Łodzi. W wyborach parlamentarnych w 2007 w okręgu łódzkim został wybrany na senatora VII kadencji Senatu RP z wynikiem 146 688 głosów. Był wiceprzewodniczącym Komisji Obrony Narodowej oraz wiceprzewodniczącym Polsko-Izraelskiej Grupy Parlamentarnej. W wyborach parlamentarnych w 2011 został ponownie wybrany do Senatu (VIII kadencji) jako kandydat Komitetu Wyborczego PO. W 2015 z powodzeniem ubiegał się o reelekcję, otrzymując 72 276 głosów.
W grudniu 2017 z Prokuratury Krajowej wystosowano wniosek o uchylenie immunitetu politykowi w związku z zamiarem przedstawienia mu czterech zarzutów, m.in. dotyczących przekroczenia uprawnień oraz podania nieprawdy w jego oświadczeniach majątkowych. Senator zrzekł się sam immunitetu, nie przyznał się do zarzuconych mu czynów. We wrześniu 2018 został zawieszony w prawach członka PO po udzieleniu wywiadu dla rosyjskiego portalu prowadzonego przez agencję informacyjną Sputnik, w którym pozytywnie wypowiadał się na temat Władimira Putina; w reakcji polityk zapowiedział wystąpienie z Platformy Obywatelskiej. Rezygnację z członkostwa w partii i klubie senatorskim PO złożył 10 września 2018, stając się senatorem niezrzeszonym. Nie wystartował w kolejnych wyborach w 2019.
Zmarł 17 grudnia 2020 na skutek COVID-19 w okresie światowej pandemii tej choroby. Pochowany w Konstantynowie Łódzkim.
Odznaczenia.
Na mocy decyzji ministra obrony narodowej nr 154 z dnia 15 lutego 2010, "w uznaniu zasług, położonych w dziedzinie rozwoju i umacniania obronności Rzeczypospolitej Polskiej", został odznaczony Srebrnym Medalem „Za Zasługi dla Obronności Kraju”. Otrzymał także Medal Za zasługi dla Stowarzyszenia Kombatantów Misji Pokojowych ONZ.

</doc>
<doc id="1106813" url="https://pl.wikipedia.org/wiki?curid=1106813" title="Sanchong">
Sanchong

Sanchong () – dzielnica () miasta wydzielonego Nowe Tajpej na Tajwanie. Znajduje się w zachodniej części miasta.
23 czerwca 2009 komitet przy Ministrze Spraw Wewnętrznych Republiki Chińskiej zarekomendował przekształcenie dotychczasowego powiatu Tajpej () w miasto wydzielone; wszystkie miasta (), jak Sanchong, i gminy wchodzące w skład powiatu zostały przekształcone w dzielnice (). Ustawa weszła w życie 25 grudnia 2010 roku.
Populacja dzielnicy Sanchong w 2016 roku liczyła 388 581 mieszkańców – 197 100 kobiet i 191 481 mężczyzn. Liczba gospodarstw domowych wynosiła 150 133, co oznacza, że w jednym gospodarstwie zamieszkiwało średnio 2,59 osób.

</doc>
<doc id="1106815" url="https://pl.wikipedia.org/wiki?curid=1106815" title="Fengshan">
Fengshan

Fengshan () – dzielnica () w rejonie Fengshan miasta wydzielonego Kaohsiung na Tajwanie. 
23 czerwca 2009 komitet przy Ministrze Spraw Wewnętrznych Republiki Chińskiej zarekomendował scalenie dotychczasowego powiatu Kaohsiung () i miasta wydzielonego Kaohsiung () w jedno miasto wydzielone; wszystkie gminy wiejskie (), jak Fengshan, miejskie oraz miasta wchodzące w skład powiatu zostały przekształcone w dzielnice (). Ustawa weszła w życie 25 grudnia 2010 roku.
Populacja dzielnicy Fengshan w 2016 roku liczyła 357 768 mieszkańców – 182 119 kobiet i 175 649 mężczyzn. Liczba gospodarstw domowych wynosiła 138 800, co oznacza, że w jednym gospodarstwie zamieszkiwało średnio 2,58 osób.

</doc>
<doc id="1106817" url="https://pl.wikipedia.org/wiki?curid=1106817" title="James McEveley">
James McEveley

James Michael "Jay" McEveley (ur. 2 listopada 1985 w Liverpoolu), szkocki piłkarz występujący na pozycji lewego obrońcy w angielskim klubie Swindon Town.
Karierę rozpoczynał jako młody chłopak w Evertonie, następnie przeniósł się do Blackburn, gdzie był postrzegany jako "gwiazda w stadium produkcji". Debiutował w meczu przeciwko Walsall F.C., meczu zakończonym remisem 2:2.
Po mistrzostwach Świata U-21 McEveley został wypożyczony do Burnley F.C. w grudniu 2003, aby regularniej grać w pierwszym składzie i zyskać doświadczenie. Zaliczył sześć meczów dla zespołu z Burnley, po czym doznał kontuzji kolana. W sierpniu 2005 został wypożyczony tym razem do Ipswich Town. McEveley podpisał kontrakt z Derby County w sezonie 2006-07 podczas styczniowego okna transferowego. W Derby dobrze się zaaklimatyzował, czego uwieńczeniem był awans do Premier League z Derby po wygranym meczu 1:0 z West Bromwich Albion.
We wrześniu 2008 roku został wypożyczony do Preston North End, zaś później do Charltonu Athletic. W 2010 roku przeszedł do Barnsley.
W październiku 2004 w meczu z Liverpoolem wślizg McEveleya spowodował złamanie nogi Djibrila Cisségo; chociaż zagranie było przepisowe, to materiał filmowy o incydencie wstrząsnął ludźmi.
Reprezentował Angielską reprezentację U-20 w 2003 roku na mistrzostwach młodzieżowych, ale później postanowił, że będzie reprezentantem Szkocji. McEveley debiutował w dorosłej kadrze w meczu z RPA 21 sierpnia 2007 wygranym 1:0 przez Szkocję.

</doc>
<doc id="1106819" url="https://pl.wikipedia.org/wiki?curid=1106819" title="Xindian">
Xindian

Xindian () – dzielnica () miasta wydzielonego Nowe Tajpej na Tajwanie. Znajduje się w południowej części miasta.
Ośrodek przemysłowy. W latach 1956–1996 tymczasowa siedziba władz prowincji Fujian.
23 czerwca 2009 komitet przy Ministrze Spraw Wewnętrznych Republiki Chińskiej zarekomendował przekształcenie dotychczasowego powiatu Tajpej () w miasto wydzielone; wszystkie miasta (), jak Xindian, i gminy wchodzące w skład powiatu zostały przekształcone w dzielnice (). Ustawa weszła w życie 25 grudnia 2010 roku.
Populacja dzielnicy Xindian w 2016 roku liczyła 301 168 mieszkańców – 155 950 kobiet i 145 218 mężczyzn. Liczba gospodarstw domowych wynosiła 125 213, co oznacza, że w jednym gospodarstwie zamieszkiwało średnio 2,41 osób.

</doc>
<doc id="1106821" url="https://pl.wikipedia.org/wiki?curid=1106821" title="Falanruk malgaski">
Falanruk malgaski

Falanruk malgaski, falanruk ("Eupleres goudotii") – gatunek drapieżnego ssaka z podrodziny falanruków (Euplerinae) w obrębie rodziny falanrukowatych (Eupleridae). Wcześniej zaliczany był do rzędu owadożernych ze względu na kształt uzębienia, a następnie do wiwerowatych. Do Eupleridae wyłoniony w wyniku przeprowadzonych badań molekularnych.
Taksonomia.
Rodzaj i gatunek po raz pierwszy zgodnie z zasadami nazewnictwa binominalnego opisał w 1835 roku francuski biolog Louis Michel François Doyère nadając im odpowiednio nazwy "Eupleres" i "Eupleres goudotii". Holotyp pochodził z Toamasiny, na Madagaskarze. Jedyny przedstawiciel rodzaju falanruk ("Eupleres"). 
W obrębie "Eupleres" ogólnie rozpoznawane są dwa gatunki lub podgatunki: "goudotii" i "major". Można je łatwo rozróżnić na podstawie cech morfologicznych, ale badania oparte o dane molekularne wykazały, że te dwie formy nie są względem siebie monofiletyczne i żadna z nich nie powinna być rozpoznawana nawet na poziomie podgatunku. Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Falanruk malgaski występuje endemicznie we wschodnim, zachodnim i północno-zachodnim Madagaskarze.
Opis.
Długość ciała (bez ogona) 45,5–65 cm, długość ogona 22–25 cm, długość ucha 4–5 cm, długość tylnej stopy 8–9,2 cm; masa ciała 1,6–4,6 kg. Głowa wydłużona zwężająca się ku przodowi, zakończona spiczastym pyskiem. Ubarwienie płowe, jaśniejsze na brzuchu. 
Ekologia.
Aktywny w nocy, żywi się owadami i małymi kręgowcami. 
Ochrona.
Gatunek zagrożony, objęty konwencją waszyngtońską CITES (załącznik II).

</doc>
<doc id="1106824" url="https://pl.wikipedia.org/wiki?curid=1106824" title="Dean Leacock">
Dean Leacock

Dean Graham Leacock (ur. 10 czerwca 1984 w Thornton Heath, Surrey) – angielski piłkarz występujący na pozycji obrońcy w Crawley Town.
Leacock profesjonalną karierę zaczynał w Fulham, gdzie debiutował w przegranym meczu z Wigan Athletic. Obecnie reprezentant Anglii U-19.
Dwukrotnie wypożyczany do Coventry City, pierwszy raz we wrześniu 2004 a drugi w styczniu 2005, przez dwóch innych trenerów Coventry,regularnie grając w pierwszym składzie.
W lipcu 2006 dołączył do Swansea City za sumę 375 000 £, ale nie udało mu się porozumieć z działaczami.
10 sierpnia 2006 ogłoszono, że Leacock dołączył do Derby County.
Z pewnymi kłopotami się zaaklimatyzował w Derby County. W sezonie 2006/07 był jednym z filarów obrony i zespołu, który wywalczył awans do Premier League po play-offach z West Bromwich Albion.

</doc>
<doc id="1106834" url="https://pl.wikipedia.org/wiki?curid=1106834" title="Lotos egipski">
Lotos egipski



</doc>
<doc id="1106835" url="https://pl.wikipedia.org/wiki?curid=1106835" title="Rạch Giá">
Rạch Giá

Rạch Giá – miasto w Wietnamie, nad Zatoką Tajlandzką, stolica prowincji Kiên Giang. W 2008 ludność miasta wynosiła 252 585 mieszkańców.

</doc>
<doc id="1106837" url="https://pl.wikipedia.org/wiki?curid=1106837" title="Quy Nhơn">
Quy Nhơn

Quy Nhơn – miasto w środkowym Wietnamie, stolica prowincji Bình Định. W 2009 roku liczyło 255 463 mieszkańców.

</doc>
<doc id="1106840" url="https://pl.wikipedia.org/wiki?curid=1106840" title="Phan Thiết">
Phan Thiết

Phan Thiết – miasto w Wietnamie, nad Morzem Południowochińskim. Stolica prowincji Bình Thuận. W 2009 roku liczyło 189 619 mieszkańców.
W odległości 22 km znajduje się ośrodek wczasowy i wioska rybacka Mũi Né.

</doc>
<doc id="1106841" url="https://pl.wikipedia.org/wiki?curid=1106841" title="Dziewięcierz (przystanek kolejowy)">
Dziewięcierz (przystanek kolejowy)

Dziewięcierz – przystanek kolejowy w Dziewięcierzu, w województwie podkarpackim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1106844" url="https://pl.wikipedia.org/wiki?curid=1106844" title="Buôn Ma Thuột">
Buôn Ma Thuột

Buôn Ma Thuột (; także: "Buôn Mê Thuột") – miasto w Wietnamie, stolica prowincji Đăk Lăk. W 2009 roku liczyło 211 891 mieszkańców.

</doc>
<doc id="1106847" url="https://pl.wikipedia.org/wiki?curid=1106847" title="Hạ Long (miasto)">
Hạ Long (miasto)

Hạ Long () – miasto w Wietnamie, stolica prowincji Quảng Ninh, nad zatoką Hạ Long.
Hạ Long powstało z połączenia Hon Gai oraz Bai Chay. W 2009 roku liczyło 201 990 mieszkańców.

</doc>
<doc id="1106850" url="https://pl.wikipedia.org/wiki?curid=1106850" title="Cam Ranh">
Cam Ranh

 
Cam Ranh – miasto w Wietnamie, w prowincji Khánh Hòa, nad zatoką Cam Ranh. W 2009 roku liczyło 85 507 mieszkańców.

</doc>
<doc id="1106851" url="https://pl.wikipedia.org/wiki?curid=1106851" title="Pure (album Lary Fabian)">
Pure (album Lary Fabian)

Pure – trzeci album belgijskiej wokalistki Lary Fabian, wydany w 1997 roku. Płyta otrzymała status platynowej płyty we Francji.

</doc>
<doc id="1106854" url="https://pl.wikipedia.org/wiki?curid=1106854" title="Cẩm Phả">
Cẩm Phả

 
Cẩm Phả – miasto w Wietnamie, nad Morzem Południowochińskim, w prowincji Quảng Ninh. W 2009 roku liczyło 168 196 mieszkańców.

</doc>
<doc id="1106855" url="https://pl.wikipedia.org/wiki?curid=1106855" title="Port lotniczy Metz/Nancy-Lotaryngia">
Port lotniczy Metz/Nancy-Lotaryngia

Port lotniczy Metz/Nancy-Lotaryngia – międzynarodowy port lotniczy położony 25 km na południe od centrum Metz i 35 km na północ od centrum Nancy, w Lotaryngii. W 2006 obsłużył 340 tys. pasażerów.

</doc>
<doc id="1106858" url="https://pl.wikipedia.org/wiki?curid=1106858" title="H. Bonciu">
H. Bonciu

H. Bonciu – pseudonim artystyczny rumuńskiego oraz mołdawskiego pisarza, poety i tłumacza Bercu Haimovici (ur. 19 maja 1893 w Jassach, zm. 27 kwietnia 1950 w Bukareszcie); czasami pseudonim ten bywa błędnie interpretowany jako skrót od Horia Bonciu lub Haim Bonciu. Inne pseudonimy artysty to: Sigismund Absurdul i Bon-Tşu-Haş.
Życie.
H. Bonciu pochodził z rodziny mołdawskich Żydów. Jego ojcem był Carol Haimovici a matką kobieta o imieniu Ghizelei. W latach 1913-1914 studiował w Berlinie filologię, nauk jednak nie dokończył. Tuż przed I wojną światową a także po jej zakończeniu odwiedzał w Berlinie oraz w Wiedniu awangardowe kręgi artystyczne, zwłaszcza ekspresjonistyczne. Około 1923 roku powrócił do Rumunii. Podczas wojny został w 1916 roku powołany do armii i wysłany na front. Ze służby wojskowej był zwolniony w 1918. H. Bonciu współpracował z wieloma rumuńskimi czasopismami, m.in.: "Viitorul", "Scena", "Rampa", "Adevărul literar şi artistic". Podobnie jak inni pisarze: Mircea Eliade, Geo Bogza, Mihail Sebastian i Tudor Arghezi został w Rumunii oskarżony z "robienia pornografii". Proces prasowy, który odbył się w 1937 roku (w czasach gdy w Rumunii rządy sprawowała królewska dyktatura), zakończył się dzięki wstawiennictwu Eugena Lovinescu szczęśliwie dla H. Boncia.
Twórczość.
H. Bonciu należy do największych eksperymentatorów w prozie rumuńskiej lat 30. Największy wpływ na twórczość H. Boncia wywarły dzieła Oscara Wildea, Charlesa Baudelaira, Fiodora Dostojewskiego, a z rumuńskich pisarzy Ilarie Voronci. Swoją tendencję do burzenia wszelkich tabu społecznych i estetycznych przejawił szczególnie mocno w powieściach: "Bagaż... Dziwne, podwójne życie człowieka klęczącego" (rum. "Bagaj... Strania, dubla existenţă a unui om în patru labe", 1934) oraz "Pensjonat pani Pipersberg" (rum. "Pensiunea doamnei Pipersberg", 1938), w których bogata ekspresyjność zostaje połączona z naturalistycznym ujęciem surowej rzeczywistości, subtelna liryczność z wyszukiwaniem obleśności, autoperswazja z karykaturą. Tomy poezji "Beczka i przewidzenia" (rum. "Lada cu năluci", 1932), "Ja i Orient" (rum. "Eu şi Orientul", 1933), "Brom" (1939) i "Requiem" (1945) są napisane w duchu "Pieśni z szubienicy" Christiana Morgensterna. H. Bonciu przekładał na język rumuński dzieła z literatury austriackiej, niemieckiej i szwajcarskiej.

</doc>
<doc id="1106859" url="https://pl.wikipedia.org/wiki?curid=1106859" title="Pleiku">
Pleiku

Pleiku (Plei Cu, Plây Cu, Plây Ku, Plei Ku) – miasto w środkowym Wietnamie, stolica prowincji Gia Lai. W 2008 roku ludność miasta wynosiła 128 499 mieszkańców.
Warunki naturalne.
Średnia roczna temperatura powietrza wynosi 22 °C. Najwyższa zanotowana temperatura wynosiła 35 °C, a najniższa 6 °C.
Średnia roczna suma opadów wynosi 2233 mm (najwyższe opady występują w lipcu i sierpniu podczas monsunu letniego).
Średnia roczna wilgotność powietrza wynosi 79%.

</doc>
<doc id="1106860" url="https://pl.wikipedia.org/wiki?curid=1106860" title="Wieszak (kolej)">
Wieszak (kolej)

Wieszak - element kolejowej sieci trakcyjnej - metalowy odcinek liny, najczęściej miedzianej, służący do zawieszenia i biorący udział w przekazaniu energii elektrycznej do przewodu jezdnego. Wieszaki mają różną długość w zależności od odległości między przewodem jezdnym a liną nośną. Utrzymują przewód jezdny na stałej wysokości nad osią toru; na PKP jest to wysokość 5600 mm nad główką szyny, z odchyleniami w granicach od 4850 do 6100 mm. Wieszaki nie są stosowane na płaskiej sieci trakcyjnej, tj. pozbawionej liny nośnej.

</doc>
<doc id="1106863" url="https://pl.wikipedia.org/wiki?curid=1106863" title="Hoà Bình">
Hoà Bình

Hoà Bình – miasto w Wietnamie, stolica prowincji Hoà Bình, nad Rzeką Czarną. W 2009 roku liczyło 65 377 mieszkańców.
Hoà Bình jest stolicą prowincji Hoà Bình od 27 października 2006 roku. Od tamtego czasu pełni rolę ośrodka administracyjnego i społeczno-gospodarczego prowincji.
Miasto leży 82 km na południowy zachód od stolicy kraju, Hanoi. Jest położone u podstawy sztucznego jeziora Hoà Bình, powstałego w wyniku wybudowania elektrowni wodnej. W mieście zlokalizowane jest więzienie.

</doc>
<doc id="1106864" url="https://pl.wikipedia.org/wiki?curid=1106864" title="Business Everywhere">
Business Everywhere



</doc>
<doc id="1106865" url="https://pl.wikipedia.org/wiki?curid=1106865" title="Lina nośna (kolej)">
Lina nośna (kolej)

Lina nośna – metalowa lina, najczęściej miedziana do której podwieszone są przewody jezdne i inne elementy sieci trakcyjnej.
Lina wraz z przewodem jezdnym tworzy odcinki naprężania. W zależności od tego, czy rozszerzalność temperaturowa lin nośnych kompensowana jest wraz z przewodami jezdnymi, czy też kompensacja dotyczy tylko przewodów jezdnych, wyróżnia się sieć trakcyjną skompensowaną lub półskompensowaną.
W Polsce (PKP) sieć trakcyjna z uelastycznioną lina nośną oznaczana jest literą „Y”. 

</doc>
<doc id="1106866" url="https://pl.wikipedia.org/wiki?curid=1106866" title="Bruegel">
Bruegel

Bruegel – Bruegel – to niezależny, europejski, ekonomiczny "think tank" z siedzibą w Brukseli, którego działalność skupia się głównie na badaniach z zakresu polityki gospodarczej i ekonomii. Bruegel funkcjonuje w oparciu o zarządzanie i finansowanie z państw członkowskich Unii Europejskiej, międzynarodowych korporacji oraz innych instytucji.
Członkowie.
Państwa członkowskie: Austria, Belgia, Cypr, Czechy, Dania, Finlandia, Francja, Hiszpania, Holandia, Irlandia, Luksemburg, Niemcy, Polska, Słowenia, Szwecja, Węgry, Wielka Brytania oraz Włochy.
Korporacje międzynarodowe: Areva, BP, Deutsche Bank, Deutsche Telekom, EMI, NYSE Euronext, Fortis, GDF Suez, Goldman Sachs, IBM, Nokia, Novartis, Pfizer, Renault, Samsung Electronics, Thomson, Unicredit, Europejski Bank Inwestycyjny.
Z Brueglem współpracują następujące instytuty i ośrodki badawcze: Centre d'études prospectives et d'informations internationales (CEPII), Centre for European Reform, Center for Economic Studies (CESifo), Indian Council for Research on International Economic Relations (ICRIER), Kiel Institute for the World Economy (IfW), Korean Institute for International Economic Policy (KIEP), Peterson Institute.
Zarząd.
Pierwszym prezesem Bruegla był włoski ekonomista Mario Monti (2004–2008), którego w czerwcu 2008 zastąpił Leszek Balcerowicz. Mario Monti pozostał honorowym przewodniczącym think tanku. Dyrektorem Bruegla jest francuski ekonomista Jean Pisani-Ferry, zaś przewodniczącym rady naukowej Paul Seabright.

</doc>
<doc id="1106873" url="https://pl.wikipedia.org/wiki?curid=1106873" title="Oś toru">
Oś toru

Oś toru - teoretyczna linia biegnąca na wysokości główek szyn w połowie odległości między szynami. Od osi toru wyznaczane są wszelkie odległości urządzeń infrastruktury kolejowej np. ukresy, semafory, wskaźniki, budynki i perony.

</doc>
<doc id="1106875" url="https://pl.wikipedia.org/wiki?curid=1106875" title="Tajik Air">
Tajik Air

Tajik Air (tadż. Тоҷик Эйр, dawniej Tajikistan Airlines) – tadżyckie narodowe linie lotnicze z siedzibą w Duszanbe. Zostały założone w 1923 roku, a pierwszy lot odbył się 3 września 1924 przy użyciu samolotu Junkers F 13. Głównym węzłem jest port lotniczy Duszanbe.
Flota.
Aktualna na dzień 21 marca 2023: 

</doc>
<doc id="1106877" url="https://pl.wikipedia.org/wiki?curid=1106877" title="Marijan Łukaszewycz">
Marijan Łukaszewycz

Marijan Łukaszewycz ps. "Jahoda", "Czernyk" (ukr. Маріян Лукашевич, ur. 1920 w Tarnopolu lub 22 czerwca 1922 w Przemyślu, zm. 9 września 1945 koło Żniatyna) – ukraiński wojskowy, major UPA.
Życiorys.
Ukończył gimnazjum w Tarnopolu. W 1943 wstąpił do 5 pułku policji SS, wiosną 1944 z dużą grupą żołnierzy zdezerterował, i wstąpił do oddziału UPA pod dowództwem "Oczereta" w powiecie hrubieszowskim.
Niedługo później został dowódcą sotni "Wowky" i otrzymał nominację na stopień majora. Stoczył wiele walk z sowieckimi grupami partyzanckimi, a później wojskami NKWD i Ludowego Wojska Polskiego. W drugiej połowie 1944 zorganizował nowy kureń UPA "Wowky", w skład którego wchodziły sotnie "Wowky-1", "Wowky-2" i "Wowky-3". Na początku 1945 został dowódcą 28 Odcinka Taktycznego "Danyliw", któremu podlegały wszystkie oddziały UPA na Chełmszczyźnie i Podlasiu w tym sotnie: Czausa, Dawyda, Dudy i Jara. Po Łukaszewyczu dowodzenie nad odcinkiem przejął Berkut.
Marijan Łukaszewycz „Jahoda” jest odpowiedzialny m.in. za tzw. Krwawą Niedzielę Palmową w Kryłowie 25.03.1945r. w napadzie na posterunek MO zostało zamordowanych 28 cywilnych mieszkańców Krylowa i 17 funkcjonariuszy Milicji Obywatelskiej.
Zginął w otoczonym punkcie sanitarnym, w którym leczył odniesione podczas walk rany.
Zadedykowana mu była pieśń żołnierzy UPA – "Do boju prawoho, do boju stawajmo".

</doc>
<doc id="1106887" url="https://pl.wikipedia.org/wiki?curid=1106887" title="Filmowe Zwierciadła">
Filmowe Zwierciadła

Festiwal Filmów Amatorskich Filmowe Zwierciadła – polski festiwal w Ostrołęce.
Odbywa się od 1998 roku, w grudniu, w Kinie Jantar w Ostrołęce. Dwie pierwsze edycje były przeglądem filmów wyróżnionych na innych festiwalach. Po rocznej przerwie festiwal powrócił w 2001 roku w nowej formule jako autonomiczna impreza.
W ramach festiwalu odbywają się pokazy filmów konkursowych, studenckich, koncerty oraz wystawy fotografii.
Organizatorzy festiwalu: Ostrołęckie Centrum Kultury, Amatorski Klub Filmowy Jantar i Kino Jantar w Ostrołęce.

</doc>
<doc id="1106888" url="https://pl.wikipedia.org/wiki?curid=1106888" title="Przyrost etniczny">
Przyrost etniczny

Przyrost etniczny - powiększenie się liczebności danej grupy etnicznej w oznaczonym czasie. 
Przyrost etniczny jest sumą wskaźnika przyrostu naturalnego i asymilacji.
Przyrost etniczny jest dodatni gdy suma tych dwóch wskaźników jest dodatnia.

</doc>
<doc id="1106889" url="https://pl.wikipedia.org/wiki?curid=1106889" title="Nizina Indu">
Nizina Indu



</doc>
<doc id="1106891" url="https://pl.wikipedia.org/wiki?curid=1106891" title="Gerhard Ertl">
Gerhard Ertl

Gerhard Ertl (ur. 10 października 1936 w Stuttgarcie) − niemiecki fizyk i chemik, laureat Nagrody Nobla w dziedzinie chemii, specjalista w zakresie katalizy heterogenicznej i fizykochemii powierzchni.
Życiorys.
W latach 1955−1957 studiował fizykę na Uniwersytecie w Stuttgarcie. Od 1957 roku kontynuował studia na Sorbonie, a w latach 1958−1959 na Uniwersytecie Ludwika i Maksymiliana w Monachium. Dyplom z fizyki uzyskał w 1961 roku na Uniwersytecie w Stuttgarcie, po czym przeniósł się, wraz ze swoim promotorem Heinzem Gerischerem, na Uniwersytet Techniczny w Monachium, gdzie w 1965 roku uzyskał stopień doktora. Tematem jego rozprawy doktorskiej była kinetyka katalitycznego utleniania wodoru na monokryształach germanu.
W Monachium pracował do 1968 roku, potem przeniósł się na Uniwersytet Leibniza w Hanowerze, gdzie kierował Instytutem Chemii Fizycznej i Elektrochemii. W 1973 wrócił do pracy na Uniwersytecie w Monachium, gdzie pracował do 1986. Do przejścia na emeryturę w roku 2004 pracował w Fritz-Haber-Institut der Max-Planck-Gesellschaft w Berlinie, po czym pozostał tam jako profesor emerytowany.
Gerhard Ertl i jego żona Barbara mają dwoje dzieci i kilkoro wnucząt. Gerhard Ertl jest pianistą amatorem i hodowcą kotów.
Dokonania naukowe.
Jego najbardziej znane prace dotyczyły określenia szczegółowych mechanizmów molekularnych reakcji mających miejsce podczas katalizy heterogenicznej. Opisał mechanizmu katalitycznej syntezy amoniaku na powierzchni żelaza, zachodzącej podczas syntezy metodą Habera i Boscha oraz katalityczne utlenianie tlenku węgla na powierzchni palladu (reakcja zachodząca w katalizatorach samochodowych).
W trakcie swoich badań odkrył istnienie reakcji oscylacyjnych na powierzchni platyny i przy pomocy skaningowego mikroskopu elektronowego wykonał jako pierwszy obrazy oscylacyjnych zmian na powierzchni, które były dowodem na zachodzenie tych reakcji. W późniejszym czasie stał się też specjalistą od badania reakcji chemicznych na powierzchni za pomocą skaningowego mikroskopu tunelowego
Profesor Ertl jest laureatem wielu nagród, między innymi Nagrody Japońskiej (1992) i Nagrody Wolfa (1998). 10 października 2007, w dniu swoich 71. urodzin, otrzymał Nagrodę Nobla w dziedzinie chemii za badania procesów chemicznych zachodzących na powierzchni ciał stałych. 23 października 2009 otrzymał tytuł doktora honoris causa Uniwersytetu Marii Curie-Skłodowskiej w Lublinie, a 6 maja 2011 Uniwersytetu Technologiczno-Przyrodniczego w Bydgoszczy.

</doc>
<doc id="1106893" url="https://pl.wikipedia.org/wiki?curid=1106893" title="Dawid Nikiticz Kugultinow">
Dawid Nikiticz Kugultinow



</doc>
<doc id="1106894" url="https://pl.wikipedia.org/wiki?curid=1106894" title="ZoneMedia">
ZoneMedia



</doc>
<doc id="1106896" url="https://pl.wikipedia.org/wiki?curid=1106896" title="Reformacja we Włoszech">
Reformacja we Włoszech

Reformacja w państwach włoskich pojawiła się wcześnie, bo już w końcu XV wieku i szybko, na początku XVII wieku upadła. Była związana z obroną włoskich tradycji republikańskich i włoskiej kultury, a jej zasięg był ograniczony ze względu na działalność Inkwizycji.
Historia.
Od średniowiecza pojawiały się we Włoszech różne grupy innowierców, jednak wszyscy zostali wyeliminowani. Wyjątkiem była niewielka grupa waldensów, którzy od XII wieku osiedlili się w niedostępnych dolinach zachodnich Alp, gdzie dzięki skutecznej obronie uzyskali ograniczoną wolność wyznania (Ugoda z Cavour z czerwca 1561).
Mnich dominikański Girolamo Savonarola (1452–1498) jest uznawany za poprzednika Lutra we Włoszech: piętnował rozpustę i nadużycia kleru, domagał się „odnowy moralnej” i zniszczenia posągów i obrazów w kościołach. Jednak, w przeciwieństwie do Lutra, Savonarola nie zyskał możnych protektorów i jego akcja była przejściowa – ograniczyła się tylko do Florencji i wkrótce Savonarola zginął spalony na stosie.
Historia włoskiej reformacji nie została jeszcze dokładnie zbadana. Wiadomo, że jednym z ważnych ośrodków reformacji był Neapol, gdzie pod koniec XV wieku powstało koło zwane "Spirituali" skupione wokół hiszpańskiego imigranta Juana de Valdésa, propagującego chrześcijański mistycyzm.
Wenecja i związana z nią Padwa były w XVI wieku przejściowo miejscem schronienia dla włoskich innowierców; łatwo docierały tu z północy nowe idee religijne. Innym ważnym ośrodkiem reformacji była także Lukka. Jednak w tych miastach protestantyzm został wkrótce zniszczony przez Inkwizycję. Włoscy innowiercy uciekli przede wszystkim do księstw niemieckich i Szwajcarii.
Przyczyny rozwoju reformacji.
Przyczyny rozwoju reformacji włoskiej były różnorodne: wczesny rozwój humanizmu, związany z włoskim odrodzeniem, panowanie obcych mocarstw, propagujących inne formy katolicyzmu, obce włoskiej tradycji (np. Hiszpanii w południowych Włoszech, Świętego Cesarstwa na północy), potrzeba głębszego i bardziej osobistego przeżywania religii, potrzeba obrony włoskich tradycji demokratycznych i republikańskich przeciwko autorytarnym monarchiom: hiszpańskiej i niemieckiej, reakcja na ostentacyjne bogactwo i niski poziom moralny części wyższego duchowieństwa katolickiego, szczególnie papieża Aleksandra VI Borgii, który popierał korupcję i nepotyzm. Papiestwo było często obwiniane (m.in. przez Machiavellego) o popieranie politycznego rozdrobnienia Włoch.
Luteranizm.
W latach 20. XVI wieku po opublikowaniu pierwszych pism Marcina Lutra, pojawili się we Włoszech pierwsi nieliczni luteranie (m.in. Pier Paolo Vergerio, Aonio Paleario). Oddziaływanie luteranizmu było jednak niewielkie z tego względu, że Luter pisał w języku niemieckim i swoją misję kierował głównie do Niemców, a kościelna cenzura we Włoszech była bardzo skuteczna.
Wszelkie wzmianki o luteranizmie były natychmiast tępione: w 1530 wydalono z Florencji Antonio Brucioli za to, że powoływał się na dzieła Lutra i Bucera. W 1531 tezy Lutra były rozważane przez studentów w Padwie – był to jedyny przypadek takiej dyskusji uniwersyteckiej we Włoszech.
Kalwinizm, anabaptyzm i unitarianizm.
Włoscy luteranie szybko radykalizowali swoje poglądy pod wpływem prześladowań religijnych i zaczynali propagować kalwinizm, anabaptyzm lub unitarianizm. Należeli do nich m.in. Pietro Martire Vermigli, Hieronim Zanchiusz, Lelio Socyn i Faust Socyn. Działali przeważnie wśród wyższych warstw społecznych, nierzadko na dworach książęcych, co chroniło ich w pewnym stopniu przed Inkwizycją.
Około 1528 na dworze księcia Ferrary Herkulesa I d'Este skupiło się wielu francuskich radykalnych protestantów (m.in. Clément Marot i Jan Kalwin), zaproszonych przez żonę księcia – córkę króla Francji Ludwika XII – Renée. Z tego powodu księżna została oskarżona przez Inkwizycję o herezję i po śmierci męża wróciła do Francji.
Przyczyny upadku.
Włoska reformacja upadła w krótkim czasie około 70 lat z powodu szybkiej i energicznej reakcji Kościoła katolickiego. Tylko papież Pius V skazał na śmierć 40 włoskich protestantów. Latem 1542 włoska Inkwizycja zreorganizowała się, aby skutecznie zwalczać innowierców we wszystkich włoskich państwach. W wyniku tego zagrożenia większość włoskich reformatorów uciekła do bardziej tolerancyjnych krajów północnej i wschodniej Europy, m.in. do Polski, gdzie w Krakowie osiadła grupa włoskich unitarian, popieranych nieoficjalnie przez królową Bonę. Już około roku 1600 protestantyzm praktycznie przestał istnieć we Włoszech, a katolicyzm stał się jedyną religią i fundamentem społeczeństwa. W warunkach włoskich, gdzie Kościół rzymskokatolicki od wieków skutecznie zwalczał różnorodne „herezje”, reformatorzy religijni nie mieli szans na szerszą działalność i na propagowanie swoich poglądów. Książęta włoscy prędko przestali popierać reformację, bo mogła pozbawić ich dochodowych stanowisk duchownych (takich jak biskup lub kardynał).
Inną ważną przyczyną było zagrożenie państw włoskich przez Święte Cesarstwo. Książęta włoscy utożsamiali reformację z tym zagrożeniem, a to ich przekonanie zostało potwierdzone m.in. przez Sacco di Roma w 1527.
Pierwsze tłumaczenie Biblii na język włoski, autorstwa Antoniego Brucioli znalazło się w roku 1555 na Indeksie ksiąg zakazanych papieża Pawła IV. Kolejne tłumaczenie autorstwa Giovanniego Diodati, ukazało się dopiero w 1603, a więc już po upadku reformacji we Włoszech i z tego powodu przyczyniło się do rozwoju protestantyzmu tylko poza Włochami, głównie we włoskojęzycznych kantonach Szwajcarii (Ticino i Gryzonia).
Znaczenie włoskiej reformacji.
Chociaż w samych Włoszech reformacja nie wywarła niemal żadnego wpływu, z wyjątkiem umocnienia pozycji Kościoła katolickiego, to wywarła znaczny wpływ na inne kraje europejskie.
Wielu Włochów było wybitnymi działaczami europejskiej reformacji, m.in. w Polsce (np. Jerzy Blandrata, Bernardino Ochino, Gianpaolo Alciati, Giovanni Battista Cetis, Faust Socyn, Francesco Stancaro i Giovanni Valentino Gentile), którzy propagowali w Rzeczypospolitej unitarianizm i byli głównymi twórcami ruchu braci polskich.

</doc>
<doc id="1106899" url="https://pl.wikipedia.org/wiki?curid=1106899" title="Żyworódka pospolita">
Żyworódka pospolita



</doc>
<doc id="1106902" url="https://pl.wikipedia.org/wiki?curid=1106902" title="Synagoga w Manamie">
Synagoga w Manamie

Synagoga w Manamie – synagoga znajdująca się w Manamie, stolicy Bahrajnu, przy Sasa'ah Avenue.
Pod koniec XIX wieku Żydzi z Iraku, Iranu oraz Indii zaczęli osiedlać się w Bahrajnie. Wówczas również zbudowano pierwszą synagogę. Po decyzji Organizacji Narodów Zjednoczonych z 1947 roku o podziale Palestyny w Bahrajnie wybuchły zamieszki. Miejscowi Arabowie zburzyli synagogę. Wkrótce wielu Żydów wyemigrowało do Wielkiej Brytanii i USA.
Mimo tych wydarzeń synagogę odbudowano. Obecnie gmina żydowska liczy 35 osób. Są trudności ze zgromadzeniem minjanu i przez to synagoga nie jest użytkowana. Żydzi chcieli zmienić przeznaczenie budynku lub przekazać go na cele dobroczynne, ale nie uzyskali zgody władz państwowych, które nalegają by budowla pełniła funkcję synagogi. W 2006 roku dach budynku zaczął się walić. Wówczas Abraham David Nonoo, nieoficjalny przywódca wspólnoty żydowskiej i członek szury, organu doradczego władcy Bahrajnu, wyremontował budynek z własnych środków.
Ostatnio władze ofiarowały Żydom parcelę by mogli odbudować synagogę zniszczoną podczas zamieszek. W Manamie istnieje również niewielki cmentarz żydowski.

</doc>
<doc id="1106910" url="https://pl.wikipedia.org/wiki?curid=1106910" title="Ramutki">
Ramutki

Ramutki (niem. "Elisenhof") – przysiółek wsi Brodowo w Polsce, położona w województwie wielkopolskim, w powiecie średzkim, w gminie Środa Wielkopolska. 
W latach 1975–1998 Ramutki administracyjnie należały do województwa poznańskiego.

</doc>
<doc id="1106912" url="https://pl.wikipedia.org/wiki?curid=1106912" title="Ogniwa paliwowe">
Ogniwa paliwowe



</doc>
<doc id="1106913" url="https://pl.wikipedia.org/wiki?curid=1106913" title="Janina Kumaniecka">
Janina Kumaniecka

Janina Szymańska-Kumaniecka (ur. 7 czerwca 1940 w Warszawie, zm. 2 listopada 2007 w Warszawie) – polska dziennikarka, publicystka i tłumaczka literatury pięknej.
Życiorys.
Córka Ireny Wiernik i dziennikarza Zygmunta Szymańskiego, siostra Mikołaja Szymańskiego. Studiowała na Wydziale Filozofii Uniwersytetu Warszawskiego. W czasie studiów pracowała w "Expresie Wieczornym", następnie w wydawnictwie "Wiedza Powszechna" (redakcja i opracowywanie słowników). Pisała o teatrze telewizji w tygodniku "Ekran". W latach 1991–1995 konsul ds. polonijnych Ambasady Polskiej w Wiedniu. W 2003 była członkiem jury międzynarodowej prasy filmowej podczas festiwalu filmowego w Wenecji. W ostatnich latach życia pracowała w redakcji miesięcznika "Nowaja Polsza", gdzie prowadziła stałą rubrykę kulturalną. Współpracowała z wydawanym w Londynie pismem "Tydzień Polski". Tłumaczka literatury pięknej i eseistycznej z języków: francuskiego, angielskiego i niemieckiego.
Zamężna z Jerzym Kumanieckim (1938-1991), synem Kazimierza Kumanieckiego, historykiem, autorem prac z dziedziny stosunków polsko-rosyjskich i polsko-radzieckich. Mieszkała w Warszawie przy ulicy Sewerynów, przez wiele lat działała we władzach Spółdzielni Mieszkaniowej Profesorów UW. Była członkiem Stowarzyszenia Dzieci Holocaustu. Pochowana 14 listopada 2007 na cmentarzu Powązkowskim (kwatera 77-1-9).

</doc>
<doc id="1106915" url="https://pl.wikipedia.org/wiki?curid=1106915" title="Zurich Open 2007">
Zurich Open 2007

Tenisowy turniej WTA Zurich Open 2007 odbędzie się w dniach 13 - 21 października w szwajcarskim Zurychu na kortach twardych w hali. Pula nagród wyniosła 1 340 000 dolarów amerykańskich.

</doc>
<doc id="1106916" url="https://pl.wikipedia.org/wiki?curid=1106916" title="Nawozy sztuczne">
Nawozy sztuczne



</doc>
<doc id="1106920" url="https://pl.wikipedia.org/wiki?curid=1106920" title="Douglas XB-31">
Douglas XB-31

Douglas XB-31 – projekt ciężkiego bombowca z okresu II wojny światowej. Projekt powstał na konkurs rozpisany w 1940 przez Korpus Powietrzny Armii Stanów Zjednoczonych na "superbombowiec" o maksymalnej prędkości 400 mil na godzinę (640 km/h), zasięgu 5333 mil (8500 km) i nośności 2000 funtów bomb (907 kg). W odpowiedzi powstały cztery projekty które zostały ocenione przez Armię i nadano im następujące oznaczenia Boeing XB-29, Lockheed XB-30, Douglas XB-31 i Consolidated XB-32
Douglas XB-31, wewnętrzne oznaczenie firmy Model 423, był większy i cięższy od pozostałych projektów. Planowano, że będzie napędzany czterema silnikami Pratt &amp; Whitney R-4360 o mocy ponad 3000 KM każdy, masa własna miała wynosić prawie 50 ton, a maksymalna masa startowa prawie 90 ton. Piloci mieli siedzieć w osobnych kabinach (podobne rozwiązanie użyto w C-74 Globemaster i XB-42 Mixmaster). Załoga miała wynosić łącznie 8 osób, a planowane uzbrojenie obronne składało się z dwóch działek 37 mm w ogonie samolotu i 4 karabinów maszynowych 12,7 mm, po dwa w wieżyczce górnej i dolnej. Maksymalny ładunek bomb miał wynosić ponad 11000 kg.
Pomimo że projekt przedstawiał się niezmiernie interesująco, w maju 1941 został zakończy przez dowództwo Armii które zdecydowało się kontynuować tylko prace na XB-29 (i "w razie czego" także nad XB-32) głównie dlatego, że pomimo niższych osiągów, projekt ten był w znacznie dalszym stadium rozwoju, jako że Boeing zaczął prace nad tym samolotem jeszcze przed rozpisaniem konkursu na "superbombowiec".

</doc>
<doc id="1106922" url="https://pl.wikipedia.org/wiki?curid=1106922" title="XB-31">
XB-31



</doc>
<doc id="1106927" url="https://pl.wikipedia.org/wiki?curid=1106927" title="Langhorns">
Langhorns

Langhorns – szwedzki zespół grający instrumentalny surf rock. Grupa pochodzi z Lund.
Jak dotąd zespół wydał trzy płyty długogrające. Albumy zespołu wydaje niezależna szwedzka wytwórnia Bad Taste Records. Piosenki zespołu pojawiły się w animowanym filmie "SpongeBob Kanciastoporty" oraz w serialu "Seks w wielkim mieście". Zespół silnie inspiruje gitarzysta Dick Dale oraz muzyka latynoska i bliskowschodnia, jazz, blues czy muzyka mariachi.

</doc>
<doc id="1106929" url="https://pl.wikipedia.org/wiki?curid=1106929" title="Ǝ">
Ǝ



</doc>
<doc id="1106933" url="https://pl.wikipedia.org/wiki?curid=1106933" title="Tomasz Piszcz">
Tomasz Piszcz

Tomasz Piszcz (ur. 8 czerwca 1977 w Lublinie) – polski żużlowiec. Wychowanek Motoru Lublin.
Finalista młodzieżowych mistrzostw Polski par klubowych (Piła 1995 – VII miejsce). Finalista mistrzostw Polski par klubowych (Wrocław 2000 – VII miejsce). Finalista turnieju o „Srebrny Kask” (Leszno 1997 – XIV miejsce). Finalista indywidualnych mistrzostw Łotwy (2008 – V miejsce). Brązowy medalista klubowego Pucharu Europy (Slaný 2008 – w barwach klubu AK Slaný).

</doc>
<doc id="1106936" url="https://pl.wikipedia.org/wiki?curid=1106936" title="Baltimore Sportif Club">
Baltimore Sportif Club



</doc>
<doc id="1106938" url="https://pl.wikipedia.org/wiki?curid=1106938" title="Krążowniki ciężkie">
Krążowniki ciężkie



</doc>
<doc id="1106944" url="https://pl.wikipedia.org/wiki?curid=1106944" title="Mutua Madrileña Masters Madrid 2007">
Mutua Madrileña Masters Madrid 2007

Mutua Madrileña Masters Madrid 2007 – tenisowy turniej ATP rangi ATP Masters Series z cyklu Mutua Madrileña Masters Madrid rozgrywany w dniach 13–21 października 2007 roku w Mardycie na kortach twardych w hali o puli nagród 2 082 500 euro.

</doc>
<doc id="1106945" url="https://pl.wikipedia.org/wiki?curid=1106945" title="JS Kabylie">
JS Kabylie

Jeunesse Sportive de Kabylie (kab. ⵉⵍⵎⵣⵢⵏ ⵉⵏⴰⴷⴰⵍⴻⵏ ⵏ ⵍⵇⴲⴰⵢⵍ, "Ilemẓiyen inaddalen n leqbayel") – algierski klub piłkarski z siedzbią w Tizi Wuzu.
Jest jednym z najbardziej utytułowanych i najbogatszych klubów w Afryce. Wcześniej nosił nazwy "JS Kawkabi" (1974-77) i "JE Tizi-Ouzou" (1977-89).
Trenerem klubu w latach 1977–1991 był Stefan Żywotko.

</doc>
<doc id="1106947" url="https://pl.wikipedia.org/wiki?curid=1106947" title="UPA-Zachód">
UPA-Zachód

UPA-Zachód – jeden z trzech głównych okręgów wojskowych (HWO) Ukraińskiej Powstańczej Armii, działający od lipca 1944 do 1948 roku. 
W jego skład wchodziły: Galicja Wschodnia, Bukowina i Zakarpacie, w latach 1943–1944 dzielił się na 8 wydzielonych okręgów wojskowych ("Wijskowyj Okruh"): 
W jej skład weszła między innymi część Bukowińskiej Ukraińskiej Armii Samoobrony oraz Ukraińska Narodowa Samoobrona. W 1943 roku krajowym dowódcą okręgu był Ołeksandr Łućkyj „Andrijenko”, a w latach 1944–1947 płk Wasyl Sydor „Szełest”. Szefem sztabu był kpt W. Chmel.
W 1945 dokonano reorganizacji struktury, zmniejszając liczbę okręgów do 4: 
Jedynie w UPA-Zachód występował podział okręgów (WO) na Odcinki Taktyczne (TW).

</doc>
<doc id="1106948" url="https://pl.wikipedia.org/wiki?curid=1106948" title="Eupleres goudotii">
Eupleres goudotii



</doc>
<doc id="1106951" url="https://pl.wikipedia.org/wiki?curid=1106951" title="Don Bosco Football Club">
Don Bosco Football Club



</doc>
<doc id="1106952" url="https://pl.wikipedia.org/wiki?curid=1106952" title="Don Bosco Petionville">
Don Bosco Petionville



</doc>
<doc id="1106954" url="https://pl.wikipedia.org/wiki?curid=1106954" title="Team Love Records">
Team Love Records

Team Love – amerykańska niezależna wytwórnia płytowa założona w 2003 roku przez Conora Obersta i Nate'a Krenkela. 

</doc>
<doc id="1106962" url="https://pl.wikipedia.org/wiki?curid=1106962" title="Areoscelis">
Areoscelis

Araeoscelis jest nazwą rodzajową jednego z pierwszych diapsydów. Żył we wczesnym permie, czyli nieco później niż uznawany za pierwszego reprezentanta tej grupy petrolakozaur. Jego szczątki odkryto na terenie Teksasu.
Było to zwierzę przypominające z wyglądu dzisiejsze jaszczurki. Długość ciała wynosiła 60 cm. W przeciwieństwie do petrolakozaura, posiadającego ostre, szpiczaste zęby, u areoscelis miały one stożkowaty wygląd i były tępe. Uważa się, w związku z tym, że miały bardziej wyspecjalizowany charakter, co łączy się z określoną dietą zwierzęcia. Prawdopodobnie jego łupem padały lądowe stawonogi (owady). Uzębienie areoscelis wydaje się dobrze dostosowane do miażdżenia ich chitynowych pancerzyków.
Główną cechą charakterystyczną tego gada jest jednak budowa jego czaszki. Mimo że należał do wczesnych diapsydów, nie posiadał dwóch, ale jedną parę otworów skroniowych. Dolna para zanikła prawdopodobnie dlatego, by wzmocnić szczęki areoscelis. Taka redukcja nadała czaszce zwierzęcia charakter analogiczny do charakteru czaszek grupy Euryapsida.

</doc>
<doc id="1106963" url="https://pl.wikipedia.org/wiki?curid=1106963" title="Araeoscelis">
Araeoscelis



</doc>
<doc id="1106965" url="https://pl.wikipedia.org/wiki?curid=1106965" title="Bitwa pod Savannah">
Bitwa pod Savannah

Bitwa pod Savannah (w literaturze amerykańskiej znana jako "Siege of Savanna"; oblężenie Savannah) – starcie zbrojne, które miało miejsce w trakcie wojny o niepodległość Stanów Zjednoczonych w 1779 roku.
Połączone siły francusko-amerykańskie rozpoczęły oblężenie miasta 16 września 1779, rok wcześniej Savannah została opanowana przez oddziały angielskie pod dowództwem podpułkownika Archibalda Campbella.
Główny atak oblężenia miał miejsce 9 października, w czasie ataku śmiertelnie ranny został Kazimierz Pułaski, po tym ataku odstąpiono od oblężenia i miasto pozostało w rękach angielskich do lipca 1782.

</doc>
<doc id="1106967" url="https://pl.wikipedia.org/wiki?curid=1106967" title="Snagov (gmina)">
Snagov (gmina)

Snagov – wieś i gmina w północnej części okręgu Ilfov w Rumunii, położona około 40 kilometrów na północ od stolicy kraju, Bukaresztu. W 2011 roku liczyła 7272 mieszkańców, z czego 99% stanowią Rumuni. W skład jednostki administracyjnej, oprócz wsi Snagov, wchodzą także mniejsze miejscowości: Ciofliceni, Ghermănești, Tâncăbești i Vlădiceasca.
Na wyspie Snagov, położonej na jeziorze o tej samej nazwie i wchodzącej w skład gminy, znajduje się monaster Snagov, w którym pochowano Włada Palownika, znanego również pod przydomkiem "Dracula".

</doc>
<doc id="1106977" url="https://pl.wikipedia.org/wiki?curid=1106977" title="Sony Ericsson WTA Tour Championships 2005">
Sony Ericsson WTA Tour Championships 2005

Sony Ericsson WTA Tour Championships 2005 - tenisowy turniej z cyklu Sony Ericsson WTA Tour Championships, zamykający zawodowy sezon rozgrywek kobiecych, w 2005 roku został rozegrany w dniach 8 listopada - 13 listopada w Los Angeles.
Gra pojedyncza.
Faza grupowa.
Grupa zielona.
Wyniki
Tabela
Grupa czarna.
Wyniki
Tabela

</doc>
<doc id="1106980" url="https://pl.wikipedia.org/wiki?curid=1106980" title="Sony Ericsson WTA Tour Championships">
Sony Ericsson WTA Tour Championships



</doc>
<doc id="1106981" url="https://pl.wikipedia.org/wiki?curid=1106981" title="Jascha Heifetz">
Jascha Heifetz

Jascha Heifetz (; ur. w Wilnie, zm. 10 grudnia 1987 w Los Angeles) – amerykański skrzypek pochodzenia żydowskiego; w 1925 naturalizowany w USA.
Życiorys.
Urodził się w Wilnie, jako syn miejscowego nauczyciela gry na skrzypcach. W wieku trzech lat rozpoczął naukę gry skrzypcowej pod kierunkiem ojca, a następnie w latach 1905–1907 u Eliasa Małkina. Mając 7 lat wystąpił publicznie w Kownie, wykonując "Koncert skrzypcowy e-moll" Mendelssohna i "Kaprysy" Paganiniego. W latach 1910–1916 studiował w Konserwatorium Petersburskim pod kierunkiem Leopolda Auera, u którego doskonalił grę skrzypcową oraz uczył się gry na altówce i na fortepianie, a także zasad kompozycji.
W 1911 debiutował w Petersburgu "Koncertem skrzypcowym e-moll" Mendelssohna pod dyrekcją Aleksandra Głazunowa. Po sensacyjnym debiucie w Berlinie w 1912 na zaproszenie Arthura Nikischa wykonał "Koncert skrzypcowy" Czajkowskiego z Filharmonikami Berlińskimi. W 1917 odbył tournée do USA, gdzie jego debiut w Carnegie Hall 27 października 1917 był ogromnym sukcesem. Zapoczątkował też światową karierę Heifetza.
W 1920 zagrał w Queen’s Hall w Londynie. W 1921 odbył trasę koncertową do Australii, a w 1923 do Azji Wschodniej. W Palestynie grał w 1926 i wrócił tam ponownie w 1967 by zagrać z Izraelską Orkiestrą Filharmoniczną. W 1934 dał sześć koncertów w Moskwie i Leningradzie. W 1971 wystąpił w Paryżu z dwoma recitalami i na koncercie z Orchestre national de France.
Występował też jako kameralista z Emanuelem Feuermannem, Williamem Primrose’em, Arturem Rubinsteinem, Williamem Kapellem i Grigorijem Piatigorskim, z którym w 1964 dał trzy koncerty w Carnegie Hall. W 1973 zaprzestał publicznych występów ze względu na stan zdrowia.
W swoim repertuarze miał wiele koncertów napisanych specjalnie dla niego i jemu dedykowanych, w tym Waltona, Castelnuova-Tedesca, Korngolda i Gruenberga. Dokonał 250 transkrypcji skrzypcowych, wśród których najbardziej znana jest "Hora staccato" Dinica. Opracował też kadencje do koncertów Beethovena, Brahmsa i Mozarta (KV 218). Od 1928 współpracował z producentami filmowymi w Hollywood jako wykonawca i kompozytor (pod pseudonimem Jim Hoy). Dokonał bardzo wielu nagrań koncertów skrzypcowych i utworów muzyki kameralnej.
Od 1962 wykładał na Uniwersytecie Południowej Kalifornii w Los Angeles, gdzie w 1975 utworzono katedrę muzyczną jego imienia (Heifetz Chair in Music).
Heifetz posiadał czworo wartościowych skrzypiec. Pierwszym instrumentem, na którym grał w młodości i debiutował w 1917 w Carnegie Hall były skrzypce z weneckiej pracowni Carlo Tononiego z 1736. W 1922 kupił „Heifetz, David” Guarneri del Gesù z ok. 1740, były to jego ulubione skrzypce, z którymi nie rozstawał się do śmierci. W latach 1925–1950 był właścicielem skrzypiec „Heifetz, Piel” Stradivariego z 1731, a w latach 1950–1965 „Dolphin, Delfino” Stradivariego z 1714.

</doc>
<doc id="1106990" url="https://pl.wikipedia.org/wiki?curid=1106990" title="Teodor Liese">
Teodor Liese

Teodor Łukasz Liese (ur. 5 kwietnia 1916 w Warszawie, zm. 4 października 2007 tamże) – polski skrzypek, działacz społeczny na rzecz środowiska muzycznego, żołnierz podziemia
W 1937 otrzymał dyplom Konserwatorium Warszawskiego. Po wybuchu II wojny światowej uczestniczył w polskich działaniach obronnych września 1939, a w czasie okupacji członek podziemia, uczestnik akcji odbicia więźniów przetrzymywanych w więzieniu przy ul. Daniłowiczowskiej w 1942 Więzień Pawiaka i niemieckiego obozu koncentracyjnego Auschwitz-Birkenau, gdzie grał w obozowej orkiestrze.
Był wieloletnim członkiem orkiestry Filharmonii Narodowej i współzałożycielem Stowarzyszenia Polskich Artystów Lutników. 
Odznaczenia.
Pochowany 12 października 2007, na Powązkach Wojskowych w Warszawie (kwatera C-A-49).

</doc>
<doc id="1106992" url="https://pl.wikipedia.org/wiki?curid=1106992" title="Vĩnh Long">
Vĩnh Long

Vĩnh Long – miasto w Wietnamie, nad rzeką Cổ Chiên (ujściowe ramię Mekongu), stolica prowincji Vĩnh Long. W 2009 roku liczyło 103 067 mieszkańców.

</doc>
<doc id="1106996" url="https://pl.wikipedia.org/wiki?curid=1106996" title="Yên Bái">
Yên Bái

Yên Bái – miasto w Wietnamie, stolica prowincji Yên Bái.

</doc>
<doc id="1107002" url="https://pl.wikipedia.org/wiki?curid=1107002" title="Godło Polinezji Francuskiej">
Godło Polinezji Francuskiej

Godło Polinezji Francuskiej – składa się z outriggera (długiej wąskiej łodzi używanej przez ludność Oceanii) umiejscowionej na dysku, którego górna część przedstawia promienie słońca a dolna – fale oceanu.

</doc>
<doc id="1107006" url="https://pl.wikipedia.org/wiki?curid=1107006" title="Kanał Bystry">
Kanał Bystry

Kanał Bystry – sztuczny ciek wodny znajdujący się w Augustowie. Zbudowany został w latach 1834–1835.
Charakterystyka.
Pierwotnym jego przeznaczeniem było odprowadzanie nadmiaru wody z systemu Kanału Augustowskiego. Kanał Bystry jest połączony z rzeką Nettą jazem o maksymalnym wydatku wody: 95m³/sek. Wpływa od północnej strony do jeziora Sajno. Kanał jest wykorzystywany jako szlak spływów kajakowych, a także bywa odwiedzany przez wędkarzy. Na zbiorniku żyje kilka gatunków ptaków wodnych: łabędzie, kaczki, perkozy.

</doc>
<doc id="1107009" url="https://pl.wikipedia.org/wiki?curid=1107009" title="Tavua">
Tavua

Tavua – miasto w Fidżi (Dystrykt Zachodni), na wyspie Viti Levu, w prowincji Ba. Prawa miejskie posiada od 1992. Położone 91 kilometrów od Nadi i 9 kilometrów od Vatukoula – ośrodka górnictwa złota. Według danych szacunkowych na rok 2009 liczy 2 457 mieszkańców.

</doc>
<doc id="1107010" url="https://pl.wikipedia.org/wiki?curid=1107010" title="John Raleigh Mott">
John Raleigh Mott



</doc>
<doc id="1107014" url="https://pl.wikipedia.org/wiki?curid=1107014" title="Steglitz">
Steglitz

Steglitz, Berlin-Steglitz – dzielnica "(Ortsteil)" Berlina w okręgu administracyjnym Steglitz-Zehlendorf. Od 1 października 1920 w granicach miasta.
Historia.
Na przełomie XIX i XX wieku tamtejsze gimnazjum przyczyniło się do powstania ruchu Wandervogel. W 1911 zmarł tutaj holenderski chemik i laureat Nagrody Nobla Jacobus van 't Hoff. 
Transport.
Przez dzielnicę przebiega linia U9 metra w Berlinie z następującymi stacjami:

</doc>
<doc id="1107026" url="https://pl.wikipedia.org/wiki?curid=1107026" title="Pałac Eltham">
Pałac Eltham

Pałac Eltham - była rezydencja królewska w Londynie, obecnie zamieniona na muzeum. 
Pierwszy Pałac Eltham został wzniesiony w 1305 na polecenie króla Edwarda II. Według jednej z legend związanych z ustanowieniem Orderu Podwiązki, to właśnie w Eltham miała miejsce słynna zabawa z udziałem Edwarda III, która dała początek temu odznaczeniu. Henryk IV uważał pałac za swą ulubioną rezydencję i aby uhonorować Manuela II Paleologa, który na przełomie lat 1400 i 1401 jako jedyny w historii cesarz Bizancjum odwiedził Wyspy Brytyjskie, tu właśnie przygotował dla niego londyńską kwaterę. W latach 70. XV wieku Edward IV rozbudował pałac o tzw. Wielką Salę ("Great Hall"). Z kolei w latach 30. XVII wieku, gdy pałac był już rzadko używany przez rodzinę królewską, został użyczony na londyńską rezydencję Antoona van Dycka. Budynek uległ bardzo poważnym zniszczeniom w czasie wojny domowej - poza Wielką Salą, zachowało się z niego bardzo niewiele. 
Przez kolejne blisko 300 lat pozostałości pałacu tkwiły w zapomnieniu - nie rozebrano ich, ale nie podjęto także odbudowy pałacu. Dopiero w 1933 posiadłość kupił zamożny przemysłowiec Sir Stephen Courtauld, który odrestaurował Wielką Salę oraz dobudował do niej nową część, stanowiącą jeden z najpiękniejszych na terenie Londynu przykładów architektonicznego art déco. Tak powstał "nowy" Pałac Eltham. Gmach stanowił rodzinną siedzibą Courtauldów do 1944, kiedy to przenieśli się do Szkocji. W marcu 1945 budynek zaczął być wykorzystywany przez szkolnictwo wojskowe, które używało go aż do 1992. 
W 1995 budynek przejęło English Heritage, państwowa instytucja zajmująca się zarządzaniem najcenniejszymi zabytkami. Po czteroletniej renowacji, w 1999 Eltham zostało otwarte na nowo jako muzeum. Budynek jest także wynajmowany na potrzeby produkcji telewizyjnych, konferencji, a nawet wesel.

</doc>
<doc id="1107027" url="https://pl.wikipedia.org/wiki?curid=1107027" title="It’s Okay (One Blood)">
It’s Okay (One Blood)

It’s Okay (One Blood) – pierwszy singel promujący album "Doctor’s Advocate" amerykańskiego rapera The Game’a. Piosenka została nagrana z gościnnym udziałem Junior Reida. Do utworu zrealizowano teledysk, którego premiera miała miejsce 24 lipca 2006 roku.

</doc>
<doc id="1107028" url="https://pl.wikipedia.org/wiki?curid=1107028" title="Żyworodka rzeczna">
Żyworodka rzeczna

Żyworodka rzeczna ("Viviparus viviparus" L. synonim "Paludina vivipara" oraz "Viviparus fasciatus") − gatunek ślimaka wodnego z rodziny żyworodkowatych. Muszla tego gatunku ma dołek osiowy zakryty lub ledwie widoczny, szew słabo zagłębiony, skręty muszli płynnie wzrastające, szczyt tępo zakończony. Jej muszle o wysokości od 25 do 40 mm i szerokości od 18 do 28 mm są zielonobrunatne zwykle z trzema, mniej lub bardziej ciemnobrunatnymi paskami (czasami słabo widocznymi). Otwór przykryty wieczkiem, jajowaty i zaostrzony w górnej części. Muszla wykazuje dużą zmienność i można znaleźć okazy wysmukłe, grubościenne, krępe i bez pasków. Ciało ślimaka jest ciemno ubarwione z licznymi złoto pomarańczowymi plamkami.
Żyworodki są rozdzielnopłciowe. Samice mają czułki jednakowe, natomiast u samców jeden czułek przekształcił się w narząd kopulacyjny. Jaja żyworodek rozwijają się w macicy i wydostają się w miarę dojrzewania. Masowo odbywa się to w czerwcu. Rodzące się ślimaki w liczbie 20 do 80 mają 4-6 mm. Małe ślimaki aż do października tworzą skupienia w miejscach płytszych (ok 10-15 cm głębokości) i dopiero na zimę rozpraszają się i schodzą na głębsze wody. Rozmnażające się osobniki można spotkać praktycznie od wczesnej wiosny do późnej jesieni. Muszle młodych osobników są pokryte spiralnymi rzędami jednakowej wysokości szczecinek. 
Ślimaki zamieszkują jeziora oraz duże rzeki wraz z ich starorzeczami, głównie w północnej i środkowej Polsce. Są wszystkożerne, żywią się pokarmem zeskrobywanym z powierzchni roślin naczyniowych, rozkładającymi się szczątkami roślin i zwierząt a także filtrują pokarm w jamie skrzelowej.

</doc>
<doc id="1107030" url="https://pl.wikipedia.org/wiki?curid=1107030" title="Ralph Bunche">
Ralph Bunche

Ralph Johnson Bunche (ur. 7 sierpnia 1904 w Detroit, zm. 9 grudnia 1971 w Nowym Jorku) – amerykański politolog i dyplomata, który w 1950 otrzymał Pokojową Nagrodę Nobla za prace mediacyjne w Palestynie, stając się pierwszym przedstawicielem ludzi czarnej rasy uhonorowanym tym odznaczeniem. W 1963 otrzymał także Medal Wolności od prezydenta Stanów Zjednoczonych Lyndona Johnsona.
Młodość.
Bunche urodził się w mieście Detroit w Stanach Zjednoczonych. Jego ojciec (Fred) był fryzjerem, a matka (Olive Agnes z domu Johnson) była amatorskim muzykiem. Kiedy był dzieckiem, jego rodzina przeniosła się do Toledo, a następnie w 1915 do Albuquerque. W 1916 zmarła jego matka, a ojciec, który wyjechał z Albuquerque w poszukiwaniu pracy, nie powrócił do dzieci po śmierci żony. Jakiś czas później ożenił się ponownie i Ralph nigdy więcej go nie spotkał. Młody Ralph wychowywał się razem z siostrą Grace u babki Lucy Taylor Johnson w Los Angeles.
Bunche ukończył z bardzo dobrym wynikiem Jefferson High School, a w 1927 ukończył UCLA, a następnie podjął studia na Harvard University. Aby dorobić do stypendium, pracował w lokalnej księgarni.. W 1928 zdobył tytuł magistra nauk politycznych, a w 1934 doktora. W owym czasie pracował już w Departamencie Nauk Politycznych na Uniwersytecie Howarda. Był pierwszym czarnym Amerykaninem, który zdobył tytuł doktora nauk politycznych na amerykańskim uniwersytecie.
Praca zawodowa.
W latach 1936-1938 prowadził podoktoranckie badania antropologiczne na London School of Economics, a następnie na Uniwersytecie Kapsztadzkim. Potem powróciłdo pracy w Departamencie Nauk Politycznych na Harvard University.
Podczas II wojny światowej Bunche służył w amerykańskiej agencji wywiadowczej Office of Strategic Services, a w 1943 został przeniesiony do Departamentu Stanu. Bardzo szybko został liderem w Institute of Pacific Relations. Wziął udział w konferencji w San Francisco w 1945, na której planowano założenie Organizacji Narodów Zjednoczonych. W następnych latach był związany z działalnością ONZ. Gdy w 1948 rozpoczął się konflikt izraelsko-arabski, po zabójstwie Mediatora ONZ w Palestynie Folke Bernadotte, Bunche został jego następcą. Uczestniczył we wszystkich negocjacjach pokojowych prowadzonych na wyspie Rodos, wypracowując w 1949 zawieszenia broni kończące I wojną izraelsko-arabską. Za swoją pracę otrzymał w 1950 Pokojową Nagrodę Nobla. Następnie Bunche uczestniczył w negocjacjach pokojowych w rozdartych konfliktami regionach, takich jak np. Kongo, Jemen, Kaszmir i Cypr. W 1968 objął stanowisko Podsekretarza Generalnego ONZ
Bunche był mocno zaangażowany w walkę o prawa obywatelskie w Stanach Zjednoczonych. W 1963 wziął udział w Marszu na Waszyngton, domagając się podniesienia płacy minimalnej i zniesienia segregacji rasowej. W czerwcu 1970 podupadł na zdrowiu i zrezygnował ze stanowiska w ONZ. Rok później zmarł w Nowym Jorku.

</doc>
<doc id="1107033" url="https://pl.wikipedia.org/wiki?curid=1107033" title="Aleksander Ludwik Kozubowski">
Aleksander Ludwik Kozubowski

Aleksander Ludwik Kozubowski (ur. 16 marca 1803, Kielecczyzna, zm. 17 października 1853 w Leubus na Dolnym Śląsku) – architekt reprezentujący klasycyzm i budowniczy, działający głównie w Warszawie.
Życiorys.
Kozubowski pochodził z rodziny szlacheckiej herbu Mora. W roku 1820 ukończył liceum w Kielcach i udał się na naukę do sławnego architekta warszawskiego Corazziego. O działalności jego niewiele wiadomo: po przejęciu stanowiska dyrektora Warszawskich Teatrów Rządowych przez generała Rautenstraucha Kozubowski dokończył pod jego kierownictwem budowę Teatru Wielkiego. Inne jego prace to m.in. dom przy ul. Bednarskiej 9 w Warszawie oraz grobowiec Rautenstraucha przy kościółku Kapucynów na ul. Miodowej, zniszczony w 1944. Od 1837 członek Rady Ogólnej Budowniczej przy Komisji Rządowej Spraw Wewnętrznych i Duchownych. W 1835-1847 był budowniczym Dyrekcji Generalnej Towarzystwa Ogniowego w Warszawie. Zapewne dzięki protekcji Rautenstraucha Kozubowski był w latach 1834-1842 budowniczym Teatrów Rządowych, po śmierci generała otrzymał stanowisko budowniczego Dyrekcji Towarzystwa Ogniowego w stolicy. w 1844 został odznaczony Orderem Świętego Stanisława 3 klasy. Członek Warszawskiego Towarzystwa Dobroczynności.
Zwłoki Kozubowskiego przewieziono ze Śląska i pochowano na cmentarzu na Powązkach (kwaera 12-5-27).

</doc>
<doc id="1107036" url="https://pl.wikipedia.org/wiki?curid=1107036" title="Sojuz TMA-12">
Sojuz TMA-12

Sojuz TMA-12 – misja Sojuza TMA, który wyniósł na Międzynarodową Stację Kosmiczną (ISS) 17. stałą załogę stacji. W skład załogi statku kosmicznego wchodzili wyłącznie nowicjusze. Ostatni raz taka sytuacja miała miejsce w 1994 podczas startu Sojuza TM-19. Wówczas na jego pokładzie byli Jurij Malenczenko oraz Tałgat Musabajew. Trzyosobowe załogi składające się z kosmonautów startujących pierwszy raz ostatnio odnotowano w 1969. Były to ekipy Sojuza 5 oraz Sojuza 7.

</doc>
<doc id="1107040" url="https://pl.wikipedia.org/wiki?curid=1107040" title="Gourmandises">
Gourmandises

Gourmandises - pierwszy studyjny album francuskiej piosenkarki Alizée. Napisany przez Mylène Farmer i Laurenta Boutonnata. We Francji ukazał się w listopadzie 2000 roku, natomiast miesiąc później w Europie oraz w Japonii. W Europie sprzedał się w ponad 1.300.000 egzemplarzy.

</doc>
<doc id="1107043" url="https://pl.wikipedia.org/wiki?curid=1107043" title="Wzór Gell-Manna-Nishijimy">
Wzór Gell-Manna-Nishijimy

Wzór Gell-Manna-Nishijimy – równanie opisujące własności hadronów, łącząc liczby kwantowe, czyli liczbę barionową formula_1 dziwność formula_2 i izospin formula_3 z ładunkiem elektrycznym formula_4 Zostało zaproponowane przez Kazuhika Nishijimę i Tadao Nakano (w 1953) oraz, niezależnie, Murraya Gell-Manna (w 1956).
Równanie to ma następującą postać:
Pierwotnie wzór sformułowano na podstawie eksperymentów. Obecnie jest rozumiany jako następstwo wprowadzenia modelu kwarkowego.
W uproszczeniu, ładunek elektryczny formula_6 cząstki wiąże się z jej izospinem formula_7 i hiperładunkiem formula_8 poniższą zależnością:

</doc>
<doc id="1107044" url="https://pl.wikipedia.org/wiki?curid=1107044" title="Elling (film)">
Elling (film)

Elling − norweski film tragikomiczny nakręcony w 2001 roku przez Petera Næssa; adaptacja powieści Ingvara Ambjørnsena. Film został nominowany do Oscara, zdobył też nagrodę publiczności Warszawskiego Festiwalu Filmowego.
Opis fabuły.
Elling i Kjell Bjarne to para najlepszych przyjaciół z zakładu dla osób upośledzonych. Skrajnie neurotyczny Elling boi się podnieść słuchawkę telefoniczną czy wyjść na ulicę, ale za to dużo mówi i ma bardzo wyraziste poglądy polityczne. Jego kolega Kjell Bjarne to prostoduszny osiłek, typ niespełnionego erotomana. Pewnego dnia otrzymują mieszkanie socjalne w Oslo i bardzo trudne dla nich zadanie: mają nauczyć się samodzielnego życia. 
Powiązania.
Film, stanowiący ekranizację książki Ingvara Ambjørnsena "Brødre i blodet", bezpośrednio oparty jest na przedstawieniu "Elling i Kjell Bjarne", przygotowanym przez tego samego reżysera i dwóch głównych aktorów, a wystawianym w latach 1999-2000 na scenie Nowego Teatru w Oslo. Obraz doczekał się prequela pt. "Matka Ellinga" (2003) oraz sequela "Elsk meg i morgen" (2005). Popularność obu tych filmów nie wyszła poza Norwegię.

</doc>
<doc id="1107054" url="https://pl.wikipedia.org/wiki?curid=1107054" title="Holland Park">
Holland Park

Holland Park - park w dzielnicy Kensington and Chelsea w Londynie. 
Park ma 54 akry. Powstał na terenach otaczających zbudowany w XVII w Cope Castle, później nazwany Holland House. Holland House uległ częściowemu zniszczeniu podczas II wojny światowej. Po wojnie park został własnością publiczną i otworzono go dla zwiedzających. 
Na północy park jest zadrzewiony, Holland House otaczają ogrody, a część południową przeznaczono do uprawiania sportu. W parku znajduje się Oranżenria, korty tenisowe, boisko do krykieta, ogród japoński, plac zabaw dla dzieci, schronisko młodzieżowe oraz teatr letni wystawiający opery.

</doc>
<doc id="1107056" url="https://pl.wikipedia.org/wiki?curid=1107056" title="Fußballclub Balzers">
Fußballclub Balzers



</doc>
<doc id="1107070" url="https://pl.wikipedia.org/wiki?curid=1107070" title="Andriej Greczko">
Andriej Greczko



</doc>
<doc id="1107075" url="https://pl.wikipedia.org/wiki?curid=1107075" title="Władysław Tarkowski">
Władysław Tarkowski



</doc>
<doc id="1107081" url="https://pl.wikipedia.org/wiki?curid=1107081" title="Sekyere South">
Sekyere South

Sekyere South (poprzednio Afigya-Sekyere) dystrykt w regionie Ashanti w Ghanie ze stolicą w Agona. Dystrykt graniczy od wschodu z dystryktami Ejura/Sekyedumase, Mampong Municipal i Sekyere East, od południa z Kwabre i od zachodu z Offinso.
Na obszarze dystryktu znajdują się lasy tropikalne, z których pozyskuje się wiele gatunków drewna budowlanego. W regionie występuje około 120 dni deszczowych rocznie, głównie podczas pory deszczowej, między marcem a lipcem. Region jest bardzo popularny wśród turystów, proponując wiele atrakcji między innymi Wodospad Trobo i Festiwal Aboye.
W dystrykcie znajduje się 329 szkół i 18 ośrodków zdrowia. Dwie trzecie siły roboczej to rolnicy, większość pozostałych zatrudniona jest w sektorze usług. Wśród głównych zbiorów żywności są maniok jadalny, banany, ignam i kukurydza. Największymi uprawami przeznaczonymi na rynek są kakao, owoce cytrusowe, kawa i olej palmowy. Wielu ludzi trudni się kilimiarstwem "kente" oraz garncarstwem; produkty te wysyłane są głównie na eksport.
Główne miasta: Jamasi, Kona, Asamang, Bepoase, Tetrem, Kyekyewere, Bipoe, Tano Odumase.

</doc>
<doc id="1107085" url="https://pl.wikipedia.org/wiki?curid=1107085" title="Rejon aleksiejewski">
Rejon aleksiejewski

Rejony w Rosji:

</doc>
<doc id="1107089" url="https://pl.wikipedia.org/wiki?curid=1107089" title="Puchar Zdobywców Pucharów (1993/1994)">
Puchar Zdobywców Pucharów (1993/1994)

XXXIV Puchar Europy Zdobywców Pucharów 1993/1994

</doc>
<doc id="1107092" url="https://pl.wikipedia.org/wiki?curid=1107092" title="Rejon wołżski">
Rejon wołżski

Rejony w Rosji:

</doc>
<doc id="1107097" url="https://pl.wikipedia.org/wiki?curid=1107097" title="Hałbów">
Hałbów

Hałbów w gminie Nowy Żmigród
Cmentarz z mogiłami ofiar niemieckiego terroru, w lesie przy drodze do Krempnej, opodal przystanku PKS Hałbów (między Kątami a Krempną), na południe od Nowego Żmigrodu w pobliżu przełęczy. 
W lipcu 1942 r. hitlerowscy zamordowali tam ok. 1260 Polaków głównie żydowskiego pochodzenia z Nowego Żmigrodu i przywiezionych z Łodzi. O tym tragicznym wydarzeniu informuje tablica na pomniku w miejscu zbrodni. 
W lecie 1942 roku Niemcy część Żydów z Nowego Żmigrodu wymordowali na miejscu, około 500 wywieźli do obozu pracy w Płaszowie, część rozstrzelali w lesie pod Hałbowem na miejscowym kirkucie, a pozostałych deportowali do obozu zagłady w Bełżcu. Trzy dni później na polanie w Przeczycy Niemcy rozstrzelali większość Żydów z getta w Jodłowej.

</doc>
<doc id="1107102" url="https://pl.wikipedia.org/wiki?curid=1107102" title="Jan Czarnkowski (zm. 1466/1467)">
Jan Czarnkowski (zm. 1466/1467)

Jan Czarnkowski (rok urodzenia nieznany, zm. w 1466/1467 roku) – kasztelan gnieźnieński w 1454 roku, podkomorzy poznański w 1438 roku, starosta Kłecka w 1435 roku.
Syn Mikołaja, sędziego poznańskiego, prawnuk Sędziwoja z Czarnkowa (zm. 1365), kasztelana nakielskiego. Został podstępnie uwięziony 1421 przez Krzyżaków, został uwolniony 1422 dzięki osobistej interwencji Władysława Jagiełły; działając z polecenia króla, zatrzymał 1430 poselstwo cesarza Zygmunta Luksemburskiego wiozące koronę dla Witolda; brał udział w wojnie trzynastoletniej oraz w rokowaniach z Krzyżakami i przedstawicielami Związku Pruskiego.
Syn Jana, Sędziwój Czarnkowski (zm. 1500) był wojewodą poznańskim.

</doc>
<doc id="1107109" url="https://pl.wikipedia.org/wiki?curid=1107109" title="Ahafo Ano North">
Ahafo Ano North

Ahafo Ano North – dystrykt w regionie Ashanti w Ghanie ze stolicą w Tepa.
Dystrykt leży w granicach wilgotnego obszaru równikowego, w północno-zachodniej części regionu. Od południa graniczy z dystryktem Atwima Mponua, od wschodu z Ahafo Ano South, a od północnego zachodu z dystryktami Tano South i Asutifi w regionie Brong Ahafo.
W dystrykcie tym jest tylko jedna placówka ochrony zdrowia – szpital w Tepa oraz cztery mniejsze ośrodki zdrowia (przychodnie). Nie utrzymuje się tam właściwej higieny. Jak w większej części Ghany, drogi (z wyjątkiem głównej) nie są asfaltowane. Około 85% pracującej populacji to rolnicy.
Główne miasta: Asuahyia, Anyinasuso, Akwasiase, Mabang, Abonsuaso, Manfo, Betiako, Subriso.

</doc>
<doc id="1107112" url="https://pl.wikipedia.org/wiki?curid=1107112" title="Lightning to the Nations">
Lightning to the Nations

Lightning to the Nations – debiutancki album zespołu Diamond Head.
Lista utworów.
Autorami wszystkich utworów są Harris, Kimberly, Scott i Tatler.
Bonusy z reedycji z 2001 roku

</doc>
<doc id="1107113" url="https://pl.wikipedia.org/wiki?curid=1107113" title="Dyskografia Alice in Chains">
Dyskografia Alice in Chains

Dyskografia Alice in Chains – amerykańskiego zespołu muzycznego, składa się z sześciu albumów studyjnych, dwóch koncertowych, pięciu kompilacji, trzech minialbumów, dwudziestu dziewięciu singli, czterech albumów wideo, czterdziestu czterech teledysków i dziesięciu soundtracków. Szacuje się, że łączny nakład sprzedanych płyt grupy wynosi od 25 do 30 milionów, z czego 15 milionów kopii w samych w Stanach Zjednoczonych.
Zespół powstał jesienią 1987 w Seattle w stanie Waszyngton. Jego założycielami są wokalista i gitarzysta Jerry Cantrell oraz perkusista Sean Kinney. W pierwszym składzie znaleźli się również wokalista Layne Staley i basista Mike Starr. 11 września 1989 grupa podpisała kontrakt z wytwórnią fonograficzną Columbia, a w lipcu 1990 wydała pierwszy minialbum – "We Die Young". Miesiąc później opublikowano debiutancki album studyjny "Facelift", który uzyskał certyfikat potrójnej platyny w Stanach Zjednoczonych oraz srebrnej w Wielkiej Brytanii. Pochodzący z niego singel „Man in the Box” osiągnął 18. pozycję w notowaniu Album Rock Tracks „Billboardu”. W lipcu 1991 "Facelift" awansował i uplasował się na 42. pozycji w zestawieniu Billboard 200. Na początku 1992 zespół opublikował utrzymany w stylistyce muzyki akustycznej minialbum "Sap". Uzyskał on w Stanach Zjednoczonych certyfikat złotej płyty. 29 września ukazał się uznawany za "opus magnum" w dorobku grupy drugi album studyjny – "Dirt", który uzyskał certyfikat platyny w Australii, podwójnej platyny w Kanadzie, pięciokrotnej platyny w Stanach Zjednoczonych oraz złotej w Wielkiej Brytanii. W październiku płyta zadebiutowała na 6. miejscu w zestawieniu Billboard 200. W trakcie trasy koncertowej, w styczniu 1993 doszło do zmiany personalnej; Mike’a Starra zastąpił Mike Inez. 25 stycznia 1994 wytwórnia opublikowała trzeci minialbum – "Jar of Flies". Był on pierwszym w historii albumem wydanym w formacie EP, który zajął 1. miejsce w zestawieniu Billboard 200. "Jar of Flies" okazał się znaczącym, drugim po "Dirt", sukcesem komercyjnym, uzyskując certyfikat podwójnej platyny w Kanadzie, platyny w Nowej Zelandii, poczwórnej platyny w Stanach Zjednoczonych i srebrnej płyty w Wielkiej Brytanii. W listopadzie 1995 został opublikowany trzeci album studyjny "Alice in Chains", który zadebiutował na szczycie Billboard 200. Uzyskał on certyfikat złotej w Australii, platyny w Kanadzie, podwójnej platyny w Stanach Zjednoczonych i srebrnej płyty w Wielkiej Brytanii.
W kwietniu 1996 muzycy zagrali akustyczny koncert z cyklu MTV Unplugged, którego zapis ukazał się na albumie "Unplugged". Zadebiutował on na 3. pozycji w zestawieniu Billboard 200 oraz uzyskał certyfikat złotej płyty w Australii i w Kanadzie, podwójnej platyny w Stanach Zjednoczonych i srebrnej w Wielkiej Brytanii. 5 kwietnia 2002 zmarł Staley, co doprowadziło do zawieszenia działalności przez zespół na trzy lata. Od 2006 formacja występuje z Williamem DuVallem. 25 kwietnia 2009 zespół podpisał kontrakt z Virgin/EMI, kończąc tym samym 20-letnią współpracę z Columbia. Pod koniec września ukazał się czwarty album studyjny – "Black Gives Way to Blue". Zadebiutował on na 5. miejscu w zestawieniu Billboard 200, a także uzyskał certyfikat złotej płyty w Kanadzie i w Stanach Zjednoczonych. 28 maja 2013 muzycy opublikowali nakładem Capitol piąty album studyjny – "The Devil Put Dinosaurs Here", który zadebiutował na 2. lokacie w zestawieniu Billboard 200. 24 sierpnia 2018 muzycy wydali za pośrednictwem BMG szósty album studyjny – "Rainier Fog". Uplasował się on na 12. lokacie Billboard 200.

</doc>
<doc id="1107122" url="https://pl.wikipedia.org/wiki?curid=1107122" title="Tepa (Ghana)">
Tepa (Ghana)

Tepa – miasto i stolica dystryktu Ahafo Ano North w regionie Aszanti w Ghanie, leży na północny zachód od Kumasi.

</doc>
<doc id="1107123" url="https://pl.wikipedia.org/wiki?curid=1107123" title="Tepa">
Tepa



</doc>
<doc id="1107125" url="https://pl.wikipedia.org/wiki?curid=1107125" title="Interstellar Experience">
Interstellar Experience

Interstellar Experience – drugi album studyjny niemieckiego zespołu thrash metalowego Assassin. Płyta została wydana w 1988 przez Steamhammer Records. Zawiera 8 utworów. W rok po ukazaniu się "Interstellar Experience" grupa rozpadła się, jej come-back nastąpił w 2002 r., a na kolejną płytę fani zespołu czekali do roku 2005.

</doc>
<doc id="1107128" url="https://pl.wikipedia.org/wiki?curid=1107128" title="Fred">
Fred



</doc>
<doc id="1107135" url="https://pl.wikipedia.org/wiki?curid=1107135" title="USS Racine">
USS Racine

Okręty US Navy o nazwie USS "Racine", pochodzącej od miasta Racine (Wisconsin):

</doc>
<doc id="1107138" url="https://pl.wikipedia.org/wiki?curid=1107138" title="Buster (film)">
Buster (film)

Buster — film fabularny produkcji brytyjskiej w reżyserii Davida Greena z roku 1988.

</doc>
<doc id="1107140" url="https://pl.wikipedia.org/wiki?curid=1107140" title="Andrzej Przyjemski (zm. 1618)">
Andrzej Przyjemski (zm. 1618)

Andrzej (Jędrzej) Przyjemski herbu Rawicz (zm. 9 września 1618 roku) – marszałek nadworny koronny od 1617, kasztelan gnieźnieński od 1603, starosta inowrocławski, bydgoski, kruszwicki, koniński, i kowalski. 
Od 1577 kształcił się w akademii w Ołomuńcu. Poseł na sejm koronacyjny 1587/1588 roku z województw kaliskiego i poznańskiego. W 1589 brał udział w zjeździe w Łęczycy. Poseł na sejm pacyfikacyjny 1589 roku województwa kaliskiego, delegowany przez sejm podpisał traktat bytomsko-będziński. Posłował na sejmy 1592, 1598. W 1595 podjął studia na Uniwersytecie Padewskim. W 1598 powrócił do kraju. W czasie rokoszu Zebrzydowskiego, jako przedstawiciel Senatu, w dniach 9-11 kwietnia 1606 
bezskutecznie próbował mediować z rokoszanami rozłożonymi obozem pod Stężycą.
Na wyprawę moskiewską w czasie wojny polsko-rosyjskiej 1609-1618 wystawił własnym sumptem poczet 22 husarzy, wcielonych do wojsk koronnych. 
W 1611 r. kupił od Andrzeja Czarnkowskiego, wojewody kaliskiego, miasto Miejska Górka wraz z kluczem okolicznych wsi za kwotę 128.000 zł.
W 1612 pożyczył królowi 150 000 złp na pokrycie kosztów związanych z prowadzeniem działań wojennych. W 1615 roku był marszałkiem Trybunału Głównego Koronnego w Lublinie. W 1618 odbył poselstwo gratulacyjne do cesarza Ferdynanda II Habsburga.

</doc>
<doc id="1107144" url="https://pl.wikipedia.org/wiki?curid=1107144" title="Bayreuth 1">
Bayreuth 1

Bayreuth 1 - album muzyczny Joachima Witta (znanego też jako Witt), wydany w 1998.

</doc>
<doc id="1107145" url="https://pl.wikipedia.org/wiki?curid=1107145" title="Deklaracja zgodności">
Deklaracja zgodności

Deklaracja zgodności – dokument wystawiany przez producenta wyrobu albo jego upoważnionego przedstawiciela, stanowiący wiążące prawnie przyrzeczenie stwierdzające zgodność wyrobu z wymaganiami zasadniczymi właściwych dyrektyw Unii Europejskiej. 
Wyroby przed wystawieniem przez producenta deklaracji zgodności powinny być poddane procedurze oceny zgodności i jeśli wynika to z odrębnych przepisów uzyskać właściwe certyfikaty.
Na wyrobach posiadających deklarację zgodności producent umieszcza oznaczenie/oznakowanie CE.
Wystawienie przez producenta deklaracji zgodności wiąże się z dużą odpowiedzialnością, gdyż:
Wyrób podlegający ocenie zgodności nieposiadający deklaracji zgodności nie może być wprowadzony do obrotu lub oddany do użytkowania na terytorium Unii Europejskiej.

</doc>
<doc id="1107146" url="https://pl.wikipedia.org/wiki?curid=1107146" title="Jerzy Krzemiński">
Jerzy Krzemiński

Jerzy Krzemiński (ur. 26 kwietnia 1947 w Łodzi) – polski wokalista, gitarzysta i kompozytor.
Życiorys.
Początki.
Ukończył studia na wydziale wokalnym i na wydziale kompozycji Akademii Muzycznej w Łodzi. W 1963 roku podjął pracę piosenkarza i muzyka w Kabarecie Młodego Aktora "Voyage 63". 
Trubadurzy.
W 1965 roku, wspólnie ze S. Kowalewskim, założył zespół Trubadurzy, którego był wokalistą i instrumentalistą. Już rok później (1966) wraz z zespołem zdobył pierwszą nagrodę na Festiwalu Polskiej Piosenki w Opolu za wykonanie piosenki ludowej "Ondraszku, Ondraszku". Wspólnie z zespołem Trubadurzy nagrał dwie płyty dla wytwórni fonograficznej Polskie Nagrania.
No To Co.
W 1968 roku, wraz z Piotrem Janczerskim, założył legendarną grupę wokalno-instrumentalną No To Co. Do chwili obecnej Jerzy Krzemiński jest nie tylko wokalistą grupy, jej instrumentalistą, kompozytorem i aranżerem, ale również jej kierownikiem muzycznym.
W latach 1974-1975 występował jako piosenkarz w klubach polonijnych w USA. Od 1976 roku współpracował jako piosenkarz i kompozytor z Orkiestrą Polskiego Radia i Telewizji w Łodzi, pod dyrekcją H. Debicha, z Czechosłowacką Orkiestrą Radia i Telewizji, pod dyrekcją G. Broma, oraz z Wielkopolską Orkiestrą Symfoniczną. W tym czasie koncertował w Polsce i za granicą z zespołem No To Co; występował też jako piosenkarz z grupą "Tragap".
W 1984 roku, na zlecenie Telewizji Polskiej w Łodzi, Jerzy Krzemiński nagrał recital autorski zatytułowany "Za kilka dni znajdę ciebie".
Emigracja.
W 1989 roku wyemigrował na stałe do Kanady i osiedlił się w Toronto, gdzie podjął współpracę z polonijnymi ośrodkami radia i telewizji, tworząc i prowadząc różne programy muzyczne. Współpracował też z radiem polonijnym w Guelph w Kanadzie.
3 grudnia 1993 roku, z inicjatywy Jerzego Krzemińskiego, ukazała się w Kanadzie płyta kompaktowa zespołu No To Co, będąca zapisem koncertu jubileuszowego grupy. Od tej chwili datuje się ponowny debiut zespołu i jego powrót rynek muzyczny. Rok później poznańska firma fonograficzna Karolex wydała płytę kompaktową "No To Co The Best of Vol. 1".
W 1998 roku, podczas koncertu galowego z okazji 30-lecia pracy twórczej i artystycznej Jerzego Krzemińskiego, konsul generalny Rzeczypospolitej Polskiej w Toronto Wojciech Tyciński wręczył artyście list gratulacyjny za propagowanie kultury polskiej poza granicami kraju.
Dorobek artystyczny.
W lipcu 2001 roku, Jerzy Krzemiński i zespół No To Co otrzymali Platynową Płytę od wytwórni fonograficznej Polskie Nagrania.
Dla zespołu No To Co Jerzy Krzemiński skomponował ponad 250 piosenek, które znalazły się na dwunastu płytach nagranych dla różnych firm fonograficznych (np. Polskie Nagrania) nie tylko w Polsce, ale również za granicą: w Związku Radzieckim, Czechosłowacji, NRD, Bułgarii, Anglii i Kanadzie.
Najpopularniejsze piosenki skomponowane przed Jerzego Krzemińskiego to: "Żegnaj, Tom", "Gwiazdka z nieba", "Nikifor", "Inne kwiaty", "Pod kotwicą", "Franio lodziarz", "Z soboty na niedzielę", "O czym śpiewa wiatr", "Mój stary dom", "Krowi dzwonek", "Ballada o kataryniarzu", "Miłość jak wiersz", "Gramofon", "Lubię patrzeć w twoje oczy".
Jerzy Krzemiński komponuje nie tylko piosenki dla zespołu No To Co, ale tworzy również filmowe utwory muzyczne. Za skomponowanie muzyki do filmu dokumentalnego poświęconego wokaliście-plastykowi Waldemarowi Świerzemu otrzymał pierwszą nagrodę na Festiwalu Filmów Dokumentalnych w Krakowie. Napisał muzykę do filmu fabularnego Milion za Laurę; skomponował muzykę do kilku widowisk muzycznych Telewizji Polskiej: "Hej, kolęda deska", "Jutro turniej miast", "Zielona łączka", "No To Co na przedmieściu". Na zlecenie Polskiego Stowarzyszenia Jazzowego w Łodzi napisał muzykę do musicalu dziecięcego "Sto bajek".
Wraz z zespołem No To Co brał udział w wielu festiwalach krajowych i zagranicznych, jak np. Sopot, Opole, Kołobrzeg, Zielona Góra, Festiwal Folklorystyczny w Zakopanem, Bratysławska Lira (Bratysława, Czechosłowacja), Folk and Country (Praga, Czechosłowacja), Złota Róża (Montreux, Szwajcaria), Targi Muzyczne Midem (Cannes, Francja).

</doc>
<doc id="1107164" url="https://pl.wikipedia.org/wiki?curid=1107164" title="Maria Letycja Bonaparte-Aosta">
Maria Letycja Bonaparte-Aosta

Maria Letycja Bonaparte, Marie Laetitia Eugenie Catherine Adelaide Bonaparte, Princesse Napoléon (ur. 20 listopada 1866 w Paryżu, zm. 25 października 1926 w Moncalieri) – córka Napoleona Józefa Bonaparte i Klotyldy Sabaudzkiej, Cesarska i Królewska Wysokość, księżniczka Napoléon (tytuł nadany przez Napoleona III potomkom Hieronima Bonapartego, do dziś przez nich używany jako nazwisko), księżna Aosty poprzez małżeństwo (ślub odbył się 11 września 1888 r.) z księciem Aosty Amadeuszem I Sabaudzkim, byłym królem Hiszpanii (bratem jej matki), którego była drugą żoną. Ich jedynym dzieckiem był Humbert Sabaudzki.
Po śmierci cesarzowej-wdowy francuskiej Eugenii (1920) Letycja odziedziczyła po niej 1/3 pokaźnych zasobów pieniężnych i pałacyk cesarzowej "Villa Cyrnos" koło Cannes, a więc przez ostatnie sześć lat życia nie była zależna od apanażu dworu swego kuzyna Wiktora Emanuela III.

</doc>
<doc id="1107175" url="https://pl.wikipedia.org/wiki?curid=1107175" title="Przekładnia trybowa">
Przekładnia trybowa



</doc>
<doc id="1107178" url="https://pl.wikipedia.org/wiki?curid=1107178" title="Scolecyt">
Scolecyt



</doc>
<doc id="1107181" url="https://pl.wikipedia.org/wiki?curid=1107181" title="Strontianit">
Strontianit



</doc>
<doc id="1107182" url="https://pl.wikipedia.org/wiki?curid=1107182" title="Koło Segnera">
Koło Segnera

Koło Segnera lub młynek Segnera - rodzaj turbiny wodnej wynaleziony przez Jána Andreja Segnera w XVIII wieku.
Woda dostarczana jest na pewnej wysokości do pionowo umieszczonego naczynia w kształcie walca. U dołu wirnika znajduje się układ dwóch lub więcej odpowiednio zakrzywionych rurek zakończonych dyszami, przez które wypływa pod ciśnieniem woda wywołując w ten sposób moment obrotowy a tym samym ruch wirnika. Użyteczny moment obrotowy odbierany jest zazwyczaj z górnej części wirnika poprzez odpowiednią przekładnię pasową lub zębatą.
Współcześnie zasada działania koła Segnera jest wykorzystywana w zraszaczach trawników.

</doc>
<doc id="1107184" url="https://pl.wikipedia.org/wiki?curid=1107184" title="Młynek Segnera">
Młynek Segnera



</doc>
<doc id="1107189" url="https://pl.wikipedia.org/wiki?curid=1107189" title="Taniec współczesny">
Taniec współczesny

Taniec współczesny – taniec oparty na idei baletu, pozbawiony jednak jego sztywnych zasad, w szczególności kładzie nacisk na pokazanie emocji tancerza, który tańcząc układ, stara się opowiedzieć odbiorcy pewną historię poprzez ruchy charakterystyczne dla rodzaju tej opowieści. Taniec współczesny jest bardzo luźną formą tańca, to znaczy, że nie ma ograniczeń tak, jak w balecie, co do ustawienia ciała – tutaj tancerz ma ogromną dowolność w kreowaniu ruchu, wykorzystywany jest tu ciężar ciała, grawitacja, oddech, swingi itp. W latach 70. XX wieku za sprawą Piny Bausch powstał teatr tańca, opierający się o technikę tańca współczesnego.
Historia.
Taniec współczesny powstał na przełomie XIX i XX wieku jako odłam baletu, w którym jednak zabrakło sztywnych reguł tańca klasycznego. Jego korzenie sięgają Europy, a od ok. 1930 roku opanował także Stany Zjednoczone. Wczesny taniec współczesny był miniaturką solowych bardzo skompresowanych efektów – było to całkowitym przeciwieństwem XIX-wiecznych koncertów baletowych.
O tańcu.
Taniec współczesny jest mieszaniną wielu tańców jak na przykład: taniec nowoczesny, taniec jazzowy a nawet niektóre z tańców towarzyskich. W choreografii mogą mieć także miejsce elementy akrobatyki. Jednak głównym źródłem tego tańca jest taniec klasyczny, znany jako balet. Podstawowe elementy baletu (np. plié, grand plié, pique, fouetté) mają szerokie zastosowanie w tańcu współczesnym i są nieodłącznymi elementami każdego układu. Jednak pomimo tak bliskiej więzi, taniec współczesny powstał jako całkowicie inny taniec, różniący się od baletu przede wszystkim tym, iż mniej ważna jest technika i triki, w przeciwieństwie do uczuć i emocji tancerza. Dlatego znakomity tancerz powinien być uzdolniony aktorsko – i z tą myślą powstał Teatr Tańca Współczesnego.
Znani prekursorzy.
Isadora Duncan, Ruth St. Denis, Martha Graham i Doris Humphrey zaczęli rewolucję w tańcu współczesnym, np.: Isadora Duncan jako pierwsza osoba wystąpiła na scenie boso, w tunice, zamiast paczce baletowej i pointach.

</doc>
<doc id="1107190" url="https://pl.wikipedia.org/wiki?curid=1107190" title="Kodowanie (kryptografia)">
Kodowanie (kryptografia)

Kodowanie – metoda przeobrażenia jawnej formy wiadomości w formę ukrytą w celu uniemożliwienia dostępu do przekazywanych informacji osobom niepowołanym. Zwykle do tego celu używana jest książka kodowa zawierająca listę powszechnych słów lub wyrażeń wraz z odpowiadającymi im "słowami kodowymi". Zakodowaną wiadomość określa się czasami mianem "tekstu kodowego", podczas gdy pierwotną wiadomość nazywa się zazwyczaj "tekstem jawnym".
Słowem "kodowanie" określa się często wszelkie formy szyfrowania. Jednak w technicznych zastosowaniach między określeniami „kod” i „szyfr” jest istotna różnica – dotyczy ona stopnia zastosowanego przekształcenia tekstu; "kody" operują na poziomie znaczeń słów i zwrotów, przekształcając te ostatnie w inną ich postać. "Szyfrowanie" odbywa się na poziomie pojedynczych liter lub ich małych grup, w nowoczesnych szyfrach, nawet na poziomie poszczególnych bitów. O ile kodowanie może przekształcić słowo „zmiana” w „CVGDK” lub „bar”, szyfr transformuje je poniżej poziomu semantycznego. Przykładowo, w słowie „atak”, „a” może być zmienione na „Q”, „t” na „f”, drugie „a” na „3” itd. Szyfry w wielu zastosowaniach są wygodniejsze od kodów, ze względu na brak konieczności używania książki kodowej oraz z uwagi na możliwość zautomatyzowania działań za pomocą komputerów.
Długo wierzono, że kody są bezpieczniejsze od szyfrów, jako że (przy założeniu solidnej pracy autora książki kodowej), w przeciwieństwie do tych drugich, w ich użyciu nie było żadnego możliwego do wykrycia wzoru przekształcenia wiadomości (zastosowanego "klucza"). Jednak z nadejściem automatycznych procesorów, szczególnie elektronicznych komputerów, szyfry zdominowały kryptografię.
Kody jedno- i dwuczęściowe.
Kody są określane za pomocą książek kodowych będących „słownikami” grupującymi kody z odpowiadającymi im fragmentami tekstu jawnego. Pierwotnie kody porządkowano dla wygody projektanta kodu lub kodera zgodnie z uszeregowanym tekstem jawnym; w myśl takiego uporządkowania np. w kodzie numerycznym, w którym to słowom odpowiadają liczby, wyrazom tekstu jawnego zaczynającym się na „a” odpowiadałyby liczby odpowiednio (zgodnie z alfabetycznym ułożeniem wyrazów tekstu jawnego) mniejsze niż słowom z początkową literą „z”. W takim systemie ta sama książka mogła być używana do kodowania tekstu jawnego, jak i do dekodowania, czyli procesu odwrotnego.
Takie „jednoczęściowe” kody obarczone jednak były wadą pewnej przewidywalności, która ułatwiała ewentualnym „łamaczom kodów” zauważenie jakichś zależności i co za tym idzie, odczytanie wiadomości lub jej części. W celu utrudnienia życia kryptoanalitykom twórcy kodów zaczęli projektować kody pozbawione wady czytelnych zależności między tekstem jawnym i odpowiadającymi mu fragmentami kodu. W praktyce oznaczało to, że potrzebne były dwie książki kodowe – jedna do zakodowania tekstu jawnego i druga do wyszukiwania kodów w celu zdekodowania tekstu zakodowanego. Pewną analogią są tu dwa słowniki używane podczas nauki języka, np. polsko-angielski i angielsko-polski. Takie „dwuczęściowe” kody wymagały więcej wysiłku podczas pracy z nimi i, w stosunku do „jednoczęściowych”, dwa razy tyle trudu przy ich dystrybuowaniu i ich bezpiecznym pozbywaniu się związanym z wymianą, były jednak trudniejsze do złamania.
Kody jednorazowe.
Kod jednorazowy jest ustalonym słowem, wyrażeniem lub symbolem, które jest przewidziane do jednokrotnego użycia w celu przekazania prostej wiadomości – często do wykonania lub przerwania jakiejś akcji albo też do przekazania utajonej informacji o powodzeniu lub nie- jakiegoś planu. Kody jednorazowe są często wymyślane w taki sposób, aby mogły być włączone w sposób niepozorny do niewinnej konwersacji. Utworzone poprawnie, są niemal niemożliwe do wykrycia, chociaż wprawny analityk monitorujący komunikaty kogoś akurat budzącego podejrzenia, może rozpoznać wiadomość typu „Ciocia Berta właśnie zaczęła rodzić”, jako tę, która ma prawdziwe złowieszcze znaczenie. 
Przykłady kodów jednorazowych:
Czasami tekst wiadomości nie jest wcześniej ustalany, ale jej zwyczajna treść ma dla wtajemniczonego adresata prawdziwe, ukryte znaczenie. Przykładem może być tekst telegramu wysłanego do prezydenta USA, Harry’ego Trumana, podczas jego spotkania ze Stalinem w Poczdamie, informującego amerykańskiego przywódcę o przeprowadzeniu pierwszej udanej próby bomby atomowej. 
Kryptoanaliza a kody.
O ile rozwikłanie monoalfabetycznego szyfru podstawieniowego jest proste, to analogiczne działanie w odniesieniu do prostego nawet kodu sprawia dużo trudności. Odszyfrowanie zakodowanej wiadomości jest podobne w pewnym stopniu do tłumaczenia tekstu napisanego w obcym języku z jednoczesnym budowaniem od podstaw odpowiedniego słownika, tu – „słownika” tekstu jawnego i odpowiadających mu słów (grup słów) kodowych.
Niejakim punktem oparcia w przypadku prostego kodu może być fakt, że niektóre słowa występują w języku powszechniej od innych, jak np. w j. angielskim rodzajniki "a" czy "the". Podobnie, w używanych kiedyś wiadomościach przekazywanych telegraficznie słowem pomocniczym w rozwikłaniu kodu było powszechnie używane – umieszczane na końcu zdania lub akapitu – słowo STOP i odpowiadająca mu zakodowana grupa. Takie i podobne wskazówki pomagały sprecyzować strukturę wiadomości, jeśli nawet nie pod względem znaczeniowym, to ze względu na jej strukturę zdaniową, co było kryptoanalitycznie wielce użyteczne.
Dalszy postęp w rozwiązywaniu zakodowanego tekstu może nastąpić dzięki zebraniu wielu tekstów zakodowanych za pomocą tego samego kodu i użyciu dodatkowych informacji pochodzących z innych źródeł, takich jak:
Przykładowo: szczególna grupa kodu znajdowana niemal wyłącznie w wiadomościach pochodzących z jednej konkretnej armii może oznaczać jej dowódcę. Analogiczna grupa pojawiająca się w komunikatach poprzedzających atak w jakimś określonym miejscu oznaczać może nazwę danej lokalizacji.
Kryptoanalityczne ściągi (ang. "a crib" – ściąga – w kryptoanalizie oznacza fragment tekstu znanego, lub treści którego można się domyślać, wraz z odpowiadającym mu tekstem zakodowanym) – mogą stanowić bezpośredni „prezent” określeń pewnych grup kodów. Kiedy jakieś grupy kodów są ustalone można z ich pomocą budować stopniowo „masę krytyczną” informacji, ujawniając nowe fragmenty kodu wskutek wykorzystania danego kontekstu i stawiania po drodze różnych hipotez. Kody jednoczęściowe (patrz wyżej) są bardziej podatne na opisane wyżej działania od kodów dwuczęściowych, ponieważ jeśli wiadomo że będąca fragmentem kodu liczba „26839” oznacza słowo „buldożer”, to najprawdopodobniej mniejszej liczbie kodowej „17598” odpowiada słowo tekstu otwartego zaczynające się na „a” albo „b”. Dotyczy to jednak tylko kodu jednoczęściowego. Można stosować różne podstępy w celu „zasadzenia” („zasiania”) informacji w kodowane wiadomości przeciwnika, np. przez zaatakowanie wroga w ściśle określonym czasie i miejscu
i zbadanie wysyłanych po nim zakodowanych wiadomości. Szczególnie użytecznymi wskazówkami są zakodowane błędy; ludzie popełniają błędy, nieraz fatalne. Zasiewanie danych i wykorzystywanie błędów ma miejsce także w pracy łamania szyfrów.
Najoczywistszym i, przynajmniej w założeniu, najprostszym sposobem złamania kodu jest zdobycie książki kodowej za pomocą przekupstwa, włamania, zorganizowania napadu – metod nazywanych czasem eufemizmem „praktyczna kryptografia”, która jest słabą stroną zarówno kodowania z koniecznością użycia książek kodowych, jak i szyfrowania z jego kluczami. Przy tym, o ile dobry kod może być trudniejszy do złamania od szyfru, to potrzeba napisania, rozpowszechnienia i przechowywania książek kodowych stanowi nie lada kłopot.
Zbudowanie od nowa jakiegoś kodu jest jak skonstruowanie nowego języka i napisanie do niego odpowiedniego słownika; przed erą komputerów było to każdorazowo wielkim wyzwaniem. Jeśli kod jest zagrożony, całą pracę należy wykonać na nowo, co oznacza ogrom pracy tak dla kryptografów, jak dla użytkowników kodu. W praktyce, jeśli kod był w szerokim zastosowaniu, okresowo zmieniano jego zasadniczą część w celu zniechęcenia wrogich kryptoanalityków i dla ograniczenia przydatności skradzionych czy skopiowanych książek kodowych.
Kiedy kod zostaje stworzony, musi nastąpić nieporęczny z punktu widzenia logistycznego proces dystrybucji książek kodowych, który zwiększa szanse zagrożenia nowego kodu. Jest powiedzenie pochodzące od Beniamina Franklina: „Troje ludzi utrzyma tajemnicę, jeśli dwoje z nich nie żyje.” i chociaż jest w nim pewna przesada, z pewnością trudno jest utrzymać w tajemnicy sekret znany kilkunastu ludziom. Kody byłyby dość bezpieczne, gdyby były używane w niewielkim kręgu ostrożnych ludzi, ale jeśli cała armia używa tej samej książki kodowej, ochrona tajemnicy jest o wiele trudniejsza.
W przeciwieństwie do kodów bezpieczeństwo szyfrowania generalnie zależy od ochrony kluczy szyfrujących. Mogą one zostać skradzione, ludzie mogą je zdradzić, ale w stosunku do książek kodowych są o wiele prostsze do zmieniania i dystrybuowania.
Superszyfrowanie.
W czasach bliższych dzisiejszym stało się zwyczajem szyfrowanie wiadomości po ich uprzednim zakodowaniu w celu zapewnienia im większego bezpieczeństwa przez wzmożenie stopnia ich kryptoanalitycznej trudności. W przypadku kodów numerycznych zwykle było to realizowane poprzez „dodawanie” do poszczególnych grup cyfr otrzymanego kodu odpowiednio długiej liczby - klucza; przy czym „dodawanie” realizowano cyfra po cyfrze modulo 10.
Przykład: 
 fragment kodu numerycznego – „0102 2791 1234 9642”,&lt;br&gt;klucz – „3156”,&lt;br&gt;szyfr – „3258 5847 4380 2798”. 
W odróżnieniu od książek kodowych dodawane ciągi liczb mogły być często zmieniane. Słynny japoński kod JN-25 był zaprojektowany według tego wzoru, podobnie jak kilkanaście szyfrów używanych przez Royal Navy po I i podczas II wojny światowej. 
Może budzić zdziwienie po co dodatkowe użycie kodu, skoro sam szyfr mógłby zapewnić bezpieczeństwo przekazywanej wiadomości. Poza aspektem bezpieczeństwa dobrze zaprojektowany kod kompresuje wiadomość i dokonuje automatycznej korekcji błędów. W przypadku samego szyfrowania podobny stopień korekcji może być uzyskany tylko przy użyciu komputerów.

</doc>
<doc id="1107194" url="https://pl.wikipedia.org/wiki?curid=1107194" title="Gábor Demszky">
Gábor Demszky

Gábor Demszky (ur. 4 sierpnia 1952 w Budapeszcie) – węgierski polityk, z wykształcenia prawnik i socjolog, burmistrz Budapesztu od 1990 do 2010.
Życiorys.
W młodości był przez krótki okres maoistą. W latach 70. przyłączył się do opozycji demokratycznej, w 1983 został skazany na karę 6 miesięcy pozbawienia wolności za drukowanie samizdatu.
W 1990 należał do współzałożycieli Związku Wolnych Demokratów. W tym samym roku z jego ramienia został burmistrzem Budapesztu z jego ramienia. Reelekcję na to stanowisko uzyskiwał, wygrywając czterokrotnie kolejne wybory samorządowe (1994, 1998, 2002, 2006), stając się jednym z najdłużej sprawujących swoją funkcję samorządowców w Europie Środkowej. W wyborach 2010 nie ubiegał się o reelekcję.
W latach 2000–2001 był przewodniczącym Związku Wolnych Demokratów. W 2004 został wybrany do Parlamentu Europejskiego, należał do frakcji liberałów. Zrezygnował po kilku miesiącach z powodu sporu o "incompatibilitas" urzędu burmistrza i europosła. 29 października 2004 zastąpiła go w PE Viktória Mohácsi. W 2009 ponownie ubiegał się o wybór do Parlamentu Europejskiego z 3. miejsca listy Związku Wolnych Demokratów, jednak tym razem bezskutecznie.
W 2010 wystąpił ze Związku Wolnych Demokratów.

</doc>
<doc id="1107197" url="https://pl.wikipedia.org/wiki?curid=1107197" title="Owczarek portugalski">
Owczarek portugalski

Owczarek portugalski – jedna z ras psów należących do psów pasterskich i zaganiających, zaklasyfikowana do sekcji psów pasterskich (owczarskich). Poza Portugalią rasa mało znana. Nie podlega próbom pracy.
Ogólna charakterystyka.
Przodkami owczarka portugalskiego były owczarskie psy z okolic gór portugalskich "Serra de Aires". Przypuszcza się, że posiada domieszkę krwi owczarka francuskiego długowłosego.
Psy tej rasy są wykorzystywane jako psy stróżujące stad zwierząt hodowlanych. Silnie przywiązują się do opiekuna i są mu oddane.
Z wyglądu i budowy przypomina owczarka pirenejskiego.
Ciemne oczy są przesłonięte brwiami. Włos jest sztywny, a umaszczenie może być brunatnożółte, czarnopłowe, czarne lub wilczaste. Owczarek portugalski ma szeroką głowę, uszy zwisające, wyraźny przełom czołowy.
Charakter i zachowanie.
Pies rasy owczarek portugalski jest pełen animuszu, ożywiony, inteligentny, chętny do pracy, bardzo lojalny i przywiązany do ludzi z własnego otoczenia, opanowany, czujny, łatwo się uczy, ale niekiedy jest uparty i dominujący.
Owczarek portugalski potrzebuje zdecydowanego przewodnika, który go konsekwentnie ułoży. Uczy się szybko i łatwo, ale może okazać upór i skłonność do dominacji. Zazwyczaj wykazuje cierpliwość wobec dzieci, przywiązuje się do swojego terytorium i potrafi to zaznaczyć. Jest nieufny wobec obcych, więc jest doskonałym stróżem. Przyjaźnie nastawiony do innych psów.

</doc>
<doc id="1107200" url="https://pl.wikipedia.org/wiki?curid=1107200" title="Zdzisław Ludkiewicz">
Zdzisław Ludkiewicz

Zdzisław Ludkiewicz (ur. 17 stycznia 1883 w Poniewieżu w guberni kowieńskiej, zm. 18 lipca 1942 w Zalesiu) – polski ekonomista rolny, rektor Szkoły Głównej Gospodarstwa Wiejskiego (SGGW), minister reform rolnych w II RP.
Życiorys.
Urodził się w rodzinie ziemiańskiej. Ukończył gimnazjum w Lipawie. Następnie odbył praktykę rolniczą na Pokuciu i ukończył studia na Wydziale Chemii Politechniki Ryskiej i Akademię Rolniczą w Dublanach, uzyskując dyplom w 1910. W latach 1911 – 1912 studiował na Uniwersytecie w Lipsku ekonomię polityczną i ekonomikę rolnictwa.
Od 1908 r. pracował jako inspektor kółek rolniczych. Był sekretarzem Wileńskiego Towarzystwa Rolniczego oraz redaktorem wydawanego w Wilnie "Tygodnika Rolniczego". W 1915 organizował Towarzystwo Rolników Poszkodowanych Wskutek Działań Wojennych w Mińsku. Jesienią 1915 przedostał się przez front z Mińska do Warszawy, gdzie od 1 kwietnia 1916 do 1 września 1917 był asystentem w Wyższej Szkole Rolniczej. Organizator i pierwszy dyrektor Związku Rewizyjnego Polskich Spółdzielni Rolniczych i Kasy Centralnej Stowarzyszeń Pożyczkowych w Warszawie. Był pracownikiem Rady Windykacji Strat Wojennych Tymczasowej Rady Stanu. Jesienią 1917 mianowany na dyrektora Wydziału Reform Agrarnych Tymczasowej Rady Stanu.
Od grudnia 1918 był profesorem Szkoły Głównej Gospodarstwa Wiejskiego (SGGW), a w latach 1925 – 1926 był rektorem uczelni. Równocześnie od 1922 był docentem Politechniki Warszawskiej, gdzie wykładał politykę agrarną. Od 19 grudnia 1923 do 3 lipca 1924 był ministrem reform rolnych w rządzie Władysława Grabskiego. W 1936 zorganizował Ligę Odrodzenia Gospodarczego Polski i został jej honorowym prezesem.
Po wybuchu II wojny światowej współpracował z ówczesnym rektorem SGGW Janem Miklaszewskim w organizowaniu tajnego nauczania. Ale z powodów zdrowotnych – latem 1940 – zrezygnował z tej działalności.
Żonaty z Ksawerą Bochwic, prawnuczką Floriana Bochwica, z którą miał dwoje dzieci: Jerzego (ur. 1921) i Ewę (ur. 1923). Jego braćmi byli Seweryn Ludkiewicz oraz Adam Ludkiewicz.

</doc>
<doc id="1107202" url="https://pl.wikipedia.org/wiki?curid=1107202" title="Nagroda Mythopoeic">
Nagroda Mythopoeic

Nagroda Mythopoeic ("mythopoeic" – gr. „tworzenie mitów”) – nagroda w dziedzinie literatury przyznawana od 1971 r. przez Mythopoeic Society autorom utworów fantasy oraz badaczom literatury fantasy i szeroko pojętych mitów.
Nagrodę literacką wielokrotnie otrzymali m.in.: Mary Stewart, Jane Yolen, Neil Gaiman, Peter S. Beagle, Patricia A. McKillip, Diana Wynne Jones.
Kategorie nagród.
Początkowo były przyznawane dwie nagrody. Od roku 1992 nagrodę dla literatury fantasy rozdzielono na dwie kategorie: dla dorosłych i dzieci. W tym samym roku dla prac krytycznoliterackich wprowadzono drugą kategorię: mity i fantasy, obok studiów nad działalnością "Inklingów".

</doc>
<doc id="1107205" url="https://pl.wikipedia.org/wiki?curid=1107205" title="Mythopoeic Award">
Mythopoeic Award



</doc>
<doc id="1107209" url="https://pl.wikipedia.org/wiki?curid=1107209" title="Mythopoeic Society Award">
Mythopoeic Society Award



</doc>
<doc id="1107212" url="https://pl.wikipedia.org/wiki?curid=1107212" title="Pudelpointer">
Pudelpointer

Pudelpointer – jedna z ras psów, należąca do grupy wyżłów, zaklasyfikowana do sekcji i typu wyżłów kontynentalnych, w podsekcji psów w typie gończego. Podlega próbom pracy.
Charakterystyka ogólna.
Pudelpointer jest rasą psów myśliwskich, zaliczanych do tzw. legawców, powstałą pod koniec XIX wieku. Na skutek skrzyżowania w Niemczech, pointera z pudlem uzyskano rasę przystosowaną do wszechstronnej pracy łowieckiej na każdym terenie. Ceniony przez myśliwych za dobry węch, zapalczywość w pracy oraz szybkość, jest uznawany za rasę unikatową, liczniej hodowany jest tylko w Niemczech.
Wygląd.
Pudelpointer ma głowę średniej długości, z długą i szeroką kufą. Oczy są okrągłe i duże, barwy żółtej lub żółtobrązowej. Uszy są średniej wielkości, przylegające i opadające płasko. Grzbiet jest krótki i prosty, o mocnych lędźwiach, brzuch jest podkasany. Kończyny są długie i umięśnione. Ogon skopiowany jest noszony poziomo.
Umaszczenie jest brązowe, rudobrązowe lub czarne, o włosie szorstkim i nastroszonym, średnio długim. Według wzorca FCI niedopuszczalna jest szata barwy białej i nadmiernie pręgowanej.

</doc>
<doc id="1107218" url="https://pl.wikipedia.org/wiki?curid=1107218" title="Katedra Matki Boskiej w Antwerpii">
Katedra Matki Boskiej w Antwerpii



</doc>
<doc id="1107222" url="https://pl.wikipedia.org/wiki?curid=1107222" title="U + Ur Hand">
U + Ur Hand

U + Ur Hand – trzeci singiel amerykańskiej piosenkarki pop-rockowej Pink z jej czwartego albumu zatytułowanego "I’m Not Dead". Piosenka pojawiła się w internecie na początku czerwca 2005 roku, na długo przed premierą płyty. Oficjalna premiera singla miała miejsce 28 sierpnia 2006 roku w Wielkiej Brytanii.

</doc>
<doc id="1107226" url="https://pl.wikipedia.org/wiki?curid=1107226" title="Shadows of the Sun">
Shadows of the Sun

Shadows of the Sun – siódmy album norweskiego zespołu muzycznego Ulver wydany 1 października 2007 roku przez niezależną wytwórnię płytową Jester Records.

</doc>
<doc id="1107231" url="https://pl.wikipedia.org/wiki?curid=1107231" title="Wizyty zagraniczne premiera Jarosława Kaczyńskiego">
Wizyty zagraniczne premiera Jarosława Kaczyńskiego

Wizyty zagraniczne premiera Jarosława Kaczyńskiego – spis wizyt zagranicznych Jarosława Kaczyńskiego od momentu objęcia urzędu Prezesa Rady Ministrów. 

</doc>
<doc id="1107240" url="https://pl.wikipedia.org/wiki?curid=1107240" title="Zdjęcie z krzyża (obraz Petera Paula Rubensa z 1617)">
Zdjęcie z krzyża (obraz Petera Paula Rubensa z 1617)

Zdjęcie z krzyża (flam. "Kruisafneming") – obraz Petera Paula Rubensa, ołtarzowy, datowany na lata 1615–1617, znajdujący się do 1973 r. w katedrze św. Mikołaja Biskupa w Kaliszu.
Historia.
Obraz zakupił w 1620 w Antwerpii sekretarz Zygmunta III Wazy Piotr Żeromski i w 1621 sprowadził do Kalisza. Przed 1639 obraz umieszczono w wielkim ołtarzu kościoła św. Mikołaja Biskupa w Kaliszu, gdzie znajdował się do 1973 roku. Według oficjalnej, wówczas przyjętej wersji, obraz spłonął podczas pożaru w nocy z 13 na 14 grudnia. Według innych źródeł pożar mógł zostać wzniecony dla zatarcia śladów kradzieży. Jedno z trzech najcenniejszych zaginionych dzieł sztuki w Polsce. Obecnie na jego miejscu znajduje się kopia autorstwa Bronisława Owczarka.
16 marca 1974 w dzienniku „Frankfurter Allgemeine Zeitung” ukazało się ogłoszenie z ofertą sprzedaży obrazu „Zdjęcie z krzyża” Petera Paula Rubensa.
Kopia obrazu znajduje się w ołtarzu głównym kościoła św. Jana Chrzciciela w Krotoszynie.

</doc>
<doc id="1107248" url="https://pl.wikipedia.org/wiki?curid=1107248" title="Luis Enrique Martínez García">
Luis Enrique Martínez García



</doc>
<doc id="1107254" url="https://pl.wikipedia.org/wiki?curid=1107254" title="Wsiewołod Strażewski">
Wsiewołod Strażewski

Wsiewołod Ilicz Strażewski ros. Всеволод Ильич Стражевский (ur. 21 sierpnia 1897 w Wierzbołowie na Suwalszczyźnie, zm. 25 sierpnia 1973 w Warszawie) – Rosjanin, generał porucznik Armii Czerwonej, generał dywizji ludowego Wojska Polskiego.
Życiorys.
Syn urzędnika celnego Ilji (Eliasza) z Litwy i Luizy z Getwaldów, córki szwedzkiego admirała. W 1914 wraz z rodziną ewakuowany w głąb Rosji, w 1917 ukończył w Surażu seminarium nauczycielskie i pracował jako nauczyciel na terenach Rosji, a później ZSRR. W 1920 ukończył Wyższy Kurs Pedagogiczny w Moskwie. W 1918 zapisał się do RKP(b), ale z powodu szlacheckiego pochodzenia przez 3 lata był kandydatem do partii.
Od 1923 był zawodowym oficerem Armii Czerwonej, gdzie pełnił służbę jako dowódca kompanii 66 pułku piechoty 29 Dywizji Piechoty. Instruktor polityczny, a w latach 1927–1928 komisarz 86 pułku piechoty w tej dywizji. Potem na wyższych stanowiskach służbowych w Sztabie Głównym. Komendant Domu Armii Czerwonej w Smoleńsku, a od 1930 w Rostowie nad Donem. Od 1932 instruktor propagandy w Wydziale Techniczno-Bojowym Sztabu Dowodzenia Wojsk Lotniczych Armii Czerwonej, od 1933 pomocnik szefa Wydziału Organizacyjno-Mobilizacyjnego Sztabu Głównego Armii Czerwonej. W latach 1935–1938 studiował w Akademii Wojskowej im. Frunzego w Moskwie. W czerwcu 1938 roku aresztowany w ramach wielkiej czystki, ale zwolniony i formalnie przeniesiony do rezerwy. W grudniu 1940 roku powrócił do służby jako wykładowca taktyki na Wyższych Kursach Doskonalenia Szefów Sztabu.
W latach 1941–1944 walczył na frontach: Stalingradzkim, 2 Ukraińskim i 1 Białoruskim, m.in. jako szef sztabu 299 Dywizji Piechoty i 33 Gwardyjskiego Korpusu Piechoty w stopniu pułkownika. W marcu 1944 roku skierowany został w stopniu podpułkownika do Polskich Sił Zbrojnych w ZSRR: zastępca szefa sztabu Armii Polskiej ds. mobilizacyjnych, potem szef sztabu 1 Armii Wojska Polskiego. 
2 listopada 1944 został awansowany na stopień generała majora Armii Czerwonej, a 3 listopada generała brygady przez Krajową Radę Narodową. Od marca 1945 roku pierwszy wiceminister Obrony Narodowej. 9 sierpnia 1945 Krajowa Rada Narodowa mianowała go generałem dywizji. Potem kolejno dowódca Okręgu Wojskowego: III Poznańskiego (1946–1948), I Warszawskiego (1948–1949), IV Śląskiego (1949–1956). Od 1952 do 1956 był posłem na Sejm PRL I kadencji.
Był przewodniczącym Wojewódzkiego Komitetu Bezpieczeństwa w Poznaniu. W czasie wydarzeń czerwcowych w Poznaniu brał udział w pracach sztabu gen. Popławskiego, w tym w naradzie (godz. 20, 28 czerwca 1956 roku), kiedy to padł rozkaz użycia ciężkiej artylerii w przypadku przedłużania się walk w centrum miasta.
28 listopada 1956 roku powrócił do ZSRR, gdzie w marcu 1957 został zdemobilizowany jako „nadmiernie spolszczony” i przeniesiony w stan spoczynku.
Życie prywatne.
Przyjeżdżał często do Polski, gdzie się m.in. leczył. W 1972 osiadł w Polsce na stałe. Interesował się teatrem, kolekcjonował obrazy, grał na skrzypcach i fortepianie, malował, dużo czytał. Zmarł w Warszawie. Pochowany w Alei Zasłużonych na Cmentarzu Powązkowskim w Warszawie (kwatera B-2-TUJE-21) wraz z córką Heleną Strażewską-Popiołek (1919-2004). Jego żoną była Olga z d. Bova-Bosse (1899–1986), urodzona w Dźwińsku w rodzinie francuskiego pochodzenia, pochowana również na Cmentarzu Wojskowym na Powązkach (kwatera B4-9-12).

</doc>
<doc id="1107256" url="https://pl.wikipedia.org/wiki?curid=1107256" title="Międzynarodowy Festiwal Lato Filmów w Toruniu">
Międzynarodowy Festiwal Lato Filmów w Toruniu



</doc>
<doc id="1107264" url="https://pl.wikipedia.org/wiki?curid=1107264" title="Wyżeł niemiecki szorstkowłosy">
Wyżeł niemiecki szorstkowłosy

Wyżeł niemiecki szorstkowłosy – jedna z ras psów należąca do grupy wyżłów, zaklasyfikowana do sekcji wyżłów kontynentalnych, w podsekcji psów w typie gończego. Typ wyżłowaty. Podlega próbom pracy.
Charakterystyka ogólna.
Wyżeł niemiecki szorstkowłosy jest zaliczany do tzw. legawców, który powstał na drodze krzyżowania takich ras jak: pudel, pointer, gryfon, airedale terrier oraz innych odmian wyżła niemieckiego.
Ceniony przez grono myśliwskie za twardą stójkę, dobry węch, odporność na trudne warunki pogodowe w pracy. Sprawdza się w polowaniach na obszarach leśnych i bagiennych. Inteligentny, szybko się uczy i przywiązuje do swojego właściciela. Nazwę zawdzięcza typowi owłosienia ("Draht" oznacza w języku niemieckim "drut"). 
Wygląd ogólny.
Proporcje ciała wyżła niemieckiego szorstkowłosego są harmonijne, a sylwetka krępa. Posiada głowę długą o stosunkowo szerokiej kufie. Oczy są barwy ciemnej, a uszy trójkątne.
Klatka piersiowa jest szeroka oraz głęboka. Linia zadu jest spadzista i długa, a brzuch podkasany. Ogon kopiowany jest noszony równo z linią grzbietu.
Włos jest szorstki, przylegający i gęsty, stanowi ochronę przed utrudniającymi pracę czynnikami tj. zimno czy chaszcze. W różnych częściach ciała posiada różną długość: krótszy jest w dolnych partiach kończyn, najgęściejszy na uszach oraz twardy na brwiach i kufie, gdzie tworzy wąsy oraz brodę. 
Dopuszczalne są wszystkie typy umaszczenia, od czarnej do jasnobrązowej, przy czym szata może być jednolita lub stanowić kombinację rozmaitych łat. Dopuszczalne jest także występowanie dereszu oraz dropiowatości.

</doc>
<doc id="1107274" url="https://pl.wikipedia.org/wiki?curid=1107274" title="Alex Zane">
Alex Zane

Alex Zane (ur. 3 marca 1979 w Leeds) – angielski prezenter telewizyjny, DJ oraz przedstawiciel gatunku stand-up.
Znany jest z występów w programie "Jaja ze stali" (zwyciężył w 1 odcinku), gdzie występuje jako prowadzący teleturnieje, które są wcześniej wyreżyserowane.
Jest prezenterem londyńskiej stacji radiowej XFM. Prowadzi jeden z najbardziej znanych programów porannych XFM Breakfast Show with Alex Zane.

</doc>
<doc id="1107276" url="https://pl.wikipedia.org/wiki?curid=1107276" title="Gerezanka ruda">
Gerezanka ruda

Gerezanka ruda, gereza ruda ("Piliocolobus badius") – gatunek ssaka naczelnego z podrodziny gerez (Colobinae) w obrębie rodziny koczkodanowatych (Cercopithecidae).
Zasięg występowania.
Gerezanka ruda występuje w zachodniej Afryce zamieszkując w zależności od podgatunku:
Taksonomia.
Gatunek po raz pierwszy naukowo opisał w Robert Kerr nadając mu nazwę "Simia" ("Cercopithecus") "badius". Holotyp pochodził z Sierra Leone.
Takson "temminckii" jest czasami uważany za odrębny gatunek ponieważ wydaje się, że między "temminckii" a "badius" występuje różnica w kolorze sierści; aby to wyjaśnić, potrzebne są dodatkowe badania. Autorzy "Illustrated Checklist of the Mammals of the World" rozpoznają dwa podgatunki.
Morfologia.
Długość ciała (bez ogona) samic 43–63 cm, samców 50–63 cm, długość ogona 63–77 cm; masa ciała samic 6–9 kg, samców 9–12,5 kg. Małpa o małej głowie, krótkim pysku, bokobrodach skierowanych do tyłu. Ubarwienie ciała zmienne w zależności od podgatunku, prawie zawsze czerwonawe (łącznie z głową i bokobrodami). Wierzch ciała szary, z czerwonawym lub całkiem szarym spodem. Spód i nogi są najczęściej jaśniejsze. Ogon długi, cienki, na końcu trochę grubszy, jednolicie czerwony lub szary.
Tryb życia.
Zamieszkuje lasy wszystkich typów położonych do 1500 m n.p.m., najlepiej w pobliżu rzek i potoków. Aktywne w ciągu dnia. Żyją najczęściej w koronach drzew. Tworzą grupy składające się z 8 – 10 osobników, w których występują zwierzęta obojga płci. Na jednego samca przypada 2 do 3 samic. Młodociane samce i samice nie opuszczają macierzystej grupy. Zwierzęta są agresywne jedynie w stosunku do innych grup na obcym, nie znakowanym terytorialnie terenie. Więzi w grupie nią są zbyt silne. Zdarza się, że samce zabijają młode. Gerezy żywią się wyłącznie pokarmem roślinnym: liśćmi, młodymi pędami, pączkami kwiatów i owocami.
Rozród.
Zachowania godowe i seksualne słabo poznane. Ciąża u samic trwa około 6 miesięcy, po czym rodzi się jedno młode. Młode karmione jest mlekiem matki przez rok. Pomiędzy kolejnymi miotami mija 2 lata. Dojrzałość płciową samice osiągają w 2 roku życia, samce w 3 roku życia.

</doc>
<doc id="1107286" url="https://pl.wikipedia.org/wiki?curid=1107286" title="Seweryn Ludkiewicz">
Seweryn Ludkiewicz

Seweryn Ludkiewicz (ur. 20 stycznia 1882 w Poniewieżu w guberni kowieńskiej, zm. 31 marca 1964 w Warszawie) – polityk, minister.
Życiorys.
Urodził się w rodzinie ziemiańskiej. Ukończył gimnazjum w Lipawie. Studiował następnie nauki przyrodnicze i geograficzne na Politechnice Lwowskiej, Uniwersytecie Jagiellońskim i uczelniach w Paryżu. Zdał egzamin nauczycielski w Sankt Petersburgu i został współzałożycielem progimnazjum prywatnego w Telszach na Żmudzi, gdzie pracował w latach 1909–1912. Współredaktor "Tygodnika Rolniczego" w Wilnie.
W czasie I wojny światowej od 1915 sekretarz, a następnie dyrektor Towarzystwa Rolników Poszkodowanych Wskutek Działań Wojennych w Mińsku, a potem w Piotrogrodzie. Po rewolucji lutowej i obaleniu caratu kierował Towarzystwem Powrotu na Litwę i Białoruś. W maju 1919 aresztowany przez Czeka, powrócił w kwietniu 1920 do Polski w ramach wymiany więźniów.
Pracował potem jako kierownik Biura Porad Komisji Polityki Osadniczej Związku Zawodowego Rolników i Leśników z Wyższym Wykształceniem w Warszawie, a od 1 czerwca 1920 jako kierownik Wydziału Rolnego Towarzystwa Straży Kresowej. Od 1 listopada 1920 dyrektor Departamentu Rolnictwa i Lasów i prezes Centralnego Urzędu Ziemskiego w Tymczasowej Komisji Rządzącej Litwy Środkowej.
18 kwietnia 1922 mianowany na prezesa Głównego Urzędu Ziemskiego. Po upadku rządu Władysława Sikorskiego (26 maja 1923) i powstaniu rządu koalicji Chjenopiasta premiera Wincentego Witosa podał się do dymisji ze służby państwowej.
Po przewrocie majowym wiceprezes rady nadzorczej Państwowego Banku Rolnego (PBR), od 27 września 1927 prezes banku. Od 20 marca 1932 był ministrem rolnictwa oraz ministrem reform rolnych w rządzie Aleksandra Prystora. Miał za zadanie scalenie tych ministerstw, co nastąpiło 1 lipca 1932, gdy został ministrem rolnictwa i reform rolnych. Funkcję tę pełnił do 10 maja 1933. Po wykonaniu misji scaleniowej i odejściu z rządu powrócił na stanowisko prezesa Państwowego Banku Rolnego. Od 4 lipca 1935 do 11 lutego 1936 był przejściowo dyrektorem PBR. 12 maja 1938 odszedł na emeryturę.
Był członkiem Rady Głównej Towarzystwa Rozwoju Ziem Wschodnich w 1939, członkiem loży wolnomularskiej w Warszawie w czasach II Rzeczypospolitej.
Po II wojnie światowej od końca 1945 do 1950 był prezesem Rady Krajowego Towarzystwa Melioracyjnego.
Pochowany na cmentarzu ewangelicko-reformowanym przy ulicy Żytniej 42 w Warszawie (W/4/11). 
Brat Zdzisława Ludkiewicza oraz Adama Ludkiewicza.

</doc>
<doc id="1107288" url="https://pl.wikipedia.org/wiki?curid=1107288" title="Gończy niemiecki">
Gończy niemiecki

Gończy niemiecki – jedna z ras psów, należąca do grupy psów gończych, posokowców i ras pokrewnych, zaklasyfikowana do sekcji psów gończych, w podsekcji małych psów gończych. Podlega próbom pracy.
Ogólna charakterystyka.
Niemiecki gończy jest rasą psa wyhodowaną do polowań na drobną zwierzynę, taką jak np. zające. Wzorzec został opracowany i ogłoszony w 1995 roku, pomimo tego, że rasa posiada swoją wcześniejszą historię.
Gończego niemieckiego charakteryzuje spokój, zrównoważenie oraz zapał do pracy na zróżnicowanym terenie łowieckim.
Sylwetka tego gończego jest proporcjonalna, o głowie długiej i suchej, stopie
słabo zaznaczonym. Uszy są obwisłe, długie i płasko przylegające. Ogon jest długi i szblasto wywinięty.
Szata posiada włos krótki, przylegający i zwarty.
Umaszczenie może być:
Białe znaczenia występują na czole, grzbiecie nosa, piersiach, łapach oraz końcówce ogona.

</doc>
<doc id="1107291" url="https://pl.wikipedia.org/wiki?curid=1107291" title="Hrabstwo Wood (Ohio)">
Hrabstwo Wood (Ohio)

Hrabstwo Wood – hrabstwo w USA, w stanie Ohio. Założone 1 kwietnia 1820. Według danych z 2000 roku hrabstwo miało 121 065 mieszkańców.

</doc>
<doc id="1107293" url="https://pl.wikipedia.org/wiki?curid=1107293" title="Stopka redakcyjna">
Stopka redakcyjna

Stopka redakcyjna (wydawnicza), impressum – informacja o składzie redakcji, adresie, telefonach, adresie e-mail itp. Stopka jest wyodrębniona graficznie i umieszczana zwykle u dołu ostatniej kolumny czasopisma. Stopką redakcyjną (wydawniczą) nazywa się także dane wydawnicze i drukarskie, znajdujące się zwykle na odwrocie strony tytułowej lub na końcu książek.
W stopce redakcyjnej mogą też znaleźć się informacje na temat praw autorskich wydawnictwa.
W wydawnictwach firmowanych przez Kościół katolicki oraz w książkach i czasopismach wydawanych w Polsce przed 1990 umieszczana bywała także adnotacja cenzury (albo cenzury kościelnej) dopuszczająca wydawnictwo do druku (imprimatur).

</doc>
<doc id="1107297" url="https://pl.wikipedia.org/wiki?curid=1107297" title="Roulado (Gônaïves)">
Roulado (Gônaïves)



</doc>
<doc id="1107299" url="https://pl.wikipedia.org/wiki?curid=1107299" title="Francuskie królowe">
Francuskie królowe



</doc>
<doc id="1107302" url="https://pl.wikipedia.org/wiki?curid=1107302" title="Roulado Gonaives">
Roulado Gonaives



</doc>
<doc id="1107313" url="https://pl.wikipedia.org/wiki?curid=1107313" title="Storebæltsbroen">
Storebæltsbroen

Storebæltsbroen – most w Danii, położony nad Wielkim Bełtem, ok. 100 km na południowy zachód od centrum stolicy kraju, Kopenhagi. Łączy wyspy Zelandia (Korsør) i Fionia (Nyborg).
Jest on tak naprawdę częścią tzw. Storebæltsforbindelsen, które składa się z trzech mostów (wschodni, drogowy most wiszący i pary zachodnich, drogowego i kolejowego) oraz tunelu kolejowego biegnącego wzdłuż mostu wschodniego (pomiędzy wyspami Zelandia i Sprogø) i odcinka drogi pomiędzy mostami, na wyspie Sprogø. Wschodnia część jest najdłuższym mostem wiszącym w Europie i trzecim co do długości mostem wiszącym na świecie. Długość całej przeprawy wynosi ok. 17 km.
Most zastąpił przeprawę promową, która była głównym sposobem przemieszczania się między wyspami. Pokonanie Wielkiego Bełtu samochodem wcześniej zajmowało ok. 90 min, obecnie 10-15 min.
Historia.
Wstępne przygotowania (negocjacje, plany) do budowy trwały już od 1986 roku, a sam most został wybudowany w latach 1988–1998. Oficjalne otwarcie odbyło się 14 czerwca 1998 w obecności ówczesnego Premiera Królestwa Danii. Całkowity koszt inwestycji wyniósł 21,4 miliardy DKK (według cen z 1988 r.).
Wypadki.
2 stycznia 2019 zginęło 6 osób w wypadku kolejowym.

</doc>
<doc id="1107317" url="https://pl.wikipedia.org/wiki?curid=1107317" title="If I Can Dream">
If I Can Dream

If I Can Dream – piosenka napisana przez Waltera Earla Browna w 1968 roku, którą spopularyzował Elvis Presley. Znana z licznych odwołań do cytatów z Martina Luthera Kinga.
Najciekawszym wykonaniem Elvis popisał się w 1968 na koncercie Elvis NBC – TV Special.

</doc>
<doc id="1107320" url="https://pl.wikipedia.org/wiki?curid=1107320" title="Roulado Football Club">
Roulado Football Club



</doc>
<doc id="1107330" url="https://pl.wikipedia.org/wiki?curid=1107330" title="Tempête Football Club">
Tempête Football Club



</doc>
<doc id="1107331" url="https://pl.wikipedia.org/wiki?curid=1107331" title="Tempete Saint-Marc">
Tempete Saint-Marc



</doc>
<doc id="1107337" url="https://pl.wikipedia.org/wiki?curid=1107337" title="Bobigny – Pantin – Raymond Queneau">
Bobigny – Pantin – Raymond Queneau

Bobigny - Pantin - Raymond Queneau – stacja linii nr 5 metra w Paryżu. Stacja znajduje się w gminach Bobigny i Pantin. Została otwarta 25 kwietnia 1985 r.

</doc>
<doc id="1107341" url="https://pl.wikipedia.org/wiki?curid=1107341" title="Motocykl z bocznym wózkiem">
Motocykl z bocznym wózkiem

Motocykl z bocznym wózkiem – pojazd samochodowy wielośladowy zbudowany z motocykla (lub innego pojazdu jednośladowego, np. skutera) z zamontowanym sztywno z prawej lub lewej jego strony dodatkowym jednokołowym wózkiem z miejscem dla pasażera (niekiedy dwóch pasażerów) oraz bagażu (lub jedynie z miejscem na bagaż bez przewidzianego siedzenia).
Motocykl z bocznym wózkiem umożliwia kierowcy przewożenie pasażerów zarówno na tylnym siodełku motocykla jak i w bocznym wózku. Jest więc pewną alternatywą dla niewielkiego samochodu, choć ze wszystkimi wadami motocykla (w tym: stosunkowo mała moc silnika pojazdu dodatkowo obciążonego masą wózka i pasażera; brak osłony przed czynnikami atmosferycznymi i przed skutkami kolizji, dla samochodu nawet niegroźnych; itp.) i z niektórymi tylko jego zaletami (stosunkowo niewielki ciężar; większa manewrowość niż samochód; na ogół niezbyt wygórowana cena; itp.). Dlatego też największa popularność motocykli z wózkiem bocznym przypadała na okres międzywojenny i pierwsze dekady powojenne, gdy społeczeństwa były mało zamożne, a samochody trudniej dostępne. Pojazdy tego typu wykorzystywane były chętnie w armiach wielu krajów, zwłaszcza w okresie II wojny światowej. Niemiecki Wehrmacht, a w mniejszym stopniu armia radziecka, polska i francuska, wyposażone były w motocykle z bocznym wózkiem, w których siedzący obok kierowcy pasażer obsługiwał karabin maszynowy, dzięki czemu uzyskiwano szybko przemieszczające się po polu walki pododdziały zdolne do skutecznego rażenia piechoty przeciwnika lub pełnienia zadań rozpoznawczych. Część motocykli tego typu miała napęd dodatkowo przenoszony na koło wózka, co zwiększało możliwości jazdy w terenie oraz bieg wsteczny, zwiększający manewrowość. Pojazd ten, będąc tanim, lekkim i zwrotnym, skutecznie konkurował z samochodami terenowymi z tego samego okresu w rodzaju Willysa. Obecnie motocykle z bocznym wózkiem rozpowszechnione są w tych rejonach świata, których mieszkańcy nie są dostatecznie zamożni, by kupić sobie samochód, a także w okolicach, w których sieć dróg jest niezbyt dobrze rozwinięta, lub ich jakość – niewystarczająca. Do zadań militarnych (np. ochrony granic) motocykle z wózkiem wykorzystuje obecnie przede wszystkim Rosja.
Motocykle z bocznym wózkiem w wersji przystosowanej do wyścigów (szosowych, torowych i terenowych) są skonstruowane w ten sposób, by jadący obok kierowcy pasażer mógł – balansując na zakrętach własnym ciałem – łatwo przemieszczać się daleko na prawo lub lewo (w zależności od zakrzywienia pokonywanego zakrętu: na zakrętach w lewo – na lewą stronę, na zakrętach w prawo – na prawą, jak na fotografii obok z "Isle of Man TT Race" na wyspie Man) i w ten sposób kompensować skutki siły odśrodkowej działającej na pojazd i zmierzającej do jego wywrócenia.

</doc>
<doc id="1107342" url="https://pl.wikipedia.org/wiki?curid=1107342" title="Église de Pantin">
Église de Pantin

Église de Pantin – stacja linii nr 5 metra w Paryżu. Stacja znajduje się w gminie Pantin. Została otwarta 12 października 1942 roku.

</doc>
<doc id="1107343" url="https://pl.wikipedia.org/wiki?curid=1107343" title="Hoche (stacja metra)">
Hoche (stacja metra)

Hoche – stacja linii nr 5 metra w Paryżu. Stacja znajduje się w gminie Pantin. Została otwarta 12 października 1942 r.

</doc>
<doc id="1107350" url="https://pl.wikipedia.org/wiki?curid=1107350" title="Slim Bouaziz">
Slim Bouaziz

Slim Bouaziz (ur. 16 kwietnia 1950) – tunezyjski szachista i trener szachowy ("FIDE Trainer" od 2005), arcymistrz od 1993 roku.
Kariera szachowa.
W latach 1967–1987 pięciokrotnie uczestniczył w turniejach międzystrefowych (eliminacji mistrzostw świata, najlepszy wynik uzyskując w roku 1982 w Las Palmas, gdzie zajął XII miejsce. Poza tym, w roku 1999 uczestniczył w Las Vegas w pucharowym turnieju o mistrzostwo świata, w I rundzie przegrywając z Vasiliosem Kotroniasem.
Od połowy lat 60. XX wieku należy do podstawowych zawodników reprezentacji Tunezji. Pomiędzy 1966 a 2006 rokiem szesnastokrotnie brał udział w szachowych olimpiadach, w tym 12 razy na najtrudniejszej I szachownicy. Poza tym, w roku 1989 wystąpił na IV szachownicy reprezentacji Afryki podczas drużynowych mistrzostw świata w Lucernie.
Do sukcesów Slima Bouazisa w turniejach międzynarodowych należą m.in. dz. I m. w Belgradzie (1977), dz. IV m. w Londynie (1978), III m. w Rzymie (1982, turniej B) oraz I m. w Bukareszcie (1992). Po turnieju tym otrzymał – jako pierwszy Afrykanin w historii – tytuł arcymistrza.
Najwyższy ranking w karierze osiągnął 1 lipca 1993 r., z wynikiem 2515 punktów zajmował wówczas 1. miejsce wśród tunezyjskich szachistów.

</doc>
<doc id="1107351" url="https://pl.wikipedia.org/wiki?curid=1107351" title="Porte de Pantin (stacja metra)">
Porte de Pantin (stacja metra)

Porte de Pantin – stacja linii nr 5 metra w Paryżu. Stacja znajduje się w 19. dzielnicy Paryża. Została otwarta 12 października 1942 r.

</doc>
<doc id="1107354" url="https://pl.wikipedia.org/wiki?curid=1107354" title="Ourcq (stacja metra)">
Ourcq (stacja metra)

Ourcq – stacja linii nr 5 metra w Paryżu. Stacja znajduje się w 19. dzielnicy Paryża. Została otwarta 21 marca 1947 r.

</doc>
<doc id="1107355" url="https://pl.wikipedia.org/wiki?curid=1107355" title="Laumière">
Laumière

Laumière – stacja linii nr 5 metra w Paryżu. Stacja znajduje się w 19. dzielnicy Paryża. Została otwarta 12 października 1942 r.

</doc>
<doc id="1107364" url="https://pl.wikipedia.org/wiki?curid=1107364" title="Ahafo Ano South">
Ahafo Ano South

Ahafo Ano South – dystrykt w regionie Ashanti w Ghanie ze stolicą w Mankranso. leży w północno-zachodniej części regionu Ashanti, 32 km na północny zachód od Kumasi, na drodze Kumasi - Sunyani, graniczy na północy z regionem Brong Ahafo i z dystryktami: na południu Atwima, od zachodu z Ahafo Ano North i od wschodu z Offinso.
Główne miasta: Biemso I, Biemso II, Mpasaso I Hwbaa, Mpassaso II, Nsuta, Potrikrom, Aburaso, Fawomang.

</doc>
<doc id="1107365" url="https://pl.wikipedia.org/wiki?curid=1107365" title="Jacques Bonsergent (stacja metra)">
Jacques Bonsergent (stacja metra)

Jacques Bonsergent – stacja linii nr 5 metra w Paryżu. Stacja znajduje się w 10. dzielnicy Paryża. Została otwarta 17 grudnia 1906 r.

</doc>
<doc id="1107366" url="https://pl.wikipedia.org/wiki?curid=1107366" title="Synagoga Ari Ashkenazi w Safed">
Synagoga Ari Ashkenazi w Safed



</doc>
<doc id="1107368" url="https://pl.wikipedia.org/wiki?curid=1107368" title="Tadeusz Miłobędzki">
Tadeusz Miłobędzki

Tadeusz Benon Miłobędzki (ur. 16 czerwca 1873 w Kole, zm. 13 lipca 1959 w Warszawie) – polski chemik, rektor SGGW.
Życiorys.
Syn Jakuba Ignacego Miłobędzkiego (1839–1919), inżyniera powiatowego, oraz Salomei Zofii z Rokossowskich h. Glaubicz (1852–1938). Ukończył gimnazjum filologiczne w Kaliszu, a następnie Wydział Fizyko-Matematyczny Cesarskiego Uniwersytetu Warszawskiego (1897). W latach 1904–1905 odbywa studia uzupełniające w Bernie i Lipsku, m.in. u prof. Wilhelma Oswalda, a w 1912 uzyskuje magisterium w Uniwersytecie Warszawskim. Doktorat uzyskał w 1918 w Uniwersytecie Jagiellońskim w Krakowie na podstawie pracy „O tautomerii kwasu fosforawego”. Był jednym z założycieli Polskiego Towarzystwa Chemicznego (został jego honorowym członkiem w 1937 roku, w latach 1928 i 1952 prezes PTCh). Od 1945 członek PAU, od 1952 członek tytularny, od 1957 członek rzeczywisty PAN. W latach 1915–1918 był redaktorem czasopisma „Chemik Polski”, w latach 1935–1939 i 1946 redagował „Roczniki Chemii”, a w latach 1947–1955 „Chemię Współczesną”.
W latach 1906–1913 był działaczem Towarzystwa Kultury Polskiej.
W latach 1906-1918 był wykładowcą chemii nieorganicznej na Wydziale Przyrodniczym Towarzystwa Kursów Naukowych w Warszawie, a w latach 1909-1911 pełnił funkcję dziekana wydziału.
Od 1917 profesor SGGW, a w latach 1920–1921 pierwszy z wyboru rektor uczelni. Od 1922 do 1929 profesor Uniwersytetu Poznańskiego. Następnie – do 1939 – profesor Politechniki Warszawskiej (w latach 1933–1934 był dziekanem wydziału chemicznego). Jako profesor zwyczajny PW otrzymał tytuł profesora honorowego na Wydziale Leśnym SGGW z dniem 27 września 1938. W latach 1945–1946 profesor Uniwersytetu Jagiellońskiego, od 1946 ponownie profesor Politechniki Warszawskiej.
Tadeusz Miłobędzki był autorem ok. 90 publikacji naukowych z dziedziny chemii fosforu [7 prac dotyczących głównie syntezy i tautomerii związków P(III) i analizy chemicznej. Jako pierwszy (we współpracy ze Stanisławem Kostaneckim) określił skład chemiczny kurkumy. Autor podręczników analizy jakościowej i ilościowej.
Zmarł 13 lipca 1959 roku w wieku 86 lat (był najdłużej żyjącym rektorem SGGW); pochowany na cmentarzu Powązkowskim w Warszawie (kwatera 28-6-21).
Brat Józefa Miłobędzkiego. Jego syn, Adam Miłobędzki, był historykiem sztuki i architektury.

</doc>
<doc id="1107371" url="https://pl.wikipedia.org/wiki?curid=1107371" title="Zaśniad groniasty">
Zaśniad groniasty

Zaśniad groniasty (łac. "mola hydatidosa", "hydatis" – kropla wody) – niezłośliwa postać ciążowej choroby trofoblastycznej. Zaśniad groniasty powstaje w wyniku nieprawidłowego zapłodnienia komórki jajowej, która implantuje się i proliferuje w macicy. Wyróżnia się zaśniad groniasty całkowity i częściowy. W rzadkich przypadkach może rozwijać się jednocześnie zaśniad i normalny, żywy płód. W takiej sytuacji, przy zapewnieniu odpowiedniego nadzoru, często możliwe jest usunięcie zaśniadu i urodzenie dziecka.
Częstość występowania wynosi około 1 na 1000 ciąż w Stanach Zjednoczonych i Europie, a w zachodniej Afryce i południowo-wschodniej Azji częstość sięga 1 na 100 (przykładowo w Indonezji).
Zaśniad groniasty całkowity.
Patogeneza.
Zaśniad całkowity powstaje w wyniku zapłodnienia pustej (pozbawionej matczynego materiału genetycznego) komórki jajowej przez 1 lub 2 plemniki, w większości przypadków obserwuje się kariotyp codice_1 ale także codice_2 gdyż materiał genetyczny pochodzący od ojca ulega duplikacji po zapłodnieniu. Możliwy jest również kariotyp codice_3.
Dochodzi do nieprawidłowego rozwoju łożyska. Macica zawiera masy tkanki trofoblastycznej pod postacią pęcherzyków, z obrzękiem podścieliska, o typowym makroskopowym obrazie przypominającym kiść winogron. Stwierdza się także torbiele tekaluteinowe, które często osiągają duże rozmiary (skutek hipersekrecji hCG). Nigdy nie stwierdza się błon płodowych pozałożyskowych ani płodu.
Objawy.
U pacjentki występują objawy poronienia zagrażającego lub niezupełnego – pierwszym jest zwykle krwawienie z dróg rodnych w czwartym lub piątym miesiącu ciąży. Macica jest większa niż wskazuje wiek ciążowy. Występują nasilone wymioty, zaśniad predysponuje też do wczesnej gestozy.
Diagnostyka.
Charakterystyczny jest obraz zamieci (burzy) śnieżnej w USG (może nie występować w I trymestrze ciąży), a w badaniach biochemicznych wysoki poziom hCG (powyżej normy).
Zaśniad groniasty częściowy.
Patogeneza.
Zaśniad częściowy powstaje w wyniku zapłodnienia komórki jajowej przez 2 plemniki, kariotyp płodu jest triploidalny, materiał genetyczny pochodzi od ojca i matki, powszechne są wady rozwojowe.
W zaśniadzie groniastym częściowym macica zawiera fragmenty rozrostu trofoblastycznego z obrzękiem podścieliska, wśród których może być obecny zwykle nieżywy płód.
Objawy.
Zaśniad częściowy objawia się jak poronienie niedokonane.
Diagnostyka.
W USG widać część prawidłowego łożyska oraz pola przypominające "zamieć śnieżną", charakterystyczne dla zaśniadu groniastego całkowitego. Zaśniad częściowy rzadko przechodzi w przetrwałą chorobę trofoblastyczną.
Zaśniad inwazyjny.
Inwazyjna postać zaśniadu groniastego cechuje się zwykle miejscowym naciekaniem mięśnia macicy z uszkodzeniem naczyń. Występują ogniska krwotoczne.
Leczenie.
Zaśniad usuwa się chirurgicznie przez łyżeczkowanie jamy i kanału szyjki macicy, co daje około 80% szans na wyleczenie w przypadku zaśniadu całkowitego i 95% – częściowego. Obowiązuje badanie histopatologiczne wszystkich tkanek wydalonych samoistnie i wydobytych z dróg rodnych. W przypadku kobiet nie planujących więcej ciąż do rozważenia pozostaje histerektomia.
Od 2,5% do 4% zaśniadów ulega transformacji złośliwej do kosmówczaka. Zależnie od kwalifikacji do grupy ryzyka wdraża się monoterapię metotreksatem bądź terapię wielolekową według schematu EMA/CO (etopozyd, metotreksat, aktynomycyna D, cyklofosfamid, winkrystyna).

</doc>
<doc id="1107373" url="https://pl.wikipedia.org/wiki?curid=1107373" title="Mola hydatidosa">
Mola hydatidosa



</doc>
<doc id="1107374" url="https://pl.wikipedia.org/wiki?curid=1107374" title="Teratozaur">
Teratozaur

Teratozaur ("Teratosaurus") – rodzaj późnotriasowego drapieżnego archozaura z rzędu Rauisuchia.
Budowa: Czworonożny, duży, o krótkiej szyi. Kończyny prawie pionowo usytuowane pod tułowiem. Tylne kończyny dość wyraźnie dłuższe od przednich. Pięciopalczasty, z tym że jeden palec był już lekko uniesiony. Czaszka niezbyt duża, o licznych, choć niewielkich otworach (w tym dwie pary skroniowych, przy czym dolny jest wtórnie dodatkowo podzielony na dwie części). Szczęki oprócz przesuwania się w pionie były zdolne do nieznacznego odchylania się na boki, co jest cechą charakterystyczną Rauisuchia. Zęby duże, masywne, spiczaste o karbowanych krawędziach.
Rozmiary: Długość teratozaura szacuje się na około 5 m. Był więc jednym z największych lądowych drapieżników okresu triasowego, obok blisko spokrewnionych z nim amerykańskich postozuchów, południowoamerykańskich zaurozuchów i żyjących na terenach dzisiejszych Niemiec rauizuchów "Batrachotomus".
Występowanie: Tereny współczesnej Europy. Materiał kopalny odnaleziono w Niemczech (rejon Stuttgartu).
Gatunki:
Znany jest jeden gatunek teratozaura: "T. suevicus" z noryku Niemiec. W 2005 roku Tomasz Sulej opisał odkryte w datowanych na późny karnik osadach w okolicach Krasiejowa szczątki rauizuchida jako "Teratosaurus silesiacus", jednak późniejsze badania sugerują jego przynależność do odrębnego rodzaju, nazwanego w 2009 roku "Polonosuchus".
Muzea:
Holotyp (prawa kość szczękowa) "Teratosaurus suevicus" znajduje się w Muzeum Historii Naturalnej w Londynie (NHM 38646).

</doc>
<doc id="1107377" url="https://pl.wikipedia.org/wiki?curid=1107377" title="Koń buloński">
Koń buloński

Koń buloński (fr. "boulonnais") - bardzo stara, choć oficjalnie istniejąca od XVII w. rasa konia, która pochodzi z północno-zachodniej Francji. 
Budowa.
Koń buloński to zimnokrwisty koń pociągowy, bardzo przyjazny dla ludzi. Jego średni wzrost w kłębie wynosi 150-170 cm.
Konie te wyróżnia dominujące występowanie maści siwej, bywa kasztanowata i gniada. Rasa ta ma głowę w typie konia arabskiego oraz typowo skośnie opadające łopatki. 
Te konie charakteryzuje delikatna i cienka skóra, porównywana do polerowanego marmuru, gdyż spod niej prześwitują naczynia krwionośne.
Konie bulońskie jak na masywne ciało mają swobodną i płynną akcję.
Historia, pochodzenie.
O koniu bulońskim mówi się, że jest arystokratą wśród koni ciężkich, gdyż ma starożytny rodowód.
Kiedyś istniały konie mareyeuse - zwane również "petite boulonnais", czyli "mały bulończyk". Były one znacznie szybsze i były drobniejszej budowy niż ich krewni - konie bulońskie. Konie mareyeuse całkowicie wyginęły.

</doc>
<doc id="1107379" url="https://pl.wikipedia.org/wiki?curid=1107379" title="Abban z Magheranoidhe">
Abban z Magheranoidhe

Abban z Magheranoidhe, również Abban z Murneave/Murnevin lub Abban z Kill-Abban – żyjący w V wieku irlandzki zakonnik, siostrzeniec św. Ibara (zm. ok. 500), apostoła Wexfordu, opat i święty Kościoła katolickiego.
Nieznana jest dokładna data urodzenia ani śmierci. Wiadomo, że żył w czasach św. Patryka (ok. 385–461).
Jego ojciec, Cormac, był królem Lainsteru.
Abban założył liczne kościoły w dystrykcie Ui Cennselaigh (dzisiejsze Ferns w Hrabstwie Wexford). Jego główny klasztor znajdował się w Magheranoidhe (późniejsze "Abbanstown", obecnie Adamstown koło New Ross). Założył również opactwo i szkołę w Rosmic-treoin lub New Ross oraz opactwo w Kill-Abban ("Cell Abbáin") w Leinsterze, którego został pierwszym opatem. Pomógł świętej Gobnait założyć jej klasztor w Ballyvourney (ir. "Baile Bhuirne") w hrabstwie Cork.
Czczony jest szczególnie w Adamstown.
Jego wspomnienie liturgiczne obchodzone jest 16 marca.
Nie należy go mylić z innym irlandzkim świętym, Abbanem z New Ross zmarłym w VI wieku w Hrabstwie Kildare, wspominanym 27 października.

</doc>
<doc id="1107381" url="https://pl.wikipedia.org/wiki?curid=1107381" title="ThinkPad">
ThinkPad

ThinkPad – rodzina notebooków zaprojektowanych przez Richarda Sappera i produkowanych w latach 1992–2005 przez koncern informatyczny IBM.
Od II kwartału 2005 roku ThinkPady produkuje i sprzedaje chińska firma Lenovo, która odkupiła od IBM dział produkcji komputerów osobistych.
Pierwszy ThinkPad z serii był tabletem – model IBM 2521 ThinkPad. Sama nazwa najprawdopodobniej pochodzi od notatnika na którym widniał napis „Think”.
Historia.
Nazwa.
Nazwa „ThinkPad” jest produktem historii i kultury firmy IBM. Thomas John Watson senior najpierw wprowadził słowo „THINK” jako slogan IBM w latach 20. XX wieku. Firma w każdym minikomputerze i komputerze typu mainframe (z których większość była wypożyczona) montowała na górze konsoli sterującej niebieską plastikową tabliczkę, zawierającą komendę „THINK” umieszczoną na aluminiowej płytce. Przez dziesiątki lat specjalnie dla użytkowników i pracowników IBM rozpowszechniało niewielkie notesy (ang. notepad) ze słowem „THINK” wytłoczonym na skóropodobnej okładce. Nazwę „ThinkPad” zasugerował pracownik IBM – Denny Wainwright, który używał takiego notesu. Była ona jednak przeciwna polityce nazywania produktów przez IBM, ponieważ w tamtym czasie nazwy komputerów IBM były numeryczne. Została jednak zachowana ze względu na pozytywną reakcję dziennikarzy i opinii publicznej.
Rozwój.
ThinkPad był odpowiedzią na produkty Toshiby i Compaq. Obie firmy, tak samo jak Apple i DEC, były już obecne na rynku laptopów. Zadanie stworzenia notebooka zostało przydzielone japońskiej fabryce Yamato, prowadzonej przez Arimasa Naitoh – Japończyka, który dołączył do IBM w latach siedemdziesiątych a dzisiaj jest nazywany ojcem ThinkPada.
Pierwsze modele.
W kwietniu 1992 podczas konferencji prasowej IBM zaprezentowało pierwszego ThinkPada. Posiadał on system operacyjny PenPoint a jego oficjalna nazwa brzmiała „IBM 2521 ThinkPad”. Komputer trafił do masowej sprzedaży w październiku tego samego roku.
Oprócz nadania mu innowacyjnej nazwy, IBM reklamowało Thinkpady poprzez pomysłowe działania, takie jak wczesne programy pilotażowe dla klientów, liczne zapowiedzi przedpremierowe oraz rozbudowany program wypożyczeń nowego sprzętu, mający na celu przedstawienie jego mocnych i słabych stron. Ponadto IBM podjęło współpracę z archeologami badającymi starożytne egipskie miasto Leontopolis w celu przetestowania ThinkPada w terenie. Urządzenie zostało wypożyczone zespołowi kopiącemu na lato. W końcowym raporcie podkreślono, że ThinkPad doskonale sprawdza się w trudnych warunkach: „ThinkPad jest imponującym urządzeniem, wystarczająco wytrzymałym, aby był używany w trudnych, egipskich warunkach bez obawy o jego stan”.
Pierwsze trzy modele notebooków ThinkPad (700, 700C oraz 700T) zaprezentowano w październiku 1992 roku. Na klawiaturze znajdował się jasnoczerwony TrackPoint, był to rodzaj urządzenia wskazującego, które pozwalało na korzystanie z notebooka bez dodatkowych akcesoriów. Pierwsze ThinkPady okazały się dużym sukcesem – zebrały ponad 300 prestiżowych nagród za wygląd i jakość wykonania.
Laptopy ThinkPad 755C były używane w latach 90. na pokładzie wahadłowców kosmicznych jako komputery wspierające (ang. "Payload and General Support Computers"). W tym samym okresie Laptop ThinkPad 760ED, bez żadnych modyfikacji, był testowany w ramach wspólnego programu kosmicznego (Shuttle-MIR) Stanów Zjednoczonych oraz Rosji. Modele używane w programie kosmicznym zawierały procesor Intel Pentium 133 MHz z 48 MB pamięci operacyjnej, cztery napędy CD-ROM, zasilacz, stację dyskietek 3,5 cala i dwa dyski twarde o pojemności 1,2 GB każdy oraz dodatkowe akcesoria. Podczas używania ich w przestrzeni kosmicznej, laptopy były narażone na promieniowanie, które prawdopodobnie powodowało błędy. Pod tym względem laptopy 760ED sprawowały się lepiej niż modele 755C.
Wykorzystane w kosmosie.
Do 2003 roku laptopy ThinkPad były jedynymi certyfikowanymi laptopami do użytku na Międzynarodowej Stacji Kosmicznej. NASA zakupiła ponad 500 laptopów ThinkPad 750 w celu kwalifikacji lotu, rozwoju oprogramowania i szkolenia załogi. Senator astronauta – John Glenn używał laptopów ThinkPad w swojej misji kosmicznej STS-95 w 1998 roku.
Modele ThinkPad wykorzystywane w misjach kosmicznych:
Cechy.
Większość obecnie produkowanych modeli ThinkPadów posiada następujące cechy:
Linie produktów.
Oferta notebooków ThinkPad podzielona jest obecnie na następujące linie:
Wycofane z produkcji:
W starszych ThinkPadach IBM chętnie eksperymentował wprowadzając nowe, nieznane dotychczas ułatwienia, jak np. najszybszy upgrade pamięci – w kartach podobnych do tych z PCMCIA – czy UltraBay – kieszeń umożliwiającą łatwe podłączenie różnych rodzajów napędów i urządzeń. Zdarzały się też eksperymenty nieudane, jak np. seria ThinkPad Power Series wyposażona w wysokowydajny procesor PowerPC, produkowana w początkach 1995 roku. Był to bowiem notebook o mocy ówczesnego serwera i w podobnej cenie. Warto go jednak wspomnieć ze względu na inny eksperyment – umocowaną na górze wieka matrycy przenośną kamerę do wideokonferencji.
Design, który wprowadziła jeszcze firma IBM w 1992 jest stosowany do dzisiaj, dzięki czemu jest rozpoznawany na całym świecie.

</doc>
<doc id="1107394" url="https://pl.wikipedia.org/wiki?curid=1107394" title="Mankranso">
Mankranso

Mankranso lub Mankrangso – miasto i stolica dystryktu Ahafo Ano South w regionie Ashanti w Ghanie,

</doc>
<doc id="1107396" url="https://pl.wikipedia.org/wiki?curid=1107396" title="Parafia św. Jakuba Większego Apostoła w Mogilnie">
Parafia św. Jakuba Większego Apostoła w Mogilnie

Parafia św. Jakuba Większego w Mogilnie – rzymskokatolicka parafia leżąca w granicach dekanatu mogileńskiego.
Rys historyczny.
Ufundowana dla uposażenia klasztoru benedyktynów przez Zbyluta Pałukę z Panigrodza około roku 1155. I wówczas już parafia otrzymała na własność wieś Boguszyno. Obecna świątynia pochodzi z 1511 roku. Parafia posiada swój cmentarz parafialny.
Dokumenty.
Księgi metrykalne: 
Zasięg parafii.
Ulice Mogilna na obszarze parafii: Benedyktyńska nr. parzyste, Betonowa, Dworcowa bez nr. 1, 3, 5 i 7, Hallera nr. nieparzyste bez nr. 39 i 33 przy ul. Kościuszki, Jagiełły – nr. parzyste, Kościuszki bez nr 2 i 4, Moniuszki, Narutowicza, Al. Odrodzenia, Podgórna, Puławskiego, Rynek nr. parzyste, Słowackiego, Plac Wolności nr parzyste, Wąska, Ks. Piotra Wawrzyniaka, Wodna, Wybudowanie.
Miejscowości na obszarze parafii to Chabsko, Gozdawa, Izdby, Stawiska, Wyrobki.

</doc>
<doc id="1107397" url="https://pl.wikipedia.org/wiki?curid=1107397" title="Mankrangso">
Mankrangso



</doc>
<doc id="1107405" url="https://pl.wikipedia.org/wiki?curid=1107405" title="Slim Belkhodja">
Slim Belkhodja

Slim Belkhodja (ur. 23 listopada 1962) – tunezyjski szachista, w latach 1985–2001 reprezentant Francji, arcymistrz od 2002 roku.
Kariera szachowa.
W roku 1980 wystąpił w rozegranych w Dortmundzie mistrzostwach świata juniorów do lat 20, natomiast w 1982 i 1984 dwukrotnie reprezentował Tunezję na szachowych olimpiadach. W 1985 wystąpił w zespole francuskim na drużynowych młodzieżowych (do lat 26) mistrzostwach świata w Mendozie, zdobył również tytuł mistrza Paryża. W 1986 zadebiutował w finale indywidualnych mistrzostw Francji, zajmując w Epinal VI miejsce. W kolejnych latach odniósł szereg turniejowych sukcesów, m.in. w Paryżu (1989, turniej "AECE", dz. I m. wraz z Janem Plachetką i 1994, turniej "APSAP" IM, dz. II m. za Norikiem Kalantarianem, wraz z Didierem Collasem), Quéven (1999, I m.), Saint Lorrain (2000, I m.), Fouesnant (2000, I m.), Tunisie (2001, mistrzostwa państw arabskich, dz. I m. wraz z Hichamem Hamdouchim), Paryżu (2003, turniej "NAO" IM, dz. I m. wraz z Fabienem Libiszewskim), Kairze (2003, mistrzostwa państw arabskich, II m. za Essamem El Gindy), Dubaju (2004, mistrzostwa państw arabskich dz. I m. wraz z H.Hamdouchim), Issy-les-Moulineaux (2004, wspólnie z Murtasem Każgalejewem), Paryżu (2004, II m. za Petyrem Welikowem), Tazie (2005, turniej strefowy, dz. I m. wraz z H.Hamdouchim), Lusace (2005, mistrzostwa Afryki, II m. za Ahmedem Adly) oraz w Cannes (2007, dz. III m. za Suatem Atalikiem i Manuelem Apicellą, wraz z Michaiłem Gurewiczem i Jeleną Dembo.
W roku 2001 wystąpił w rozegranym w Moskwie pucharowym turnieju o mistrzostwo świata, w I rundzie przegrywając z Rafaelem Waganianem. Kolejny start w eliminacji mistrzostw świata zanotował w roku 2005, biorąc udział w Pucharze Świata w Chanty-Mansyjsku (tu również odpadł w I rundzie, po porażce z Siergiejem Tiwiakowem). W latach 2002 - 2006 trzykrotnie reprezentował Tunezję na olimpiadach szachowych, za każdym razem na I szachownicy.
Najwyższy ranking w karierze osiągnął 1 lipca 2001 r., z wynikiem 2531 punktów zajmował wówczas 11. miejsce wśród francuskich szachistów.
W roku 2002 został drugim w historii tunezyjskim szachistą (po Slimie Bouazisie), który otrzymał tytuł arcymistrza.

</doc>
<doc id="1107407" url="https://pl.wikipedia.org/wiki?curid=1107407" title="Mateusz Matczak">
Mateusz Matczak

Mateusz Matczak (ur. 12 sierpnia 1989 w Łodzi) – polski sportowiec, reprezentant Polski w pływaniu
Karierę sportową rozpoczął w klubie MKS Trójka Łódź, gdzie jego trenerem do 2009 był Marek Młynarczyk. Był uczniem Szkoły Podstawowej nr 173, następnie uczniem XXIX Liceum Ogólnokształcącego w Łodzi. Później przeniósł się do łódzkiego XLIII Liceum Ogólnokształcącego, gdzie zdał maturę. Do jego klasy uczęszczali inni znani łódzcy sportowcy: Sylwester Bednarek i Adam Kszczot. W 2007 rpodczas mistrzostw Europy juniorów w Antwerpii zdobył złoty medal na 400 m zmiennym, a wynik 4:18,40 był równy minimum na Igrzyska Olimpijskie 2008. Po udanym letnim sezonie 2007 od września trenował w grupie Pawła Słomińskiego w Warszawie, ale pozostał reprezentantem MKS Trójka Łódź. Nie zdołał zakwalifikować się do reprezentacji olimpijskiej. W latach 2009-2010 był zawodnikiem Miejskiego Klubu Pływackiego Szczecin, gdzie jego trenerem był Mirosław Drozd. Po rozpoczęciu studiów na Politechnice Łódzkiej powrócił do klubu MKS Trójka Łódź, gdzie jego trenerem był Krzysztof Cheliński.
W nocy z 15 na 16 kwietnia 2012 został znaleziony nieprzytomny na ulicy w centrum Łodzi. W szpitalu stwierdzono u niego zagrażający życiu uraz mózgu, wymagający kraniektomi i zastosowania śpiączki farmakologicznej.

</doc>
<doc id="1107408" url="https://pl.wikipedia.org/wiki?curid=1107408" title="Astrocyty">
Astrocyty



</doc>
<doc id="1107409" url="https://pl.wikipedia.org/wiki?curid=1107409" title="Jan Six II">
Jan Six II

Jan Six II, pan na Hillegom i Vromade (ur. 8 lutego 1668 w Amsterdamie, zmarły 8 stycznia 1750 również w Amsterdamie) – polityk amsterdamski, zamożny i wpływowy kupiec.
Przodkiem rodziny Sixów, jednej z najpotężniejszych amsterdamskich rodów był francuski szlachcic, który jako hugenota opuścił Francję i zamieszkał w roku 1585 w Antwerpii.
Jego ojcem był Jan Six I (1618-1700) sportretowany w 1654 roku przez Rembrandta. Jan Six II mieszkał w Amsterdamie przy Herrengracht 495. Na jego polecenie francuski architekt Jean Coulon przebudował około 1710 roku fasadę domu w stylu francuskiego baroku, którą można podziwiać do dziś. Jan Six II był jedną z centralnych postaci Amsterdamu przez wiele lat i szesnastokrotnym (wybieranym w latach: 1719, 1722, 1724, 1726, 1728, 1730, 1733, 1736, 1739, 1740, 1742, 1743, 1745, 1746 i 1748) burmistrzem tego miasta. Pod względem politycznym był zwolennikiem władzy regentów i antyoranżystą. Jego herb rodzinny można dziś zobaczyć na pompie w Hillegom.

</doc>
<doc id="1107411" url="https://pl.wikipedia.org/wiki?curid=1107411" title="Edward Forski">
Edward Forski

Edward Forski (ur. 4 czerwca 1916 w Wierzchosławicach, zm. 1 listopada 2016) – polski organista, jeden z najdłużej czynnie działających organistów w Europie, dyrygent chóru św. Cecylii w Strzegomiu.
W 1936 ukończył Salezjańską Szkołę Muzyczną w Przemyślu. W 1952 związał się z parafią pw. św. Apostołów Piotra i Pawła w Strzegomiu, gdzie objął stanowisko organisty i kancelisty. Był także współzałożycielem i chórmistrzem chóru parafialnego.
Honorowy obywatel miasta Strzegomia (2006).

</doc>
<doc id="1107412" url="https://pl.wikipedia.org/wiki?curid=1107412" title="Parafia św. Jana Apostoła w Mogilnie">
Parafia św. Jana Apostoła w Mogilnie

Parafia św. Jana Apostoła w Mogilnie jest jedną z 12 parafii leżącej w granicach dekanatu mogileńskiego. Parafia ma wspólny cmentarz wraz z parafią św. Jakuba Większego Apostoła. 
Rys historyczny.
Parafia powstała w XI wieku wraz z przybyciem do Mogilna benedyktynów, którzy założyli w Mogilnie opactwo. Kościół pochodzi z 2 poł. XI wieku. 
Od 1 stycznia 2014 parafia przeszła pod opiekę kapucynów prowincji warszawskiej.
Dokumenty.
Księgi metrykalne: 
Zasięg parafii.
Ulice Mogilna na obszarze parafii: Benedyktyńska – numery nieparzyste, Grobla, Jagiełły numery nieparzyste, Łąkowa, Mickiewicza, Niezłomnych, Polna, Powstańców Wlkp., Poznańska, Prusa, Przesmyk, Rynek – numery nieparzyste, Sądowa, Sienkiewicza, Witosa, Plac Wolności –
numery nieparzyste.
Miejscowości na obszarze parafii: Bąbowo, Bystrzyca, Dąbrówka, Olsza, Szczeglin, Żabno (część), Żabienko (część).

</doc>
<doc id="1107418" url="https://pl.wikipedia.org/wiki?curid=1107418" title="Zdeněk Salzmann">
Zdeněk Salzmann

Zdeněk Salzmann (ur. 18 października 1925 w Pradze, zm. 10 maja 2021 w Sedonie) – czeski językoznawca, antropolog kulturowy, folklorysta i znawca literatury pięknej; emerytowany profesor University of Massachusetts Amherst. Od 1947 roku mieszkał w Stanach Zjednoczonych. W centrum jego zainteresowań znajdowała się przede wszystkim antropologia lingwistyczna.
Życiorys.
Salzmann studiował językoznawstwo na Indiana University w Bloomington. Od 1968 roku prowadził wykłady z antropologii kulturowej na Uniwersytecie Massachusettskim. Przeprowadził szereg badań terenowych, m.in. wśród Indian z plemienia Arapaho i ludności południowo-czeskiej gminy Komárov. Studiował wymierający język Arapahów oraz prowadził działania na rzecz jego przetrwania i rozpowszechnienia. Jest autorem "Słownika angielsko-arapażskiego". Od 1989 roku Salzmann regularnie odwiedzał rodzime Czechy, gdzie prowadził wykłady na Uniwersytecie Karola w Pradze oraz na uniwersytetach w Pilźnie i Pardubicach.

</doc>
<doc id="1107420" url="https://pl.wikipedia.org/wiki?curid=1107420" title="Zombie Birdhouse">
Zombie Birdhouse

Zombie Birdhouse – szósty album solowy Iggy’ego Popa wydany 1982 roku.

</doc>
<doc id="1107424" url="https://pl.wikipedia.org/wiki?curid=1107424" title="Zdjęcie z krzyża">
Zdjęcie z krzyża



</doc>
<doc id="1107438" url="https://pl.wikipedia.org/wiki?curid=1107438" title="Form factor">
Form factor



</doc>
<doc id="1107446" url="https://pl.wikipedia.org/wiki?curid=1107446" title="Pałac Savoy">
Pałac Savoy

Pałac Savoy – rezydencja królewska istniejąca w Londynie w XIII i XIV wieku.
Ziemia pod przyszły pałac, położona przy ulicy Strand, uważanej wówczas za najbardziej prestiżową w mieście, została nadana przez Henryka III jego szwagrowi, Piotrowi, księciu Savoy (który później został władcą Sabaudii jako Piotr II) w 1246 roku. Nieco później w gotowym już pałacu zamieszkał książę Edmund, młodszy z synów Henryka. W drugiej połowie XIV wieku rezydował tam m.in. Jan, książę Lancaster, sprawujący wówczas władzę regencką w imieniu swego nieletniego bratanka, króla Ryszarda II. Jego decyzja z 1381 roku, aby po raz trzeci w ciągu zaledwie czterech lat nałożyć podatek pogłówny, wywołała chłopską rebelię. W toku walk pałac uległ doszczętnemu zniszczeniu. Wszystko, czego nie dało się spalić, chłopi rozbili na drobne części i wrzucili do pobliskiej Tamizy.
Pałac zniknął, ale przetrwała jego nazwa, którą nadawano kolejnym budynkom stawianym w tym miejscu. W 1512 roku Henryk VII ufundował Szpital Savoy, mający służyć najuboższym. Choć sam gmach szpitala rozebrano, do dziś zachowała się jego kaplica. Obecnie w tym miejscu stoją dwa budynki z lat 80. XIX wieku: jeden z najbardziej prestiżowych hoteli Londynu oraz teatr. Oba noszą nazwę Savoy.

</doc>
<doc id="1107449" url="https://pl.wikipedia.org/wiki?curid=1107449" title="Duński Uniwersytet Techniczny">
Duński Uniwersytet Techniczny

Duński Uniwersytet Techniczny (duń. "Danmarks Tekniske Universitet", "DTU") – publiczna uczelnia techniczna (tj. politechnika), założona przez Hansa Christiana Ørsteda w 1829 roku, znajdująca się obecnie w Kongens Lyngby na przedmieściach Kopenhagi.

</doc>
<doc id="1107451" url="https://pl.wikipedia.org/wiki?curid=1107451" title="Naftali Herc Imber">
Naftali Herc Imber

Naftali Herc Imber (znany też jako Naftali Cwi Imber lub Naftali Hirsz Imber; ur. 1856 w Złoczowie, zm. 8 października 1909 w Nowym Jorku) – żydowski poeta, urodzony w Austro-Węgrzech (dzisiejsza Ukraina), działacz ruchu syjonistycznego. Autor słów wiersza "Hatikwa", który został hymnem państwowym Izraela.
Życiorys.
Dzieciństwo i młodość.
Naftali urodził się w 1856 roku w żydowskiej rodzinie w miejscowości Złoczów w Cesarstwie Austrii (obecnie terytorium Ukrainy). Był synem Samuela Jakuba Imbera i Ladli z domu Schwartz. Ojciec zarządzał karczmą i był szorstki w obyciu. Swojego syna traktował ostro. Oboje rodziców sprzeciwiało się ruchowi chasydzkiemu, synowi dali jednak tradycyjne religijne wychowanie. Naftali uczył się w lokalnym chederze. Nauczyciel był zdumiony jego talentem i umiejętnościami. W wieku 8 lat uczył się już u najlepszych nauczycieli w bet midrasz (normalnie uczyli się w nich chłopcy w wieku 15 lat). Gdy miał 10 lat rozpoczął studiowanie księgi Zohar. W tym samym wieku zaczął pisać swoje pierwsze wiersze. Kilka lat później napisał wiersz zatytułowany "Austria", który zadedykował cesarzowi Franciszkowi Józefowi na stulecie przyłączenia Bukowiny do Monarchii Habsburgów. W uznaniu otrzymał od cesarza nagrodę pieniężną.
W 1874 roku zmarł jego ojciec. Sytuacja rodziny znacznie się wówczas pogorszyła, ponieważ Naftali miał pięcioro rodzeństwa. Gdy dodatkowo atmosfera w Złoczowie pogarszała się na skutek wzrostu nastrojów antysemickich, rodzina przeniosła się do Brodów. Młody 18-letni Imber spotkał się tam z poglądami ruchu intelektualnego "Haskala". Kilku znajomych z tego ruchu poleciło Naftalego rabinowi Issachar-Barowi Lowensteinowi. Rabin rozpoznał talent młodzieńca i zaopiekował się nim, zatrudniając jako nauczyciela. Po sześciu miesiącach jego matka zaniepokoiła się zmianą jego wyglądu i stroju, którym upodobnił się do chasydów. Pod jej wpływem opuścił rabina i zdecydował się wyruszyć w podróż po Węgrzech, Serbii i Rumunii, gdzie w 1878 roku przez pewien czas mieszkał u rabina Mosze Waldberga w miejscowości Jassy. Napisał wówczas dwa pierwsze wersety piosenki "Nasza Nadzieja" (hebr. תִּקְוָתֵנוּ, "Tikwatenu").
Działalność literacka.
W 1881 roku Imber zamieszkał w stolicy Imperium Osmańskiego, Konstantynopolu. W tym czasie zaprzyjaźnił się z brytyjskim dyplomatą i podróżnikiem, sir . W listopadzie 1882 roku razem z Olifantem i jego żoną przyjechał do Palestyny. Został osobistym sekretarzem i tłumaczem Olifanta. Uczył ich oboje języka hebrajskiego, a samemu poznawał język angielski. Mieszkali w wynajętej willi w Niemieckiej Kolonii w Hajfie, a upalne lato spędzali w pobliskiej wiosce Dalijat al-Karmil. W okresie tym Imber zwiedził żydowskie kolonie Riszon le-Cijjon, Zichron Ja’akow, Gederę, Rosz Pinę, Petach Tikwa i inne. Pisał optymistyczne piosenki dla pionierów. Niektóre z nich zyskały dużą popularność i były śpiewane przez osadników w całym kraju. Latem 1883 roku zaczął publikować swoje wiersze, artykuły i satyry w hebrajskim czasopiśmie „He-Chawacelet” (hebr. החבצלת), a następnie w „Ha-Cwi” (hebr. הצבי). Gdy w 1884 roku przebywał w Jerozolimie, rozchorował się. W czasie rekonwalescencji wynajął na trzy miesiące pokój w kolonii Riszon le-Cijjon i zapoznał się bardzo dokładnie z położeniem pionierów. W efekcie oskarżył barona Edmonda Jamesa de Rothschilda o lekceważącą postawę wobec osadników. W swoich artykułach wyraził także gniew na biurokrację i przestępstwa popełniane przez urzędników. Doszło wówczas do kontrowersji między nim a poetą Eliezerem ben Jehudą. W międzyczasie Imber na krótki czas otworzył sklep w Hajfie. W 1885 roku odbył podróż do Egiptu. Z powodu jaglicy był przez dwa miesiące w szpitalu, po czym na wieść o śmierci Alice Olifant (żony sir Laurence’a) powrócił do Palestyny. Olifant postanowił wówczas powrócić do Anglii. Jego wylot pozostawił Imbera bez wsparcia finansowego. Usiłował utrzymać się publikując w gazecie „He-Chawacelet” swoje wrażenia z wizyty w Egipcie – "Podróż do Egiptu".
W 1886 roku wydał w Jerozolimie swój pierwszy tom poezji zatytułowany "Gwiazda poranna" (hebr. ברקאי, "Barkai"). W zbiorze tym znajdował się wiersz zatytułowany "Nasza nadzieja", którego pierwsza wersja powstała już w 1878 roku w Rumunii. Kilka lat później wiersz został przyjęty jako hymn ruchu syjonistycznego Chowewej Syjon. Podczas Pierwszego Kongresu Syjonistycznego w Bazylei w 1897 roku pieśń ta stała się hymnem Światowej Organizacji Syjonistycznej. Muzykę, opartą na motywach melodii ludowej, ułożył , imigrant z Mołdawii. Później słowa pieśni zmodyfikowali osadnicy z Riszon le-Cijjon. Gdy w 1948 roku proklamowano powstanie państwa Izrael, pieśń "Hatikwa" została hymnem państwowym.
W marcu 1887 roku Imber opuścił Palestynę i udał się do Europy. Przez krótki czas mieszkał w Berlinie i Paryżu, po czym wyjechał do Indii. Następnie zamieszkał w Londynie, gdzie zaprzyjaźnił się z pisarzem Israelem Zangwillem. Był on jednym ze współzałożycieli ruchu syjonistycznego w Anglii. Imbir publikował tam swoje artykuły i wiersze w żydowskiej ultraortodoksyjnej gazecie "Standard" wydawanej w języku angielskim. Gdy 23 grudnia 1888 roku zmarł sir Laurence Olifant, Imber był jednym z niewielu uczestniczących w pogrzebie. W 1892 roku Imber przeniósł się do Stanów Zjednoczonych. W okresie tym rozpoczął studia nad kabałą i Talmudem. Kiedy poczuł kryzys emocjonalny, zdecydował się na wędrówkę po kraju. Swoje wrażenia z podróży publikował w artykułach ukazujących się w języku angielskim, hebrajskim i jidysz. Jego twórczość literacka była pełna szyderstwa i wulgarnego dowcipu. Między innymi przetłumaczył na hebrajski poezję perskiego poety Omara Chajjam.
Zmarł 8 października 1909 roku w Nowym Jorku na skutek powikłań zdrowotnych przewlekłej choroby alkoholowej. W 1953 roku jego szczątki przewieziono do Izraela, i ponownie pochowano w Jerozolimie.
Był wujem poety i publicysty Samuela Jakuba Imbera.

</doc>
<doc id="1107452" url="https://pl.wikipedia.org/wiki?curid=1107452" title="Tadeusz Błachno">
Tadeusz Błachno

Tadeusz Błachno (ur. 11 marca 1953 w Skale) – polski piłkarz grający na pozycji pomocnika.
Karierę zaczynał w rodzinnej miejscowości. Jako nastolatek wyjechał do Krakowa, gdzie trenował m.in. w Hutniku. W sezonie 1972/1973 był zawodnikiem warszawskiej Legii, ale w barwach tego zespołu rozegrał tylko jeden ligowy mecz i po zakończeniu sezonu odszedł do Widzewa. Rok później zaliczył ponowny epizod w Hutniku Kraków, by w 1975 na stałe trafić do Widzewa. Od 1980 do 1983 był piłkarzem Cracovii, potem wyjechał za granicę, grając w Belgii. Uchodził za zawodnika niezwykle walecznego. W latach 90. w wypadku tramwajowym stracił nogę. Mieszka w Skale.
Reprezentacja Polski.
W reprezentacji Polski zagrał 2 razy. Debiutował 30 sierpnia 1978 w meczu z Finlandią, ostatni raz w reprezentacyjnej koszulce wybiegł na boisko kilka dni później.

</doc>
<doc id="1107457" url="https://pl.wikipedia.org/wiki?curid=1107457" title="Sarkozuch">
Sarkozuch

Sarkozuch ("Sarcosuchus") – rodzaj wymarłego wczesnokredowego gada pokrewnego współczesnym krokodylom, ale niebędącego ich przodkiem.
Naturalnej wielkości odlew czaszki "S. imperator" znajduje się w Muzeum Ewolucji PAN w Warszawie.

</doc>
<doc id="1107469" url="https://pl.wikipedia.org/wiki?curid=1107469" title="Odchyłka standardowa">
Odchyłka standardowa



</doc>
<doc id="1107477" url="https://pl.wikipedia.org/wiki?curid=1107477" title="Aleksander Rybnik">
Aleksander Rybnik

Aleksander Rybnik ps. „Aleksy”, „Dziki”, „Jerzy” (ur. 13 grudnia 1906 w Starosielcach, zm. 11 września 1946 w Białymstoku) – podpułkownik piechoty Wojska Polskiego.
Życiorys.
W latach 1927–1930 był podchorążym Szkoły Podchorążych Piechoty w Ostrowi Mazowieckiej. 15 sierpnia 1930 roku został mianowany podporucznikiem ze starszeństwem z dniem 15 sierpnia 1930 roku i 42. lokatą w korpusie oficerów piechoty i przydzielony do 78 pułku piechoty w Baranowiczach. W okresie od 30 listopada 1938 roku do 20 marca 1939 roku dowodził 4 kompanią strzelecką batalionu KOP „Wołożyn”. Walczył w kampanii wrześniowej 1939 roku, jako dowódcą kompanii piechoty Korpusu Ochrony Pogranicza.
W kwietniu 1941 roku został komendantem garnizonu Wilno. Aresztowany 12 kwietnia, miał być wywieziony na Syberię. Udało mu się uciec z transportu kolejowego 22 czerwca, podczas bombardowania przez Niemców dworca kolejowego. W pierwszych dniach 1942 roku został mianowany komendantem Obwodu Armii Krajowej Słonim. Zagrożony aresztowaniem, w drugiej połowie 1943 roku schronił się na terenie województwa białostockiego, gdzie 10 grudnia został pełniącym obowiązki komendanta Obwodu Białystok Powiat, który wchodził w skład Inspektoratu Białostockiego AK. Od października 1944 roku był inspektorem Inspektoratu Białostockiego AK.
8 lipca 1945 roku w Puszczy Knyszyńskiej dowodząc zgrupowaniem AKO „Piotrków” stoczył zwycięską bitwę pod Ogółami z 1 pułkiem piechoty ludowego WP oraz funkcjonariuszami UB wspartego artylerią oraz przez Sowietów, przy minimalnych stratach własnych uniknął okrążenia.
W październiku 1945 roku mianowany zastępcą Prezesa Okręgu Białystok Wolność i Niezawisłość. Jednocześnie zachował stanowisko inspektora suwalsko-augustowskiego i białostocko-sokólskiego. Został aresztowany 19 kwietnia 1946 roku we wsi Rybaki, przez grupę Wojska Polskiego pozorującą oddział Narodowego Zjednoczenia Wojskowego. Sądzony w pokazowym procesie Inspektoratu Suwalsko-Augustowskiego WiN (24 oskarżonych), który odbywał się w sali białostockiego kina „Ton” w dniach 18–20 lipca 1946 roku. Proces był szeroko opisywany w prasie. Rybnika wraz z sześcioma podwładnymi skazano na karę śmierci. Wyrok został wykonany 11 września 1946 roku w białostockim więzieniu. Miejsce pochówku do chwili obecnej pozostaje nieznane.
11 września 2006 roku na ścianie budynku kina „Ton” w Białymstoku została umieszczona tablica „Pamięci ppłk. Aleksandra Rybnika”.

</doc>
<doc id="1107479" url="https://pl.wikipedia.org/wiki?curid=1107479" title="Nowe Miasto (Zduńska Wola)">
Nowe Miasto (Zduńska Wola)

Nowe Miasto – była wieś, włączona administracyjnie w dniu 1 stycznia 1975 roku, przyłączono wówczas Swędzieniejowice i dzielnicę Nowe Miasto do miasta Zduńska Wola, obecnie jej tereny objęte zostały planem zagospodarowania przestrzennego i stanowią największe w mieście osiedle przeznaczone do indywidualnej zabudowy mieszkaniowej. Miejsce atrakcyjne z uwagi na zaciszne położenie i ogrom terenów zielonych, od strony południowej i zachodniej otoczone Lasem Paprockim. Główne ulice to Świerkowa, Jodłowa, Borowa oraz Grabowa.

</doc>
<doc id="1107483" url="https://pl.wikipedia.org/wiki?curid=1107483" title="Harel Mojal">
Harel Mojal

Harel Mojal (hebr. הראל מויאל; ur. 12 kwietnia 1981 w Jerozolimie) – izraelski piosenkarz, kompozytor i tekściarz, zwycięzca drugiej edycji programu telewizyjnego "Kochaw nolad" ("כוכב נולד", odpowiednik polskiego "Idola").
Życiorys.
Wychowywał się w mieście Ma’ale Adummim. W dzieciństwie interesował się aktorstwem, słuchał world music i samodzielnie uczył się gry na gitarze. Studiował w college’u w Herclijji. Tam też zaciągnął się do wojska.
Do telewizyjnego konkursu "Kochaw nolad" (2004) zgłosiła go rodzina. Poszedł na przesłuchanie bez wielkich nadziei. Wygrał program, pokonując w finale Harela Ska’ata i Adiego Kohena.
W 2005 r. wydał swój debiutancki album zatytułowany "Harel Moyal". Płyta zyskała w Izraelu status złotej po zaledwie pięciu dniach od premiery. Był autorem większości kompozycji i tekstów piosenek zawartych na płycie. W 2007 r. ukazał się drugi longplay artysty, "Levadi".

</doc>
<doc id="1107484" url="https://pl.wikipedia.org/wiki?curid=1107484" title="Powiew">
Powiew

Powiew - bardzo słaby wiatr. Jego prędkość nie przekracza 2 m/s, powoduje on zmarszczki na wodzie, jest on słabo odczuwalny, dymy z kominów lekko się przechylają pod jego podmuchem. Na morzu powoduje maksymalnie 10 cm fale. Jest on traktowany jako pierwszy stopień w skali Beauforta. 

</doc>
<doc id="1107494" url="https://pl.wikipedia.org/wiki?curid=1107494" title="Łagiewka sterczowa">
Łagiewka sterczowa

Łagiewka sterczowa (łac. "utriculus prostaticus") – ślepy, leżący w obrębie gruczołu krokowego pośrodkowo położony mały uchyłek uchodzący do części sterczowej cewki moczowej, należący do pozostałości embrionalnych. Stanowi odpowiednik rozwojowy kobiecej pochwy i bywa określany jako pochwa męska ("vagina masculina"). Pochodzi z dolnych, połączonych ze sobą części przewodów przyśródnerczowych.
Nabłonek wyścielający łagiewkę przypomina nabłonek prostaty, a błona śluzowa jest mocno pofałdowana.

</doc>
<doc id="1107495" url="https://pl.wikipedia.org/wiki?curid=1107495" title="Utriculus prostaticus">
Utriculus prostaticus



</doc>
<doc id="1107498" url="https://pl.wikipedia.org/wiki?curid=1107498" title="Paavo Lötjönen">
Paavo Lötjönen

Paavo Lötjönen (ur. 29 lipca 1968 w Kuopio) − fiński muzyk, kompozytor i wiolonczelista. Członek zespołu Apocalyptica. Podobnie jak Perttu Kivilaakso i Eicca Toppinen ukończył studia na Akademii Sibeliusa w Helsinkach. Prowadzi kursy gry na wiolonczeli oraz jest instruktorem narciarstwa.
Jest żonaty i ma trójkę dzieci.

</doc>
<doc id="1107503" url="https://pl.wikipedia.org/wiki?curid=1107503" title="Zespół Sticklera">
Zespół Sticklera

Zespół Sticklera (łac. "arthroophthalmopathia hereditaria progressiva", ang. Stickler syndrome) – zespół wad wrodzonych, na którego fenotyp składają się płaska twarz, krótkowzroczność, jaskra, odklejenie siatkówki, rozszczep podniebienia, dysplazja nasadowo-przynasadowa, zmiany zwyrodnieniowe stawów. Dziedziczony jest w sposób autosomalny dominujący.
Zespół opisali Gunnar B. Stickler i wsp. w 1965 roku.

</doc>
<doc id="1107508" url="https://pl.wikipedia.org/wiki?curid=1107508" title="Płock Trzepowo">
Płock Trzepowo

Płock Trzepowo – stacja kolejowa w Nowym Trzepowie, w gminie Stara Biała, w województwie mazowieckim, w Polsce.
W 2018 roku stacja obsługiwała 20–49 pasażerów na dobę.
Po 11 latach przerwy od 9 grudnia 2007 roku został wznowiony ruch pasażerski na odcinku Płock – Sierpc. Obecnie w Płocku Trzepowie zatrzymuje się ok. 10 pociągów pasażerskich w ciągu doby, obsługiwanych przez autobusy szynowe. Jest tu także spory ruch towarowy ze względu na zakłady Orlenu.
Połączenia.
Obecnie stacja Płock Trzepowo obsługuje jeden pociąg regionalny Kolei Mazowieckich relacji Kutno – Gostynin – Płock – Sierpc (R31).

</doc>
<doc id="1107515" url="https://pl.wikipedia.org/wiki?curid=1107515" title="Prometidion">
Prometidion



</doc>
<doc id="1107517" url="https://pl.wikipedia.org/wiki?curid=1107517" title="Guz miejsca łożyskowego">
Guz miejsca łożyskowego

Guz miejsca łożyskowego (ang. placental-site trophoblastic tumor, PSTT) – rzadka postać ciążowej choroby trofoblastycznej, histopatologicznie nowotwór złośliwy wywodzący się z komórek łożyskowych.
Choroba przebiega bez wzrostu hCG. Guz szerzy się przez naciekanie i drogą naczyń chłonnych. Jest o wiele bardziej oporny na chemioterapię niż rak kosmówki.
Leczenie polega na intensywnej chemioterapii schematami wielolekowymi. Szacuje się, iż w 15% choroba kończy się zgonem.

</doc>
<doc id="1107518" url="https://pl.wikipedia.org/wiki?curid=1107518" title="Zespół Coffina-Siris">
Zespół Coffina-Siris

Zespół Coffina-Siris (ang. Coffin-Siris syndrome) – rzadki zespół wad, na którego fenotyp składają się cechy dysmorficzne twarzy (pogrubienie rysów), nadmierne owłosienie ("hipertrichosis"), aplazja lub hipoplazja paznokci i hipoplazja paliczków palców V, upośledzenie umysłowe. 
Chorobę opisali Grange S. Coffin i Evelyn Siris w 1970 roku.

</doc>
<doc id="1107519" url="https://pl.wikipedia.org/wiki?curid=1107519" title="Marcin Krysztofiak">
Marcin Krysztofiak

Marcin Krysztofiak (ur. 18 czerwca 1986 w Warszawie) – polski szachista, mistrz międzynarodowy od 2007 roku.
Kariera szachowa.
Wychowanek Jana Brustmana (1994-96), a następnie uczeń Zbigniewa Szymczaka (1996-98), mistrza międzynarodowego w grze korespondencyjnej Zbigniewa Sęka (1996-2001) oraz arcymistrza Roberta Kuczyńskiego (2002-2003). Jest trzykrotnym brązowym medalistą mistrzostw Polski juniorów: z 1997 (Nadole, w kategorii do lat 12), z 2000 (Biała, w kategorii do lat 14) i 2002 roku (Bartkowa, do lat 16). Jest także dwukrotnym medalistą mistrzostw Polski juniorów w szachach szybkich: wicemistrzem do lat 12 (Spała, 1996) oraz mistrzem do lat 14 (Częstochowa 1999). Reprezentował zespoły Polonii Warszawa i Damisu Warszawa podczas drużynowych mistrzostw Polski juniorów, ośmiokrotnie zdobywając medal (2000, 2002, 2003 - złoto, 1997, 1998, 2001, 2004 - srebro, 1999 - brąz). Z drużyną Damisu wywalczył III miejsce drużynowych mistrzostw Polski w 2004. Zwyciężył w dwóch międzynarodowych turniejach juniorów: "Manhem Open" w Göteborgu (2001) oraz "Rubicon Cup" w Budapeszcie (2003). Dwukrotnie reprezentował Polskę na mistrzostwach Europy juniorów w Kallithei, lepszy wynik uzyskując w kategorii do lat 14 w 2000 r. (5. miejsce). W 2001 roku podzielił III m. (za Jurijem Zezulkinem i Władysławem Borowikowem, a wraz z m.in. Krzysztofem Jakubowskim i Bartłomiejem Heberlą) w turnieju "Jantar Bałtyku" w Rowach, natomiast w 2007 podzielił II m. (za Lechem Sopurem, wraz z Wadimem Szyszkinem i Witalijem Koziakiem, a przed m.in. Klaudiuszem Urbanem, Mirosławem Grabarczykiem, Władimirem Małaniukiem i Włodzimierzem Schmidtem) w Policach oraz triumfował w mistrzostwach Warszawy.
Najwyższy ranking w dotychczasowej karierze osiągnął 1 września 2010 r., z wynikiem 2463 punktów zajmował wówczas 36. miejsce wśród polskich szachistów.

</doc>
<doc id="1107520" url="https://pl.wikipedia.org/wiki?curid=1107520" title="Carl Hiaasen">
Carl Hiaasen

Carl Hiaasen (ur. 12 marca 1953 w Plantation w pobliżu Fort Lauderdale na Florydzie w Stanach Zjednoczonych) – amerykański pisarz i dziennikarz, autor powieści sensacyjnych oraz powieści przygodowych dla młodzieży.
Jako dziennikarz "Miami Herald" Hiaasen specjalizuje się w śledztwie dziennikarskim. Zgromadzone w ten sposób doświadczenia wykorzystuje w swoich powieściach, których akcja rozgrywa się na ogół na południu Florydy. W swoich powieściach i publicystyce Hiaasen często porusza tematy niszczenia krajobrazu i przyrody tego stanu (zwłaszcza bagien Everglades) oraz korupcji wśród lokalnych polityków. Styl powieści Hiaasena charakteryzuje się czarnym humorem i nagromadzeniem elementów satyrycznych.
Najbardziej znaną powieścią Hiaasena jest "Strip Tease" ("Striptease", Amber 1996), bestseller "New York Times" z 1993 roku, sfilmowany w 1996 roku jako "Striptease". Film reżyserował Andrew Bergman, a w rolach głównych wystąpili Demi Moore, Burt Reynolds, i Ving Rhames. Sfilmowano też powieść Hiaasena dla młodzieży "Hoot" ("Sówki", W.A.B. 2005).

</doc>
<doc id="1107521" url="https://pl.wikipedia.org/wiki?curid=1107521" title="Nabłoniak kosmówkowy">
Nabłoniak kosmówkowy



</doc>
<doc id="1107524" url="https://pl.wikipedia.org/wiki?curid=1107524" title="Choriocarcinoma">
Choriocarcinoma



</doc>
<doc id="1107525" url="https://pl.wikipedia.org/wiki?curid=1107525" title="Sierakówek (stacja kolejowa)">
Sierakówek (stacja kolejowa)

Sierakówek – stacja kolejowa w Sierakówku, w województwie mazowieckim i na linii Kutno-Brodnica.
W 2018 roku stacja obsługiwała 0–9 pasażerów na dobę.
Stacja posiada jeden peron posiadający z obydwu stron tory i tor przeznaczony dla pociągów towarowych.
Sierakówek posiada bezpośrednie połączenia kolejowe z Gostyninem, Płockiem, Kutnem i Sierpcem.

</doc>
<doc id="1107526" url="https://pl.wikipedia.org/wiki?curid=1107526" title="Lewa tętnica żołądkowa">
Lewa tętnica żołądkowa



</doc>
<doc id="1107528" url="https://pl.wikipedia.org/wiki?curid=1107528" title="Caroline Wensink">
Caroline Wensink

Caroline Catharina Wensink (ur. 4 sierpnia 1984 roku w Ens) – holenderska siatkarka, reprezentantka kraju, grająca na pozycji środkowej. W trakcie sezonu 2012/2013 postanowiła zakończyć karierę sportową z powodu przewlekłych kłopotów ze zdrowiem. W latach 1999-2013 w reprezentacji Holandii wystąpiła w 298 meczach.
Sukcesy klubowe.
Mistrzostwo Holandii:
Puchar Holandii:
Puchar Niemiec:
Mistrzostwo Niemiec:
Superpuchar Holandii:
Puchar Polski:
Mistrzostwo Polski:
Superpuchar Polski:
Sukcesy reprezentacyjne.
Grand Prix:
Mistrzostwa Europy:

</doc>
<doc id="1107529" url="https://pl.wikipedia.org/wiki?curid=1107529" title="Tetsuo Okamoto">
Tetsuo Okamoto

Tetsuo Okamoto (ur. 20 marca 1932 w Marílii w stanie São Paulo, zm. 1 października 2007 tamże) – brazylijski pływak.
Pochodził z rodziny japońskich emigrantów. Był pierwszym brazylijskim medalistą olimpijskim w pływaniu. Brąz wywalczył na igrzyskach olimpijskich w Helsinkach w 1952 r. w wyścigu na dystansie 1500 metrów stylem dowolnym, przegrywając z Amerykaninem Fordem Konno i Japończykiem Shirō Hashizume. Był także pierwszym człowiekiem w Ameryce Południowej, który przepłynął długość 1500 metrów poniżej 19 minut (18 minut i 51 sekund).

</doc>
<doc id="1107530" url="https://pl.wikipedia.org/wiki?curid=1107530" title="Częstości cząstkowe">
Częstości cząstkowe



</doc>
<doc id="1107532" url="https://pl.wikipedia.org/wiki?curid=1107532" title="Hipoplazja płuca">
Hipoplazja płuca

Hipoplazja płuca (łac. "hypoplasia pulmonis") – wada wrodzona polegająca na różnego stopnia niewykształceniu elementów naczyniowych, oskrzelowych i miąższowych tkanki płucnej. Może być bezobjawowa i wykryta przypadkowo, najczęściej jednak daje objawy zakażenia i marskości. Może dotyczyć jednego płuca, obu lub pojedynczego płata. Rozpoznanie stawia się na podstawie zdjęcia rtg, bronchoskopii i bronchografii lub angiografii.
Leczenie wady polega na resekcji niewydolnej tkanki. Rokowanie zależy w dużym stopniu od obecności innych wad.

</doc>
<doc id="1107533" url="https://pl.wikipedia.org/wiki?curid=1107533" title="Rak kosmówki">
Rak kosmówki

Rak kosmówki, kosmówczak (łac. "choriocarcinoma") – jedna z postaci ciążowej choroby trofoblastycznej, przebiegająca jako wysoce złośliwy nowotwór, wybitnie dobrze reagujący na chemioterapię.
Guz pochodzi z komórek trofoblastu, wydziela hCG, powstaje z przetrwałego zaśniadu po usunięciu chirurgicznym, dużo rzadziej po ciąży prawidłowej.
Przerzuty następują drogą naczyń krwionośnych, zwykle do płuc, mózgu, wątroby.
Leczenie opiera się na schematach wielolekowych, m.in. EMA/CO (etopozyd, metotreksat, aktynomycyna D, cyklofosfamid, winkrystyna) zalecany w chorobie pośredniego i wysokiego ryzyka. Nowotwór cechuje duża szansą wyleczenia nawet w przypadku istnienia przerzutów, często z zachowaniem zdolności do rozrodu.

</doc>
<doc id="1107535" url="https://pl.wikipedia.org/wiki?curid=1107535" title="Stratność">
Stratność



</doc>
<doc id="1107539" url="https://pl.wikipedia.org/wiki?curid=1107539" title="Hugo Girard">
Hugo Girard

Hugo Girard (ur. 20 grudnia 1971, Sainte-Anne-de-Portneuf, Quebec) – kanadyjski kulturysta, trójboista siłowy i strongman.
Jeden z najlepszych kanadyjskich strongmanów w historii tego sportu i jeden z najlepszych światowych siłaczy. Sześciokrotny w latach 1999, 2000, 2001, 2002, 2003 i 2004. Mistrz Ameryki Północnej Strongman w latach 2001 i 2002.
Życiorys.
Hugo Girard urodził się w małej wsi Sainte-Anne-de-Portneuf, w regionie administracyjnym Côte-Nord, we francuskojęzycznej prowincji Quebec. Rozpoczął treningi w wieku pięciu lat, gdy ojciec który również brał udział w zawodach siłaczy, podarował mu zestaw ciężarków.
W młodości uczył się w szkole policyjnej, a w weekendy pracował w ochronie popularnego nocnego klubu, w mieście Quebec. W 1991 r. zaczął startować jako trójboista siłowy i ustanowił wielu rekordów Kanady w trójboju siłowym. Na początku lat dziewięćdziesiątych wyjechał do Los Angeles, aby rozpocząć karierę jako zawodowy kulturysta lub aktor, jednak po kilku miesiącach powrócił do Kanady.
W 1998 r. zadebiutował jako siłacz i jednocześnie po raz pierwszy pojawił się w indywidualnych Mistrzostwach Świata Strongman, w których wziął udział łącznie siedem razy, w latach 1998, 1999, 2000, 2001, 2002, 2003 i 2004. Najwyższą lokatę w karierze, czwartą zajął na Mistrzostwach Świata Strongman 1999. W Mistrzostwach Świata Strongman 2004 jedyny raz nie zakwalifikował się do finału, w wyniku kontuzji.
Hugo Girard przez kilka lat był dominującym siłaczem w Kanadzie. W latach 1999 - 2004 został sześciokrotnie . Dwukrotnie zdobył Mistrzostwo Ameryki Północnej Strongman w latach 2001 i 2002. Został Mistrzem Super Serii w sezonie 2002/2003. Pobił również wiele rekordów świata strongman. W 2005 r. wziął udział w elitarnych zawodach siłaczy Arnold Strongman Classic, rozgrywanych w Columbus (USA). Od 2004 r. ucierpiał kilkakrotnie w bardzo poważnych kontuzjach, które uniemożliwiły mu pełne uczestnictwo w rozgrywkach, w tym w Mistrzostwach Kanady Strongman oraz w Mistrzostwach Świata Strongman, w latach 2005 i 2006.
Hugo Girard trenował różnych kanadyjskich strongmanów, w tym Jessena Paulina – Mistrza Kanady Strongman 2005 i 2006. Jest również aktywnym organizatorem i promotorem sportów siłowych jako prezes Kanadyjskiej Federacji Siłaczy, CFSA (Canadian Federation of Strength Athletes).
Uznawany był za jednego z najsilniejszych ludzi na ziemi.
Mieszka w mieście Gatineau (prowincja Quebec), gdzie pracuje jako funkcjonariusz policji. Jest żonaty z Nadine Tremblay.
Wymiary:

</doc>
<doc id="1107543" url="https://pl.wikipedia.org/wiki?curid=1107543" title="Vagina masculina">
Vagina masculina



</doc>
<doc id="1107546" url="https://pl.wikipedia.org/wiki?curid=1107546" title="Ciążowa choroba trofoblastyczna">
Ciążowa choroba trofoblastyczna

Ciążowa choroba trofoblastyczna (ang. gestational trophoblastic disease, GTD) – grupa schorzeń rozrostowych trofoblastu o różnym stopniu złośliwości, do której zalicza się: 
Leczenie.
W grupie niskiego ryzyka uzyskuje się ok. 100% wyleczalność po zastosowaniu monoterapii metotreksatem lub daktynomycyną. W grupie wysokiego ryzyka stosuje się leczenie wielolekowe: etopozyd, metotreksat, daktynomycyna, winkrystyna i cyklofosfamid, na które odpowiada ok. 80% chorych. Wystąpienie przerzutów do mózgu (10%) wymaga stosowania równoczasowo radio- i chemioterapii. Wielokrotnie leczenie poprzedzone jest kraniotomią i chirurgicznym usunięciem guza przerzutowego. Leczenie choroby nawrotowej w większości przypadków skojarzone jest z chirurgicznym usuwaniem zmian guzowatych i chemioterapią.

</doc>
<doc id="1107548" url="https://pl.wikipedia.org/wiki?curid=1107548" title="Natężenie koercji">
Natężenie koercji



</doc>
<doc id="1107567" url="https://pl.wikipedia.org/wiki?curid=1107567" title="Martwica kości szczęki i żuchwy">
Martwica kości szczęki i żuchwy

Martwica kości szczęki i żuchwy, osteonekroza szczęki i żuchwy, ONJ (od ang. "osteonecrosis of the jaw") – rzadkie schorzenie charakteryzujące się klinicznie odsłonięciem obszaru kości żuchwy, szczęki i/lub podniebienia, niegojącym lub źle gojącym się przez 6–8 tygodni.
Etiologia.
Udowodniono związek martwicy kości szczęki i/lub żuchwy z przyjmowaniem bisfosfonianów. Bisfosfoniany, zawierające azot, są szeroko stosowane w leczeniu przerzutów nowotworów do kości, prewencji i leczeniu osteoporozy (alendronian p.o., risedronian p.o., ibandronian, p.o. i i.v.), choroby Pageta kości (palmidronian i.v., alendronian p.o. i risedronian p.o.) oraz krótkotrwałym leczeniu ostrej hiperkalcemii (kwas zoledronowy i.v. i pamidronian i.v.). Związki te hamują czynność osteoklastów i zmniejszają ich liczbę w tkance kostnej. 
Rozpoznanie.
Rozpoznanie stawiane jest na podstawie badania klinicznego, aczkolwiek może być tu pomocna tomografia komputerowa głowy. 
Pierwsze doniesienia na temat martwicy kości szczęki i/lub żuchwy ukazały się w 2003 roku, 5–10 lat po dopuszczeniu tej grupy leków przez amerykańską Agencję Żywności i Leków do stosowania na terenie Stanów Zjednoczonych. Wcześniej doniesienia o przypadkach tej choroby były niezwykle rzadkie. W większości (95%) przypadków stwierdzono związek choroby ze stosowaniem dożylnym zolendronianu lub pamidronianu w terapii przerzutów nowotworowych do kośćca (Woo, 2006, Marx, 2005). U pacjentów z nowotworami leczonymi w ten sposób częstość osteonekrozy wynosiła 1,3-4-7% (Woo, 2006, Hoof, 2005). Czynnikami predysponującymi są prawdopodobnie:
Martwica kości szczęki i/lub żuchwy dotyczy przede wszystkim pacjentów leczonych z powodu przerzutów nowotworowych dużymi (4-12-krotnie większymi niż w osteoporozie) dawkami bisfosfonianów. W piśmiennictwie odnotowano zaledwie około 50 przypadków ONJ u pacjentów leczonych bisfosfonianami z powodu osteoporozy (Woo, 2006). Kilka doniesień dotyczyło pacjentów leczonych z powodu choroby Pageta kości. 
Być może leczenie kortykosteroidami i chemioterapia również są czynnikami ryzyka.
Obraz kliniczny i przebieg.
Zmiana ma postać odsłoniętego, zazwyczaj bolesnego ubytku śluzówki jamy ustnej z odsłonięciem kości żuchwy, szczęki lub podniebienia. Może być obecne zakażenie. Żuchwa zajęta jest w około 2/3 przypadków, szczęka w 1/3. Istnieją kazuistyczne doniesienia o chorobie zajmującej przewód słuchowy zewnętrzny (Polizzotto, 2006). Stwierdzono, że terapia bisfosfonianowa u pacjentów, u których rozwija się ONj, trwa 1,5-3 lata. Przebieg ONj może być przewlekły i powikłany. 
Leczenie.
Leczenie jest zachowawcze i polega na chirurgicznym zaopatrzeniu rany, płukaniu jamy ustnej roztworem chloroheksydyny 0.1-0.2% lub H2O2, podawaniu antybiotyków i leków przeciwbólowych.
Patogeneza.
Patogeneza schorzenia jest niewyjaśniona. Przypuszcza się, że kości twarzoczaszki są predysponowane do spontanicznych, drobnych urazów, także z powodu częstych zabiegów chirurgicznych w tej okolicy; ponieważ śluzówka jamy ustnej jest bardzo cienka, uszkodzenie znajdujących się pod nią struktur kostnych jest ułatwione. Bisfosfoniany mogą się akumulować w szczękach, gdyż kości te są intensywnie używane i metabolizm ich tkanki kostnej jest szczególnie intensywny. Sposób w jaki kumulujące się bisfosfoniany wpływają na progresję ONj jest niejasny, ale wysuwa się hipotezy o ich antyangiogennym działaniu i upośledzeniu przez te związki funkcji limfocytów T.
Na ryzyko martwicy przypuszczalnie wpływają:
Przypuszcza się, że korzystne dla leczenia może być odstawienie leku na jakiś czas, np. na rok po 5-letniej kuracji. Podkreśla się też fakt, że korzyści wynikające ze stosowania tych leków znacznie przewyższają niekorzystne skutki wystąpienia osteonekrozy

</doc>
<doc id="1107568" url="https://pl.wikipedia.org/wiki?curid=1107568" title="René Glaneau">
René Glaneau

René Glaneau, właśc. Roman Środa (ur. 10 czerwca 1928 w Hornaing we Francji, zm. 12 kwietnia 1997 w Warszawie) – polski piosenkarz. W 1947 roku wrócił do Polski, do Karpacza.
Praca estradowa.
Karpacz 1947 – pierwsze występy z miejscową kapelą brata, Józefa. 
Debiut na dużej scenie: Orkiestra Zygmunta Karasińskiego – programy „Melodia i Rytm” i „Melodie Świata” (6 lutego 1954 – 30 sierpnia 1955). Następnie: orkiestra Ryszarda Damrosza Błękitny Jazz (4 lutego – 30 sierpnia 1956), Zespół Jazzowy Zygmunta Wicharego (październik 1956 – czerwiec 1960), Zespół Estradowy Jana Walaska (październik 1960 – maj 1961) i Zespół Gitar Hawajskich Jana Ławrusiewicza (1968). W latach późniejszych współpracuje z różnymi zespołami w kraju i za granicą.
Wyjazdy zagraniczne.
Czechosłowacja (CSRS), Finlandia, Niemiecka Republika Demokratyczna (NRD), Rumunia, Węgry, Związek Radziecki (ZSRR).
Nagrania.
Polska – 14 płyt: Polskie Nagrania „Muza” i Pronit 1955–1965, Czechosłowacja – 11 płyt: Supraphon 1963 – 1966, jedna płyta w Rumunii: Elektrocord 1959, jedno pirackie nagranie w USA: Bruno – Acropole Production Chicago 1960.
Telewizja.
TVP Łódź: trzy programy reżyserowane przez Janusza Rzeszewskiego w latach 1960 – 1961.
Repertuar.
W okresie „żelaznej kurtyny”, czyli w latach odcięcia od zachodniej kultury, René Glaneau zasłynął jako jedyny odtwórca i popularyzator piosenki francuskiej w Polsce. Później śpiewał i nagrał wiele utworów, nie tylko francuskich, w języku francuskim i polskim, w tym kilkanaście z własnymi tekstami, melodiami i aranżacjami.
Przeboje.
„Martwe liście”, „Pszczółka i motylek”, „Ostatni walc”, „Desafinado”, „Merci chérie”, „Bambino”, „Skandal w rodzinie”.

</doc>
<doc id="1107570" url="https://pl.wikipedia.org/wiki?curid=1107570" title="Materiały magnetycznie miękkie">
Materiały magnetycznie miękkie

Materiały magnetycznie miękkie – umowna grupa materiałów wykazujących własności ferromagnetyczne, dla których wartość natężenia koercji HC jest poniżej 1000 A/m (HC przyjmuje tylko wartości dodatnie).
Własności magnetyczne.
Pętla histerezy materiału magnetycznie miękkiego jest stosunkowo „wąska” z uwagi na niewielkie wartości HC (definicja na rysunku).
Pożądanymi parametrami materiału magnetycznie miękkiego są:
Zastosowanie.
Magnetyki miękkie stosuje się w urządzeniach elektrycznych do transformacji energii elektrycznej (transformatory), generacji energii elektrycznej (generatory, alternatory i prądnice) oraz zamiany energii elektrycznej w mechaniczną (silniki elektryczne).
Znajdują one również szerokie zastosowanie do ekranowania magnetycznego i czujników magnetycznych.
Przykłady materiałów.
Najszerzej stosowanymi magnetykami miękkimi są: stopy Fe i Si (stosunkowo tanie blachy elektrotechniczne), stopy Fe i Ni (duża przenikalność początkowa), stopy Fe i Co (duża indukcja nasycenia lub duża maksymalna przenikalność magnetyczna), ferryty (duża rezystywność) itp.
Nową grupą materiałów magnetycznie miękkich są szkła metaliczne otrzymane ze stopów na bazie żelaza lub kobaltu, w postaci cienkich taśm o grubości rzędu kilkudziesięciu mikrometrów. Charakteryzują się bardzo małą stratnością i mogą pracować przy częstotliwości do kilkuset kHz.
Magnetyki miękkie mogą być wykonywane w postaci cienkich warstw, włókien, drutów, taśm, blach, odlewów, wyprasek itp.

</doc>
<doc id="1107571" url="https://pl.wikipedia.org/wiki?curid=1107571" title="Materiał magnetycznie miękki">
Materiał magnetycznie miękki



</doc>
<doc id="1107572" url="https://pl.wikipedia.org/wiki?curid=1107572" title="Powiat Wien-Umgebung">
Powiat Wien-Umgebung

Powiat Wien-Umgebung (niem. "Bezirk Wien-Umgebung") – istniejący do 2016 r. powiat w Austrii, w kraju związkowym Dolna Austria. Siedziba powiatu znajdowała się w mieście Klosterneuburg. Większość powiatu leżała w rejonie Industrieviertel, jednak niektóre obszary również w rejonach Weinviertel i Mostviertel.
Powiat podzielony był na cztery części wokół miast Klosterneuburg, Schwechat, Purkersdorf i Gerasdorf bei Wien. Został oddzielony od Wiednia w 1954, a rozwiązany z końcem roku 2016.
Geografia.
Cały powiat leży w Kotlinie Wiedeńskiej, południowo-zachodnia część również w Lesie Wiedeńskim.
Powiat Wien-Umgebung graniczy z następującymi powiatami (zgodnie z kierunkiem ruchu wskazówek zegara): Mistelbach, Gänserndorf, Bruck an der Leitha, Baden, Mödling, St. Pölten-Land, Tulln i Korneuburg.
Podział administracyjny.
Powiat podzielony jest na 21 gmin, w tym sześć gmin miejskich "(Stadt)", siedem gmin targowych "(Marktgemeinde)" oraz osiem gmin wiejskich "(Gemeinde)".
Transport.
Przez ułożenie powiatu wokół miasta stołecznego przez jego teren przebiega wiele ważnych szlaków komunikacyjnych, są to: autostrada A1 oraz A4 oraz drogi krajowe: B1 ("Wiener Straße"), B9 ("Preßburger Straße"), B10 ("Brucker Straße"), B11 ("Mödlinger Straße"), B13 ("Laaber Straße"), B14 ("Klosterneuburger Straße"), B15 ("Mannersdorfer Straße"), B16 ("Ödenburger Straße") i B44 ("Neulengbacher Straße"), a także linie kolejowe Wiedeń - Bratysława, Wiedeń - Budapeszt, Wiedeń - Praga, Wideń - Salzburg.
W okolicach Schwechat znajduje się międzynarodowy port lotniczy Wiedeń-Schwechat.

</doc>
<doc id="1107573" url="https://pl.wikipedia.org/wiki?curid=1107573" title="Ośmioraka ścieżka (buddyzm)">
Ośmioraka ścieżka (buddyzm)



</doc>
<doc id="1107574" url="https://pl.wikipedia.org/wiki?curid=1107574" title="Przewlekła białaczka limfocytowa">
Przewlekła białaczka limfocytowa



</doc>
<doc id="1107577" url="https://pl.wikipedia.org/wiki?curid=1107577" title="Wypraska">
Wypraska

Wypraska – wyrób powstały w procesie prasowania pod dużym ciśnieniem, również przy wysokiej temperaturze. Uzyskiwana jest w procesie obróbki tworzyw sztucznych na wtryskarkach lub w procesie prasowania na gorąco.
Wypraska często nie jest gotowym produktem i muszą zostać wykonane dodatkowe czynności, na przykład gratowanie (odcinanie przelewów), odcięcie zlewika, złożenie, sprawdzenie pod kątem wad mechanicznych.

</doc>
<doc id="1107579" url="https://pl.wikipedia.org/wiki?curid=1107579" title="Henri Seroka">
Henri Seroka

Henri Seroka (ur. 9 maja 1949 w Brukseli]]) – belgijski kompozytor i piosenkarz polskiego pochodzenia.
Życiorys.
Urodził się w Belgii jako syn Niemki i Polaka. Jego ojciec Henryk podczas II wojny światowej brał udział w wyzwoleniu północno-zachodniej części Europy przez 1 Dywizję Pancerną pod dowództwem gen. dyw. Stanisława Maczka.
Swoją karierę rozpoczął w latach 60. jako piosenkarz na scenach w Belgii, Francji, Polski, Niemiec, Stanów Zjednoczonych i wielu innych państw Europy i Azji. Wystąpił m.in. podczas Festiwalu Piosenki w Sopocie w 1969 r., reprezentował wówczas Luksemburg, śpiewając piosenkę pt. "La neige". 
W 1984 roku otrzymał złotą płytę za kompozycję pt. "Avanti la Vie" reprezentującą Belgię podczas 29. Konkursu Piosenki Eurowizji. W 1984 roku podczas XXIII Letnich Igrzysk Olimpijskich w Los Angeles przedstawiono jego kompozycję jako belgijski wkład reprezentujący Europę w Ameryce Północnej, co przyniosło mu drugą złotą płytę. Jego kompozycje i piosenki znalazły miejsce w wielu filmach fabularnych i audycjach telewizyjnych. Współpracował między innymi z Betty Dorsey, Jeanem-Pierre'em Casselem, Ivanem Rebroffem, Dorothée, Rolandem Kaiserem, Lulu i Gunterem Gabrielem. 
Od wielu lat jego największą pasją jest komponowanie muzyki filmowej i poważnej. Skomponował m.in. "Credo Pamięci Generała Maczka i 1. Polskiej Dywizji". Seroka skomponował także muzykę do wielu polskich filmów i seriali, m.in. "Ceremonia pogrzebowa", "Halo Hans!", "Kuchnia polska". Jacek Bromski powierzył mu kompozycję muzyki do większości swoich filmów fabularnych (musical "Alicja", "U Pana Boga za piecem", "Zabij mnie glino", "Kochankowie Roku Tygrysa", "U Pana Boga w ogródku"); w kilku z nich zagrał niewielkie role. Najbardziej znana kompozycja Seroki to jednak muzyka do serialu animowanego "Smerfy".
Życie prywatne.
Jego pierwszą żoną była piosenkarka Niki Ikonomu z zespołu Filipinki, drugą Peggy, a trzecia, Anne, w 1984 r. urodziła ich syna Juliena. W Brukseli, gdzie mieszka z przyjaciółką Martine, posiada własne studio dźwiękowe.

</doc>
<doc id="1107581" url="https://pl.wikipedia.org/wiki?curid=1107581" title="Raincoat">
Raincoat

Raincoat (hindi: रेनकोट) – indyjski dramat psychologiczny z 2004 roku, debiut bengalskiego reżysera Rituparno Ghosha. Film jest ekranizacją literackiego utworu "Gift of Maggi" autorstwa O. Henry. W rolach głównych wystąpili Aishwarya Rai i Ajay Devgan.
Fabuła.
Manoj „Mannu” Tripathi (Ajay Devgan) w poszukiwaniu pieniędzy na założenie własnego interesu przyjeżdża do Kalkuty. Zamieszkawszy na pewien czas u swojego szkolnego kolegi Aloka (Sameer Dharmadhikari) i jego żony (Mouli Ganguly) odwiedza kolegów z przeszłości starając się pożyczyć potrzebną mu sumę pieniędzy. Cierpi na tym jego duma, czuje się upokorzony i niespełniony. Cieniem na jego życiu kładzie się też miłość, która zakończyła się rozstaniem. Jego ukochana, Neeru (Aishwarya Rai) lata temu w Bhagalpur w Biharze została oddana za żonę bogatemu mężczyźnie z miasta. Manoj w pewien deszczowy dzień odwiedza Neeru w Kalkucie. Nie ma odwagi przyznać się przed Neeru do tego, że bez zabezpieczenia materialnego nadal pozostaje w tym samym punkcie życia. Kłamie jej, że jest znanym producentem filmowym i że zamierza się wkrótce ożenić. Neeru jest pod wrażeniem kłamstwa. Sama też wydaje się coś przed nim ukrywać.

</doc>
<doc id="1107583" url="https://pl.wikipedia.org/wiki?curid=1107583" title="Tadeusz Kowalak">
Tadeusz Kowalak

Tadeusz Józef Kowalak (ur. 20 marca 1916 w Objezierzu, zm. 2 października 2007) – polski specjalista w zakresie spółdzielczości i współczesnych problemów polityki społecznej, profesor doktor habilitowany, honorowy przewodniczący Polskiego Towarzystwa Polityki Społecznej, członek honorowy Komitetu Nauk o Pracy i Polityce Społecznej PAN, wykładowca akademicki na Uniwersytecie Warszawskim i Wyższej Szkole Ekonomicznej w Białymstoku. Autor 16 książek oraz 140 artykułów naukowych, referatów i ekspertyz.
Postaci uczonego poświęcona została książka "”Życie i twórczość profesora Tadeusza Kowalaka. W 85-lecie urodzin”" w opracowaniu Iwony Zielińskiej (, Włocławek 2001).
Pochowany 11 października 2007 r., na cmentarzu Powązkowskim w Warszawie (kwatera 257c-2-8). 
Odznaczenia.
Odznaczony został Medalem im. Wacława Szuberta.

</doc>
<doc id="1107585" url="https://pl.wikipedia.org/wiki?curid=1107585" title="Tesla (jednostka)">
Tesla (jednostka)

 \right]&lt;/math&gt;
 |Wielkosc = indukcji magnetycznej
 |WielkoscOzn = B
 |SI-jedn = formula_1
 |CGS-jedn = 
 |Imp-jedn = 
 |Nazwisko = Nikola Tesla
 |Etymologia = 
 |JednPodstawowa = 
Tesla (T) – jednostka indukcji magnetycznej w układzie SI (jednostka pochodna układu SI). 1 tesla może być interpretowana jako taka wartość indukcji magnetycznej, która na ładunek 1 C, poruszający się z prędkością 1 m/s prostopadle do linii pola magnetycznego, działa z siłą Lorentza o wartości równej 1 N.
Nazwa jednostki pochodzi od nazwiska Nikoli Tesli.
Wymiar tesli.
gdzie: Gs (gaus) oznacza jednostkę indukcji magnetycznej w układzie CGS.

</doc>
<doc id="1107587" url="https://pl.wikipedia.org/wiki?curid=1107587" title="Indukcja nasycenia">
Indukcja nasycenia

Indukcja nasycenia – taka wartość indukcji magnetycznej powyżej której nie występuje dalszy wzrost magnetyzacji materiału pomimo zwiększania wartości pola magnesującego. Jak widać na rysunku obok, dla małych wartości pola magnesującego wzrost wartości indukcji jest praktycznie liniowy (stopniowy przyrost wielkości poszczególnych pętli), natomiast powyżej pewnej wartości pętla "nasyca się' i przykładanie coraz większych wartości pola magnetycznego nie skutkuje dużymi zmianami indukcji magnetycznej. Powoduje to nieliniowe charakterystyki magnesowania ferromagnetyków.
Indukcja nasycenia charakteryzuje głównie ferromagnetyki. Najwyższa znana wartość to 2,43 T dla permenduru - stopu Fe i Co. Teoretycznie przypuszcza się, że paramagnetyki również powinny wykazywać nasycenie, niemniej jednak w praktyce nie udało się zaobserwować nieliniowości paramagnetyków nawet w polach do 100 T.

</doc>
<doc id="1107596" url="https://pl.wikipedia.org/wiki?curid=1107596" title="Kształtka">
Kształtka

Kształtka – gotowy element mechanizmu, urządzenia lub prefabrykat o kształcie niewymagającym dalszej obróbki mechanicznej lub chemicznej. Kształtki – zwykle w zależności od stosowanego materiału i zastosowania – otrzymuje się w procesach odlewania, kucia, wykrawania, tłoczenia, wtrysku i in.
Kształtki wykorzystywane są w wielu dziedzinach techniki, między innymi:

</doc>
<doc id="1107597" url="https://pl.wikipedia.org/wiki?curid=1107597" title="Ludność Kalisza">
Ludność Kalisza

Ludność Kalisza – liczba ludności Kalisza na dzień 30 czerwca 2014 wynosiła 103 378 osoby.
Skład narodowościowy w przeszłości.
Skład narodowościowy i etniczny Kalisza w zaborze rosyjskim w 1897 na podstawie danych ze spisu powszechnego Imperium Rosyjskiego:

</doc>
<doc id="1107599" url="https://pl.wikipedia.org/wiki?curid=1107599" title="Löfbergs Arena">
Löfbergs Arena

Löfbergs Arena – wcześniej Löfbergs Lila Arena. szwedzki obiekt sportowy znajdujący się w Karlstad, w pobliżu delty rzeki Klarälven. Hala przeznaczona jest głównie do rozgrywek hokeju na lodzie i jest siedzibą drużyny hokejowej SHL – Färjestad BK. W hali rozgrywano również Mistrzostwa Świata w Hokeju na Lodzie 2002. Obiekt powstał w 2001 roku i może pomieścić 8 647 widzów.
W 2004,2006 i 2018 Löfbergs Arena była miejscem rozgrywania półfinałów Melodifestivalen. W obiekcie tym koncertowali również muzycy m.in. Elton John, Bryan Adams, Dolly Parton, Rod Stewart and Judas Priest.

</doc>
<doc id="1107600" url="https://pl.wikipedia.org/wiki?curid=1107600" title="Półfabrykat">
Półfabrykat



</doc>
<doc id="1107601" url="https://pl.wikipedia.org/wiki?curid=1107601" title="Survival of the Sickest">
Survival of the Sickest

Survival of the Sickest – czwarty album w dorobku amerykańskiej grupy Saliva, wydany przez wytwórnię Island Records. 
Lista utworów.
Ukryte utwory:

</doc>
<doc id="1107602" url="https://pl.wikipedia.org/wiki?curid=1107602" title="Stadion Leśny w Kielcach">
Stadion Leśny w Kielcach

Stadion Leśny – kompleks parkowo-leśny położony w południowej części Kielc, w pobliżu Pakosza i Baranówka. 
Orientacyjne granice Stadionu Leśnego wyznaczają ulice Marmurowa, Wojciecha Szczepaniaka, aleja Na Stadion, Janusza Kusocińskiego i Okrężna. Do niego bywają także zaliczane tereny leśne leżące na zachód od ul. Kusocińskiego, m.in. tereny zajmowane przez dawną jednostkę wojskową, w której stacjonowała Brygada Łączności Ziemi Kieleckiej. 
W północnej części kompleksu znajduje się Stadion lekkoatletyczny MOSiR i Hala Legionów przy ul. Bocznej, a trochę bardziej na południe, w części noszącej nazwę "Park Baranowski", znajduje się hotel Leśny Dwór. Koło niego położony był nieistniejący już basen, którego uroczyste otwarcie odbyło się 12 czerwca 1933 roku. W uroczystości wzięli udział prezydent Rzeczypospolitej Polskiej Ignacy Mościcki oraz biskup polowy Wojska Polskiego Józef Gawlina. Na północy stadion graniczy też z cmentarzem żydowskim. Od strony wschodniej graniczy z Baranówkiem. Od strony południowej dochodzi do podnóża Pierścienicy wchodzącej w skład Pasma Posłowickiego. Jest to także granica Chęcińsko-Kieleckiego Parku Krajobrazowego. W centrum kompleksu, niedaleko skrzyżowania ul. Szczepaniaka i al. Na Stadion znajdują się dwa boiska treningowe, a po ich zachodniej stronie rowerowy tor przeszkód. Na terenie stadionu znajduje się także ścieżka zdrowia oraz kilka placów zabaw dla dzieci. 
Na terenie dawnej jednostki wojskowej część budynków wykorzystywana jest przez Policję. Mieści się tutaj także Park Stadion, w skład którego wchodzi egzotarium z gadami, karczma, stajnia oraz centrum jeździeckie. Obok znajduje się także pełnowymiarowe boisko piłkarskie. Mieściło się tutaj także zajmujące 23 ha miasteczko namiotowe, w którym mieszkało 8 tysięcy harcerzy – uczestników Ogólnopolskiego Zlotu Harcerstwa Kielce 2007.
W okresie II wojny światowej Stadion Leśny był miejscem masowych egzekucji Kielczan. Został tu rozstrzelany m.in. Wojciech Szczepaniak. Prochy pomordowanych pochowane są na Cmentarzu Partyzanckim. Znajduje się tu również pomnik ofiar Akcji AB (eksterminacja polskiej inteligencji), zamordowanych 12 czerwca 1940 roku.
Teren Stadionu Leśnego przecinają i prowadzą wzdłuż jego granic szlaki turystyczne:

</doc>
<doc id="1107604" url="https://pl.wikipedia.org/wiki?curid=1107604" title="Ludność Konina">
Ludność Konina



</doc>
<doc id="1107611" url="https://pl.wikipedia.org/wiki?curid=1107611" title="Jacob Caro">
Jacob Caro

Jacob Caro (ur. 2 lutego 1836 w Gnieźnie, zm. 10 grudnia 1904 we Wrocławiu) – historyk niemiecki.
Urodził się w rodzinie rabina Josepha Chaima ben Isaaka Caro. Studiował historię oraz filozofię na uniwersytetach w Berlinie i Lipsku. Od 1869 roku profesor uniwersytetu we Wrocławiu. Kontynuował rozpoczętą przez Richarda Roepella pracę "Geschichte Polens" (1840), obejmującą lata 1386–1650 (części 2-5 1863-1888); jest też autorem pracy "Katharina II von Russland" (1876).z Został pochowany Nowym Cmentarzu Żydowskim we Wrocławiu.

</doc>
<doc id="1107615" url="https://pl.wikipedia.org/wiki?curid=1107615" title="Carlos Johnson (muzyk)">
Carlos Johnson (muzyk)

Carlos Johnson (ur. 17 stycznia 1953 w Chicago) – amerykański muzyk bluesowy, gitarzysta i wokalista, grywa z wieloma znanymi muzykami (Buddy Guy, Otis Rush, Billy Branch, John Primer, Koko Taylor, Junior Wells, Son Seals, Wojciech Karolak, Leszek Cichoński). Wielokrotnie występował w Polsce.
Dyskografia.
płyty solowe:
wraz z Billy Branchem

</doc>
<doc id="1107616" url="https://pl.wikipedia.org/wiki?curid=1107616" title="Zespół gruczolakowatości wewnątrzwydzielniczej">
Zespół gruczolakowatości wewnątrzwydzielniczej



</doc>
<doc id="1107617" url="https://pl.wikipedia.org/wiki?curid=1107617" title="Richard Roepell">
Richard Roepell

 
Richard Roepell (ur. 4 listopada 1809 w Gdańsku, zm. 4 listopada 1893 we Wrocławiu) - niemiecki historyk, uczeń Leopolda Rankego, profesor uniwersytetu we Wrocławiu od 1841, oraz Uniwersytetu w Halle.
Syn zamożnego gdańskiego adwokata, uczył się początkowo w domu. Do szkoły średniej uczęszczał w Królewcu, studiował historię na uniwersytecie w Halle a później w Berlinie.
Doktoryzował się w Halle w 1834, zaś później habilitował się na tym samym uniwersytecie. W latach 1835-1841 pracował na uniwersytecie w Halle jako wykładowca.
W 1836 przystąpił do pisania historii Polski, do zbiorowego dzieła "Geschichte der europäischen Staaten". W tym celu przebywał w Gdańsku (gdzie pomocą w zrozumieniu języka służył mu Mrongowiusz), Gnieźnie i Poznaniu. Dzieło "Geschichte Polens", będące 39 częścią zbioru obejmowało dzieje Polski do 1300. Dzięki temu dziełu Roepell otrzymał katedrę historii na Uniwersytecie Wrocławskim, gdzie pozostał do końca życia. Oprócz wykładów i badań zajmował się organizacją życia naukowego we Wrocławiu, był dwukrotnie rektorem. Od lat 60. XIX wieku zajmował się działalnością polityczną. Był posłem sejmu pruskiego, erfurckiego, Związku Północno-Niemieckiego, działał w sejmie śląskim, był radnym miejskim Wrocławia.
Richard Roepell przez całe życie był w kręgu kultury polskiej. 3 listopada 1840 w Gdańsku ożenił się z warszawianką Luizą Henriettą Magdaleną Geysmer (1820-1857), która odegrała dużą rolę w kierunkowaniu jego zainteresowań na sprawy polskie. Roepell współpracował z wieloma polskimi uczonymi z Wrocławia, Krakowa i Lwowa. Pomagał polskim studentom we Wrocławiu. Popierał sprawę polską w pruskim sejmie (w 1863 jako jedyny z niemieckich posłów popierał polskie dążenia niepodległościowe).
W latach 1860-1893 był członkiem honorowym Poznańskiego Towarzystwa Przyjaciół Nauk.

</doc>
<doc id="1107618" url="https://pl.wikipedia.org/wiki?curid=1107618" title="Zespół Shaha i Waardenburga">
Zespół Shaha i Waardenburga



</doc>
<doc id="1107619" url="https://pl.wikipedia.org/wiki?curid=1107619" title="Cmentarz żydowski w Dobrodzieniu">
Cmentarz żydowski w Dobrodzieniu

Cmentarz żydowski w Dobrodzieniu – kirkut położony ok. 1 km poza miastem Dobrodzień przy ul. Lublinieckiej. Cmentarz zajmuje powierzchnię 0,5 ha i od strony zachodniej, północnej i południowej jest otoczony murem z cegły, którego brak natomiast od strony wschodniej.
Historia.
Kirkut w Dobrodzieniu został założony pod koniec XVIII wieku. Najstarszy nagrobek pochodzi z 1773. Na cmentarzu znajdują się m.in. macewy rodziny Stein – krewnych żydowskiej świętej kościoła katolickiego Edyty Stein.
W lipcu 2001 r. przez kilka dni w ramach inicjatywy „Antyschematy” młodzież z Izraela, Polski i Niemiec wykonywała prace porządkowe na cmentarzu. Inicjatorem akcji był Jerzy Fornalik, nauczyciel historii z Borzęciczek w Wielkopolsce a koordynatorem i realizatorem programu było Polskie Towarzystwo im. Janusza Korczaka a patronat nad nim objął ambasador Izraela w Polsce prof. Szewach Weiss. W ramach akcji „Antyschematy” odnowiono również Cmentarz żydowski w Krzepicach. Prace polegały na wyrywaniu chwastów i podnoszeniu przewróconych macew. Dodatkowo zainstalowano nową bramę wejściową, na której umieszczona została menora. Po zakończonym sprzątaniu dokonano inwentaryzacji nagrobków.

</doc>
<doc id="1107621" url="https://pl.wikipedia.org/wiki?curid=1107621" title="Penetracja genu">
Penetracja genu



</doc>
<doc id="1107623" url="https://pl.wikipedia.org/wiki?curid=1107623" title="Zespół DiGeorge’a">
Zespół DiGeorge’a



</doc>
<doc id="1107627" url="https://pl.wikipedia.org/wiki?curid=1107627" title="Martin Manulis">
Martin Manulis

Martin Manulis (ur. 30 maja 1915 w Nowym Jorku, zm. 28 września 2007 w Los Angeles) – amerykański producent filmowy, sześciokrotny zdobywca nagrody Emmy.
Był absolwentem Uniwersytetu Columbia z 1935 r., oraz weteranem II wojny światowej. Twórca i producentem serialu telewizyjnego pt. "Playhouse 90", emitowanego od 1956 r., oraz producentem filmów kinowych w tym między innymi "Dni wina i róż" z 1962 r. 

</doc>
<doc id="1107633" url="https://pl.wikipedia.org/wiki?curid=1107633" title="VIS (przedsiębiorstwo)">
VIS (przedsiębiorstwo)

VIS Sp. z o.o. (wcześniejsze nazwy: Towarzystwo Akcyjne Fabryki Maszyn Gerlach i Pulst, Państwowa Fabryka Karabinów, Fabryka Wyrobów Precyzyjnych im. gen. Świerczewskiego, Fabryka Wyrobów Precyzyjnych VIS S.A., FWP VIS S.A.) – byłe przedsiębiorstwo z branży metalowej, z siedzibą przy ul. Kasprzaka 29/31 w Warszawie.
Historia.
Historia zakładu rozpoczęła się 15 lipca 1898, kiedy warszawscy przemysłowcy uzyskali pozwolenie na założenie spółki Towarzystwo Akcyjne Fabryki Maszyn Gerlach i Pulst. Jeszcze w tym samym roku fabryka została przeniesiona na ul. Dworską 29/31 (obecnie ul. Kasprzaka).
Po zakończeniu I wojny światowej fabryka otrzymała wyposażenie ze zdemilitaryzowanej Królewskiej Fabryki Karabinów w Gdańsku. Około 1920 spółka została znacjonalizowana jako Państwowa Fabryka Karabinów. 
Po wyzwoleniu, w lutym 1945 w ocalałej kuźni rozpoczęto produkcję siekier i młotków. Zakłady wznowiły działalność jako Fabryka Karabinów i Sprawdzianów.
W 1947 zakład otrzymał nazwę Fabryka Wyrobów Precyzyjnych im. gen. Świerczewskiego. Nazwa upamiętniała Karola Świerczewskiego, który w 1912 rozpoczął pracę w fabryce jako robotnik. Od tej pory na wyrobach fabryki umieszczano znak towarowy „FWP”.
W 1954 zarządzeniem Ministra Przemysłu Maszynowego określono profil produkcji zakładu. Od tej pory wytwarzano tu narzędzia do obróbki metali i przyrządy pomiarowe.
W październiku 1968, w ramach obchodów 70. rocznicy istnienia fabryki, przy wejściu odsłonięto pomnik Karola Świerczewskiego dłuta Gustawa Zemły. W 1986 został wybity medal o treści "Fabryka Wyrobów Precyzyjnych im. gen. Świerczewskiego", zaprojektowany przez Stanisławę Wątróbską.
31 grudnia 1971 zostaje utworzone Przedsiębiorstwo Państwowe Kombinat Przemysłu Narzędziowego „VIS”, złożone z FWP w Warszawie, dwóch innych fabryk oraz kilku branżowych hurtowni narzędziowych. Jednocześnie przedsiębiorstwa składowe kombinatu przybierają do swoich nazw słowo VIS.
30 kwietnia 1996 Fabryka została skomercjalizowana jako Fabryka Wyrobów Precyzyjnych „VIS” S.A.
W latach 2002–2004 nastąpiło przekształcenie jednolitego przedsiębiorstwa w grupę kapitałową „VIS” (holding) złożoną z: 1) „VIS-Inwestycje S.A.” (spółka główna grupy; zarządca, a od 2006 wyprzedawca terenów przy ul. Kasprzaka 29), „VIS” Sp. z o.o. (producent przyrządów pomiarowych i narzędzi skrawających) i „Diamenty-VIS” Sp. z o.o. (producent diamentowych narzędzi skrawających oraz wgłębników do twardościomierzy).
W 2006 produkcja firm „VIS” Sp. z o.o. i „DIAMENTY-VIS” Sp. z o.o. została przeniesiona do Pruszkowa.
W 2007 zaczęła się rozbiórka budynków fabrycznych przy ul. Kasprzaka róg Ordona w Warszawie, wzniesionych w latach 70. XX wieku.
24 kwietnia 2009 Spółka „DIAMENTY-VIS” przeszła w stan upadłości likwidacyjnej. Jej działalność produkcyjną kontynuowała jakiś czas firma „DES-DIAMENTY” Sp. z o.o. w Pruszkowie.
28 kwietnia 2010 „VIS” Sp. z o.o. ogłosiła upadłość likwidacyjną. Jej działalność kontynuuje częściowo P.P.H.U. NARZĘDZIOWNIA PRYCIŃSKI z Zaborowa.
Ostatnim prezesem zarządów „VIS” Sp. z o.o. i „DIAMENTY-VIS” Sp. z o.o., a jednocześnie ich likwidatorem był Mariusz Okniński.
W październiku 2012 VIS Investments Sp. z o.o. S.K.A. (nazywająca się do 2008 r. VIS-Inwestycje S.A.) weszła jako komplementariusz w skład nowej spółki Kolejowa Invest Sp. z o.o. S.K.A., wcześniej już (17 września 2013), tracąc siedzibę przy ul. Kasprzaka. Jej strona internetowa prezentująca historię firmy VIS została skasowana. Ostatnim prezesem VIS Investments był Krzysztof Kotkowski.
19 listopada 2015 Kolejowa Invest została wykreślona z Krajowego Rejestru Sądowego. Stało się to 117 lat i 5 miesięcy po założeniu firmy Gerlach i Plust.
Słowo „VIS” oraz jego oryginalna graficzna stylizacja zostało zachowane w nazwach i logach hurtowni narzędziowych wchodzących dawniej w skład Kombinatu Przemysłu Narzędziowego „VIS” p.p., tzn.: INTER-VIS Sp. z o.o. w Warszawie, METAL-VIS Sp. z. o.o. w Ostrowie Wlkp, P.P.H.U. POLVIS Sp. z o.o. w Warszawie oraz B.H.N. VISŁA Sp. z o.o. w Bydgoszczy.
FWP „VIS” S.A. oraz „VIS” Sp. z.o.o. utrzymywały swoje strony internetowe oraz adresy e-mailowe w domenie vis.com.pl. Od 2011 właścicielem tej domeny jest P.P.H.U. NARZĘDZIOWNIA PRYCIŃSKI z Zaborowa.
Właścicielem praw do znaku towarowego „VIS” jest jedna z mazowieckich firm handlujących narzędziami.
Używany w czasach PRL-u znak towarowy „FWP” nie jest przedmiotem niczyjej własności.

</doc>
<doc id="1107636" url="https://pl.wikipedia.org/wiki?curid=1107636" title="Okrężnica esowata">
Okrężnica esowata



</doc>
<doc id="1107637" url="https://pl.wikipedia.org/wiki?curid=1107637" title="Brytyjsko-sowiecka inwazja na Iran">
Brytyjsko-sowiecka inwazja na Iran

Brytyjsko-sowiecka inwazja na Iran – wspólne działania zbrojne wojsk brytyjskich i sowieckich przeciwko Iranowi, przeprowadzone w sierpniu i wrześniu 1941 roku podczas II wojny światowej.
Geneza.
Iran pod panowaniem szacha Rezy Szacha Pahlawiego stał się od początku wojny terenem infiltracji wielkich mocarstw, w tym niemieckiej. Obecność niemieckich obywateli niepokoiła władze Wielkiej Brytanii i ZSRR, mimo ogłoszenia przez Iran neutralności. Brytyjczycy chcieli ponadto zająć roponośne obszary Iranu oraz korzystać z kolei transirańskiej do dostarczania materiałów wojennych do ZSRR. Ze względów strategicznych operacja okupowania tego kraju zabezpieczyła tyły sił brytyjskich stacjonujących w Egipcie oraz południową granicę ZSRR przed niespodziewanym uderzeniem wojsk niemieckich. W tej sytuacji gen. por. Edward Quinan, dowódca sił brytyjskich w Iraku, zwanych Iraqforce, otrzymał rozkaz przygotowania się do okupacji pól naftowych w Abadanie i Naft-Shah oraz portów Bushirem i Bandar-e-Szachpur. 12 sierpnia władze ZSRR i Wielkiej Brytanii wręczyły rządowi Iranu notę, w której wyraziły nadzieję, że Irańczycy sami podejmą kroki wobec niemieckich agentów. Sowieci dołączyli listę rzekomych szpiegów. Żądano też zgody na wkroczenie wojsk obu krajów do Iranu. Odpowiedź z 21 sierpnia okazała się dla obydwu państw niesatysfakcjonująca. Następnego dnia ogłoszono pogotowie bojowe w wojskach brytyjskich, a 25 sierpnia w wojskach radzieckich. Brytyjczycy mieli zająć porty i obszary roponośne na południu Iranu, zaś Sowieci – północną część kraju z miejscowościami Ardabil, Tebriz, Urmia.
Siły obu stron.
Brytyjczycy:
ZSRR:
Iran:
Przebieg kampanii.
Działania wojsk brytyjskich.
Kampania irańska rozpoczęła się rankiem 25 sierpnia, kiedy flota brytyjska zaatakowała okręty irańskie w strategicznych portach w Abadanie i Khorramshar. Brytyjski slup HMS „Shoreham” zatopił w Abadanie irański slup „Palang”, zaś w Khorramshahr australijski slup HMAS „Yarra” zatopił irański slup „Babr”. Zdobyto też 2 irańskie dozorowce (przekazane później flocie wojennej Indii) i inne pomniejsze statki.
Jednocześnie z dwóch stron na terytorium Iranu wkroczyły brytyjskie siły lądowe. Jedna kolumna zaatakowała z rejonu irackiej miejscowości Al Tanuma na południe od Basry. Składała się ona z 8 Hinduskiej Dywizji Piechoty. Kierowała się na Khorramshahr, graniczne miasto, w którym stacjonował duży garnizon irański. Dzięki niespodziewanemu atakowi na bagnety Irańczycy – po krótkiej, ale zaciętej walce na ulicach miasta – zostali zmuszeni do poddania się. Zginął wówczas wraz z pewną liczbą żołnierzy admirał Beyender, głównodowodzący irańskiej marynarki wojennej. Ze strony brytyjskiej zostało zabitych 2 oficerów, a straty wśród żołnierzy wyniosły ok. 20 ludzi. Natomiast dwa bataliony 24 Hinduskiej Brygady Piechoty ze składu 8 DP – po przekroczeniu rzeki Szatt al-Arab – zdobyły bez oporu Abadan, w którym znajdowała się rafineria naftowa. Niewielkie siły (batalion z hinduskiego 10 Pułku Piechoty Baluch) desantowane z australijskiego krążownika pomocniczego (uzbrojonego statku handlowego) HMAS „Kanimbla” wylądowały też w porcie Bandar e-Szachpur, aby zabezpieczyć port i terminal naftowy. Zdobyły one 2 małe kanonierki „Karkas” i „Chahbaz”. W porcie znajdowało się 8 włoskich i niemieckich statków handlowych, z których 1 został zatopiony przez własną załogę. Pozostałe zostały zabezpieczone przez żołnierzy hinduskich. 25 sierpnia wojska brytyjskie zajęły też Qasr Sheikh, gdzie zdobyły m.in. 2 działa i 3 samochody pancerne oraz wzięły ok. 350 jeńców. 28 sierpnia 8 Hinduska DP osiągnęła Ahwaz.
Na północy z rejonu irackiej miejscowości Khanaqin terytorium Iranu zaatakowała kolumna brytyjska, której główną częścią była 10 Hinduska Dywizja Piechoty, podzielona na 3 grupy bojowe. Kierowała się ona w kierunku pól naftowych Naft-i-Szach oraz miast Kermanszach i Hamadan. 27 sierpnia zostały zdobyte pozycje irańskie na przełęczy Paitak w górach Zagros, opuszczone przez Irańczyków w nocy. Stanowiły one „wrota” do centralnego Iranu. Część sił została skierowana w kierunku południowo-wschodnim, zajmując – po przełamaniu oporu niewielkiego oddziału irańskich wojsk – pola naftowe Naft-i-Szach. Inna kolumna (w składzie 13 Zmechanizowany Pułk Lansjerów i Pułk Warwickshire Yeomanry), działająca w górzystej części kraju, po krótkiej, ale zaciętej walce wzięła do niewoli ok. 2 tys. irańskich żołnierzy na płaskowyżu na wschód od miejscowości Gilan. Następnie zajęła Szachabad. Planowane na 28 sierpnia uderzenie na Kermanszach zostało odłożone, gdyż obrońcy rozpoczęli rozmowy w sprawie poddania się.
Opisane powyżej działania wspierało z powietrza Royal Air Force, atakując irańskie bazy lotnicze i linie komunikacyjne oraz wspierając siły lądowe. Większość irańskich samolotów została zniszczona na ziemi (np. w bazie w Ahwazie ok. 12).
Działania wojsk radzieckich.
Siły Armii Czerwonej, rzucone przeciwko Irańczykom, były zdecydowanie od nich silniejsze. Stąd postępy wojsk radzieckich były szybkie. Pierwszym celem była miejscowość Maku. 25 sierpnia została ona silnie zbombardowana (zginęło kilkuset cywilów), po czym wkroczyły do niej bez oporu siły lądowe. Wojska irańskie zamierzały stawić opór, ale ostatecznie wycofały się na południe. Desantem z morza zostało zajęte Bandar-e Pahlavi na wybrzeżu Morza Kaspijskiego. Doszło wówczas do pomyłkowego ostrzelania własnej piechoty przez sowieckie samoloty i okręty wojenne. 26 sierpnia zajęto miejscowości Lissar, Ardabil, Tabriz i Dilman. Lotnictwo zbombardowało lotnisko w Chalus nad Morzem Kaspijskim, po czym Sowieci ruszyli na Mianeh. Napotkali niewielki opór wojsk irańskich, ale szybko go przełamali. Do 28 sierpnia dotarli do Zinjan.
Zawieszenie broni.
28 sierpnia Reza Szach Pahlawi rozkazał podległym wojskom wstrzymać opór, ogłaszając zawieszenie broni. W ciągu 30 i 31 sierpnia wojska brytyjskie i sowieckie spotkały się w miejscowościach Senna i Kazwin.
Działania dyplomatyczne.
Równocześnie z działaniami zbrojnymi toczyły się rozmowy dyplomatyczne. Już 25 sierpnia, tj. 1. dnia inwazji, ambasador brytyjski Reader Bullard i sowiecki M. Smirnow spotkali się z Rezą Szachem Pahlawim. W wyniku tego następnego dnia został zdymisjonowany dotychczasowy premier irański Ali Mansur, a jego miejsce zajął bardziej ugodowy Mohammad Ali Chan Fourughi. Poinformował on natychmiast Medżlis, że zostanie ogłoszone zawieszenie broni, a także przyjęte warunki stawiane przez Brytyjczyków i Sowietów. Zyskało to aprobatę parlamentu. W tym samym czasie Reza Szach Pahlawi usiłował bezskutecznie uzyskać mediację amerykańskiego prezydenta Franklina Delano Roosevelta, powołując się na zapisy Karty Atlantyckiej. W tej sytuacji rozpoczęto negocjacje, które do 6 września przyniosły zgodę irańskiego rządu na okupację brytyjską południa, a sowiecką północy kraju. Z Iranu mieli być wydaleni Niemcy podejrzewani o działalność szpiegowską, a linie kolejowe wykorzystane do przewozu sprzętu i wyposażenia wojskowego do ZSRR w ramach Lend-Lease. Ze względu jednak na niewykonywanie niektórych żądań wojska brytyjskie i sowieckie wznowiły swój marsz w głąb Iranu, grożąc okupacją Teheranu. W nocy z 15 na 16 września sowieckie radio oskarżyło Irańczyków o nieszczere zamiary, „niewybaczalną powolność” i niechęć do wyrzucenia z kraju hitlerowskich agentów. Następnego dnia Reza Szach Pahlawi na nadzwyczajnym posiedzeniu parlamentu abdykował na rzecz swojego syna Mohammada Rezy Pahlawiego, a następnie został uwięziony przez Brytyjczyków, wywieziony do Południowej Afryki, gdzie zmarł w więzieniu w 1944 r. 17 września do Teheranu weszły wspólnie wojska brytyjskie i sowieckie, przypieczętowując podwójną okupację kraju.
Straty obu stron.
Straty strony brytyjskiej wyniosły 22 zabitych, w tym 5 oficerów brytyjskich i 1 hinduski oraz 15 żołnierzy hinduskich i 1 brytyjski. Rannych zostało ok. 50 żołnierzy. Co najmniej 1 czołg został zniszczony. Natomiast Armia Czerwona straciła 40 zabitych i 3 samoloty zestrzelone. Irańczycy mieli zabitych ok. 800 żołnierzy i ok. 200 cywilów, zatopione 2 kanonierki, uszkodzone 4 inne statki i zestrzelonych 6 samolotów (reszta lotnictwa została zniszczona na ziemi).
Skutki kampanii.
W styczniu 1942 r. Mohammad Reza Pahlawi podpisał z Brytyjczykami i Sowietami pakt trójstronny, w którym zadeklarował neutralność, ale po stronie aliantów. W tym samym roku na terytorium Iranu wkroczyły też wojska amerykańskie. We wrześniu 1943 r. rząd irański wypowiedział formalnie wojnę III Rzeszy. Alianci do końca wojny przetransportowali głównie do ZSRR ponad 5 mln ton materiałów wojennych w ramach Lend-Lease. Jednocześnie w czasie okupacji Iranu doszło do masowych konfiskat irańskich zapasów żywności przez okupantów, co skutkowało klęską głodu i zgonami wśród ludności cywilnej. Demonstracje głodujących zostały stłumione przez podległe Aliantom oddziały, które zabiły kilku demonstrantów. Władze okupacyjne doprowadziły też do pojawienia się hiperinflancji i w konsekwencji do finansowej ruiny uboższych i średnich warstw społeczeństwa. Władze sowieckie przeprowadziły także konfiskaty majątków ziemskich. Po zakończeniu II wojny światowej formalnie wojska brytyjskie wycofały się z Iranu (w istocie pozostały chroniąc tereny Anglo-Persian Oil Company), natomiast Armia Czerwona pozostawała na jego terytorium aż do maja 1946 roku, kiedy to wycofała się na skutek tzw. kryzysu irańskiego. Przed wycofaniem się Sowieci utworzyli w północno-zachodniej prowincji – Azerbejdżanie Irańskim dwa państwa marionetkowe – Ludową Republikę Azerbejdżanu i Kurdyjską Republikę Ludową, jednakże po wyjściu wojsk radzieckich z Iranu oba państewka szybko upadły.

</doc>
<doc id="1107639" url="https://pl.wikipedia.org/wiki?curid=1107639" title="Futboll Klub Partizani Tirana">
Futboll Klub Partizani Tirana



</doc>
<doc id="1107640" url="https://pl.wikipedia.org/wiki?curid=1107640" title="Valletta FC">
Valletta FC

Valletta Football Club – maltański klub piłkarski, mający swoją siedzibę w Valletcie, stolicy kraju.
W Polsce klub znany jest często jako "FC La Valetta".
Historia.
Chronologia nazw:
Piłkarski klub Valletta FC został założony w Valletcie 28 września 1943 roku w wyniku fuzji klubów Valletta Prestons FC oraz "Valletta Saint Paul’s AFT" - następcą pierwotnie istniejącego klubu "Valletta United" (założony w 1903 roku), dwukrotnego mistrza Malty przed II wojną światową. W 1911 roku klub startował w First Division. W sezonie 1918/19 nie grał w First Division, ale następnie do 1932 był zawsze obecny na najwyższym szczeblu rozgrywek Maltese League. Po zakończeniu sezonu 1931/32, w którym zdobył mistrzostwo niespodziewanie klub zniknął z areny piłkarskiej.
Po kilku latach klub został reaktywowany jako Valletta City FC i w sezonie 1937/38 startował w First Division. W 1939 roku klub zmienił nazwę na Valletta Saint Paul’s AFT. W 1940 z powodu II wojny światowej rozgrywki piłkarskie zostały zawieszone.
28 września 1943 klub po fuzji otrzymał nazwę "Valletta St.Paul’s FC", ale szybko przyjął obecną nazwę i po wznowieniu mistrzostw w sezonie 1944/45 startował w First Division. Sezon został zakończony z sukcesem, klub zdobył swój trzeci tytuł mistrzowski. Klub nigdy nie opuszczał najwyższej klasy rozgrywek. Na arenie międzynarodowej zadebiutował w roku 1963, gdy w Pucharze Mistrzów zmierzył się z Duklą Praga w której grał słynny Josef Masopust.
Sukcesy.
Trofea krajowe.
Uwaga:
Stadion.
Klub rozgrywa swoje mecze domowe na stadionie Ta’ Qali Stadium w Ta’ Qali, który może pomieścić 17000 widzów. Wcześniej grał na boisku przy St. George’s Square.
Piłkarze.
Skład w sezonie 2016/2017:

</doc>
<doc id="1107642" url="https://pl.wikipedia.org/wiki?curid=1107642" title="Morbus Hirschsprung">
Morbus Hirschsprung



</doc>
<doc id="1107645" url="https://pl.wikipedia.org/wiki?curid=1107645" title="Żagiel kotwiczny">
Żagiel kotwiczny

Żagiel kotwiczny – żagiel używany do ustabilizowania jachtu stojącego na kotwicy z dziobu. Zapobiega łukowaniu jachtu. Jest to najmniejszy żagiel, np. trajsel postawiony na achtersztagu i maksymalnie wybrany, tak by nie pracował, a tylko utrzymywał położenie jachtu w linii wiatru.
W przypadku jachtów dwu- lub więcej -masztowych, żagiel kotwiczny stawiany jest na ostatnim maszcie, bezanmaszcie (nie stosuje się samego bezana, jako że zwiększa on efekt myszkowania poprzez wytwarzanie siły napędowej).

</doc>
<doc id="1107646" url="https://pl.wikipedia.org/wiki?curid=1107646" title="Valletta Football Club">
Valletta Football Club



</doc>
<doc id="1107647" url="https://pl.wikipedia.org/wiki?curid=1107647" title="FC La Valetta">
FC La Valetta



</doc>
<doc id="1107649" url="https://pl.wikipedia.org/wiki?curid=1107649" title="WTA Tour Championships 2004">
WTA Tour Championships 2004

WTA Tour Championships 2004 - tenisowy turniej z cyklu WTA Tour Championships, zamykający zawodowy sezon rozgrywek kobiecych, w 2004 roku został rozegrany w dniach 10 listopada - 15 listopada w Los Angeles.
Gra pojedyncza.
Faza grupowa.
Grupa czerwona.
Wyniki
Tabela
Grupa czarna.
Wyniki
Tabela

</doc>
<doc id="1107656" url="https://pl.wikipedia.org/wiki?curid=1107656" title="Mielerz">
Mielerz

Mielerz – stos drewna gorszej jakości technicznej ułożony w kształcie kopuły, przykryty gliną, ziemią lub darnią. W mielerzach spalano drewno z małym, kontrolowanym dostępem powietrza w celu wytworzenia węgla drzewnego w procesie suchej destylacji.
Wypalanie węgla drzewnego w mielerzach stosuje się sporadycznie do dnia dzisiejszego, choć z ekonomicznego punktu widzenia wydajniejsze są retorty, Wypalanie w mielerzach znane było już w okresie wpływów rzymskich I-IV w n.e., a rozpowszechniło się w czasach nowożytnych wraz z rozwojem metalurgii, która potrzebowała dużych jego ilości do wytopu metali z rud. Według starych receptur "wodę cuchnącą i zgniłą przy pomocy węgla czyniono zdatną do picia", tym samym sposobem można było "cuchnącemu mięsu odebrać woń paskudną" lub "uwolnić zboże stęchłe od nieprzyjemnego fetoru". Węgiel drzewny lipowy nadawał się do usuwania z wódki niedobrego zapachu, który nadaje jej olejek fuzlowy. Węgiel powszechnie stosowany był w samowarach popularnych na obszarze carskiego imperium. Nie mniej ważnym było użycie węgla, zwłaszcza lipowego, do wyrobu prochu strzelniczego. 
Najodpowiedniejszym gruntem pod mielerz jest grunt gliniasty z domieszką żwiru i piasku. Często nowe mielerze zakładano na wcześniejszym miejscu. Budowę mielerza rozpoczyna się przez postawienie „duszy”, czyli słupka, obok którego umieszcza się trzy u góry związane żerdzie. „Duszę” obkłada się smolnymi (przeżywiczonymi) drzazgami, korą brzozową i suchymi gałązkami. Następnie układa się drewno. Polana stawia się tak, by jak najszczelniej do siebie przylegały i były pochylone w stronę środkowego słupa pod kątem około 70°. Drobne luki i szczeliny wypełnia się gałęziami lub wiórami. Przy układaniu powinno się uzyskać kopulasty kształt mielerza. Następnie całość obkłada się gałęziami i wykonuje się „oponę”, czyli powłokę z darni, mchu czy liści paproci i całość przysypuje się ziemią, gliną na grubość około 30 cm, celem utrudnienia dostępu powietrza, pozostawiając jednak kilka otworów aby pierwszy ogień objął odpowiednio dużo drewna i wytworzył wysoką temperaturę. Na koniec wyjmuje się „duszę” i pochodnią na długiej tyczce zapala się środek mielerza. Po uzyskaniu właściwego obłożenia ogniem – według oceny doświadczonego węglarza ("budnika") – zasypuje się wszystkie otwory w mielerzu. Wypał musi być kontrolowany w dzień i w nocy. Dostęp powietrza reguluje się poprzez przebijanie w oponie otworów lub zasypywanie spękanych miejsc. Mielerz "pracuje" w zależności od wielkości i gatunku zwęglanego drewna od tygodnia do miesiąca. Drewno suche zwęgla się szybciej i daje lepszy produkt, wypalanie staranne i powolne skutkuje większą masą węgla.
Dawni węglarze rozróżniali dwa gatunki węgla – twardy i miękki. Twardy uzyskiwano z drewna dębowego, bukowego, grabowego i jesionowego, miękki natomiast z brzozy, olszy, osiki i rzadziej z drzew iglastych. Dobrej jakości węgiel ma barwę błękitnoczarną, lśniącą, daje się względnie łatwo łamać, a przy uderzeniu dzwoni. Pali się krótkim błękitnym płomieniem bez dymu, zapachu i trzeszczenia.
Mielerz czasem bywał zarazem "smolarnią" – wtedy, gdy kopułę układano z polan żywicznej sośniny. Węglarze, zwani także "węgielnikami", wspólny los dzielili ze "smolnikami" i "dziegciarzami", stanowiąc razem grupę zawodową o niskim poważaniu wśród ogółu ludności, obdarzaną często niewybrednymi epitetami, a to głównie ze względu na brudny strój i zapach dymu.

</doc>
<doc id="1107657" url="https://pl.wikipedia.org/wiki?curid=1107657" title="Grotżagiel">
Grotżagiel



</doc>
<doc id="1107659" url="https://pl.wikipedia.org/wiki?curid=1107659" title="Wassenaar">
Wassenaar

Wassenaar () – holenderskie miasto i gmina w prowincji Holandia Południowa. Gmina ma 25.875 mieszkańców (31 maja 2009, źródło: CBS) i obejmuje obszar 62,50 km ². Gmina Wassenaar znajduje się w obszarze Haaglanden.
Wassenaar to miasto otoczone przez tereny leśne z dużą liczbą willi i rezydencji. Wiele z nich to tradycyjne pozamiejskie, letnie domy zamożnych mieszkańców miast. Oprócz wielu bogatych mieszkańców mieszczą się tu siedziby firm i konsulatów. Prins Willem-Alexander i Princess Máxima mieli dom w posiadłości Eikenhorst. Posiadłość Duinrell przemieniona została w teren rekreacyjny.
W centrum Wassenaar usytuowany jest stary romański kościół, który częściowo pochodzi z XII wieku, a częściowo z XVI wieku. Został obudowany po zniszczeniach na początku wojny. Oprócz niewielkiej liczby starych domów we wsi jest XVIII-wieczny młyn.
Z bitew pod Wassenaar pozostało prawie 1000 metrów podziemnych korytarzy zbudowanych z cegły oraz pięć połączonych ze sobą bunkrów. Tamtejszy system korytarzy służy obecnie jako rezerwat nietoperzy.
Historia.
Dopiero w XVIII wieku rozpoczęła się w miejscowości ekspansja przyszłości, w tym budowa posiadłości dla króla Ludwika Napoleona między Hagą a Leiden (aktualnie Rijksstraatweg). Około roku 1840, brat króla Williama I, książę Frederik, zbudował pałac „De Paauw”, gdzie mieszkał przez dziesięciolecia.
Po zbudowaniu linii kolejowej z Haga do Scheveningen w 1908 roku zaczęła rozwijać się jako wieś z licznymi willami bogatych przemysłowców Rotterdamu. Taki rozwój sytuacji przerwała stagnacja w czasie I wojny światowej.
Zobacz też Porozumienie Wassenaar
Sport i rekreacja.
W Wassenaar możliwe jest uprawianie rozmaitych dyscyplin sportowych. Funkcjonuje klub hokejowy Kievits HGC, kluby piłkarskie, takie jak Blue-Black i FC Wassenaar i klub piłki ręcznej Olympia'72. Ponadto, w ramach różnych sportów takich, jak siatkówka WVV, Badmington BCW. Istnieją również korty tenisowe jak stary dąb i Kieviet. Istnieje kilka pól golfowych w tym Wassenaar Golf Groenendael i GC Rozenstein. W okresie letnim otwiera się Duinrell – to park rozrywki z basenem Tikibad i pole namiotowe.
Edukacja.
Szkoły podstawowe:
Szkolnictwo średnie:
Polityka.
Rada miasta ma 21 mandatów, podzielone między 6 ugrupowań a mianowicie:

</doc>
<doc id="1107665" url="https://pl.wikipedia.org/wiki?curid=1107665" title="Rezerwat przyrody Wąwóz Siedmicki">
Rezerwat przyrody Wąwóz Siedmicki

Rezerwat przyrody Wąwóz Siedmicki – florystyczny rezerwat przyrody położony na Pogórzu Kaczawskim nad rzeką Młynówka w południowo-zachodniej Polsce.
Położenie.
Znajduje się w województwie dolnośląskim, w powiecie jaworskim, w gminie Paszowice – w południowej części Parku Krajobrazowego „Chełmy”, ok. 0,6 km na zachód od miejscowości Siedmica. W całości położony w obszarze Natura 2000 Góry i Pogórze Kaczawskie PLH020037.
Rezerwat skalno-florystyczny stanowi objęty ochroną rezerwatową fragment doliny Młynówki, między wsiami Siedmica i Nowa Wieś Wielka, gdzie potok Młynówka tworzy przełom wcinający się w skalne podłoże, odsłaniając skałki zieleńcowe, będące przykładem staropaleozoicznego wulkanizmu podmorskiego.
Rezerwat został utworzony 5 stycznia 2001 roku na podstawie Rozporządzenia Wojewody Dolnośląskiego (Dz. Urz. Woj. Dol. Nr 2 poz. 20 z 2001 r.). W roku 2010 powiększono obszar rezerwatu do 69,09 ha. Obecnie podawana wielkość rezerwatu to 68,761 ha.
Jest to rezerwat florystyczny utworzony dla ochrony ciekawych form geologicznych i wielu rzadkich gatunków roślin chronionych oraz naturalnych zbiorowisk leśnych jak: lasy dębowe acydofilne, olszyny, łąki z trzęślicą i turzycą, fragmenty ziołorośli oraz fitocenozy naskalne, szczelinowe i suchych zboczy. Flora rezerwatu liczy około 270 gatunków roślin, w tym 19 objętych ochroną. Występuje tu m.in.: buławnik mieczolistny, naparstnica zwyczajna, wawrzynek wilczełyko, mieczyk dachówkowaty, pełnik europejski i kosaciec syberyjski. Z form geologicznych chronione są wychodnie skalne, pionowe stoki w głębokim zalesionym wąwozie. Z fauny w skalnej części wąwozu występuje salamandra plamista, która w płynącym potoku odbywa gody.
Turystyka.
Wąwozem prowadzi szlak turystyczny

</doc>
<doc id="1107669" url="https://pl.wikipedia.org/wiki?curid=1107669" title="Piliocolobus badius">
Piliocolobus badius



</doc>
<doc id="1107672" url="https://pl.wikipedia.org/wiki?curid=1107672" title="Panele słoneczne">
Panele słoneczne



</doc>
<doc id="1107677" url="https://pl.wikipedia.org/wiki?curid=1107677" title="Komosa śmierdząca">
Komosa śmierdząca

Komosa śmierdząca ("Dysphania schraderiana" ) – gatunek rośliny z rodziny szarłatowatych. Pochodzi z tropikalnych obszarów Afryki Północnej i Wschodniej oraz Półwyspu Arabskiego, ale jako gatunek zawleczony rozprzestrzenił się również w innych rejonach Afryki, a także we wschodniej Europie. Występuje w południowo-wschodniej Polsce. Status gatunku we florze Polski: kenofit, efemerofit.
Biologia i ekologia.
Roślina roczna. Kwitnie od lipca do września. Siedliska ruderalne.

</doc>
<doc id="1107680" url="https://pl.wikipedia.org/wiki?curid=1107680" title="Ogrzewacz dłoni">
Ogrzewacz dłoni

Ogrzewacz dłoni – przenośne urządzenie wytwarzające ciepło przez pewien czas.
Typy ogrzewaczy.
Roztwór przesycony.
Ogrzewacze dłoni, wykorzystujące ciepło krystalizacji roztworów przesyconych, dostępne są w formie hermetycznie zamkniętych pojemników (torebek) z tworzywa sztucznego, wypełnionych cieczą (postać gotowa do użycia) lub zestaloną masą krystaliczną (po użyciu). W pojemniku znajduje się też odpowiednio ukształtowana blaszka metalowa, służąca jako „włącznik”. Wykorzystany ogrzewacz tego typu można zregenerować, ogrzewając go we wrzątku.
W pojemniku znajduje się sól o dużej skłonności do tworzenia roztworów przesyconych, zazwyczaj uwodniony octan lub tiosiarczan sodu. Sól w wyniku ogrzania pojemnika w temperaturze kilkudziesięciu stopni ulega rozpuszczeniu we własnej wodzie krystalizacyjnej i tworzy jednorodny roztwór. Po schłodzeniu ciecz staje się roztworem przesyconym, lecz ze względu na brak zarodków nie następuje krystalizacja. Aby uruchomić ogrzewacz, należy wygiąć znajdującą się wewnątrz blaszkę, co powoduje zaburzenie stanu metastabilnego i inicjuje przemianę fazową.
Katalityczne.
Ogrzewacze katalityczne działają przez utlenienie alkoholu etylowego lub benzyny. Katalizatorem jest platyna. Paliwo wlewa się do pojemnika i zamyka częściowo porowatym korkiem, w którym znajduje się katalizator. Korek z katalizatorem ogrzewa się przez kilka sekund nad płomieniem zapalniczki i zamyka kołpakiem zabezpieczającym. Ogrzewacze takie działają do 24 h.
Jednorazowe ogrzewacze żelazowe.
Wykonane są jako porowate torebki, zawierające rozdrobnione żelazo z celulozą (stanowiącą nośnik) i wodę (katalizator). Jako katalizatory używane są także węgiel aktywny i sól kuchenna. Wermikulit jest stosowany jako substancja uwalniająca wodę w trakcie reakcji. Aktywują się po kontakcie z powietrzem, dlatego są przechowywane w szczelnych foliowych workach. Są stosowane również jako sprzęt medyczny. Działają do 12 godzin. Jednym z zastosowań jest ogrzewanie wody w camelbakach.

</doc>
<doc id="1107683" url="https://pl.wikipedia.org/wiki?curid=1107683" title="Giejsz">
Giejsz

Giejsz ("Geisz", "Gieysz") – polski herb szlachecki.
Opis herbu.
Opis zgodnie z klasycznymi regułami blazonowania:
Tarcza dzielona w słup. W polu prawym, czerwonym skrzydło orle czarne w lewo. W polu lewym, srebrnym krzyż kawalerski uszczerbiony z prawej. 
Klejnot: Trzy pióra strusie. 
Labry: Czerwone, podbite srebrem.
Taką wersję zamieszcza Tadeusz Gajl, w oparciu m.in. o Ostrowskiego.
Kasper Niesiecki podaje oba pola czerwone.
Najwcześniejsze wzmianki.
Kacper Niesiecki w "Herbarzu Polskim" pisze:
Herbowni.
Najpełniejszą listę herbownych stworzył Tadeusz Gajl w "Herbarzu polskim od średniowiecza do XX wieku" z 2007 roku. Lista zawiera 37 nazwisk. Została nieco poszerzona w elektronicznej wyszukiwarce, opartej na tym herbarzu (patrz niżej):
Aleszewicz, Budrewicz, Drogiejko, Dziad, Dzid, Dzida, Dziel, Eliaszewicz, Fladrzyński, Fledrzyński, Gedygold, Gejsztoft, Gibasiewicz, Gibaszewicz, Giedygołd, Giejsz, Giejsztowt, Gierulski, Giesztowt, Gieysz, Herulski, Iliaszewicz, Iliszewicz, Iljaszewicz, Lenartowicz, Narwojn, Narwoyn, Norwojń, Orwid, Orwidowicz, Orwiel, Orwit, Orwitowicz, Szurowski, Tyc, Tyt, Tytow.

</doc>
<doc id="1107685" url="https://pl.wikipedia.org/wiki?curid=1107685" title="Barbara Streisand">
Barbara Streisand



</doc>
<doc id="1107687" url="https://pl.wikipedia.org/wiki?curid=1107687" title="François Claudius Koëningstein">
François Claudius Koëningstein

François Claudius Koeningstein znany jako Ravachol (ur. 14 października 1859 w Saint-Chamond, zm. 11 lipca 1892 w Montbrison) – francuski przestępca, anarchista, dokonał kilku aktów terroru.
Przyjął panieńskie nazwisko matki (Marie Ravachol) po tym jak jego ojciec opuścił rodzinę. "Ravachol, opuszczony w dzieciństwie przez ojca, od ósmego roku życia utrzymywał swoją rodzinę: matkę /.../ i trójkę rodzeństwa". Gdy miał lat osiemnaście stał się anarchistą. Utrzymywał się, między innymi, z kradzieży, fałszowania pieniędzy oraz z okradania zwłok. Ponadto zamordował kilka osób. 
Ravachol, podobnie jak Proudhon, uważał, że własność jest niemoralna. Ponadto Ravachol zajmował się swoją rodziną oraz dziećmi uwięzionych anarchistów (np. uczył je czytać). Najsłynniejszą akcją Ravachola było wysadzenie domów sędziego oraz prokuratora, którzy skazali anarchistów uczestniczących w demonstracjach 1 maja.
Stał się wzorem XIX-wiecznego, romantycznego rozbójnika o szlachetnym sercu, który gardził bogatymi, a odbierane im bogactwa rozdawał biednym. Według innych ocen był pospolitym przestępcą, człowiekiem "któremu groźby anarchistów skierowane przeciwko rządzącym i bogaczom posłużyły za parawan dla własnych morderczych i grabieżczych instynktów".
W języku francuskim powstał czasownik "ravacholiser", co znaczy: zabić wroga.
Został zgilotynowany 11 lipca 1892 w Montbrison.

</doc>
<doc id="1107692" url="https://pl.wikipedia.org/wiki?curid=1107692" title="Powódź w stanie Maharasztra, 2005">
Powódź w stanie Maharasztra, 2005



</doc>
<doc id="1107695" url="https://pl.wikipedia.org/wiki?curid=1107695" title="Fort Czerniaków">
Fort Czerniaków



</doc>
<doc id="1107699" url="https://pl.wikipedia.org/wiki?curid=1107699" title="Folkways Records">
Folkways Records

Folkways Records – jedna z najważniejszych amerykańskich firm nagraniowych poświęconych nagrywaniu autentycznej muzyki ludowej i późniejszej fali ożywienia folklorystycznego rozpoczętego pod koniec lat 40.
Historia.
Firma została założona w 1948 r. przez Mosesa Ascha, urodzonego w Warszawie w 1905 r., syna pisarza Szaloma Asza, oraz jego sekretarkę Marian Distler.
W ciągu 37 lat swojego istnienia firma wydała ponad dwa tysiące albumów (łącznie z płytami na 78 obrotów na minutę, które zostały potem ponownie wydane w nowym długogrającym formacie).
Folkways Records zarówno inspirowała ożywienie folklorystyczne od końca lat 40. XX wieku, jak i uczestniczyła w rozwoju tego ruchu.
Firma nagrywała rezultaty pracy antropologów, etnografów, zbieraczy piosenek folkowych, muzyków amatorskich i zawodowych. Plonem jej działalności jest olbrzymia liczba nagrań etnicznych, nie ograniczonych do jakiejś szczególnej grupy narodowościowej. W katalogu można znaleźć reprezentatywne nagrania muzyki afrykańskiej, z Appalachów, Indian amerykańskich itd.
Mimo tego, że głównym celem jej istnienia było nagrywanie folkloru, to w katalogu firmy znalazły się także nagrania zupełnie niefolklorystycznych awangardowych i eksperymentalnych kompozytorów takich jak np. John Cage.
Folkways Records nie poddała się presji maccartyzmu z lat 50. i początku 60. i wydawała nagrania artystów z czarnej listy, m.in. Pete’a Seegera.
Katalog firmy zawiera także nagrania ustnych historii i opowieści zarówno tradycyjnych, jak i współczesnych, związanych np. z ruchem praw człowieka.
Albumy Folkways były zawsze znakomicie udokumentowane, przekraczając zdecydowanie poziom tradycyjnych tekstów z tyłu okładek. Do niektórych płyt dołączone były nawet broszurki dokumentujące i objaśniające nagrany materiał.
Chociaż firma ta była przedsięwzięciem komercyjnym, nigdy sprawy finansowe nie wpływały na decyzje Ascha. Wydawał zawsze to, co uważał za konieczne do opublikowania.
Ostatecznie Folkways Records stała się ofiarą ożywienia folklorystycznego, do którego się w tak wielkim stopniu przyczyniła. Gdy muzyka ludowa stała się niezwykle popularna, wielkie firmy nagraniowe zaczęły podpisywać lukratywne kontrakty z artystami, płacąc im o wiele więcej niż mogła zapłacić firma Folkways. W 1987 r., po śmierci Mosesa Ascha w 1986 r., cały katalog firmy został zakupiony przez Smithsonian Institution. Organizacja ta musiała jednak wcześniej zagwarantować, iż będzie nieustannie wznawiać nagrania – z czego się wywiązuje.

</doc>
<doc id="1107705" url="https://pl.wikipedia.org/wiki?curid=1107705" title="Dziwogłówka">
Dziwogłówka



</doc>
<doc id="1107706" url="https://pl.wikipedia.org/wiki?curid=1107706" title="Rok akademicki">
Rok akademicki

Rok akademicki – jednostka miary czasu nauki i zajęć w szkołach wyższych, obejmująca w Polsce najczęściej okres od października do września. Rok akademicki składa się z dwóch semestrów (zimowego i letniego) kończących się zazwyczaj sesjami egzaminacyjnymi.

</doc>
<doc id="1107718" url="https://pl.wikipedia.org/wiki?curid=1107718" title="Kraj karlowowarski">
Kraj karlowowarski



</doc>
<doc id="1107721" url="https://pl.wikipedia.org/wiki?curid=1107721" title="Hranice (kraj karlowowarski)">
Hranice (kraj karlowowarski)



</doc>
<doc id="1107732" url="https://pl.wikipedia.org/wiki?curid=1107732" title="Praedicationes">
Praedicationes

Praedicationes ("Kazania") – najstarszy iluminowany rękopis znajdujący się na terenie Polski, zabytek sztuki przedromańskiej. Przechowywany jest w Bibliotece Kapitulnej w Krakowie.
Datowany jest na koniec VIII lub początek IX wieku i prawdopodobnie został wykonany w skryptorium we Włoszech. W tekście znajdują się inicjały z ornamentami plecionkowymi i zoomorficznymi. Zdobiony jest także jedną, całostronicową miniaturą, przedstawiającą "crux gemmata" (krzyż zdobiony kamieniami szlachetnymi). Pomiędzy jego ramionami umieszczone są symbole ewangelistów: anioł, lew, wół i orzeł, a całość otacza plecionka. Ilustracja podkolorowana jest na zielono, żółtobrunatno i brązowo.

</doc>
<doc id="1107733" url="https://pl.wikipedia.org/wiki?curid=1107733" title="Grodzisko Semibratnieje">
Grodzisko Semibratnieje

Grodzisko Semibratnieje – grodzisko z ruinami miasta na lewym brzegu rzeki Kubań, położone 50 km od Fanagorii, 12 km na zachód od współczesnej stanicy Werenikowskaja i 1 km na północ od drogi Werenikowskaja – Anapa, w rejonie anapskim Kraju Krasnodarskiego w Rosji.
Nazwa.
Właściwa nazwa miasta jest nieznana. Nazwa używana obecnie pochodzi od położonych w pobliżu grodziska kurhanów Semibratnich. Starożytny grecki geograf Strabon pisał, że w Syndyce (kraju Syndów) niedaleko od morza znajdowało się miasto Łabryta. Przypuszcza się, że grodzisko Semibratnieje mogło być ową Łabrytą. Na potwierdzenie tego nie odnaleziono jednak żadnych dowodów.
Historia miasta.
Grodzisko stanowi pozostałości wielkiego centrum miejskiego i twierdzy granicznej ludu Syndów, które następnie weszły w skład Królestwa Bosporańskiego. Istniało między V wiekiem p.n.e. a IV wiekiem n.e. Już w V wieku p.n.e., w początkach istnienia miasta, powierzchnię 9 ha otoczono murem kamiennym z basztami, przed którym był jeszcze rów. Mieszkańcy miasta zajmowali się rolnictwem, rybołówstwem, rzemiosłem i handlem. Miasto było ważnym centrum handlowym regionu, gdzie dokonywała się wymiana handlowa między Grekami bosporańskimi, Syndami i innymi Meotami oraz Sarmatami. Jednocześnie zachowały się ślady, że miasto było wielokrotnie niszczone i przebudowywane. Przestało pełnić swoją funkcję w I wieku n.e., ale życie tu trwało aż do IV wieku.
Wykopaliska.
Systematyczne badania archeologiczne w grodzisku były prowadzone od 1938. Odsłonięto pozostałości murów miejskich z prostokątnymi basztami. Baszty wystawały 3 m ponad powierzchnie murów, których grubość wynosiła 2,5 m, a jeśli po wewnętrznej stronie murów biegły schody, to ich grubość w tych miejscach wzrastała do 4 m, a wysokość do 6 m. Odsłonięto także fundamenty monumentalnego kamiennego budynku o powierzchni 420 m², stanowiącego pozostałość rezydencji z III wieku p.n.e., z dziedzińcem wewnętrznym i grubymi murami zewnętrznymi. W jej obrębie odkryto także fragmenty bębnów kolumn.

</doc>
<doc id="1107738" url="https://pl.wikipedia.org/wiki?curid=1107738" title="Tadeusz Szlagor">
Tadeusz Szlagor

Tadeusz Szlagor (ur. 9 września 1929 w Andrychowie, zm. 4 marca 2002 w Warszawie) – polski siatkarz, a następnie trener siatkówki. Dziesięciokrotny mistrz Polski jako zawodnik, trener reprezentacji Polski seniorów (1966–1973), w tej roli zdobywca brązowego medalu mistrzostw Europy (1967).
Życiorys.
Od 1951 był zawodnikiem AZS-AWF Warszawa, od 1952 występował w I zespole warszawskiej drużyny, z którą zdobył dziesięć tytułów mistrza Polski z rzędu (w 1952, 1953, 1954, 1955, 1956, 1957, 1958, 1959, 1960, 1961) oraz Puchar Polski w 1953, 1954, 1955. W reprezentacji Polski debiutował 9 maja 1954 w towarzyskim spotkaniu z Bułgarią, w tym samym roku wystąpił na akademickich mistrzostwach świata (5. miejsce), w 1956 zagrał na mistrzostwach świata (4. miejsce), w 1957 na akademickich mistrzostwach świata, w 1958 na mistrzostwach Europy (6. miejsce). Ostatni raz w biało-czerwonych barwach wystąpił 28 września 1958 w towarzyskim spotkaniu z Francją. Łącznie w biało-czerwonych barwach wystąpił 71 razy.
W latach 1964–1965 był asystentem Zygmunta Krausa w reprezentacji Polski seniorów. W czerwcu 1965 poprowadził samodzielnie w trzech spotkaniach towarzyskich na turnieju w Lipsku. W 1966 został I trenerem reprezentacji Polski seniorów. W tym samym roku zajął z nią 6. miejsce na mistrzostwach świata. W 1967 wywalczył z drużyną brązowy medal mistrzostw Europy. Poprowadził ją także dwukrotnie na Igrzyskach Olimpijskich: w Meksyku (1968) (5. miejsce) i Monachium (1972) (9. miejsce). Ponadto na mistrzostwach świata w 1970 zajął z drużyną 5. miejscem, w Pucharze Świata w 1969 - 8. miejsce, na mistrzostwach Europy w 1971 - 6. miejsce. W 1973 jego następcą w drużynie narodowej został Hubert Wagner.
Pochowany na cmentarzu Powązki Wojskowe w Warszawie (kwatera A3 tuje-2-8).

</doc>
<doc id="1107739" url="https://pl.wikipedia.org/wiki?curid=1107739" title="Führer-Begleit-Bataillon">
Führer-Begleit-Bataillon

Führer-Begleit-Bataillon – batalion militarnej eskorty wodza – Adolfa Hitlera – w czasie II wojny światowej.
Historia.
Przed rozpoczęciem wojny Hitlera ochraniały dwie formacje:
Jeszcze w 1938 uwagę Hitlera zwróciła postać pułkownika Erwina Rommla, wykładowcy akademii wojskowej w Poczdamie. Pod wpływem lektury książki Rommla "Piechota atakuje" (niem. "Infanterie greift an"), były piechur Hitler nabrał do niego szacunku i w czasie aneksji Czech po raz pierwszy powierzył mu ochronę bezpieczeństwa swojej osoby.
Po wybuchu II wojny światowej, Adolf Hitler, z wyjątkiem małego pododdziału eskorty, wysłał swoje Leibstandarte SS na front przeciwko Polsce. Równocześnie ponownie zwrócił się w kierunku Rommla i mianował go dowódcą swojej Głównej Kwatery Wodza, a także powierzył mu dowództwo nowego, dopiero co organizowanego oddziału swojej eskorty.
W ten sposób powstał Batalion Eskorty Wodza (niem. "Führer-Begleit-Bataillon"). W 1940 Rommel awansował i objął dowództwo 7. Dywizji Pancernej, natomiast FBB wspólnie z RSD ochraniały Hitlera aż do jego końca w Berlinie 29 kwietnia 1945.

</doc>
<doc id="1107740" url="https://pl.wikipedia.org/wiki?curid=1107740" title="FBB">
FBB



</doc>
<doc id="1107742" url="https://pl.wikipedia.org/wiki?curid=1107742" title="Prawda, która prowadzi do życia wiecznego">
Prawda, która prowadzi do życia wiecznego

Prawda, która prowadzi do życia wiecznego () – 192 stronicowa książka, opublikowana przez Towarzystwo Strażnica 8 maja 1968 roku (w j. angielskim; w j. polskim w roku 1969).
Książka ta wymieniona jest w Księdze rekordów Guinnessa pod hasłem "Rekordy wydawnicze"; do maja 1996 roku osiągnęła nakład 107 686 489 egzemplarzy w 117 językach.
Zawartość.
Ta ilustrowana książka – zdaniem wydawcy – "ma ułatwić studiowanie Biblii i pomóc zrozumieć, czym jest Królestwo Boże i jakie ma znaczenie dla ludzi". Podręcznik ten "Dedykowano Bogu łaskawemu dla wszystkich, którzy szukają Jego życiodajnej prawdy". Został też wydany z myślą o prowadzeniu przez głosicieli Świadków Jehowy na jego podstawie tzw. sześciomiesięcznych bezpłatnych "studiów biblijnych" (zastąpił on wydany w 1946 roku podręcznik "Niech Bóg będzie prawdziwy"). Świadkowie Jehowy czynili to za jego pomocą do 1982 roku, kiedy to opublikowano nowy podręcznik "Będziesz mógł żyć wiecznie w raju na ziemi". W tym okresie podręcznik przyczynił się do wzrostu szeregów Świadków Jehowy o ponad 1 300 000 nowych głosicieli.
Publikacja podzielona jest na 22 rozdziały, w których zamieszczono omówienie szeregu zagadnień w oparciu o wersety biblijne oraz pytania do analizy tekstu.
Książka „Prawda” w filmie.
Książka "Prawda, która prowadzi do życia wiecznego" została pokazana w fabularnym filmie biograficznym z 2014 roku pt. "Wielkie oczy" w reżyserii Tima Burtona. Jego bohaterka, amerykańska malarka Margaret Keane, najpierw pokazana jest, gdy rozmawia przy drzwiach z dwiema głosicielkami Świadków Jehowy, które trzymają książkę "Prawda" w rękach (charakterystyczna granatowa okładka), a później jest pokazana już sama, gdy się głośno zastanawia nad jej treścią w towarzystwie córki, trzymając w ręce tę książkę w granatowej okładce, złoconym angielskim tytułem wprost do widza (około 80 minuty filmu). Postać Margaret Keane zagrała amerykańska aktorka Amy Adams, starając się jak najwierniej przedstawić fakty z życia Margaret Keane i nawet się z nią konsultując. Sama Margaret Keane przyjęła chrzest razem z córką, 5 sierpnia 1972 roku, gdy książka "Prawda, która prowadzi do życia wiecznego" była wciąż głównym podręcznikiem Świadków Jehowy dla osób chcących poznawać Biblię i zasady na niej oparte.

</doc>
<doc id="1107745" url="https://pl.wikipedia.org/wiki?curid=1107745" title="Hainewalde">
Hainewalde

Hainewalde – miejscowość i gmina w Niemczech, w kraju związkowym Saksonia, w okręgu administracyjnym Drezno, w powiecie Görlitz, wchodzi w skład wspólnoty administracyjnej Großschönau-Hainewalde, do 31 lipca 2008 w powiecie Löbau-Zittau, leży niedaleko granicy niemiecko-czeskiej.
Historia.
Najstarsza znana wzmianka o miejscowości pochodzi z 1326, gdy wraz z pobliską Żytawą leżała w granicach piastowskiego księstwa jaworskiego, jednego z polskich księstw dzielnicowych powstałych na Dolnym Śląsku, po czym w 1346 przeszła we władanie Królestwa Czech, których częścią pozostawała do 1635, gdy na mocy pokoju praskiego przeszła do Saksonii, trafiając w efekcie we władanie królów Polski Augusta II i Augusta III w latach 1697–1763 i Niemiec od 1871.

</doc>
<doc id="1107746" url="https://pl.wikipedia.org/wiki?curid=1107746" title="Skimming">
Skimming

Skimming – przestępstwo polegające na nielegalnym skopiowaniu zawartości paska magnetycznego karty płatniczej bez wiedzy jej posiadacza w celu wytworzenia kopii i wykonywania nieuprawnionych płatności za towary i usługi lub wypłat z bankomatów. Obecnie skimming wymierzony jest także w karty chipowe z układami niechronionej klasy SDA, jak i układami klasy DDA uchodzącymi za bezpieczniejsze. Ponieważ skopiowana karta w elektronicznych systemach bankowych zachowuje się jak karta oryginalna, wszystkie operacje wykonane przy jej pomocy odbywają się kosztem posiadacza oryginalnej karty i obciążają jego rachunek.
Istnieją dwa rodzaje skimmingu: skimming w placówce handlowej oraz skimming bankomatowy.
Skimming w placówce handlowej polega na wykonaniu kopii karty przez sprzedawcę lub inną osobę, która weszła w jej chwilowe posiadanie. Ponieważ w takiej sytuacji przestępcy nie zawsze mają możliwość poznać kod PIN sklonowanej karty, kopie mogą wykorzystać tylko w przypadku kart, które nie wymagają autoryzacji przy pomocy PIN-u, i tylko w płatnościach za towary i usługi. Nie mogą wykorzystać skopiowanej karty do pobierania pieniędzy z bankomatów.
Znacznie bardziej niebezpieczny jest skimming bankomatowy, polegający na tym, że przestępcy instalują na bankomatach lub w ich wnętrzu (czytniku) specjalne urządzenia, które służą do pozyskiwania danych z paska magnetycznego lub chipa (czytnik) oraz PIN-u: kamera, fałszywa klawiatura lub płaska płytka obwodu umieszczona w czytniku na kartę dzięki której można podsłuchać i zmanipulować komunikację między terminalem a chipem i uzyskać numer PIN. Zarejestrowane w ten sposób informacje są najczęściej transmitowane drogą radiową i służą do produkcji fałszywych kart, za pomocą których możliwe jest pobieranie gotówki z kont klientów banków za pośrednictwem bankomatów.
Skimmer.
Skimmer to urządzenie będące specjalnie przygotowaną nakładką bankomatową umożliwiającą pobieranie informacji z pasków magnetycznych zawartych na karcie płatniczej. Nakładce może towarzyszyć dodatkowa klawiatura, nałożona na tę właściwą, zapisująca wpisywane numery PIN lub kamera śledzącą palce na klawiaturze.

</doc>
<doc id="1107754" url="https://pl.wikipedia.org/wiki?curid=1107754" title="Linia kolejowa nr 59">
Linia kolejowa nr 59

Linia kolejowa nr 59 – szerokotorowa linia kolejowa we wschodniej Polsce o łącznej długości 27 km, zbudowana z myślą o ruchu towarowym z ZSRR do ukrytych w Puszczy Białowieskiej punktów przeładunkowych z toru szerokiego na normalny: Siemianówka, Wiącków, Planta, Oskierki i Chryzanów.
Obecnie czynna na całej długości; na odcinku do Zabłotczyzny w zarządzie PKP PLK, pozostała część stanowi infrastrukturę terminalu Chryzanów. W 2014 roku marszałek województwa podlaskiego przyznał PKP Polskie Linie Kolejowe dotację na studium dotyczące rewitalizacji linii kolejowej nr 59 na odcinku granica państwa – Chryzanów.
Dwukrotnie krzyżuje się z drogą wojewódzką 687.

</doc>
<doc id="1107758" url="https://pl.wikipedia.org/wiki?curid=1107758" title="Muzeum Wojskowo-Historyczne Bundeswehry">
Muzeum Wojskowo-Historyczne Bundeswehry

Muzeum Wojskowo-Historyczne Bundeswehry (niem. "Militärhistorisches Museum der Bundeswehr") – muzeum poświęcone historii wojskowości, w szczególności dotyczące armii niemieckiej, zlokalizowane w Dreźnie w Niemczech, przy Olbrichtplatz 2.
Historia.
Muzeum mieści się w arsenale i jego początki sięgają lat 1873–1877. Po II wojnie światowej ponownie otwarte jako "muzeum armii NRD", w 1990 przemianowane na Muzeum Wojskowo-Historyczne. Prace przy przebudowie arsenału według projektu Daniela Libeskinda zakończono 15 października 2011 roku.

</doc>
<doc id="1107760" url="https://pl.wikipedia.org/wiki?curid=1107760" title="Militärhistorisches Museum der Bundeswehr">
Militärhistorisches Museum der Bundeswehr



</doc>
<doc id="1107762" url="https://pl.wikipedia.org/wiki?curid=1107762" title="Bombowiec eskortowy">
Bombowiec eskortowy

Bombowiec eskortowy () – opracowana w okresie II wojny światowej koncepcja samolotu eskortowego będącego przebudowanym ciężkim bombowcem nie przenoszącym bomb ale wyposażonego w dodatkowe uzbrojenie obronne które zadaniem była ochrona "normalnych" bombowców.
Pod koniec 1942 i na początku 1943 lotnictwo amerykańskie nie dysponowało jeszcze myśliwcami eskortowymi o odpowiednio dalekim zasięgu będącymi w stanie zapewnić skuteczną obronę bombowców przed myśliwcami niemieckimi i amerykańskie dywizjony bombowe ponosiły bardzo wysokie straty. Postanowiono wówczas zaadaptować istniejące już ciężkie bombowce do roli samolotów eskortowych. Samoloty takie zostały wyposażone w dodatkowe uzbrojenie obronne i opancerzenie, ale nie miały przenosić żadnego ładunku bombowego. Już pierwsze testy pokazały jednak, że koncepcja ta nie była udana, modyfikowane bombowce były cięższe i powolniejsze od ich normalnych wersji i projekt nie wyszedł poza fazę eksperymentalną.

</doc>
<doc id="1107764" url="https://pl.wikipedia.org/wiki?curid=1107764" title="Deutsches Museum">
Deutsches Museum



</doc>
<doc id="1107771" url="https://pl.wikipedia.org/wiki?curid=1107771" title="Kudłoński Baca">
Kudłoński Baca

Kudłoński Baca, Skamieniały Baca – wysoki na kilkanaście metrów ostaniec na północnych zboczach Kudłonia w Gorcach. Znajduje się w Gorczańskim Parku Narodowym, w obrębie wsi Lubomierz w województwie małopolskim, w powiecie limanowskim, w gminie Mszana Dolna.
Zbudowany jest z odpornych na wietrzenie gruboławicowych piaskowców i zlepieńców. Znajduje się w lesie, tuż przy czarnym szlaku turystycznym z Lubomierza na szczyt Kudłonia (1274 m), poniżej Polany Kudłoń, już na obszarze Gorczańskiego Parku Narodowego. Silne wichury w 2004 r. przerzedziły sporo las, przez co skała jest dobrze eksponowana. W spękaniach skały licznie zakwita dzwonek wąskolistny, znaleźć też można skalnicę gronkową, która ma w tej okolicy jedyne stanowiska w Gorcach.
Ze skałą tą związana jest legenda, według której jest ona skamieniałym bacą, który niegdyś gospodarował na gorczańskich polanach. Był to jednak zły człowiek – źle traktował swoich juhasów i honielników, a także oszukiwał na serze gospodarzy, których owce wypasał. Inna wersja (przytaczana przez ludowego gawędziarza z Koniny) mówi, że kamień tam postawił diabeł chcący zniszczyć kościół w Lubomierzu.
Oprócz Bacy Kudłońskiego na zboczach Kudłonia znajduje się jeszcze wiele innych mniej wybitnych wychodni skalnych i ostańców.

</doc>
<doc id="1107772" url="https://pl.wikipedia.org/wiki?curid=1107772" title="Brad Haddin">
Brad Haddin

Brad Haddin (ur. 23 października 1977 w Cowra), australijski krykiecista, reprezentant kraju. Praworęczny "batsman" i specjalista "wicket-keeper".

</doc>
<doc id="1107776" url="https://pl.wikipedia.org/wiki?curid=1107776" title="Święta Zofia">
Święta Zofia

Święta Zofia, również: Zofia Rzymska, Zofia z Rzymu lub Zofia z Mediolanu, cs. "Muczenica Sofija Rimskaja" – męczennica chrześcijańska, święta Kościoła katolickiego, prawosławnego, ormiańskiego, koptyjskiego, syryjskiego, jedna z najbardziej znanych świętych chrześcijańskich. Według pochodzących z VII i VIII wieku żywotów świętych żyła w Rzymie w II w., w czasach cesarza Hadriana (76-138) i miała zginąć śmiercią męczeńską, co jest wątpliwe z uwagi na utożsamianie jej z męczennicą o tym samym imieniu o której świadczą dwa itineraria z VII w. oraz życiorys Hadriana I (zm. 795). Być może chodziło o dwie matki z córkami, przy czym w drugim wypadku córek nie nazwano po imieniu.
Życiorys.
Według różnych źródeł żyła w II lub na przełomie II-III wieku.
Święta Zofia była pobożną wdową, tak też wychowywała swoje córki, noszące imiona trzech cnót chrześcijańskich: "Pistis", "Elpis" i "Agape" (Wiara, Nadzieja i Miłość). Gdy odmówiła złożenia ofiary bogini Dianie, jej nieletnie córki poddano mękom na jej oczach. Nie załamało to matki, która zachęcała je do wytrwania. Po śmierci córek (według wielu wersji ściętych mieczem) św. Zofia, pozostawiona przy życiu (bądź ze względu na swoje męstwo, bądź dlatego, by cierpiała po stracie dzieci) zmarła z rozpaczy na ich grobie. Inne źródła podają, że wraz z córkami poniosła śmierć męczeńską. Jako miejsce tych zdarzeń podawany jest Rzym lub Mediolan.
Kult.
Relikwie św. Zofii znajdują się w Rzymie, w kościele św. Sylwestra in Capite.
W ikonografii święta przedstawiana jest najczęściej wraz z córkami. Indywidualne wyobrażenia św. Zofii są rzadkie. Ma na nich krzyż w prawej dłoni i zwinięty zwój w lewej.
Wspomnienie liturgiczne w Kościele katolickim obchodzone jest 1 sierpnia (w grupie) i indywidualnie 30 września.
Cerkiew prawosławna uznaje św. Zofię za męczennicę zm. ok. 137, a jej wspomnienie przypada na 17/30 września, tj. 30 września według kalendarza gregoriańskiego.
W tym samym dniu wspomina się jej córki: Wiarę, Nadzieję i Miłość. Ich imiona są szczególnie popularne w Rosji (Wiera, Nadieżda i Lubow) i Bułgarii (Wiara, Nadeżda i Lubow) oraz w krajach anglosaskich (Faith, Hope i Charity). W Polsce nadawane jest głównie imię Nadzieja.

</doc>
<doc id="1107779" url="https://pl.wikipedia.org/wiki?curid=1107779" title="Jean Domat">
Jean Domat

Jean Domat (lub Jean Daumat) (ur. 30 listopada 1625, zm. 14 marca 1696) – francuski prawnik i zwolennik monarchii absolutnej. David A. Combe określił go mianem najświetniejszego umysłu prawniczego XVII wieku ("the greatest legal mind of the 17th century").
Życiorys.
Domat urodził się w roku 1625 w Clermont-Ferrand (Owernia). Wśród jego przyjaciół byli janseniści z Port-Royal, z którymi sympatyzował. Jego przyjacielem był m.in. Blaise Pascal. Po śmierci Pascala jego dokumenty i pisma powierzono właśnie Domatowi.
W roku 1689, Domat opublikował monumentalne dzieło: "Les lois civiles dans leurr ordre naturel" ("Prawa cywilne w porządku naturalnym"), w którym odniósł istniejące przepisy prawne do praw naturalnych. Wiele zyskało przez to prawo rzymskie, ponieważ Domat, jako sprzeczne z prawem naturalnym, postulował zniesienie wszelkich doktryn, reguł i zwyczajów podsycających konflikty międzyludzkie, szkodliwych czy po prostu nieistotnych dla funkcjonowaniu społeczeństwa. W prawie francuskim i europejskim był to prawdziwa rewolucja. Na nieludzkość i absurd przepisów narzekał w XVI wieku m.in. Michel de Montaigne. 
Ludwik XIV nagrodził Domata za tę pracę pensją w wysokości 2000 liwrów. Nie przeszkadzały monarsze jansenistyczne sympatie jurysty. Domat podjął się wyjaśnić potrzebę nowej idei jaką była monarchia absolutna w szerszym kontekście struktury społecznej, prawa boskiego i naturalnego. 
Domat był szczerym wierzącym i uważał się za "naukowca zajmującego się prawem". Przy tym uważał, że historia ludzka ukazywała jakąś niezmienną ideę równości ludzi, lecz równość ta powinna być ujęta w ramy etyki chrześcijańskiej i na bazie tej etyki powinno być stanowione prawo. Jak mawiał Domat, "Człowiek jest stworzony przez Boga i dla Boga" ("L’homme est fait par Dieu et pour Dieu").
Czwarty tom "Lois Civiles", zatytułowany "Prawo Publiczne" ("Le Droit public") opublikowano w 1697, rok po śmierci autora. "Le Droit public" dotyczy genezy porządku społecznego i rządu, a także obowiązków i praw królów. Podkreślone zostało w niej znaczenie takich zagadnień jak "prywatna autonomia" (jednostki) "Le Droit naturel" ("porządek naturalny"). Napoleon Bonaparte oparł swój słynny "Kodeks" na dziele Domata.
Zasługą Domata jest oczyszczenie prawa rzymskiego z mnóstwa przepisów nijak mających się do praktyki codziennej, bądź niewychowawczych.
Domat opublikował też po łacinie ekstrakt z praw Justyniana Wielkiego pt: "Legum delectus" (Paryż, 1700). Do roku 1777 wznawiano jego dzieła drukiem 25 razy. Dokonano też wielu tłumaczeń. Na język angielski przekładali je zarówno Brytyjczycy jak i Amerykanie. Domat zmarł w Paryżu 14 marca 1696 roku.

</doc>
<doc id="1107782" url="https://pl.wikipedia.org/wiki?curid=1107782" title="Krzepice (stacja kolejowa)">
Krzepice (stacja kolejowa)

Krzepice – stacja kolejowa w Krzepicach, w województwie śląskim, w Polsce. Według klasyfikacji PKP ma kategorię dworca lokalnego. Stacja położona jest na linii kolejowej nr 181.
W roku 2017 stacja obsługiwała 10–19 pasażerów na dobę.

</doc>
<doc id="1107783" url="https://pl.wikipedia.org/wiki?curid=1107783" title="Zofia Rzymska">
Zofia Rzymska



</doc>
<doc id="1107791" url="https://pl.wikipedia.org/wiki?curid=1107791" title="Derywat (językoznawstwo)">
Derywat (językoznawstwo)

Derywat, także: formacja słowotwórcza, wyraz pochodny, motywowany lub fundowany – podzielna jednostka słowotwórcza, pochodna formalnie i semantycznie od jakiegoś leksemu (podstawy słowotwórczej).
Budowa derywatów.
Derywaty są zawsze konstrukcjami dwuczłonowymi: składają się z tematu słowotwórczego (części podstawy obecnej w wyrazie pochodnym słowotwórczo) oraz formantu (znaku formalnego przekształcenia wyrazu podstawowego w derywat). 
Rodzaje derywatów.
Odpowiednie do typu derywacji.
Wyodrębnia się rodzaje derywatów odpowiednie do typu derywacji, w wyniku której powstały (z uwagi na funkcje formantów):
Na podstawie przynależności do kategorii onomazjologicznej.
W przypadku formacji rzeczownikowych można także wydzielić derywaty na podstawie przynależności do kategorii onomazjologicznej (klasę wyrazów o takiej samej wartości kategorialnej, czyli znaczeniu kategorialnym, na które składa się znaczenie formantu i uogólnione znaczenie podstawy). Zgodnie z tym kryterium wymienia się:

</doc>
<doc id="1107794" url="https://pl.wikipedia.org/wiki?curid=1107794" title="Panki (stacja kolejowa)">
Panki (stacja kolejowa)

Panki – stacja kolejowa w Pankach, w województwie śląskim, w Polsce. Według klasyfikacji PKP ma kategorię dworca lokalnego. Stacja położona jest na linii kolejowej nr 181.
W roku 2017 stacja obsługiwała 20–49 pasażerów na dobę.
Stan techniczny peronów.
Stacja posiada obecnie 2 perony, w tym jeden tymczasowy. Ze względu na zły stan techniczny wąskiego, tymczasowego, ułożonego z drewnianych podkładów peronu nr 2, stwarzającego zagrożenie dla podróżnych konieczne było podjęcie prac remontowych, o czym informowała Gazeta Kłobucka 3 września 2015 roku. W związku ze złym stanem technicznym miał być on rozebrany i przebudowany w 2016 roku. Dopiero 28 marca 2018 roku PKP PLK poinformowała o rozstrzygnięciu przetargu na przebudowę peronu nr 2, wraz z oprofilowaniem podsypki i regulacją toru nr 1.

</doc>
<doc id="1107795" url="https://pl.wikipedia.org/wiki?curid=1107795" title="Derywat (chemia)">
Derywat (chemia)



</doc>
<doc id="1107799" url="https://pl.wikipedia.org/wiki?curid=1107799" title="Żuawi papiescy">
Żuawi papiescy

Żuawi papiescy (łac. "Zuavi Pontifici", fr. "Zouaves pontificaux") – ochotniczy oddział lekkiej piechoty uformowany za czasów pontyfikatu papieża Piusa IX. 
W 1860 wiceminister wojny Państwa Kościelnego Xavier de Mérode zwrócił się do twórcy żuawów francuskich generał-majora Christophe'a Léona Louisa Juchaulta de Lamoricière'a o pomoc przy utworzeniu sił zbrojnych mających na celu ochronę Państwa Kościelnego przed Wiktorem Emanuelem II, który dążył do zjednoczenia Królestwa Włoch pod swoim berłem.
Zreorganizowani przez papieskiego ministra wojny gen. Hermanna Kanzlera, wraz z francuskim korpusem ekspedycyjnym rozbili ochotnicze siły Giuseppe Garibaldiego w bitwie pod Mentaną.
Po zdobyciu Rzymu przez Wiktora Emanuela w liczbie ok. 3 tysięcy zostali ewakuowani do Francji. Tam walczyli jako oddział Obrony Narodowej w wojnie prusko-francuskiej. Zostali rozwiązani w grudniu 1870 roku po bitwie pod Loigny-Poupry, w której ponieśli znaczne straty.
Żuawi papiescy bywają określani mianem "ostatnich krzyżowców".
Louis de Becdelievre w styczniu 1861 objął dowództwo regimentu żuawów papieskich, który po bitwie pod Castelfidardo utworzyły niedobitki:
Żuawami mogli zostać tylko mężczyźni wyznania rzymskokatolickiego, będący kawalerami. Formowano go z osób pochodzących z Belgii, Francji, Niderlandów, Bawarii, Włoch, a nawet Stanów Zjednoczonych i Kanady. Należeli do nich także Polacy.
Żuawi papiescy byli umundurowani na wzór żuawów francuskich. Nosili szare mundury z czerwonymi wykończeniami oraz czerwone kepi lub fezy.

</doc>
<doc id="1107801" url="https://pl.wikipedia.org/wiki?curid=1107801" title="Kuleje (przystanek kolejowy)">
Kuleje (przystanek kolejowy)

Kuleje – przystanek kolejowy w Kulejach, w województwie śląskim, w Polsce. Przystanek położony jest na linii kolejowej nr 181.
W roku 2017 przystanek obsługiwał 20–49 pasażerów na dobę.

</doc>
<doc id="1107804" url="https://pl.wikipedia.org/wiki?curid=1107804" title="Chenopodium schraderanum">
Chenopodium schraderanum



</doc>
<doc id="1107805" url="https://pl.wikipedia.org/wiki?curid=1107805" title="Sarah Connor (ujednoznacznienie)">
Sarah Connor (ujednoznacznienie)



</doc>
<doc id="1107806" url="https://pl.wikipedia.org/wiki?curid=1107806" title="Jak-14">
Jak-14

Jak-14 (ros. Як-14) – radziecki ciężki szybowiec desantowy z okresu po II wojnie światowej.
Historia.
Po zakończeniu II wojny światowej nastąpił rozwój wojsk powietrznodesantowych w ZSRR, w celu zwiększenia ich skuteczności rozpoczęto prace nad budową szybowców transportowych służących do przewozu sprzętu oraz żołnierzy. Wśród zamówionych projektów znalazł się średni szybowiec transportowy, którego opracowanie i budowę zlecono zespołowi kierowanemu przez Aleksandra Jakowlewa.
Opracowany przez Jakowlewa szybowiec otrzymał oznaczenie "Jak-14" i został zbudowany w 1948 roku.
W 1949 roku został on oficjalnie zademonstrowany na święcie lotnictwa radzieckiego, a następnie wprowadzony do produkcji seryjnej. Zbudowano 413 szybowców tego typu.
Użycie.
Szybowiec "Jak-14" po rozpoczęciu produkcji seryjnej wszedł do użycia jednostek desantowych Armii Radzieckiej. W jednostkach tych służył do przewozu sprzętu np. armaty kal. 76 mm wraz z samochodem GAZ-67B czy działa samobieżnego ASU-57. Szybowiec "Jak-14" był holowany przez samoloty Ił-12D. Szybowce były używane w jednostkach desantowych do końca lat pięćdziesiątych, gdy zaczęto je zastępować samolotami An-12, śmigłowcami Mi-4 i Mi-6.
W marcu 1954 roku użyto tych szybowców do dostarczenia sprzętu (w tym spychaczy) do arktycznej stacji badawczej SP-4 znajdującej się na krze w pobliżu Bieguna Północnego, jest to jedyny przypadek użycia szybowców do transportu w Arktyce.
Kilka szybowców "Jak-14" otrzymało lotnictwo Czechosłowacji, gdzie nosiły one oznaczenie "NK-14". Podobnie jak w ZSRR używano ich do końca lat 50.
Opis konstrukcji.
Szybowiec "Jak-14" był zbudowany w układzie zastrzałowego górnopłatu. Konstrukcja drewniana.
Kadłub o konstrukcji półskorupowej o prostokątnym przekroju poprzecznym. Ładownia była dostępna po odchyleniu w prawą stronę nosowej części kadłuba. Kabina załogi umieszczona była na grzbiecie kadłuba.
Płat szybowca był trójdzielny, wyposażony w klapy tylne i lotki. Posiadał wzmocnienie w postaci pojedynczych zastrzałów.
Podwozie trójpodporowe, amortyzowane z przednim kółkiem.

</doc>
<doc id="1107808" url="https://pl.wikipedia.org/wiki?curid=1107808" title="Robert Fontaine">
Robert Fontaine

Robert Fontaine (ur. 18 listopada 1980) – francuski szachista, reprezentant Szwajcarii od 2018, arcymistrz od 2002 roku.
Kariera szachowa.
W czasie swojej kariery sześciokrotnie zdobywał tytuł mistrza Francji juniorów w różnych kategoriach wiekowych. Od roku 1997 startuje w finałach indywidualnych mistrzostw kraju, największy sukces odnosząc w 2006 roku w Besançon, gdzie zajął III miejsce (za Władysławem Tkaczewem i Laurentem Fressinetem). W 2004 roku wystąpił w reprezentacji kraju na szachowej olimpiadzie w Calvii.
Jednym z pierwszych sukcesów Roberta Fontaine'a w turniejach międzynarodowych było dz. II m. (za Igorem Rausisem, wraz z m.in. Etienne Bacrotem) w Enghien-les-Bains w roku 1995. W 2000 podzielił III lokatę w Paignton (za Johnem Nunnem i Klausem Bischoffem, wraz z Markiem Hebdenem i Matthew Turnerem). W kolejnych latach sukcesy odniósł m.in. w Luksemburgu (2001, III m. za Thomasem Pähtzem i Vlastimilem Jansą), Nowym Sadzie (2002, I m.), Opatii (2002, dz. II m. za Zoltanem Ribli, wraz z Zoltanem Vargą), Pančevie (2002, dz. II m. za Steliosem Halkiasem, wraz z m.in. Goranem Cabrilo), Cap d'Agde (2002, dz. I m. wraz z m.in. Manuelem Apicellą, Wadimem Małachatko i Borysrm Czatałbaszewem), Nowym Sadzie (2003, II m. za Zlatko Ilinciciem), Las Vegas (2006, dz. I m. wraz z Leonidem Kritzem i Dejanem Anticiem), Val Thorens (2006, dz. I m. wraz z Jozsefem Horvathem) oraz w Sztokholmie (2006/07, "Rilton Cup", I m.).
Najwyższy ranking w dotychczasowej karierze osiągnął 1 stycznia 2008 r., z wynikiem 2572 punktów zajmował wówczas 10. miejsce wśród francuskich szachistów.
Życie prywatne.
W lutym 2009 r. ożenił się z czołową szachistką świata, Kateryną Łahno.

</doc>
<doc id="1107811" url="https://pl.wikipedia.org/wiki?curid=1107811" title="Derywat (ekonomia)">
Derywat (ekonomia)



</doc>
<doc id="1107815" url="https://pl.wikipedia.org/wiki?curid=1107815" title="Cornus alba">
Cornus alba



</doc>
<doc id="1107816" url="https://pl.wikipedia.org/wiki?curid=1107816" title="Bad Freienwalde (Oder)">
Bad Freienwalde (Oder)

Bad Freienwalde (Oder) – miasto we wschodnich Niemczech, w kraju związkowym Brandenburgia, położone w powiecie Märkisch-Oderland.
31 grudnia 2011 r. miasto zamieszkiwało 12 718 osób.
Historia.
Pierwszy zapis w dokumentach o Bad Freinenwalde (Oder) pochodzi z roku 1316. W 1685 r. Bernhard Albinus opisał odkryte w roku 1683 źródła lecznicze (dziś "Kurfürstenquelle") i przyczynił się tym samym do rozwoju miasta jako uzdrowiska, które potem pozostawało pod opieką dynastii Hochenzollernów. 23 października 1925 r. do nazwy miasta oficjalnie został dodany człon "Bad" ("Zdrój"), a 15 grudnia 2003 ostatecznie uznano lecznicze znaczenie pokładów borowiny.
W latach 1952-1993 Bad Freienwalde (Oder) było miastem powiatowym ("Kreisstadt") okręgu o tej samej nazwie (do października 1990 w Bezirk Frankfurt (Oder) w NRD, a następnie w kraju związkowym Brandenburgia.
Zabytki i osobliwości.
Układ urbanistyczny, z rynkiem w linii Karl-Marx Strasse, świadczy o handlowej przeszłości miasta. Nad rynkiem dominuje gotycki kościół św. Mikołaja (niem. "Nikolaikirche") z bogatym wyposażeniem pochodzącym z różnych epok. Przy rynku znajduje się również "Oderlandmuseum" prezentujące przede wszystkim zabytki archeologiczne oraz wystawę dotyczącą historycznego zagospodarowania terenów nadodrzańskich, w tym melioracji bagien i teras.
Do cennych zabytków należy park zamkowy projektu Petera Josepha Lennégo, w którym stoi neoklasycystyczny zamek zaprojektowany przez Davida Gilly'ego, dawna rezydencja pruskiej królowej Fryderyki Luizy z Hesji-Darmstadt. W obiekcie mieści się wystawa poświęcona Walterowi Rathenauowi, zamordowanemu ministrowi Republiki Weimarskiej. Przy zamku znajduje się tzw. "Teehäuschen" (pawilon z loggią, miejsce koncertów i przedstawień teatralnych).
Na południowych peryferiach miasta znajduje się rozległy park (niem. "Kurpark") z kompleksem uzdrowiskowym "Moor-Badenstalt", zajmujący się głównie leczeniem chorób reumatycznych, w obrębie którego stoi neoklasycystyczny dom kuracyjny "Landhaus". Zaprojektował go Carl Gotthard Langhans (autor Bramy Brandenburskiej).
Kultura i sport.
Bad Freienwalde jest najbardziej wysuniętym na północ niemieckim ośrodkiem sportowym, w którym uprawia się skoki narciarskie. Posiada cztery skocznie, największą o punkcie konstrukcyjnym K 66 m.
W mieście funkcjonuje duże schronisko młodzieżowe.
Współpraca międzynarodowa.
Bad Freienwalde jest miastem partnerskim polskiego Międzyrzecza. Gimnazjum w Bad Freienwalde współpracuje z gimnazjum Mieszkowicach im. Noblistów Polskich oraz Zespołem Szkół w Lipkach Wielkich.

</doc>
<doc id="1107817" url="https://pl.wikipedia.org/wiki?curid=1107817" title="Juan López Fontana">
Juan López Fontana

Juan López Fontana (ur. 15 marca 1908 w Montevideo, zm. 4 października 1983 tamże) - urugwajski trener piłkarski.
Urodził się w dzielnicy Montevideo Barrio Palermo i spędził tam całe życie. Jako nauczyciel wychowania fizycznego został zatrudniony w klubie Central Español Montevideo, gdzie poznał legendarnego szkoleniowca Alberto Suppiciego. To on nauczył Lopeza trenowania piłkarzy. Doprowadził reprezentację Urugwaju do mistrzostwa świata w 1950.

</doc>
<doc id="1107821" url="https://pl.wikipedia.org/wiki?curid=1107821" title="Andy Griffin">
Andy Griffin

Andrew "Andy" Griffin (ur. 7 marca 1979 w Billinge Higher End w metropolii Wigan) – angielski piłkarz występujący na pozycji obrońcy w Chester.
Kariera klubowa.
Griffin zawodową karierę rozpoczął w Stoke City, gdzie zdobył sobie uznanie jako środkowy obrońca. Po znakomitych początkach w Stoke, zdecydował się na przeprowadzkę do Newcastle United za 1,5 mln £ w styczniu 1998.
Szybko wkomponował się do Newcastle United, czego efektem było powołanie do Reprezentacji Anglii początkowo U-18 a następnie U-21. W sezonie 2000-01 nie grał zbyt dużo z powodu odniesionej kontuzji.
Griffin w pewnym sensie odrodził się, będąc podopiecznym menedżera Bobby'ego Robsona, dzięki czemu się rozwinął w sezonie 2002-03, biorąc udział w Lidze Mistrzów, gdzie strzelił zwycięskiego gola Juventusowi.
Jednakże silna konkurencja w składzie nie pozwoliła mu na rozegranie wielu meczów w sezonie 2003-04, a gdy jego kontrakt z Newcastle się skończył, przeszedł do Portsmouth F.C. na zasadzie wolnego transferu. W Newcastle zagrał 103 razy i zdobył trzy gole.
We wrześniu 2006, po konflikcie z Harrym Redknappem menedżerem Portsmouth, został wypożyczony do swojego pierwszego klubu (Stoke City).
19 stycznia 2007 Griffin zdecydował się jeszcze raz dołączyć do Stoke City na zasadzie wypożyczenia do czerwca 2007, po czym wrócił do Portsmouth.
Dnia 31 lipca 2007 Griffin przeniósł się do Derby County podpisując trzyletni kontrakt. W nowej drużynie zadebiutował 11 sierpnia tego samego roku w zremisowanym 2:2 ligowym spotkaniu z Portsmouth. 
11 stycznia 2008 roku przeszedł za sumę 300 tysięcy funtów do Stoke City. Pierwszy występ w nowej drużynie zaliczył osiem dni później, kiedy to zagrał w meczu z Preston North End.
W styczniu 2010 roku został wypożyczony do Reading, zaś pół roku później podpisał stały kontrakt z tym klubem.

</doc>
<doc id="1107825" url="https://pl.wikipedia.org/wiki?curid=1107825" title="Corydoras elegans">
Corydoras elegans



</doc>
<doc id="1107826" url="https://pl.wikipedia.org/wiki?curid=1107826" title="Explorer 17">
Explorer 17

Explorer 17 – amerykański satelita programu Explorer, z serii Atmosphere Explorer, do której należały również satelity: Explorer 32, Explorer 51, Explorer 54, Explorer 55.
Satelita miał kształt kulisty. Był stabilizowany obrotowo. Wnętrze statku było hermetyczne; wypełnione własną atmosferą.
Na wyposażenie naukowe satelity składały się cztery mierniki ciśnienia i gęstości cząstek neutralnych, dwa spektrometry masowe (do pomiaru koncentracji wybranych cząstek) i dwa próbniki elektrostatyczne, mierzące koncentrację jonów oraz temperaturę elektronów.
10 lipca 1963 roku nastąpiła awaria akumulatorów zasilających. Trzy z czterech mierników ciśnienia i oba próbniki elektrostatyczne pracowały normalnie. Jeden ze spektrometrów przestał działać, a drugi działał z przerwami.

</doc>
<doc id="1107827" url="https://pl.wikipedia.org/wiki?curid=1107827" title="Tribulus terrestris">
Tribulus terrestris



</doc>
<doc id="1107828" url="https://pl.wikipedia.org/wiki?curid=1107828" title="Boša">
Boša



</doc>
<doc id="1107830" url="https://pl.wikipedia.org/wiki?curid=1107830" title="Gadžo">
Gadžo



</doc>
<doc id="1107839" url="https://pl.wikipedia.org/wiki?curid=1107839" title="Manuš">
Manuš



</doc>
<doc id="1107840" url="https://pl.wikipedia.org/wiki?curid=1107840" title="Mateusz Wyrwich">
Mateusz Wyrwich

Mirosław Mateusz Wyrwich (ur. 21 września 1951 w Białogardzie) – polski politolog, dziennikarz, komentator telewizyjny i pisarz.
Życiorys.
Absolwent Wydziału Dziennikarstwa i Nauk Politycznych Uniwersytetu Warszawskiego (1983).
W latach 1968–1969 pracował w Fabryce Samochodów Osobowych w Warszawie, w latach 1969–1971 w Centrum Elektronicznej Techniki Obliczeniowej Przemysłu Budowlanego Etob, w latach 1971–1973 w Klubie Studenckim Sigma przy UW, w latach 1974–1977 w ZOZ w Warszawie, m.in. w Domu Opieki Społecznej im. Matysiaków, w latach 1977–1980 w Telewizji Polskiej w Warszawie.
Z dziennikarstwem związany od 1980 r., kiedy to publikował w czasopismach „Kultura”, „Literatura”, „Polityka”. W 1981 r. dziennikarz „Tygodnika Solidarność”. W latach 1982–1989 publicysta prasy podziemnej: „Tygodnika Wojennego” (także członek tzw. redakcji zastępczej, która wydała numery 75-80 pisma) i „Samorządnej Rzeczypospolitej”.
W latach 1988–1989 był sekretarzem komisji ds. samorządu terytorialnego Komitetu Obywatelskiego przy przewodniczącym „Solidarności” Lechu Wałęsie. W 1989 r. uczestniczył w obradach Okrągłego Stołu, w podzespole ds. samorządu terytorialnego.
Pod koniec lat osiemdziesiątych drukował również w prasie polonijnej (USA). W Polsce niepodległej dziennikarz tygodników: „Spotkania”, „Nowe Państwo”, „Przewodnik Katolicki”, „Niedziela” i dziennika „Życie”.
W 1999 r. został uhonorowany odznaką Zasłużony Działacz Kultury, w 2006 r. odznaczony przez Prezydenta RP Lecha Kaczyńskiego Srebrnym Krzyżem Zasługi. W marcu 2011 r., wspólnie z żoną Joanną Łukasiewicz-Wyrwich, odmówił przyjęcia przyznanych im przez Prezydenta RP Bronisława Komorowskiego za działalność w stanie wojennym Krzyży Kawalerskich Orderu Odrodzenia Polski.
Autor ponad 2000 reportaży prasowych o tematyce społecznej i historycznej, reportaży telewizyjnych, scenariuszy filmowych, słuchowisk. Godne odnotowania są słuchowiska "Gladiator" oraz "Rozgrzeszenie", zrealizowane dla Teatru Polskiego Radia zgodnie ze scenariuszem Mateusza Wyrwicha. Członek Stowarzyszenia Dziennikarzy Polskich, Stowarzyszenia Pisarzy Polskich, Stowarzyszenia Wolnego Słowa.
Autor książek:

</doc>
<doc id="1107845" url="https://pl.wikipedia.org/wiki?curid=1107845" title="Młynówka (dopływ Nysy Małej)">
Młynówka (dopływ Nysy Małej)

Młynówka – potok w Polsce, w woj. dolnośląskim, na Pogórzu Kaczawskim.
Potok położony jest w południowo-zachodniej Polsce w południowej części Parku Krajobrazowego Chełmy, wypływa z Muchowskich Wzgórz Pogórza Kaczawskiego, na południowy zachód od Jawora, w odległości około 1,2 km na północ od centrum miejscowości Roztoka. Potok w całym swoim biegu płynie przez Park Krajobrazowy Chełmy.
Potok, o długości około 3,5 km, lewy dopływ Nysy Małej, należący do dorzecza Odry, zlewiska Morza Bałtyckiego. Źródła położone są na wysokości około 370 m n.p.m., po południowo-zachodniej stronie Muchowskich Wzgórz. Potok w górnym biegu spływa wąskim, krętym korytem przez zalesione tereny, w kierunku południowo-wschodnim. Przed miejscowością Nowa Wieś Wielka, opuszcza las i skręcając na wschód, płynie przez łąki w kierunku Małego Wąwozu Siedmicy, do którego wpływa na 2,4 km swojego biegu. Po przepłynięciu około 1,2 km potok opuszcza wąwóz i skręca na południowy wschód. Po około 0,4 km wpływa do rezerwatu przyrody Wąwóz Siedmica, gdzie tworzy przełom, wcinając się w skalne podłoże, odsłaniając skałki zieleńcowe. Na 5,6 km swojego biegu opuszcza Wąwóz Siedmica i płynie w kierunku Rezerwat przyrody Nad Groblą. Wpływając do rezerwatu, potok skręca na południe, a przy południowej granicy rezerwatu Nad Groblą na wschód i przed Wąwozem Grobla w przysiółku Kamienica uchodzi do Nysy Małej na wysokości około 295 m n.p.m. Potok odprowadza wody z południowej części Parku Krajobrazowego Chełmy. W większości swojego biegu jest nieuregulowany, o wartkim prądzie wody w okresach wzmożonych opadów i wiosennych roztopów.
Dopływy.
Dopływy potoku stanowi kilkanaście strumieni bez nazwy.

</doc>
<doc id="1107847" url="https://pl.wikipedia.org/wiki?curid=1107847" title="Romungri">
Romungri



</doc>
<doc id="1107848" url="https://pl.wikipedia.org/wiki?curid=1107848" title="Vurdonara Roma">
Vurdonara Roma



</doc>
<doc id="1107849" url="https://pl.wikipedia.org/wiki?curid=1107849" title="Šero Rom">
Šero Rom



</doc>
<doc id="1107851" url="https://pl.wikipedia.org/wiki?curid=1107851" title="Cowra">
Cowra

Cowra – miejscowość w stanie Nowa Południowa Walia położona ok. 300 km na zachód od Sydney na brzegach rzeki Lachlan.
Historia.
Przed przybyciem Europejczyków tereny przyszłego miasta zamieszkiwało aborygeńskie plemię Wiradjuri. Pierwszym Europejczykiem, który przybył do doliny Lachlan był George Evans w 1815, który dwa lata później uznał te obszary za nienadające się do osadnictwa, pomimo to w 1831 w regiony Cowra przybyli pierwsi osadnicy. Pierwotnie nieoficjalna osada, która powstała około 1840 nosiła nazwę Coura Rocks, ale już w 1847 znana była jako Cowra. Osada stała się oficjalnie wsią w 1849.
II wojna światowa.
W czasie II wojny światowej w Cowra znajdował się obóz jeniecki "No. 12 Prisoner of War Compound", w którym internowani byli włoscy i japońscy żołnierze. 5 sierpnia 1944 miała miejsce próba masowej ucieczki więźniów, w czasie której zginęło ponad 200 Japończyków. Zabici więźniowie zostali pochowani w Cowra na Japońskim Cmentarzu Wojskowym.
Ogród japoński.
Po zakończeniu II wojny światowej cmentarzem opiekował się lokalny oddział RSL (stowarzyszenie byłych żołnierzy, odpowiednik polskiego ZBoWiDu), ale w 1963 opieka nad cmentarzem została przekazana rządowi japońskiemu. W 1971 władze Cowra w porozumieniu z rządem Japonii wybudowały ogród japoński w stylu epoki Edo. Ma on pięć hektarów powierzchni i jest największym ogrodem japońskim na południowej półkuli.

</doc>
<doc id="1107853" url="https://pl.wikipedia.org/wiki?curid=1107853" title="Ludność Leszna">
Ludność Leszna

Piramida wieku mieszkańców.
Piramida wieku mieszkańców Leszna w 2014 roku.

</doc>
<doc id="1107857" url="https://pl.wikipedia.org/wiki?curid=1107857" title="Choroba kwasowa">
Choroba kwasowa

Choroba kwasowa – choroba ryb związana z jakością wody i jej odczynem.
Opis.
Ryby mają określoną tolerancję na odczyn wody. Zależy to od rodzaju podłoża w danym zbiorniku (akwarium), od rodzaju i ilości roślin, nasłonecznienia czy oświetlenia, ilości rozpuszczonych w wodzie węglanów dwutlenku węgla CO2, który w połączeniu z wodą tworzy kwas węglowy, powodujący kwaśny odczyn wody jak również innych czynników.
Ta tolerancja jest większa u ryb słodkowodnych (zakres wartości pH około 5,0-9,0) aniżeli u ryb morskich (zakres pH około 7,5-8,5). 
Niebezpieczeństwo spadku wartości pH poniżej krytycznej wartości (dla większości ryb wynosi ona pH 6,5—7,5) występuje przede wszystkim w wodach o bardzo niskiej twardości. Wody miękkie są z reguły bardziej kwaśne.
Zbyt kwaśna woda (również zbyt duża ilość garbników) może wywołać tzw. chorobę kwasową powodującą ciężkie uszkodzenia ciała. Choroba kwasowa jest zawsze wynikiem przedawkowania kwasów (garbników) podczas przygotowywania lub korygowania wody w hodowli ryb. Kwaśny odczyn wody może być wynikiem zbyt małej ilości węglanów w wodzie lub znacznego obniżenia intensywności fotosyntezy.
Również przepuszczanie wody przez filtr z zawartością torfu powoduje jej zakwaszanie. 
Jeśli przez dłuższy okres utrzymuje się wartość wody i jej pH poniżej 5,0, u ryb występują objawy choroby zwanej chorobą kwasową. Może też przyczynić się do śmierci ryb.
Objawy.
Ryby przebywają tuż pod powierzchnią wody, są nieco apatyczne, ale oddychają normalnie. Szeroko otwartym pyszczkiem chwytają powietrze znad powierzchni wody. Co jakiś czas przy większych stężeniach kwasów lub garbników ryby wykonują gwałtowne ruchy, próbują ukryć się lub wyskoczyć z akwarium. 
Skóra staje się mętna, występuje słabe, niebieskobiałe zmętnienie jej powierzchni. Na powierzchni skrzeli pojawia się duża ilość śluzu, a brzeg wierzchnich listków skrzelowych pokrywa się ciemnym nalotem. Skóra może mętnieć lub na skutek stanu zapalnego czerwienieć. Pojawia się duża ilość mlecznego śluzu, która się strzępi, a uszkodzenia skrzeli powodują wystąpienie objawów duszności. Na krańcach listków skrzelowych mogą wystąpić zgrubienia i zlepienia. Ikra bieleje, „rozpuszcza się". Powierzchnia rogówki mętnieje, poza tym oko jest normalne.
Ryby sną w normalnej pozycji, często ukryte wśród przybrzeżnej roślinności.
Oprócz wymienionych objawów dla choroby kwasowej, kwaśny odczyn wody może mieć również i inne szkodliwe działanie dla ryb. Powoduje on bowiem zmniejszenie oporności ryb na różne choroby.
Zapobieganie i leczenie.
Zapobieganie chorobie kwasowej jest możliwe. Należy doprowadzić odczyn pH wody do wielkości optymalnych dla danego gatunku.
Z pomocą indykatora pH-test lub papierków lakmusowych można kontrolować jakość wody. Korzystając z dostępnego środka Aqualkal powoli doprowadzamy stan wody do wartości pH potrzebnej w akwarium.
W stabilizacji pH pomaga również umieszczenie w akwarium wapieni, w pewnym stopniu piaskowców i innych minerałów.
Po podniesieniu odczynu wody do wymaganego pH, należy do wody dodać preparaty lecznicze np.: środek leczniczy MFC, Abioseptyna czy Ichtiosan.

</doc>
<doc id="1107859" url="https://pl.wikipedia.org/wiki?curid=1107859" title="Ludność Ostrowa Wielkopolskiego">
Ludność Ostrowa Wielkopolskiego



</doc>
<doc id="1107868" url="https://pl.wikipedia.org/wiki?curid=1107868" title="Izba regionalna w Szydłowcu">
Izba regionalna w Szydłowcu

Izba Regionalna i Ekspozycja Muzealna "Ocalić od Zapomnienia" - mieszcząca się w budynku Zespołu Szkół im. Jana Pawła II w Szydłowcu. Została otwarta 22 II 2001. 
Inicjatorkami powstania izby były nauczycielka historii, mgr S. Lorenc-Hanusz i dyrektorka szkoły, mgr E. Świercz. Ofiarodwcami eksponatów są mieszkańcy Szydłowca i okolic, uczniowie szkoły oraz ich rodziny. W pierwotnej myśli powstała jako miejsce gromadzenia eksponatów dla przyszłego muzeum historii i kultury regionu. Pełni funkcje stałego gabinetu historycznego, wykorzystywanego przez nauczycieli do prowadzenia lekcji muzealnych związanych z edukacją regionalną. Po przejściu pani Hanusz na emeryturę (2009) opiekunem izby jest nauczycielka historii, mgr J. Sochacka.
Obecnie izba składa się z kilku gabinetów o różnej tematyce zbiorów. Ekspozycja obejmuje pamiątki z historii Polski i regionu ("Lata zaborów", "Okres międzywojenny", "II wojna światowa i okupacja niemiecka", "Ruch oporu na ziemi kielecko-radomskiej"), etnografii ("Ocalić od zapomnienia"), historii kultury ("Obywatele Szydłowca", "Szydłowieccy Żydzi", "Szkoła, nauka i oświata", "Skład apteczny", "Czasopiśmiennictwo") oraz europeistyki ("Szydłowiec i Europa").

</doc>
<doc id="1107871" url="https://pl.wikipedia.org/wiki?curid=1107871" title="Ludność Piły">
Ludność Piły

Historyczne dane dotyczące liczby i składu etnicznego ludności Piły

</doc>
<doc id="1107874" url="https://pl.wikipedia.org/wiki?curid=1107874" title="Kościół św. Szczepana w Krakowie (Stare Miasto)">
Kościół św. Szczepana w Krakowie (Stare Miasto)

Kościół św. Szczepana – średniowieczny kościół w Krakowie, w obrębie Starego Miasta, w południowo-wschodniej części dzisiejszego placu Szczepańskiego. Zburzony w 1802 roku.
Historia.
Kościół św. Szczepana został zbudowany zapewne w XIII w. (odkształcenie planu miasta lokacyjnego w miejscu istnienia kościoła przemawia za datą założenia przed 1257), a najstarsze wzmianki o kościele pochodzą z początku kolejnego stulecia (m.in. w limitacji granic parafii krakowskich z 1327, co oznacza, że znajdowała się tu jedna z czterech najstarszych krakowskich parafii). W XIV i XV w. został rozbudowany. Średniowieczna budowla była wzniesiona na wapiennych fundamentach, z cegły, orientowana, trójnawowa, halowa, na rzucie prostokąta z węższym, również prostokątnym prezbiterium. Pozostawał pod opieką świeckiego kleru i patronatem królewskim.
W końcu XVI w. kościół stał się punktem oparcia młodego zakonu jezuitów: biskup krakowski Piotr Myszkowski przekazał im kościół w 1579, co zatwierdził król Stefan Batory w 1583, który zrzekł się też patronatu królewskiego nad świątynią. Jezuici stopniowo zmieniali wyposażenie kościoła dokonując jego barokizacji, m.in. w 1588 zbudowano nowy ołtarz główny, a w latach 1624–1625 zrealizowano kaplice: z części nawy północnej wydzielono kaplicę z ołtarzem św. Stanisława Kostki, a przy nawie południowej dobudowano kaplicę z ołtarzem św. Ignacego Loyoli. Ta ostatnia kaplica znalazła się pod opieką możnej rodziny Korycińskich (w krypcie pod kaplicą urządzono rodowe mauzoleum).
W połowie XVII w. powstał plan całkowitej przebudowy kościoła w stylu barokowym, na co fundusze przeznaczył zmarły w 1658 kanclerz wielki koronny Stefan Koryciński. Prace podjęto jednak dopiero w latach 80. tego stulecia i zakończono w 1692, kierował nimi Jakub Solari. Kościół zyskał nową, barokową fasadę. Planowano m.in. przebudowę sklepienia na kolebkowe, wykonanie empor nad nawami bocznymi, zamknięcie prezbiterium półkolistą apsydą, jednak nie wiadomo, czy wszystkie te plany zostały ostatecznie zrealizowane.
W 1732 kościół został odebrany jezuitom oddany pod patronat Akademii Krakowskiej. Z 1748 pochodzi opis kościoła zawarty w aktach wizytacji biskupiej, zgodnie z którym kościół otoczony był cmentarzem, a przy południowym murze świątyni znajdowała się kostnica. Na dachu wznosiła się sygnaturka. Wejście do kościoła prowadziło przez dobudowaną od zachodu do fasady kruchtę, a obok znajdowała się dzwonnica z trzema dzwonami. Od północy do prezbiterium przylegała zakrystia, a po drugiej stronie chóru znajdowała się kaplica św. Ignacego, której ołtarz i ściany wyłożono czarnym marmurem. Także z czarnego marmuru był wykonany ołtarz św. Stanisława Kostki. W ołtarzu głównym znajdował się drewniany krucyfiks, a ponad nim obraz św. Szczepana. Ponadto w kościele znajdowało się dziewięć innych ołtarzy (Najświętszej Marii Panny, św. Urszuli, Zdjęcia z Krzyża, św. Anny - cechu białych garbarzy, Niepokalanego Poczęcia Najświętszej Marii Panny - cechu krupniczego, św. Mikołaja - cechu czerwonych garbarzy, św. Jadwigi śląskiej, św. Marii Magdaleny - cechu ogrodników, św. Stefana - cechu garncarzy). W narożniku przylegającego do kościoła cmentarza wznosił się budynek szkoły parafialnej, ufundowany przez Macieja Miechowitę na początku XVI w. (wcześniejszy, drewniany, spłonął w 1494). Na fasadzie szkoły był wymalowany obraz Najświętszej Marii Panny, przed którym szkolne dzieci śpiewały litanie.
Kościół podupadał i w 1797 władze austriackie zdecydowały o przeniesieniu parafii św. Szczepana do kościoła karmelitów na Piasku. Ostatnie nabożeństwo w świątyni odbyło się 11 października 1801 r., a następnego dnia w uroczystej procesji przeniesiono relikwie świętych do kościoła karmelitów. Wyposażenie przeniesiono do innych kościołów, a pozostałą część sprzedano na licytacji. W kolejnym roku kościół zburzono.
Po zburzeniu kościoła i sąsiednich pojezuickich zabudowań powstał w tym miejscu obszerny plac, początkowo nazwany placem Gwardii Narodowej, a potem placem Szczepańskim. Funkcjonowało tu targowisko, które przetrwało do drugiej wojny światowej.
W latach 1933–1938 wybudowano przy ul. Sienkiewicza 19 nowy kościół pod wezwaniem św. Szczepana, do którego przeniesiono siedzibę parafii z kościoła karmelitów. Znalazły się tam też niektóre przedmioty z pierwotnej świątyni (manierystyczny ołtarz, gotycka chrzcielnica z 1425, relikwiarze św. Urszuli i św. Szczepana).

</doc>
<doc id="1107875" url="https://pl.wikipedia.org/wiki?curid=1107875" title="If Stockholm Open 2007">
If Stockholm Open 2007

If Stockholm Open 2007 – tenisowy turniej ATP z cyklu If Stockholm Open rozgrywany w dniach 6–12 października 2007 roku w Sztokholmie na kortach twardych w hali o puli nagród 800 000 dolarów amerykańskich.

</doc>
<doc id="1107879" url="https://pl.wikipedia.org/wiki?curid=1107879" title="Adsincani">
Adsincani



</doc>
<doc id="1107885" url="https://pl.wikipedia.org/wiki?curid=1107885" title="Milicz (stacja kolejowa)">
Milicz (stacja kolejowa)

Milicz – stacja kolejowa w Miliczu, w województwie dolnośląskim, w Polsce, na trasie linii kolejowej nr 281: Wrocław Główny – Chojnice.
Ruch pociągów.
5 marca 2019 r. wznowiono połączenia pasażerskie na wyremontowanej linii kolejowej. W rozkładzie jazdy 2018/2019 założono obsługę stacji przez pociągi spółki Koleje Dolnośląskie. 7 połączeń dziennie w dni robocze oraz 4 pary połączeń w weekendy kursują w ramach linii "D7" Krotoszyn – Jelcz-Laskowice przez Oleśnicę i Wrocław. Czas przejazdu między Miliczem a stacją Wrocław Główny wynosi około 90 minut.
Połączenie z miastem.
Od 26 marca 2019 r. gmina Milicz organizuje bezpłatną komunikację miejską ("Mała Komunikacja Miejska w Miliczu"), służącą lepszemu skomunikowaniu miasta ze stacją kolejową. Założono kursowanie w dni robocze 4 kursów mikrobusu po linii okólnej, łączącej 10 przystanków w granicach miasta. Połączenia obsługuje miejscowa placówka terenowa PKS Wołów. Przejazdy są bezpłatne dla pasażerów.

</doc>
<doc id="1107888" url="https://pl.wikipedia.org/wiki?curid=1107888" title="Kościół św. Szymona i Judy w Krakowie">
Kościół św. Szymona i Judy w Krakowie

Kościół św. Szymona i Judy – kościół na Kleparzu (dziś część Krakowa), przy dzisiejszej ulicy Warszawskiej. Wybudowany w 1575, wielokrotnie niszczony i odbudowywany, w jego miejscu w latach 1869–1871 powstał kościół Najświętszego Serca Pana Jezusa.
Historia.
W 1528 wzmiankowany jest pożar kaplicy Miłosierdzia Bożego, która znajdowała się przy drodze prowadzącej z Kleparza na północ. Była to kaplica przy szpitalu dla zapowietrzonych. W 1575 na jej miejscu wzniesiono staraniem rajców kleparskich kościół św. Szymona i Judy, który także pełnił funkcję szpitalnej kaplicy. Był wówczas drewniany, znajdowały się w nim trzy ołtarze. Spłonął w 1640, ponownie zniszczony podczas potopu szwedzkiego i został odbudowany przez magistrat kleparski, tym razem jako murowany. Z opisu z 1748 wynika, że był zwrócony ku zachodowi, znajdowały się w nim cztery ołtarze i chór muzyczny, a do świątyni przylegała murowana zakrystia. Ponownie uległ pożarowi w 1755.
Od początku XIX w. kościół służył jako spichlerz. Wyposażenie sprzedano w 1818, a sam kościół w 1859. Jego nabywcą był biskup Ludwik Łętowski, który oddał go szarytkom. Te częściowo zburzyły go w 1871, a pozostałe mury włączyły w budowany przez siebie klasztor i kościół.

</doc>
<doc id="1107891" url="https://pl.wikipedia.org/wiki?curid=1107891" title="CEiIK">
CEiIK



</doc>
<doc id="1107892" url="https://pl.wikipedia.org/wiki?curid=1107892" title="Mihai Suba">
Mihai Suba



</doc>
<doc id="1107893" url="https://pl.wikipedia.org/wiki?curid=1107893" title="Kościół św. Tomasza w Krakowie (nieistniejący)">
Kościół św. Tomasza w Krakowie (nieistniejący)

Kościół św. Tomasza – kościół, który znajdował się w Krakowie, przy dzisiejszej ulicy Stolarskiej, w pobliżu kościoła dominikanów. 
Być może powstał w drugiej ćwierci XIII w. Znajdował się na terenie obecnego kompleksu klasztoru dominikanów. Prawdopodobnie został rozebrany przez zakonników w 1567.

</doc>
<doc id="1107894" url="https://pl.wikipedia.org/wiki?curid=1107894" title="Jan Trzynadlowski">
Jan Trzynadlowski

Jan Trzynadlowski (ur. 29 grudnia 1912 we Lwowie, zm. 18 maja 1995 we Wrocławiu lub Jeleniej Górze) – polski teoretyk i historyk literatury, wydawca.
Życiorys.
W 1939 ukończył studia filologiczne na Wydziale Humanistycznym Uniwersytetu Jana Kazimierza we Lwowie (promotorka jego pracy magisterskiej była doc. Stefania Skwarczyńska). Od 1940 brał udział w tajnym nauczaniu jako nauczyciel polonistyki. 
W latach 1945–1950 był pracownikiem Uniwersytetu Łódzkiego. W 1947 uzyskał tam doktorat z teorii literatury. W latach 1948-1950 prowadził też wykłady na PWST. Należał do Łódzkiego Towarzystwa Naukowego. Od 1950 mieszkał we Wrocławiu, od 1951 związany był z Uniwersytetem Wrocławskim. W 1957 został docentem, a w 1966 profesorem nadzwyczajnym. W latach 1956–1960 pełnił funkcję dyrektora, a równocześnie od 1956 do 1963 redaktora naczelnego wydawnictwa Ossolineum. Od 1964 do 1985 był sekretarzem generalnym Wrocławskiego Towarzystwa Naukowego. Od 1968 do 1972 był prorektorem Uniwersytetu Wrocławskiego. Od 1973 był profesorem zwyczajnym. Po przejściu na emeryturę w 1982 pozostawał związany z uczelnią, prowadząc wykłady do 1994 
Zajmował się m.in. teorią filmu. Pod jego redakcją wydano m.in. "Dzieło filmowe – teoria i praktyka" (1989), "Film – sztuka kulturowych poszukiwań i odkryć" (1996). Jego dorobek naukowy liczy ponad 500 pozycji. W 1993 został doktorem "honoris causa" Wyższej Szkoły Pedagogicznej w Opolu.
W latach 1959–1974 był tajnym współpracownikiem Służby Bezpieczeństwa PRL o pseudonimie Konrad. Jako agent Konrad odegrał kluczową rolę w operacji przejęcia części tajnego archiwum Stanisława Mikołajczyka, zawierającej pamiętniki Wincentego Witosa.
Dzieła.
Wybrane publikacje:

</doc>
<doc id="1107896" url="https://pl.wikipedia.org/wiki?curid=1107896" title="Kościół św. Urszuli w Krakowie">
Kościół św. Urszuli w Krakowie

Kościół św. Urszuli – XVII–wieczny kościół w Krakowie, na rogu dzisiejszych ulic św. Jana 22 i św. Marka 14. Kościół został zamknięty w 1812 roku, później przerobiony na teatr, następnie kamienicę mieszkalną, później sąd powiatowy a w 1929 przejęty przez Polską Akademię Umiejętności
Historia.
W 1609 zamożny krakowski mieszczanin Walerian Montelupi sprowadził do Krakowa zakon bonifratrów darując im dom znajdujący się na rogu dzisiejszych ulic św. Jana i św. Marka. W 1610 zakonnicy dokupili sąsiednią kamienicę, a 27 sierpnia 1615 biskup krakowski Piotr Tylicki wydał akt fundacyjny szpitala św. Urszuli wraz z kaplicą (w tym akcie pod wezwaniem św. Jana z Matty). Fundacja kościoła i szpitala bonifratrów miała być aktem dziękczynnym za wyleczenie w 1608 przez jednego z braci z ciężkiej choroby króla Zygmunta III Wazy.
Zbudowany wówczas kościół był budowlą murowaną, jednonawową, wzniesioną na planie prostokąta, sklepioną i krytą dachówką. Główna fasada (prosta, trójosiowa i dwukondygnacjowa) z głównym wejściem znajdowała się od strony ul. św. Marka (drugie wejście prowadziło do kościoła od strony ul. św. Jana). Na dachu wznosiła się sygnaturka. Zachował się do dzisiaj fragment malowideł na ścianie dawnego prezbiterium, co wskazuje, że przynajmniej część kościoła była zdobiona polichromią. Od zachodu przylegał do kościoła klasztor i szpital prowadzony przez bonifratrów. Pomieszczenia szpitalne (w tym apteka i laboratorium) znajdowały się na parterze budynku, na piętrze cele klasztorne i biblioteka. W XVII i XVIII wieku bonifratrzy pozyskali też trzy inne przylegające do kompleksu kamienice.
W połowie XVII w. znajdowały się w kościele trzy ołtarze. W 1675 biskup krakowski Mikołaj Oborski konsekrował w kościele cztery nowe ołtarze, w tym główny – św. Urszuli. W 1798 w świątyni znajdowało się już sześć ołtarzy.
W 1812 kościół zamknięto, a bonifratrzy na mocy dekretu księcia warszawskiego Fryderyka Augusta zostali przeniesieni na Kazimierz, do dawnego kościoła trynitarzy pod wezwaniem św. Trójcy.
Budynki przy ul. św. Jana i św. Marka w 1818 kupił na licytacji kupiec Maciej Knotz, który urządził tam wozownię dla gości zajeżdżających do jego oberży (powstałej w miejscu położonego w pobliżu dawnego klasztoru bernardynów). W 1830 Knotz wydzierżawił budynek Janowi Mieroszewskiemu, dyrektorowi policji Wolnego Miasta Krakowa. Ten dostosował wnętrze kościoła i uruchomił tu teatr (pierwsze przedstawienie miało miejsce 30 grudnia 1830). Mieroszewski już wkrótce odstąpił go Juliuszowi Pfeiferowi. Teatr działał tutaj do 1842, gdy przeniesiony został do budynków, w których obecnie funkcjonuje Stary Teatr.
Po zamknięciu teatru dom gruntownie przebudowano w latach 1844–1845 z przeznaczeniem na kamienicę mieszkalną. W 1877 budynek stał się siedzibą szkoły realnej, a w 1896, po kolejnej przebudowie, sądu powiatowego. W 1929 budynek zakupiła Polska Akademia Umiejętności, która przyłączyła go do swojego kompleksu znajdującego się przy ul. Sławkowskiej, jednak z zachowaniem odrębności nieruchomości.

</doc>
<doc id="1107897" url="https://pl.wikipedia.org/wiki?curid=1107897" title="Dzień Niepodległości">
Dzień Niepodległości



</doc>
<doc id="1107898" url="https://pl.wikipedia.org/wiki?curid=1107898" title="Sołotwa">
Sołotwa

Sołotwa – rzeka w woj. podkarpackim w powiecie lubaczowskim. Jest prawym dopływem rzeki Lubaczówki. Wypływa z terenów Roztocza na Ukrainie, do miejsca przyjęcia prawego dopływu Glinianki, koło wsi Basznia Górna, nosi nazwę Smolinka. 
W Polsce przepływa przez Lubaczów i wsie: Załuże, Antoniki, Mokrzyca, Bałaje.

</doc>
<doc id="1107902" url="https://pl.wikipedia.org/wiki?curid=1107902" title="Sébastien Mazé">
Sébastien Mazé

Sébastien Maze (ur. 8 lutego 1984 w Paryżu) – francuski szachista, arcymistrz od 2007 roku.
Kariera szachowa.
Wielokrotnie występował w finałach mistrzostw Francji juniorów, jak również kilkukrotnie w mistrzostwach świata i Europy w różnych kategoriach wiekowych. Pierwsze znaczące sukcesy na arenie międzynarodowej zaczął odnosić w roku 2003: podzielił III m. w Paryżu ("1st NAO-GM", za Alberto Davidem i Maxime Vachier-Lagrave, wraz z Yannickiem Gozzolim), w drugim turnieju "NAO" podzielił I lokatę (wraz z Anthony Bellaiche i Jozsefem Horvathem), natomiast w trzecim (wszystkie rozegrane w tym samym roku) był II za Andriejem Szczekaczewem. W 2004 podzielił III m. w Monako (za Josifem Dormanem i Arkadijem Rotsteinem, wraz z A.Bellaiche i Igorem Jefimowem) oraz zadebiutował w finale indywidualnych mistrzostw Francji. W 2005 osiągnął duży sukces w postaci dz. II miejsca w Calvii (za Christianem Bauerem, wraz z Danielem Camporą, Francisco Vallejo Ponsem, Emanuelem Bergiem, Mihai Subą i Karenem Movsziszianem), w 2006 podzielił III lokatę w Cannes (za Manuelem Apicellą i Ivanem Ivaniseviciem, wraz z m.in. Igorem Glekiem i Nikola Sedlakiem), natomiast w 2007 zajął II m. w Genewie (za Igorem Chenkinem) oraz triumfował (wraz M.Apicellą) w Montpellier. W 2008 r. podzielił II m. w turnieju "open" w Biel (za Władimirem Biełowem, wspólnie z Borysem Graczewem, Borysem Awruchem, Leonidem Kritzem, Ivanem Ivaniseviciem, Christianem Bauerem i Falko Bindrichem) oraz zadebiutował w reprezentacji Francji na szachowej olimpiadzie (w Dreźnie). W 2010 r. podzielił I m. w otwartym turnieju w Biel (wspólnie z m.in. Aleksandrem Riazancewem i Leonidem Kritzem) oraz zajął III m. (za Arkadijem Naiditschem i Étienne Bacrotem) w silnie obsadzonym turnieju w Montrealu. W 2014 r. zwyciężył w turnieju "Chess Festival Jean-Claude Loubatiere" w Montpellier.
Najwyższy ranking w dotychczasowej karierze osiągnął 1 lipca 2018 r., z wynikiem 2628 punktów.

</doc>
<doc id="1107904" url="https://pl.wikipedia.org/wiki?curid=1107904" title="Sebastien Maze">
Sebastien Maze



</doc>
<doc id="1107906" url="https://pl.wikipedia.org/wiki?curid=1107906" title="Chori Chori">
Chori Chori

Chori Chori (hindi: चोरी चोरी, urdu: چوری چوری, tłum. dosłowne "cicho, cicho") to bollywoodzka komedia miłosna wyreżyserowana w 2003 roku przez autora takich filmów jak "Taxi Number 9211" i "Deewar" Milan Luthria. W rolach głównych znani aktorzy indyjscy Ajay Devgan i Rani Mukerji. Tematem filmu jest miłość: ta niespełniona, ta udawana i ta przemieniająca życie. Bohaterowie filmu grając miłość bronią się przed nią, poddają się jej.
Fabuła.
Delhi. Miasto, gdzie każdy może spotkać każdego. Co łączy beztroską, pełną radości życia, uroczą kłamczuchę, przyjaciółkę bezdomnych z bogatym melancholijnym architektem, marzycielem porzuconym przez ukochaną? A jednak Khushi (Rani Mukherjee) i Ranvir (Ajay Devgan) spotykają się pewnego dnia na delhijskim przyjęciu. Ona obsługuje gości, on stara się zapomnieć o Puji (Sonali Bendre) upijając się. Chwila rozmowy, podczas której Khushi ogląda projekt jego niedokończonego domu w górach w Shimli. Budowa tego domu miała spełnić dwa największe marzenia Ranvira – stworzyć coś godnego twórcy, a nie wyrobnika architektury i zbudować dom, który wypełni miłość między nim i Pooją. Porzucony Ranvir żali się oglądając z Khushi porzucony dom. Chwila mija, ich drogi rozchodzą się, ale Khushi przypomina sobie o niezamieszkanym domu, gdy nagle traci pracę i mieszkanie. Opuszcza Delhi udając się w Himalaje do Shimli. Zamieszkuje w domu Ranvira podając się za jego narzeczoną, ucieszona serdecznym przyjęciem ze strony jego rodziny. Pojawia się Ranvir. Wpada we wściekłość na widok intruza w swoim domu, ale wkrótce postanawia wykorzystać Khushi wzbudzając zazdrość w Pooji. Udając zakochanego narzeczonego chce odzyskać swoją miłość. Khushi żąda za swoją rolę pieniędzy. Zaczyna się gra, która przerośnie oczekiwania grających.

</doc>
<doc id="1107910" url="https://pl.wikipedia.org/wiki?curid=1107910" title="Kościół św. Wawrzyńca w Krakowie">
Kościół św. Wawrzyńca w Krakowie

Kościół św. Wawrzyńca – średniowieczny kościół, który wznosił się na podkrakowskim Kazimierzu w rejonie zbiegu dzisiejszych ulic św. Wawrzyńca i Dajwór, dawny kościół parafialny wsi Bawół, zburzony pod koniec XVIII wieku.
Historia.
Kościół św. Wawrzyńca był jednym z trzech kościołów parafialnych istniejących na terenie założonego w XIV w. miasta Kazimierz przed jego powstaniem. Stanowił świątynię parafialną wsi Bawół, po raz pierwszy jest wzmiankowany w 1322. Wedle tradycji jego fundatorem miał być Piotr Włostowic, który żył w pierwszej połowie XII w. Część badaczy przypuszcza, że kościół mógł powstać w drugiej połowie XIII w. z fundacji znanego ze źródeł właściciela wsi, komesa Wawrzyńca, inni wskazują, że kościół mógł być starszy i to imię komesa mogło pochodzić od wezwania świątyni.
W XIV w. wieś Bawół została włączona w granice Kazimierza, a tutejszą parafię wcielono do parafii przy kościele Bożego Ciała – kościół św. Wawrzyńca był odtąd jedynie świątynią filialną. 
W 1635 świątynię zburzono i staraniem prepozyta kanoników regularnych z kościoła Bożego Ciała Marcina Kłoczyńskiego zastąpiono ją nową, poświęconą w 1642. Z akt wizytacji biskupiej z końca XVI w. wynika, że pierwotna budowla była murowana, z kolei ze źródeł dotyczących budowy wynika, że nowa świątynia murowana stanęła na miejscu kościoła drewnianego. Z późniejszych opisów wiadomo, że wzniesiony w XVII w. kościół był orientowany, z czterema ołtarzami, trzema wejściami i czterema oknami. Nad głównym wejściem wznosił się chór muzyczny. Kościół odgrodzony był murem od sąsiadującego z nim miasta żydowskiego na Kazimierzu.
Kościół zburzono wkrótce po 1785.

</doc>
<doc id="1107911" url="https://pl.wikipedia.org/wiki?curid=1107911" title="Cédric Vasseur">
Cédric Vasseur

Cédric Vasseur (ur. 18 sierpnia 1970 w Hazebrouck) – francuski kolarz szosowy. W latach 2001-2005 był członkiem francuskiej drużyny kolarskiej Cofidis, często zajmując pozycję kapitana, po czym przeniósł się do belgijskiego teamu Quick Step-Innergetic.
Vasseur przeszedł na zawodowstwo wstępując do drużyny Novemail w roku 1995, po czym zmienił barwy na GAN w roku 1996, które zmieniło nazwę na Crédit Agricole w rok później. Jego pierwsze zawodowe zwycięstwo jest jednocześnie jego najbardziej znaczącym - po samotnej 147-kilometrowej ucieczce wygrał 5. etap w Tour de France 1997 i potem przez 5 dni jechał w koszulce lidera, walcząc o nią zacięcie z Janem Ullrichem.
W latach 2000 i 2001 startował w barwach U.S. Postal i brał udział w Tour de France 2000. Drużyna ta wykluczyła go jednak z możliwości startu w Tour de France 2001, zmienił więc barwy na Cofidis. Podkreślał osobiste różnice z gwiazdą US Postal, Lance’em Armstrongiem, co często było wspominane przez francuskie magazyny rowerowe.
W roku 2004 Vasseur został aresztowany w związku z podejrzeniem o doping, podobnie jak kilku jego kolegów z grupy, włączając w to mistrza w jeździe na czas, Davida Millara i Polaka, Marka Rutkiewicza. Późniejsze analizy dały jednak wynik negatywny i imię Vasseura zostało oczyszczone z zarzutów. Twierdził on również, że niektóre z jego zeznań zostały wymuszone. Uczestnictwo kolarza w Tour de France 2004 w związku z całą tą sprawą zostało zablokowane, gdyż dochodzenie nie zostało jeszcze ukończone w momencie startu wyścigu.
Vasseur pochodzi z rodziny o kolarskich tradycjach: jego ojciec Alain Vasseur brał udział w Tour de France 1970, Tour de France 1971 oraz Tour de France 1974 i również wygrał jeden z etapów po solowej ucieczce.
Vasseur był postrzegany jako kolarz wszechstronny, radzący sobie w różnego rodzaju wyścigach. Brał udział w klasykach takich jak Dookoła Flandrii czy Paryż-Roubaix, wygrał również etap na etapówce Dauphiné Libéré.
Obecnie mieszka w Lille z żoną i synem. Z końcem sezonu 2007 postanowił zakończyć karierę.

</doc>
<doc id="1107912" url="https://pl.wikipedia.org/wiki?curid=1107912" title="Bitwa pod Ciani">
Bitwa pod Ciani

Bitwa pod Ciani – miała miejsce w lipcu 1015 roku. Była pierwszym poważniejszym starciem armii cesarza Henryka II z wojskami polskimi podczas wyprawy z 1015 roku. Według Stanisława Zakrzewskiego na postępującą przez Łużyce armię niemiecką uderzyła załoga grodu Ciani (obecnie Zützen koło Luckau). Wycieczka została doszczętnie rozbita.

</doc>
<doc id="1107913" url="https://pl.wikipedia.org/wiki?curid=1107913" title="Cedric Vasseur">
Cedric Vasseur



</doc>
<doc id="1107914" url="https://pl.wikipedia.org/wiki?curid=1107914" title="Kaplica św. Zofii w Krakowie">
Kaplica św. Zofii w Krakowie

Kaplica św. Zofii – świątynia, która znajdowała się na podkrakowskim Kazimierzu od prawdopodobnie XV w. do XVIII w., przy kościele św. Michała na Skałce.
Historia.
Kaplica po raz pierwszy wzmiankowana jest pod koniec XVI w. jako drewniana budowla, znajdująca się na cmentarzu przy kościele św. Michała na Skałce, obok tzw. sadzawki św. Stanisława. Zapewne powstała w drugiej połowie XV w. staraniem miejscowych paulinów. W drugiej połowie XVII w. znajdowała się w ruinie, miała zostać odbudowana lub została odbudowana w 1678. Jej zburzenie wiąże się z budową obecnego kościoła św. Michała – nastąpiło to w latach 30. XVIII w. lub między 1745 a 1751, kiedy konsekrowano nową świątynię, a kaplica św. Zofii, stanowiąca miejsce ceremonii pogrzebowych, stała się zbędna.

</doc>
<doc id="1107917" url="https://pl.wikipedia.org/wiki?curid=1107917" title="W.E.B. Du Bois">
W.E.B. Du Bois

William Edward Burghardt (W.E.B.) Du Bois czyt. [] (ur. 23 lutego 1868 w Great Barrington w stanie Massachusetts, zm. 27 sierpnia 1963 w Akrze) – amerykański pisarz, socjolog, krytyk, intelektualista, działacz społeczny. Współzałożyciel Niagara Movement (Ruch (z) Niagara), NAACP (Narodowe Stowarzyszenie na rzecz Postępu Ludzi Kolorowych) oraz V Konferencji Panafrykańskiej w Manchesterze. Redaktor organu prasowego NAACP – „The Crisis”.
Du Bois jest uznawany za jednego z czołowych działaczy przeciwko dyskryminacji oraz segregacji rasowej w Stanach Zjednoczonych. Nazywany jest także ojcem panafrykanizmu. Urodził się sześć lat po ogłoszeniu emancypacji, zmarł w wigilię Marszu na Waszyngton.
Życie i działalność.
Pochodzenie.
Du Bois wywodził się z rodziny wyzwolonych czarnych niewolników. Dziadek Du Bois do Stanów Zjednoczonych przybył z Haiti.
O swoim dziedzictwie Du Bois pisał:
Wczesne lata.
Urodził się w Great Barrington – małym miasteczku w zachodnim Massachusetts, w którym osoby czarnoskóre stanowiły niewielką grupę. Nigdy nie poznał ojca, gdyż ten odszedł na krótko po narodzinach syna. Chodził do tzw. zintegrowanego gimnazjum (uczęszczali do niego zarówno biali i czarni). Zajmował się także pracą dorywczą, aby wspierać finansowo matkę.
Edukacja.
Po ukończeniu gimnazjum dostał się na Fisk University w Nashville, w Tennessee. Uniwersytet Fisk był jednym z Historycznych Czarnych Szkół Wyższych i Uniwersytetów (ang. "Historical Black Colleges and Universities"), czyli takich, które przeznaczone były dla czarnych obywateli Stanów Zjednoczonych. W 1890 r. uzyskał licencjat na Uniwersytecie Harvarda. W latach 1892-1894 studiował na Uniwersytecie Berlińskim. W 1895 r. na Harvardzie obronił też pracę doktorską pod tytułem: "The Surpression of the African Slave Trade to the United States of America, 1638-1870" ("Zatajanie/Tłumienie afrykańskiego handlu niewolnikami do Stanów Zjednoczonych Ameryki w latach 1683-1870"), która była pierwszym tomem z serii Studiów Historycznych Harvardu. Tam też przez dwa lata był pracownikiem naukowym na wydziale historii. Był też pierwszym Afroamerykaninem, który uzyskał doktorat na tej uczelni. Pomimo dobrych referencji Du Bois z powodu dyskryminacji miał jedynie opcję podjęcia pracy w Wilberforce College – małej, zaściankowej szkole dla czarnoskórych w Ohio.
Działalność.
Pierwszą organizacją na rzecz praw człowieka współtworzoną przez Du Bois był Ruch Niagara (1905-1910). Ruch Niagara stał w opozycji do ewolucjonistycznej polityki Bookera T. Washingtona w sprawie równych praw czarnych i białych w Stanach Zjednoczonych. Założycielom Ruchu Niagara chodziło o natychmiastowe zrównanie praw. Du Bois współtworzył NAACP – ruch na rzecz praw człowieka, który z założenia miał wielorasowy charakter, a jego celem było urzeczywistnienie XIII, XIV oraz XV poprawki Konstytucji Stanów Zjednoczonych na drodze pokojowej, na przykład poprzez procesy sądowe wytaczane przeciwko lekceważącym je. W 1910 r. wyjechał z Atlanty do Nowego Jorku, gdzie założył organ prasowy NAACP – "The Crisis" (Kryzys). W 1934 r. Du Bois napisał dwa artykuły o czarnym separatyzmie i jego ekonomicznych zaletach. Du Bois był członkiem braterstwa Alfa Fi Alfa (ΑΦΑ) – pierwszego braterstwa w Stanach Zjednoczonych założonego przez czarnych. Był także członkiem honorowego stowarzyszenia studenckiego w USA: Phi Beta Kappa.
Późniejsze lata.
Du Bois wraz z kilkoma innymi naukowcami został zaproszony przez ambasadora Japonii na wycieczkę po Dalekim Wschodzie (najprawdopodobniej dlatego, że Du Bois był jednym z tych, którzy wychwalali Japonię po wygranej wojnie z carską Rosją w 1905 r.). Wycieczka miała obejmować Japonię i ZSRR. Do Związku Radzieckiego Du Bois jednak nie przyjechał, gdyż jego kontakt dyplomatyczny – Karol Radek został usunięty fizycznie w czasie wielkiej czystki. W 1936 r. był także w III Rzeszy. Z jednej strony wychwalał sukces ekonomiczny, z drugiej potępiał bestialskie traktowanie Żydów, które porównywał do inkwizycji czy afrykańskiego handlu niewolnikami. Po śmierci Stalina Du Bois ocenił go jako wielkiego człowieka, któremu w XX w. niewielu dorównuje. W 1959 r. otrzymał Międzynarodową Leninowską Nagrodę Pokoju. W 1961 r. wstąpił do Komunistycznej Partii Stanów Zjednoczonych.
Twórczość.
Praca naukowa.
W 1896 r. pojechał wraz z żoną do Filadelfii, gdzie dla Uniwersytetu Pensylwanii prowadził badania socjologiczne w czarnych dzielnicach tego miasta. Na ich przykładzie starał się wyjaśnić, co było czynnikiem kryminogennym wśród czarnoskórych mieszkańców Stanów Zjednoczonych. Wyróżnił trzy czynniki determinujące przestępczość: (I) napięcie wywołane przez rewolucję społeczną, której doświadczyli czarni, odzyskując wolność oraz próbując odnaleźć swoją pozycję w społeczeństwie. (II) Czynnikiem, który decydował o zmniejszeniu przestępczości było stopniowe nabieranie statusu społecznego przez podnoszenie poziomu wykształcenia. (III) Aby problem przestępczości sprowadzić do minimum, czarna społeczność w Ameryce potrzebuje zmian strukturze klasowej oraz przywódców ("wyjątkowych mężów"), którzy ją poprowadzą W 1897 r. wstąpił na Uniwersytet Atlanty. W 1903 r. opublikował zbiór artykułów "The Souls of Black Folk" (Dusze Czarnego Ludu). W owej książce Du Bois stwierdził, że kluczowym problemem XX wieku jest tzw. linia koloru ("the color-line"), która wyznacza status społeczny. Kwestia dotyczy zarówno podziału świata na lepszy („pierwszy”) i gorszy („trzeci”), jak i tego, jakie znaczenie ma kolor skóry w życiu codziennym.
Africana.
W 1960 r. Du Bois był obecny przy zaprzysiężeniu swojego przyjaciela Kwame Nkrumaha na pierwszego prezydenta niepodległej Ghany. Rok później Nkrumah zaproponował mu pozostanie w Ghanie i rozpoczęcie pracy nad "Encyclopædia Africana" – encyklopedii opisującej losy Afrykanów w Afryce i na świecie, afrykańskiego odpowiednika Encyklopedii Britannica. Du Bois już wcześniej wspominał o pragnieniu stworzenia takiego dzieła. W eseju z 1945 r. "The Need of an Encyclopedia of a Negro" ("Zapotrzebowanie na Encyklopedię Czarnego") pisał, że młodzi jak i starzy potrzebują tego typu dzieła, aby poprawić stan wiedzy na temat ludzi czarnej rasy i dzięki temu odstawić na bok tradycje i uprzedzenia utrudniające dialog. Projektu jednak nigdy nie ukończył. Jednak w 1999 r. Kwame Anthony Appiah oraz Henry Louis Gates Jr po wielu latach zbierania pieniędzy, materiałów oraz kadry wydali encyklopedię o tytule: "Africana: The Encyclopedia of the African and African American Experience". "Africana" jest zarazem kontynuacją i hołdem dla naukowej pracy W.E.B. Du Bois.

</doc>
<doc id="1107919" url="https://pl.wikipedia.org/wiki?curid=1107919" title="Choroba zasadowa u ryb">
Choroba zasadowa u ryb



</doc>
<doc id="1107921" url="https://pl.wikipedia.org/wiki?curid=1107921" title="Liniowa cząstkowa informacja">
Liniowa cząstkowa informacja

Liniowa cząstkowa informacja () – metoda podejmowania decyzji bazujących na niepełnej informacji.
Teoria LPI została opracowana w roku 1970 przez polsko-szwajcarskiego matematyka Edwarda Koflera (1911 - 2007) dla uproszczenia procesów decyzyjnych. W porównaniu z innymi metodami system LPI jest prostszy algorytmicznie i bardziej praktyczny, szczególnie w procesach decyzyjnych. Zamiast stosowania często wątpliwych funkcji charakterystycznych decydent linearyzuje jakikolwiek element niepewności przez wprowadzenie liniowych ograniczeń elementów niepewności: rozkładów prawdopodobieństw albo średnich ważonych. W procesie LPI decydent linearyzuje wszelkie elementy niepewności zamiast wprowadzać funkcje charakterystyczne. Linearyzacji dokonuje się przez wprowadzanie stochastycznych lub niestochastycznych zależności LPI. Układy mieszane składające się ze stochastycznych i niestochastycznych elementów niepewności są najczęściej podstawą procesu LPI. Stosując metodę LPI można rozwiązać niepewną sytuację decyzyjną opierając się na liniowej logice rozmytej.
Definicja formalna.
Jakakolwiek cząstkowa informacja stochastyczna SPI(p), która może być traktowana jako rozwiązanie liniowego układu nierówności nazywa się liniową informacją cząstkową LPI(p) o prawdopodobieństwie p. Może ona wtedy być traktowana przy pomocy LPI jako rozmycie informacji o p, aby móc zastosować pojęcie liniowej logiki rozmytej.
Rozmyta równowaga i stabilność.
Mimo rozmycia informacji, należy często wybierać optymalną i najostrożniejszą strategię, na przykład przy planowaniu ekonomicznym, w sytuacjach konfliktowych lub w codziennych sytuacjach decyzyjnych. Jest to niemożliwe bez wprowadzenia pojęcia równowagi rozmytej. Pojęcie stabilności rozmytej traktowane jest jako rozszerzenie pojęcia przedziału czasowego, biorąc pod uwagę odpowiednie pola stabilności decydenta. Im bardziej złożony jest model, tym bardziej niepewna będzie decyzja. Pojęcie równowagi rozmytej opiera się na zasadach optymalizacji. Dlatego też należy zanalizować MaxEmin-, MaxGmin- oraz stabilność decyzji przewidywanej (PDP). Zaniedbanie tej zasady prowadzi niejednokrotnie do błędnych przewidywań i równie błędnych decyzji.
Punkt równowagi LPI.
Rozpatrując dany model decyzyjny LPI jako splot odpowiednich stanów rozmytych lub zbiorów nieuporządkowanych, strategia równowagi rozmytej będzie strategią ostrożną, pomimo obecności stanów rozmytych. Jakiekolwiek odchylenie od tej strategii związane będzie ze stratą decydenta.

</doc>
<doc id="1107924" url="https://pl.wikipedia.org/wiki?curid=1107924" title="Benedykta Hyŏng Kyŏng-nyŏn">
Benedykta Hyŏng Kyŏng-nyŏn

Św. Benedykta Hyŏng Kyŏng-nyŏn (ko. 현경련 베네딕타) (ur. 1794 w Seulu, zm. 29 grudnia 1839 tamże) – święta Kościoła katolickiego, męczennica.
Jej ojciec Hyŏn Kye-hŭm był katolickim męczennikiem z 1801 roku. Po 3 latach małżeństwa zmarł jej mąż. Ponieważ nie miała dzieci wróciła do domu matki. Prowadziła pobożne życie poświęcone modlitwie i medytacji, za co była podziwiana przez otoczenie. Zarabiała szyjąc, ale następnie rozdawała pieniądze potrzebującym. Podczas wizyt misjonarzy w jej domu gromadzili się katolicy. Została aresztowana w czasie prześladowań. Ponieważ była starszą siostrą Karola Hyŏn Sŏng-mun, o którym władze wiedziały, że odgrywał ważną rolę jako pomocnik misjonarzy, była okrutnie torturowana w celu zmuszenia jej do zdradzenia miejsca ukrywania się brata. Ponadto w więzieniu zachorowała na cholerę. Została ścięta razem z 6 innymi katolikami (Barbarą Cho Chŭng-i, Magdaleną Han Yŏng-i, Piotrem Ch’oe Ch’ang-hŭb, Elżbietą Chŏng Chŏng-hye, Barbarą Ko Sun-i i Magdaleną Yi Yŏng-dŏk) w Seulu w miejscu straceń za Małą Zachodnią Bramą 29 grudnia 1839 roku.
Dniem jej wspomnienia jest 20 września (w grupie 103 męczenników koreańskich).
Beatyfikowana 5 lipca 1925 roku przez Piusa XI, kanonizowana 6 maja 1984 roku przez Jana Pawła II w grupie 103 męczenników koreańskich.

</doc>
<doc id="1107925" url="https://pl.wikipedia.org/wiki?curid=1107925" title="Cava dei Tirreni">
Cava dei Tirreni



</doc>
<doc id="1107929" url="https://pl.wikipedia.org/wiki?curid=1107929" title="Cecylia Yu So-sa">
Cecylia Yu So-sa

Cecylia Yu So-sa (ko. 유 체칠리아) (ur. 1761 w Seulu, zm. 23 listopada 1839 tamże) – koreańska męczennica i święta Kościoła katolickiego.
Cecylia Yu So-sa była drugą żoną Augustyna Chong Yak-jong – katolika zamęczonego w 1801 roku. Chrześcijanką została pod wpływem męża. Aresztowano ją razem z nim i trójką ich dzieci. Po pewnym czasie uwolniono ją i dzieci, ale cały jej majątek został skonfiskowany. Zamieszkała w domu brata męża, a później ze swoim synem Pawłem Chŏng Ha-sang. 
Cecylia spędzała wiele czasu na modlitwie i uczynkach miłosierdzia. Podczas kolejnych prześladowań została aresztowana 19 lipca 1839 roku. Miała wtedy 78 lat. Bezskutecznie próbowano skłonić ją do wyrzeczenia się wiary. Pragnęła zostać ścięta jak jej mąż, jednak koreańskie prawo w tamtych czasach zabraniało skazywać na ścięcie ludzi w podeszłym wieku. Zmarła w więzieniu 23 listopada 1839 roku. Wielu jej krewnych zostało męczennikami, łącznie z jej dziećmi: Karolem Jeong Cheol-sang, Pawłem Chŏng Ha-sang i Elżbietą Chŏng Chŏng-hye.
Beatyfikowana została w dniu 5 lipca 1925 roku przez Piusa XI, a kanonizowana 6 maja 1984 roku przez Jana Pawła II w grupie 103 męczenników koreańskich.
Jej wspomnienie liturgiczne obchodzone jest 20 września w grupie 103 męczenników.

</doc>
<doc id="1107931" url="https://pl.wikipedia.org/wiki?curid=1107931" title="Ił-40">
Ił-40

Ił-40 (ros. "Ил-40") – radziecki odrzutowy samolot szturmowy z okresu po II wojnie światowej.
Historia.
Wobec pojawienia się w produkcji silników odrzutowych biuro konstrukcyjne Iljuszyna w 1953 roku opracowało samolot szturmowy o napędzie odrzutowym, który otrzymał oznaczenie "Ił-40". 
Pod wybudowaniu prototypu w dniu 7 marca 1953 roku dokonano jego oblotu. W czasie prób wykazywał on dobre właściwości w locie i dobre osiągi. Po serii prób w 1955 roku zbudowany został drugi prototyp samolotu, w którym zmieniono usytuowanie chwytów doprowadzających powietrze do silników. Po serii prób nowego prototypu także pierwszy prototyp przebudowano tak, że chwyty powietrza znajdowały się w części nosowej kadłuba. 
Po serii badań i prób, pomimo dobrych wyników, ostatecznie zrezygnowano z seryjnej produkcji samolotu "Ił-40" w związku z wprowadzeniem do użytku samolotu myśliwskiego MiG-17, który mógł również wykonywać zadania szturmowe.
Zbudowano tylko dwa prototypy samolotu "Ił-40"
Użycie.
Samolot "Ił-40" używany był tylko do prób i badań w locie. 
Opis konstrukcji.
Samolot szturmowy "Ił-40" był zbudowany w układzie wolnonośnego dolnopłata, o konstrukcji metalowej. 
Kadłub w przedniej części mieścił dwa silniki turboodrzutowe, nad którymi znajdowała się kabina załogi. Członkowie załogi siedzieli jeden za drugim, plecami do siebie. 
Napęd stanowiły dwa silniki turboodrzutowe umieszczone w przedniej części kadłuba, a chwyty powietrza w pierwszym prototypie znajdowały się po bokach kadłuba, natomiast w drugim prototypie miały kształt dwóch kolistych stożków umieszczonych obok siebie w przodzie zwężającego się stożka nosowego kadłuba. 
Podwozie trójpodporowe, amortyzowane z przednim kółkiem.

</doc>
<doc id="1107932" url="https://pl.wikipedia.org/wiki?curid=1107932" title="Ludność Koszalina">
Ludność Koszalina

Ludność Koszalina – dane statystyczne dotyczące mieszkańców Koszalina w ujęciu historycznym.
Piramida wieku.
Piramida wieku mieszkańców Koszalina w 2014 roku.

</doc>
<doc id="1107933" url="https://pl.wikipedia.org/wiki?curid=1107933" title="Cmentarz farny w Grodnie">
Cmentarz farny w Grodnie

Cmentarz farny w Grodnie (biał. Могілкі старыя каталіцкія, фарныя) – cmentarz rzymskokatolicki w Grodnie założony w 1792.
Historia.
Inicjatorem powstania nekropolii był proboszcz grodzieński ks. Józef Muczyński (zm. 4 lutego 1793), kanonik smoleński, doktor teologii, rektor szkół wydziałowych. Biskup Jan Kossakowski po wizytacji w 1805 napisał "Tegoż dnia, 24 sierpnia, odwiedziłem cmentarz parafialny niedawno założony i obszerny, a już cały grobowcami okryty, między innymi nagrobek panny Tokarzewskiej, która z rozpaczy w 22 roku życia własną zabiła się ręką, okropny koniec gwałtownej namiętności przypomina".
Na cmentarzu znajdują się nagrobki, których twórcami byli m.in.: Józef Grzegorz Zaborowski, W. Bobrowski, Bolesław Szyszkiewicz, Wasyl Kaczan, Ignacy Fabian Siliniewicz, Lewandowiczowie. Cmentarz był czynny do połowy lat 70. XX wieku. W 2006 zdewastowano kilkadziesiąt nagrobków.
Na wprost wejścia wznosi się kaplica z XIX wieku z dwoma pamiątkowymi polskimi tablicami z 1983. 
Pochowani.
Pochowani na nim są m.in.
W pobliżu znajduje się cmentarz prawosławny.

</doc>
<doc id="1107934" url="https://pl.wikipedia.org/wiki?curid=1107934" title="Wojna domowa w Saksonii">
Wojna domowa w Saksonii

Wojna domowa w Saksonii (niem. "Sächsischer Bruderkrieg") to konflikt mający miejsce w latach 1446-1451 pomiędzy braćmi - landgrafem Turyngii Wilhelmem II a elektorem saskim Fryderykiem II Łagodnym o panowanie na terenach Wettynów. 
Dnia 16 lipca 1445 r. w miejscowości Altenburg podpisano tzw. podział altenburski pomiędzy Wilhelmem III a Fryderykiem II. Po tym jak dnia 26 września Fryderyk II zażądał terenów zachodnich rezygnując z hrabstwa Miśni, Wilhelm III Śmiały odrzucił warunki podziału kraju. Dnia 11 grudnia 1445 r. w klasztorze Neuwerk w Halle Wilhelm pozyskał dla swoich racji arcybiskupa Magdeburga, margrabiego brandenburskiego oraz landgrafa heskiego. Przy ich udziale dokonano podziału Saksonii na dwie części. Elektor Fryderyk II Łagodny otrzymał wschodnią a książę Wilhelm III zachodnią część kraju wraz ze starym hrabstwem Turyngii. 
Nowy podział nie zadowolił Wilhelma. Zamiast spodziewanego pokoju, w najbliższych latach dochodziło do częstych walk pomiędzy braćmi. Zanim jednak doszło do wybuchu konfliktu, Wilhelm nakazał w dniu 9 stycznia 1446 r. zwołanie ogólnego sejmu w Turyngii w okolicy Weissensee. Na sejmie Wilhelm uznał się nowym władcą Turyngii, zyskując poparcie władców i hrabiów w całym regionie. Z obawy przed najazdem wojsk Fryderyka, w całej Turyngii zarządzono przygotowania wojskowe. 
Wczesną jesienią 1446 r. stosunki pomiędzy oboma braćmi znacznie się pogorszyły. Pomimo wysiłków hrabiego Botho w celu pokojowego rozwiązania konfliktu konflikt się poważnie zaostrzył. Spustoszone zostały olbrzymie połacie Turyngii w rejonie Weimaru, Wiehe, Merseburga i Saale. 
Dopiero dnia 27 stycznia 1451 r. zwaśnione strony zawarły pokój w Naumburg (Saale), uznając podział kraju z roku 1445. Wkrótce obie strony mogły poświęcić się odbudowie zniszczonych ziem rodu Wettynów. Zanim do tego doszło, osłabiony walkami kraj stał się jeszcze areną porwania książąt w lipcu 1455 r. 

</doc>
<doc id="1107936" url="https://pl.wikipedia.org/wiki?curid=1107936" title="Kolumba Kim Hyo-im">
Kolumba Kim Hyo-im

Św. Kolumba Kim Hyo-im () (ur. 1814 w Bamseom, Korea, zm. 26 września 1839 w Seulu) – męczennica, święta Kościoła katolickiego.
Życiorys.
Kolumba Kim Hyo-im urodziła się w rodzinie niechrześcijańskiej. Po śmierci ojca jej matka zaczęła praktykować katolicyzm razem z szóstką dzieci. Po chrzcie Kolumba, Agnieszka i ich siostra Klara złożyły ślub dziewictwa. Matka starała się przekonać je do małżeństwa, ale nie udało jej się to. Zamieszkały ze swoim starszym bratem w Yongmori niedaleko Seulu. Poświęciły się rozwijaniu życia duchowego przez modlitwy, posty, czytanie książek religijnych, odmawianie różańca i pomaganie chorym i biednym. Ich dobroć zjednała im duży szacunek. W 1839 r. rozpoczęły się prześladowania katolików. Siostry nie bały się i codziennie modliły za uwięzionych. Kolumba Kim Hyo-im i jej siostra Agnieszka Kim Hyo-ju zostały aresztowane w maju 1839 r. Były wielokrotnie okrutnie torturowane. 26 września 1839 r. została ścięta w Seulu w miejscu straceń za Małą Zachodnią Bramą razem z ośmioma innymi katolikami (Magdaleną Hŏ Kye-im, Sebastianem Nam I-gwan, Julią Kim, Agatą Chŏn Kyŏng-hyŏb, Karolem Cho Shin-ch'ŏl, Ignacym Kim Che-jun, Magdaleną Pak Pong-son i Perpetuą Hong Kŭm-ju).
Dzień obchodów.
20 września (w grupie 103 męczenników koreańskich)
Proces beatyfikacyjny i kanonizacyjny.
Beatyfikowana 5 lipca 1925 r. przez Piusa XI, kanonizowana 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1107937" url="https://pl.wikipedia.org/wiki?curid=1107937" title="Cmentarz Janowski">
Cmentarz Janowski



</doc>
<doc id="1107938" url="https://pl.wikipedia.org/wiki?curid=1107938" title="Cmentarz Łyczakowski">
Cmentarz Łyczakowski



</doc>
<doc id="1107939" url="https://pl.wikipedia.org/wiki?curid=1107939" title="Cmentarz św. Rafała na Pióromoncie">
Cmentarz św. Rafała na Pióromoncie



</doc>
<doc id="1107940" url="https://pl.wikipedia.org/wiki?curid=1107940" title="Franciszek Ch’oe Kyŏng-hwan">
Franciszek Ch’oe Kyŏng-hwan

Św. Franciszek Ch’oe Kyŏng-hwan, ko. 최경환 프란치스코 (ur. 1805 w Taraekkol, Korea. zm. 12 września 1839 w Seulu) – katechista, męczennik, święty Kościoła katolickiego.
Życiorys.
Franciszek Ch’oe Kyŏng-hwan pochodził z zamożnej rodziny z Hongjugun w prowincji Ch’ungch’ŏng. Pierwszym ochrzczonym (w 1787 r.) członkiem rodziny był jego dziadek Ch’oe Han-il. Franciszek Ch’oe Kyŏng-hwan opuścił dom i zamieszkał we wsi na górze Suri niedaleko Kwach’ŏn w prowincji Kyŏnggi. Mógł tam żyć życiem wiary. Uprawiał tytoń i pomagał nowo przybyłym katolikom budować domy. Wieczorami studiowali oni doktrynę katolicką, modlili się i medytowali. Początkowo zamieszkały tam tylko 3 lub 4 rodziny, ale powoli ich liczba przekroczyła 20. W 1839 r. został katechistą.
W 1839 r. w Korei rozpoczęły się prześladowania chrześcijan. Franciszek Ch’oe Kyŏng-hwan zbierał pieniądze i podróżował, żeby pomóc uwięzionym katolikom, pomagał również grzebać ciała męczenników. Po powrocie do domu przygotował swoją rodzinę do męczeństwa. Zebrał wszystkie swoje rzeczy związane z chrześcijaństwem i zakopał w ziemi z wyjątkiem katechizmu. Powiedział, że ukrył te przedmioty, żeby nie zostały sprofanowane, natomiast książki nie były poświęcone. Został aresztowany 31 lipca 1839 r. razem z ok. 40 mieszkańcami wioski (w tym z dziećmi). Zostali oni zabrani do Seulu. Franciszek Ch’oe Kyŏng-hwan był torturowany, żeby wyrzekł się wiary. On jednak się nie załamał. Następnie torturowano pozostałe osoby, ale w większości nie wytrzymali oni tortur i wyrzekli się wiary z wyjątkiem jego żony i jednej z krewnych. Franciszek Ch’oe Kyŏng-hwan zmarł 12 września 1839 r. w więzieniu w wyniku tortur. Jego żona została ścięta 29 grudnia.
Dzień obchodów.
20 września (w grupie 103 męczenników koreańskich).
Proces beatyfikacyjny i kanonizacyjny.
Beatyfikowany 5 lipca 1925 r. przez Piusa XI, kanonizowany 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1107943" url="https://pl.wikipedia.org/wiki?curid=1107943" title="Wieloplatformowość">
Wieloplatformowość

Wieloplatformowość – cecha aplikacji, języków programowania, systemów operacyjnych oraz innego oprogramowania i jego implementacji, pracujących na różnych platformach sprzętowych. Przykładowo, wieloplatformowa aplikacja będzie działać pod kontrolą systemu Microsoft Windows na architekturze x86 oraz systemu Linux na architekturze ARM.
Platformy.
Platforma to kombinacja sprzętu i oprogramowania, na którym uruchamiamy aplikacje. Mówiąc najprościej, platforma to system operacyjny lub architektura procesora.
Aplikacja może być napisana dla konkretnej platformy (zarówno w rozumieniu sprzętu, jak i oprogramowania), lub maszyny wirtualnej, na której jest uruchamiana.
Platforma sprzętowa.
Platforma sprzętowa to ogólne pojęcie, odnoszące się zarówno, do architektury procesora lub architektury komputera. Kilka najpopularniejszych obecnie architektur procesorów:
Platforma systemowa.
Platforma systemowa może być systemem operacyjnym lub maszyną wirtualną, zwykle jednak jest kombinacją obydwu. Najpopularniejsze systemy operacyjne:
oraz maszyny wirtualne:
Wieloplatformowe oprogramowanie.
Aplikacja jest wieloplatformowa, gdy działa na więcej niż jednym systemie operacyjnym i architekturze komputera. Rozwój takiego oprogramowania jest zazwyczaj bardzo trudny i czasochłonny, chociażby ze względu na to, że różne systemy operacyjne posiadają odmienne API. Trzeba mieć również na uwadze, iż fakt że system działa na wielu architekturach, nie musi oznaczać, iż program napisany dla tego systemu będzie z powodzeniem działał na wszystkich architekturach sprzętowych, obsługiwanych przez ów system. Przykładem jest pakiet biurowy OpenOffice.org, który wciąż nie ma swojego natywnego portu na architekturę x86-64. Podobnie jest z językami programowania. Program napisany w tak popularnych językach jak C lub C++, nie musi działać na wszystkich systemach operacyjnych, które obsługują ten język programowania.
Rozwój aplikacji wieloplatformowych.
Wieloplatformowe biblioteki i narzędzia programistyczne.
Oto kilka najważniejszych przedstawicieli bibliotek i narzędzi dostępnych na wielu platformach:
Problemy związane z wieloplatformowością.
Rozwój aplikacji wieloplatformowych ma kilka istotnych wad:

</doc>
<doc id="1107944" url="https://pl.wikipedia.org/wiki?curid=1107944" title="Hou Yifan">
Hou Yifan

Hou Yifan ( ; ur. 27 lutego 1994 w Jiangsu) – chińska szachistka, arcymistrzyni od 2007, posiadaczka tytułu arcymistrza (GM) od 2008, mistrzyni świata w latach 2010–2012, 2013–2015 oraz od 2016–2017.
Kariera szachowa.
W szachy gra od szóstego roku życia. W roku 2003 odniosła pierwszy międzynarodowy sukces, zwyciężając w rozegranych w Chalkidiki mistrzostwach świata juniorek do lat 10. Rok później zdobyła w Iraklionie brązowy medal w tej samej kategorii wiekowej, ale w konkurencji juniorów. W 2005 zajęła V miejsce w turnieju "3 Arrows Cup" w Jinan (pokonując m.in. Almirę Skripczenko) oraz triumfowała w turnieju strefowym w Pekinie, natomiast w 2006 osiągnęła duży sukces, awansując do III rundy (w której uległa Nino Churcidze, wcześniej pokonując Nadieżdę Kosincewą i Natalię Żukową) mistrzostw świata rozegranych w Jekaterynburgu. W tym samym roku zdobyła również srebrny medal mistrzostw świata juniorek do lat 20, rozegranych w Erywaniu. W 2007 triumfowała w indywidualnych mistrzostwach Chin, stając się (w wieku 13 lat) najmłodszą w historii mistrzynią kraju. W 2008 zwyciężyła w silnie obsadzonym turnieju "Atatürk Masters" w Stambule, po raz drugi zdobyła tytuł indywidualnej mistrzyni Chin oraz osiągnęła największy sukces w karierze, zdobywając w Nalczyku tytuł wicemistrzyni świata (w finale uległa Aleksandrze Kosteniuk). W 2009 podzieliła II m. (za Humpy Koneru, wspólnie z Eliną Danielian) w pierwszym turnieju cyklu "FIDE 2009/2010 Grand Prix", rozegranym w Stambule. W 2010 zwyciężyła w Kuala Lumpur oraz w trzecim turnieju cyklu "FIDE Grand Prix", rozegranym w Ułan Bator. W tym samym roku zdobyła w Antiochii tytuł mistrzyni świata, w finale pokonując Ruan Lufei. Dzięki temu sukcesowi otrzymała tytuł „Sportsmenki Roku 2010 w Chinach”. W 2011 obroniła tytuł mistrzyni świata, zwyciężając w Tiranie Humpy Koneru w stosunku 5½ – 2½. W 2012, w VII rundzie turnieju "Gibraltar Chess Festival", odniosła zwycięstwo nad Judit Polgár, które zyskało miano „historycznego”, gdyż Węgierka, nie grająca w turniejach z udziałem kobiet (z wyjątkiem rozegrania kilku pojedynczych partii z kobietami w turniejach otwartych), od połowy lat 90. XX wieku była niekwestionowaną najsilniejszą szachistką na świecie i jedyną w historii kobietą, która przekroczyła granicę 2700 punktów rankingowych. W turnieju tym pokonała jeszcze trzech innych zawodników z rankingiem ponad 2700 (Zoltana Almasiego, Le Quanga Liema i Aleksieja Szyrowa) i odniosła duży sukces, dzieląc I miejsce wspólnie z Nigelem Shortem (w dogrywce o zwycięstwo uległa mu w stosunku ½–1½) i uzyskując wynik rankingowy 2872 punktów. W 2012 zwyciężyła również w turnieju "FIDE Grand Prix" w Dżermuku. W 2013 odzyskała tytuł mistrzyni świata, pokonując w Taizhou Annę Uszeninę w stosunku 5½–1½. W 2014 zwyciężyła w turnieju "FIDE Women’s Grand Prix series 2013–2014" w Lopocie oraz w turnieju "Corsican Circuit" na Korsyce. W marcu 2016 wygrała mecz o mistrzostwo świata kobiet z Mariją Muzyczuk w stosunku 6:3.
Wielokrotnie reprezentowała Chiny w rozgrywkach drużynowych, m.in.:
Najwyższy ranking w dotychczasowej karierze osiągnęła 1 marca 2015, z wynikiem 2686 punktów zajmowała wówczas 1. miejsce na światowej liście FIDE kobiet, jednocześnie zajmując 1. miejsce wśród chińskich szachistek oraz 59 pozycję na liście obejmującej wszystkich szachistów i szachistki globu.

</doc>
<doc id="1107945" url="https://pl.wikipedia.org/wiki?curid=1107945" title="Jan Pak Hu-jae">
Jan Pak Hu-jae

Jan Pak Hu-jae (ko. 박후재 요한) (ur. 1798 lub 1799 r. w Yongin, Korea – zm. 3 września 1839 r. w Seulu) – męczennik, święty Kościoła katolickiego.
Jan Pak Hu-jae był synem katolickiego męczennika Wawrzyńca Pak. Przeniósł się z rodziną do Seulu, gdzie utrzymywał się produkując buty ze słomy. Został aresztowany w czasie prześladowań w 1839 r. Ścięto go w Seulu w miejscu straceń za Małą Zachodnią Bramą 3 września 1839 r. z 5 innymi katolikami (Marią Pak K'ŭn-agi, Barbarą Kwŏn Hŭi, Barbarą Yi Chŏng-hŭi, Marią Yi Yŏn-hŭi i Agnieszką Kim Hyo-ju).
Dzień jego wspomnienia przypada 20 września (w grupie 103 męczenników koreańskich).
Beatyfikowany 5 lipca 1925 r. przez Piusa XI, kanonizowany 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1107947" url="https://pl.wikipedia.org/wiki?curid=1107947" title="Józef Chang Sŏng-jib">
Józef Chang Sŏng-jib

Św. Józef Chang Sŏng-jib (ko. 장성집 요셉) (ur. 1786 r. w Seulu, Korea – zm. 26 maja 1839 r. tamże) – męczennik, święty Kościoła katolickiego.
Józef Chang Sŏng-jib urodził się w Seulu w rodzinie niechrześcijańskiej. Pracował w sklepie zielarskim. Był dwukrotnie żonaty, ale szybko stracił swoje żony. W wieku 30 lat zaczął uczyć się katechizmu. Został ochrzczony w kwietniu 1838 r. Aresztowano go z powodu wiary 18 maja 1839 r. Wielu jego sąsiadów i przyjaciół próbowało przekonać go, żeby wyrzekł się wiary. On nie uległ ich namowom, a ponadto nauczał ich katechizmu. W celu zmuszenia go do odstępstwa bito go w więzieniu. Zmarł 26 maja 1839 r. w więzieniu w Seulu.
Dzień jego wspomnienia przypada 20 września (w grupie 103 męczenników koreańskich).
Beatyfikowany 5 lipca 1925 r. przez Piusa XI, kanonizowany 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1107951" url="https://pl.wikipedia.org/wiki?curid=1107951" title="Deutscher Fernsehfunk">
Deutscher Fernsehfunk

Deutscher Fernsehfunk (skrót. DFF pl. "Telewizja Niemiecka") – publiczna stacja telewizyjna Niemieckiej Republiki Demokratycznej, realizująca program w dwóch kanałach (DFF 1 i DFF 2).
W latach 1952–1972 telewizja nosiła nazwę "Deutscher Fernsehfunk", w latach 1972–1990 nazwę "Fernsehen der DDR", od 1990 roku ponownie "Deutscher Fernsehfunk". Likwidacja telewizji nastąpiła w 1991 roku, od 1992 roku spadkobiercą kanałów pozostaje Mitteldeutscher Rundfunk (MDR) – regionalny nadawca centralnych krajów związkowych.
Na większości terytorium NRD bez problemu można było odbierać program telewizyjny z zachodu, sygnał nie docierał tylko do rejonu Drezna i terenów na północnym wschodzie (stąd skrót nazwy pierwszego programu telewizji RFN o nazwie ARD rozwijano żartobliwie nawet jako Außer Rügen und Dresden – Oprócz Rugii i Drezna).
Historia.
Pionierem telewizji w NRD był Hans Mahle. 29 grudnia 1951 roku nadano pierwszą testową audycję, ale tylko dla użytku techników i specjalistów. Pierwsze audycje w granicach współczesnych Niemiec nadawano w zachodnich krajach związkowych już w 1950 roku ze studia w Hamburgu, widzowie mogli odbierać regularnie kanały od 1953 roku. Stała sprzedaż odbiorników telewizyjnych w NRD rozpoczęła się w listopadzie 1952 roku – za trudno dostępny odbiornik marki „Leningrad” trzeba było zapłacić nawet 3500 marek wschodnioniemieckich.
W związku z bardzo szybkim rozwojem zachodnioniemieckiej telewizji, podjęto decyzję o utworzeniu zależnego od władzy ośrodka wschodnioniemieckiego. Pierwsza historyczna audycja telewizji NRD odbyła się z okazji 74. urodzin Józefa Stalina, tj. 21 grudnia 1952 roku, charakterystyczne logo telewizji przedstawiające Bramę Brandenburską złapano wtedy tylko na 60 odbiornikach we wschodnim Berlinie. O godzinie 20:00 widzów powitała spikerka Margit Schaumäker, chwilę potem nadano serwis informacyjny Aktuelle Kamera, który poprowadził Herbert Köfer. Do roku 1953 zauważalna była pewna swoboda myśli na falach telewizji wschodnioniemieckiej, jednak po powstaniu robotniczym w 1953 roku nastąpiła wymiana kierownictwa stacji i wyraźne zaostrzenie reżimu informacyjnego.
Rozwój sieci telewizyjnej NRD następował szybko. Aby dotrzeć do większej liczby widzów, zbudowano sieć nadajników w Berlinie, Dreźnie, czy Chemnitz. W lecie 1953 roku zostało otworzone studio Berlin-Adlershof. W 1955 roku zakupiono nowoczesny wóz transmisyjny. 2 stycznia 1956 roku zakończył się program rozbudowy i organizacji podstaw telewizji. Nowa ramówka telewizji wprowadziła oznaczenie programu jako I program Telewizji Niemieckiej (de: "Deutsche Fernsehfunk 1 (DFF 1)"). Promowano także przekonanie, że DFF 1 pokrywa cały obszar NRD i RFN, co było w ówczesnym czasie niemożliwe, a co osiągnęła później zachodnioniemiecka ARD. Na koniec 1958 roku odnotowano ok. 300 tys. odbiorników telewizyjnych. W tym też roku rozpoczęto emisję kultowej kreskówki „Piaskowy Dziadek”, na której wychowało się kilka pokoleń Niemców. Od 1969 roku rozpoczęło się próbne nadawanie programu w kolorze, w utworzonym specjalnie do tego celu kanale DFF 2 – w wydźwięku propagandowym, był to prezent dla obywateli z okazji XX-lecia Niemieckiej Republiki Demokratycznej. W 1980 roku DFF 2 szeroko relacjonowała bojkotowane przez zachód Letnie Igrzyska Olimpijskie 1980. 11 lutego 1972 roku zmieniono nazwę "Deutscher Fernsehfunk na Fernsehen der DDR". Uznano, że nie ma sensu przekonywać Niemców do tego, że jest to telewizja ogólnokrajowa. Stara nazwa przetrwała jedynie w cudzysłowie i gdy pokazywano plansze techniczne oraz identy. Do starej nazwy powrócono 12 marca 1990 roku, tj. DFF 1 oraz DFF 2.
Zmiany polityczne w NRD w 1989 roku oznaczały dla mediów wyraźną odwilż ideologiczną. Pojawiło się wiele nowych programów, w tym dla młodych widzów, które koncentrowały się na zachodnich wzorcach. 30 października 1989 roku nadano ostatni silnie komunizujący program Der schwarze Kanal. Pojawiały się interakcyjne programy polityczne, w których widzowie dzwonili do studia i zadawali pytania politykom na aktualne tematy społeczne. Władze telewizji musiały jednak być niezwykle ostrożne, ponieważ Stasi miała swoich pracowników w DFF. W lutym 1990 roku uznano niezależność "Deutscher Fernsehfunk" i oficjalnie wycofano cenzurę państwową z tej telewizji. W obliczu jednoczenia Niemiec następowała regionalizacja mediów, tzn. media państwowe zaczęły się decentralizować i wydzielać na lokalne ośrodki w ramach krajów związkowych. Regionalne ośrodki (redakcje zamiejscowe) DFF były w Erfurcie, Poczdamie, Schwerinie, Lipsku, Magdeburgu i Chociebużu. Od 1990 roku ośrodki realizowały swój program lokalny na jednej częstotliwości w paśmie ogólnokrajowym.
Zakończenie emisji.
3 października 1990 roku podpisano traktat o jedności RFN i NRD. W artykule 36. tego dokumentu podkreślono, że DFF od 31 grudnia 1991 roku zostaje rozwiązane. Pierwszy etap zamknięcia nastąpił 15 grudnia 1990 roku o godzinie 19:58, kiedy wyraźnie zmniejszono moc sygnału telewizyjnego, przez zamknięcie kilku stacji przekaźnikowych. Program DFF 1 zaczęto nadawać na częstotliwości kanału DFF 2 – co oznaczało zamknięcie tego drugiego. Przez cały I okres likwidacji między godziną 17:25 a 20:00 nadawano wyłącznie programy regionalne. Drugim etapem zamknięcia było całkowite zaprzestanie nadawania sygnału telewizyjnego o północy z dnia 31 grudnia 1991 na 1 stycznia 1992 roku.
Rozwiązanie placówki odbiło się szerokimi kontrowersjami. Protestowali pracownicy stacji, ale także widzowie programów i seriali produkowanych przez DFF. Popularne były nie tylko rozrywka i doradcze programy, ale także transmisje spotkań i obrad politycznych w paśmie ogólnoniemieckim. Zaproponowano utworzenie trzeciego programu publicznego obok Das Erste i ZDF, w ramach ARD dla mieszkańców wschodnich krajów związkowych, ale w latach 90. odchodzono od centralizacji mediów publicznych, na rzecz ich regionalizacji. Warto podkreślić, że Ustawa Zasadnicza RFN zastrzega nadawanie programów jako sprawę niemieckich krajów związkowych. W maju 1991 roku ośrodki radiowo-telewizyjne w Saksonii, Saksonii-Anhalt i Turyngii założyły konsorcjum MDR w Lipsku. Z placówek w północno-wschodnich krajach związkowych udało stworzyć się Nordostdeutsche Rundfunkanstalt (NORA), a także kilka innych redakcji ogłosiło swoją osobowość prawną.
1 stycznia 1992 roku na falach DFF 1 powitał widzów dyrektor nowej telewizji MDR Hansjürgen Rosenbauer. Telewizja ta jest regionalnym nadawcą, który tworzy także 8 kanałów radiowych, będącą w Saksonii, Saksonii-Anhalt i Turyngii trzecim kanałem telewizji publicznej. MDR uznaje się za następcę DFF 1, ponieważ często na jego antenie wykorzystywane są produkcje i programy tej telewizji. Całym archiwum DFF dysponuje Deutsches Rundfunkarchiv (DRA) we Frankfurcie nad Menem.
Podział DFF na przełomie 1991/1992 roku.
W procesie likwidacji DFF nastąpiła jego decentralizacja i wyodrębnienie krajowych redakcji, a następnie utworzenie oddzielnych publicznych programów telewizyjnych:
Finansowanie DFF.
DFF była finansowana z części obowiązkowego abonamentu radiowo-telewizyjnego, wynoszącego 10,5 marek NRD w skali rocznej. Niższa opłata była dla posiadaczy wyłącznie telewizora lub wyłącznie radia. Był też taki okres w który były nieco niższe stawki dla widzów nie posiadających anten UHF, które były niezbędne do otrzymania drugiego kanału (DFF 2), jednak to rozwiązanie było postrzegane jako niepraktyczne i ulgę zlikwidowano. Od roku 1975 sporadycznie emitowano reklamy, dopiero od końca lat 80. XX wieku wprowadzono regularne pasma reklam między audycjami. Francuska agencja reklamowa została zatrudniona do produkcji i sprzedaży reklam na antenie DFF.
Warunki techniczne.
Chociaż na terenie NRD można było odbierać kanały wschodnioniemieckie i zachodnioniemieckie, to każde z państw korzystało z konkurencyjnych standardów telewizji kolorowej: PAL używany był w większości krajów zachodu, a francuski system SECAM na wschodzie oraz w samej Francji. W NRD sprzedawano jednak jedynie odbiorniki przystosowane do odbioru sygnału SECAM, w ten sposób walczono z możliwością oglądania telewizji zachodniej. Mieszkańcy NRD nie chcąc rezygnować z oglądania kapitalistycznych kanałów, nie zakupywali odbiorników kolorowych, pozostając przy standardzie czarno-białym. Dopiero z czasem zaczęto produkować telewizory dwusystemowe, chociaż powszechnie wiedziano, że PAL służy do oglądania zachodnioniemieckich kanałów ARD i ZDF.
Ramówka i oglądalność.
Aktualności i programy publicystyczne w DFF zazwyczaj były planowane, aby nie kolidować z podobnymi programami w zachodnich kanałach. Na przykład państwowe Aktuelle Kamera rozpoczynało się o 19:30, ale wcześniej widzowie mogli mieć już pełny zestaw informacji z serwisu informacyjnego zachodnioniemieckiej ZDF – program Heute był nadawany o godzinie 19:00. W ARD dziennik Tagesschau emitowany był codziennie o 20:00. Programy o wysokiej oglądalności (w telewizji DFF) planowano tak, aby ich emisja pokrywała się z programami publicystycznymi nadawanymi z zachodu. Inne popularne programy (np. filmy) zostały zaplanowane przed lub po propagandowych programach jak np. Der schwarze Kanal w nadziei, że widzowie będą dostrajali odbiorniki przed ciekawą audycją i z racji tego będą musieli obejrzeć chociażby fragment programu.

</doc>
<doc id="1107953" url="https://pl.wikipedia.org/wiki?curid=1107953" title="Julia Kim">
Julia Kim

Julia Kim, kor. 김 율리에타 (ur. 1784 w Korei, zm. 26 września 1839 w Seulu) – męczennica chrześcijańska, święta Kościoła katolickiego.
Julia Kim urodziła się na wsi, później jej rodzina przeniosła się do Seulu. Jej rodzice chcieli wydać ją za mąż, ale ona pragnęła pozostać dziewicą i odmówiła. Ażeby podkreślić swoje postanowienie obcięła włosy (co oznaczało kobietę zamężną).
Podczas prześladowań katolików w 1801 roku jej rodzina z powrotem przeniosła się do domu na wsi. Ona sama jednak uciekła i została służącą na królewskim dworze. Ponieważ trudno tam było jej praktykować wiarę, przeniosła się do katolickiego domu. Tkactwem zarobiła pewną ilość pieniędzy za który kupiła mały dom.
Została aresztowana i była torturowana w celu skłonienia jej do wyrzeczenia wiary. Ścięto ją w Seulu w miejscu straceń za Małą Zachodnią Bramą razem z 8 innymi katolikami: (Magdaleną Hŏ Kye-im, Sebastianem Nam I-gwan, Agatą Chŏn Kyŏng-hyŏb, Karolem Cho Shin-ch'ŏl, Ignacym Kim Che-jun, Magdaleną Pak Pong-son, Perpetuą Hong Kŭm-ju i Kolumbą Kim Hyo-im).
Jej wspomnienie liturgiczne obchodzone jest tradycyjnie w dzienną pamiątkę śmierci i 20 września w grupie 103 męczenników koreańskich.
Beatyfikowana została 5 lipca 1925 przez Piusa XI, kanonizowana w dniu 6 maja 1984 przez Jana Pawła II w grupie męczenników.

</doc>
<doc id="1107956" url="https://pl.wikipedia.org/wiki?curid=1107956" title="Łucja Kim Nusia">
Łucja Kim Nusia

Św. Łucja Kim Nusia (ko. 김 루치아) (ur. 1818 r. w Korei – zm. 20 lipca 1839 r. w Seulu) – męczennica, święta Kościoła katolickiego.
Łucja Kim Nusia po śmierci rodziców musiała sprzedać cały dobytek, żeby zapłacić za ich pogrzeb. Następnie mieszkała z katolicką rodziną. Złożyła ślub czystości. Po rozpoczęciu prześladowań razem z 3 innymi pobożnymi kobietami (Martą Kim Sŏng-im, Magdaleną Yi Yŏng-hŭi i Teresą Yi Mae-im) oddała się w ręce policji, żeby wyznać swoją wiarę. Była z nich najmłodsza, ale to ona była przywódczynią tej grupy. Torturowano ją, żeby wyrzekła się wiary. Została ścięta w Seulu w miejscu straceń za Małą Zachodnią Bramą 20 lipca 1839 r. razem z 7 innymi katolikami (Różą Kim No-sa, Martą Kim Sŏng-im, Teresą Yi Mae-im, Anną Kim Chang-gŭm, Janem Chrzcicielem Yi Kwang-nyŏl, Magdaleną Yi Yŏng-hŭi i Marią Wŏn Kwi-im).
Dzień jej wspomnienia przypada 20 września (w grupie 103 męczenników koreańskich).
Beatyfikowana 5 lipca 1925 r. przez papieża Piusa XI, kanonizowana 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1107957" url="https://pl.wikipedia.org/wiki?curid=1107957" title="Bullarium Poloniae">
Bullarium Poloniae

Bullarium Poloniae – zbiór archiwaliów watykańskich dotyczących Polski od roku 1000 do końca XV, wydany w siedmiu tomach.
Autorami byli pracownicy Instytut Historii Polskiej Akademii Nauk: Irena Sułkowska-Kurasiowa i Stanisław Kuraś.
Wydawcą dwóch pierwszych tomów „Bullarium Poloniae” jest École française de Rome, kolejne tomy (III-VII) wydała rzymska fundacja papieska (Ośrodek Dokumentacji i Studium Pontyfikatu Jana Pawła II w Rzymie).
Zbiór otrzymał w 2003 główną nagrodę Wydawców Katolickich – Feniks.
Tom I (1000-1342).
Pierwszy tom został opracowany przez KUL oraz PAN i w 1982 opublikowany w wydawnictwie École française de Rome.
Tom opatrzony jest dwujęzycznym wstępem "Bulle papieskie jako źródło do dziejów Polski" (s. XVII-XXI). Łącznie, tom liczy 386 stron.
Bulle papieży (w kolejności chronologicznej):
Polskie miejscowości
Tom II (1342-1378).
Drugi tom został opracowany przez KUL oraz PAN i w 1985 opublikowany w wydawnictwie École française de Rome. Tom opatrzony jest wstępem w języku francuskim, autorstwa prof. Jerzego Kłoczowskiego. Łącznie, tom liczy 483 strony.
Bulle papieży (w kolejności chronologicznej):
Tom III (1378-1417).
Trzeci tom został opracowany przez KUL oraz PAN i w 1988 opublikowany przez Ośrodek Dokumentacji i Pontyfikatu Jana Pawła II w Rzymie. Wstępy: prof. Jerzy Kłoczowski (j. francuski) oraz Irena Sułkowska-Kurasiowa i Stanisław Kuraś (j. polski). Tylko 29% dokumentów tomu III było uprzednio już publikowanych. Łącznie, tom liczy 301 stron.
Bulle papieży (w kolejności chronologicznej):
Tom IV (1417-1431).
Czwarty tom został opracowany przez PAN i w 1992 opublikowany przez Ośrodek Dokumentacji i Pontyfikatu Jana Pawła II w Rzymie. Zawiera ponad dwa i pół tysiąca pozycji, z czego zaledwie ok. 8% było wcześniej znanych historykom. Łącznie, tom liczy 580 stron.
Bulle papieża:
Tom V (1431-1449).
Piąty tom został opracowany przez PAN Instytut Historii oraz KUL i w 1995 opublikowany przez Ośrodek Dokumentacji i Pontyfikatu Jana Pawła II w Rzymie. Oprócz przebadania Archiwum Soboru Bazylejskiego, które uległo rozproszeniu i częściowemu zniszczeniu, autorzy monografii wykorzystali bezpośrednio kodeksy z Rzymu, Wiednia, Paryża, Genewy i Lozanny. Przeprawadzono również kwerendę w Bibliotece Narodowej w Wiedniu (Maria Kowalczyk). W kwerendzie watykańskiej brali udział Anna i Hubert Wajsowie. Wstęp i opracowanie Irena Sułkowska-Kurasiowa oraz Stanisław Kuraś. Łącznie, tom liczy 356 stron.
Bulle (w kolejności chronologicznej):
Tom VI (1447-1464).
Szósty tom został opracowany przez PAN Instytut Historii oraz KUL i w 1998 opublikowany przez Ośrodek Dokumentacji i Pontyfikatu Jana Pawła II w Rzymie. Wstęp i opracowanie Irena Sułkowska-Kurasiowa oraz Stanisław Kuraś. W kwerendzie watykańskiej brali udział także o. dr Paweł Sczaniecki OSB oraz dr Maria Kowalczyk. Zaledwie ok. 11% pozycji uwzględnionych w tomie VI było już uprzednio publikowanych. Łącznie, tom liczy 472 strony.
Bulle papieży (w kolejności chronologicznej):
Tom VII (1464-1471).
Siódmy tom został opracowany przez PAN Instytut Historii oraz KUL i w 2006 opublikowany przez Ośrodek Dokumentacji i Pontyfikatu Jana Pawła II w Rzymie. Podobnie, jak w tomach poprzednich, t. VII zawiera wiele nieznanych dotychczas informacji o dostojnikach kościelnych, szlachcie, parafiach, klasztorach, katedrach, kolegiach i ich uposażeniu. W zapiskach pojawiają się również osoby świeckie z różnych warstw społecznych. Wstęp i opracowanie Irena Sułkowska-Kurasiowa oraz Stanisław Kuraś. Łącznie, tom liczy 356 stron.
Bulle papieża:

</doc>
<doc id="1107958" url="https://pl.wikipedia.org/wiki?curid=1107958" title="Orlik (roślina)">
Orlik (roślina)

Orlik ("Aquilegia" L.) – rodzaj roślin zielnych z rodziny jaskrowatych. Obejmuje ok. 130 gatunków. Występują one w strefie klimatu umiarkowanego na półkuli północnej, przeważnie na obszarach górskich. Sześć z nich występuje w Alpach. Gatunkiem typowym jest orlik pospolity ("Aquilegia vulgaris" L.) – zarazem jedyny rodzimy przedstawiciel tego rodzaju we florze polskiej. 
Wiele gatunków oraz ich mieszańców i odmian uprawnych jest uprawianych jako ogrodowe rośliny ozdobne.
Systematyka.
Rodzaj z podrodziny "Thalictroideae" Raf., rodziny jaskrowatych ("Ranunculaceae") z rzędu jaskrowców ("Ranunculales"), należących do kladu dwuliściennych właściwych (eudicots). W obrębie podrodziny tworzy klad wspólnie z rodzajami "Semiaquilegia" i "Urophysa".
Gromada: okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Ranunculopsida" Brongn., podklasa jaskrowe ("Ranunculidae" Takht. ex Reveal), nadrząd "Ranunculanae" Takht. ex Reveal), rząd jaskrowce ("Ranunculales" Dumort.), podrząd "Ranunculineae" Bessey in C.K. Adams, rodzina jaskrowate ("Ranunculaceae" Juss.), plemię "Aquilegieae", rodzaj orlik ("Aquilegia" L.).

</doc>
<doc id="1107960" url="https://pl.wikipedia.org/wiki?curid=1107960" title="Łucja Pak Hŭi-sun">
Łucja Pak Hŭi-sun

Św. Łucja Pak Hŭi-sun (ko. 박희순 루치아) (ur. 1801 r. w Korei – zm. 24 maja 1839 r. w Seulu) – męczennica, święta Kościoła katolickiego.
Życiorys.
Łucja Pak Hŭi-sun pochodziła z zamożnej rodziny. Była uważana za piękną i w młodym wieku została damą dworu królowej. Była mądra, zdolna i szybko awansowała. Potrafiła pisać po koreańsku i chińsku. Z drugiej strony jej uroda była źródłem problemów. Gdy miała 15 lat zwrócił na nią uwagę 17-letni król i bez powodzenia starał się ją uwieść. Życie pałacowe rozczarowało ją. O katolicyzmie usłyszała w wieku 30 lat. Pałac nie był miejscem, gdzie można było dobrze poznać naukę katolicką. W tym czasie damy dworu przebywały stale w pałacu i tylko z bardzo ważnych powodów mogły go opuszczać, na co trudno było uzyskać zgodę. Łucja Pak Hŭi-sun była na tyle zdeterminowana, że udała chorobę i ostatecznie dostała pozwolenie na opuszczenie dworu. Jej ojciec jako nieugięty przeciwnik chrześcijaństwa nie pozwolił jej zostać w domu. W związku z tym zamieszkała u krewnych. Odrzuciła wszelki zbytek i zaczęła prowadzić prosty tryb życia. Jej przykład spowodował przyjęcie chrztu przez domowników. Mniej więcej w tym czasie jej starsza siostra Maria Pak K'ŭn-agi również zamieszkała w tym samym domu. Przyczyny jej nawrócenia na katolicyzm nie są dokładnie znane, ale prawdopodobnie miał znaczenie przykład młodszej siostry. 15 kwietnia 1839 r. siostry zostały aresztowane. Ponieważ Łucja Pak Hŭi-sun była damą dworu torturowano ją bezlitośnie. Została ścięta 24 maja 1839 r. razem z 8 innymi katolikami (Magdaleną Kim Ŏb-i, Anną Pak A-gi, Agatą Yi So-sa, Agatą Kim A-gi, Augustynem Yi Kwang-hŏn, Barbarą Han A-gi, Damianem Nam Myŏng-hyŏg i Piotrem Kwŏn Tŭg-in).
Dzień obchodów.
20 września (w grupie 103 męczenników koreańskich).
Proces beatyfikacyjny i kanonizacyjny.
Beatyfikowana 5 lipca 1925 r. przez papieża Piusa XI, kanonizowana 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1107961" url="https://pl.wikipedia.org/wiki?curid=1107961" title="Aquilegia">
Aquilegia



</doc>
<doc id="1107962" url="https://pl.wikipedia.org/wiki?curid=1107962" title="Magdalena Hŏ Kye-im">
Magdalena Hŏ Kye-im

Św. Magdalena Hŏ Kye-im (ko. 허계임 막달레나) (ur. 1773 r. w Yongin, Korea – zm. 26 września 1839 r. w Seulu) – męczennica, święta Kościoła katolickiego.
Niewiele o niej wiadomo. Mieszkała w Pongchon z rodziną. Jej dzieci zostały katolikami, w przeciwieństwie do jej męża, który nie został ochrzczony. Po aresztowaniu w czasie prześladowań Magdalena Hŏ Kye-im była torturowana. Została ścięta 26 września 1839 r. w Seulu w miejscu straceń za Małą Zachodnią Bramą razem z 8 innymi katolikami (Sebastianem Nam I-gwan, Julią Kim, Agatą Chŏn Kyŏng-hyŏb, Karolem Cho Shin-ch'ŏl, Ignacym Kim Che-jun, Magdaleną Pak Pong-son, Perpetuą Hong Kŭm-ju i Kolumbą Kim Hyo-im). Spośród jej dzieci z powodu wiary katolickiej stracono Magdalenę Yi Yŏng-hŭi (20 lipca 1839 r.) oraz Barbarę Yi Chŏng-hŭi (3 września 1839 r.)
Dzień jej wspomnienia przypada 20 września (w grupie 103 męczenników koreańskich).
Beatyfikowana 5 lipca 1925 r. przez Piusa XI, kanonizowana 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1107963" url="https://pl.wikipedia.org/wiki?curid=1107963" title="Aktuelle Kamera">
Aktuelle Kamera

Aktuelle Kamera (AK) – główny program informacyjny Deutscher Fernsehfunk (DFF), nadawany w I i II kanale w czasach Niemieckiej Republiki Demokratycznej, w latach 1952–1990. W latach komunizmu był głównym ośrodkiem propagandy władz NRD, mogącym oddziaływać na całe społeczeństwo. Odpowiednik polskiego Dziennika Telewizyjnego.
Treść programu opierała się głównie o szczegółowe sprawozdania z posiedzeń Centralnego Komitetu Partii SED, wizyt państwowych, czy uroczystości. Ostro krytykowano politykę wewnętrzną RFN, a pomijano wydarzenia niekorzystne dla systemu reżimowego NRD m.in. ucieczki z państwa na zachód. Program osiągał średnią oglądalność w granicach 15%.
Aktuelle Kamera rozpoczynało się (najdłużej w swojej historii) o 19:30, ale wcześniej widzowie mogli mieć już pełny zestaw informacji z serwisu informacyjnego zachodnioniemieckiej ZDF – program "Heute" był nadawany o godzinie 19:00. W ARD dziennik "Tagesschau" emitowany był codziennie o 20:00. Obydwa programy był dostępne dla widzów NRD. Aktuelle Kamera miało kilka krótszych serwisów w ciągu dnia.
Historia.
Pierwsze wydanie Aktuelle Kamera przypadło na 21 grudnia 1952 roku. Początkowo program miał marginalne znaczenie, które wzrastało wraz ze zwiększającą się liczbą odbiorników, a tym samym stawała się coraz silniejszym narzędziem propagandy komunistycznej. Do roku 1953 zauważalna była pewna swoboda myśli na falach telewizji wschodnioniemieckiej, dopiero po powstaniu robotniczym w 1953 roku nastąpiła wymiana kierownictwa stacji i wyraźne zaostrzenie reżimu informacyjnego.
Program zaplanowany był pierwotnie na godzinę 20:00, dopiero od 1960 roku przesunięto emisję na 19:30, tak aby nie było kolizji programowej z dziennikiem Tagesschau w ARD. Do 1972 roku program trwał 20 minut, a następnie pełne pół godziny. Od 1970 roku pojawia się wydanie Aktuelle Kamera w DFF 2 o godzinie 21:30, wcześniej program drugi prezentował główne wydanie Aktuelle Kamera także o 19:30 (równolegle z DFF 1).
Na miesiąc przed zburzeniem Muru Berlińskiego w 1989 r., cenzura zrezygnowała z inwigilacji w DFF. Od tej chwili rozpoczęto przedstawianie wydarzeń w sposób obiektywny.
Od 2 października 1989 Aktuelle Kamera przeniosła swoje główne wydanie do DFF 2 na godzinę 22:00. Całkowicie zmieniono formułę programu i wystrój studia, upodabniając ją do zachodnioniemieckich serwisów Tagesschau i Heute. Elementy graficzne takie jak logo, nagłówek, grafika tła i dekoracja studia, były luźno zaprojektowane – program wydawał się bardziej przyjazny i obiektywniejszy. Ostatnie wydanie miało miejsce 14 grudnia 1990 roku, następnego dnia DFF nadała serwis informacyjny pod tytułem "Aktuell". 1 stycznia 1992 roku Deutscher Fernsehfunk zaprzestał nadawania kanałów DFF 1 i DFF 2. Ich spadkobiercą stał się Mitteldeutscher Rundfunk (MDR).

</doc>
<doc id="1107965" url="https://pl.wikipedia.org/wiki?curid=1107965" title="Zespół korka smółkowego">
Zespół korka smółkowego

Zespół korka smółkowego (ang. meconium plug syndrome) – stan patologiczny rozpoznawany w okresie noworodkowym, spowodowany zatkaniem światła jelita (dystalnej okrężnicy lub odbytnicy) przez gęsty czop smółki. 
Objawy i przebieg.
Obraz choroby może być bardzo podobny do niedrożności smółkowej jelita. U noworodków występują objawy niskiej niedrożności z narastającym wzdęciem brzucha. Dziecko nie oddaje smółki lub oddaje małe ilości gęstej i lepkiej smółki. Późnym objawem są wymioty treścią żółciową. 
Rozpoznanie.
Badaniem o istotnym znaczeniu klinicznym jest wlew doodbytniczy, który może pełnić też funkcję leczniczą – nierzadko wprowadzenie cewnika doodbytniczego prowokuje wydalenie czopu smółkowego i odbarczenie jelita. 

</doc>
<doc id="1107966" url="https://pl.wikipedia.org/wiki?curid=1107966" title="Prabhu Deva Sundaram">
Prabhu Deva Sundaram



</doc>
<doc id="1107977" url="https://pl.wikipedia.org/wiki?curid=1107977" title="Magdalena Kim Ŏb-i">
Magdalena Kim Ŏb-i

Św. Magdalena Kim Ŏb-i (ko. 김업이 막달레나) (ur. 1774 r. w Seulu – zm. 24 maja 1839 r. tamże) – męczennica, święta Kościoła katolickiego.
Magdalena Kim Ŏb-i była katoliczką od dzieciństwa. Chciała nigdy nie wychodzić za mąż, tylko poświęcić się Bogu. Jej rodzice (nie będący katolikami) nie rozumieli jej postępowania i zmusili ją do małżeństwa. Jej nowa rodzina okazała się katolicka, jednak szybko straciła męża i dzieci. Chcąc bardziej aktywnie uczestniczyć w życiu Kościoła, nauczała religii swoich sąsiadów. Miała miłą powierzchowność i wiele osób słuchało jej z przyjemnością. W tym czasie rozpoczęły się prześladowania katolików. Magdalena Kim O-bi chciała poświęcić swoje życie dla Kościoła, jeżeli tylko to będzie konieczne. Została aresztowana razem z Barbarą Han A-gi we wrześniu 1836 r. Trzy lata Magdalena Kim O-bi spędziła w więzieniu. Została ścięta 24 maja 1839 r. w Seulu w miejscu straceń za Małą Zachodnią Bramą w grupie 6 kobiet i 3 mężczyzn katolików (razem z Anną Pak A-gi, Agatą Yi So-sa, Agatą Kim A-gi, Augustynem Yi Kwang-hŏn, Barbarą Han A-gi, Łucją Pak Hŭi-sun, Damianem Nam Myŏng-hyŏg i Piotrem Kwŏn Tŭg-in).
Dniem jej wspomnienia jest 20 września (w grupie 103 męczenników koreańskich).
Beatyfikowana 5 lipca 1925 r. przez Piusa XI, kanonizowana 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1107981" url="https://pl.wikipedia.org/wiki?curid=1107981" title="Magdalena Pak Pong-son">
Magdalena Pak Pong-son

Św. Magdalena Pak Pong-son (ko. 박봉손 막달레나) (ur. 1796 r. w Seulu – zm. 26 września 1839 r. tamże) – męczennica, święta Kościoła katolickiego.
Urodziła się w rodzinie pogańskiej, w wieku 15 lat wyszła za poganina. Miała dwie córki. Po śmierci męża wróciła do rodzinnego domu w Seulu. Jej macocha Cecylia Kim spowodowała jej nawrócenie na katolicyzm w 1834 r. W czasie prześladowań została aresztowana i torturowana, żeby wyrzekła się wiary. Ścięto ją w Seulu w miejscu straceń za Małą Zachodnią Bramą 26 września 1839 r. razem z 8 innymi katolikami (Magdaleną Hŏ Kye-im, Sebastianem Nam I-gwan, Julią Kim, Agatą Chŏn Kyŏng-hyŏb, Karolem Cho Shin-ch'ŏl, Ignacym Kim Che-jun, Perpetuą Hong Kŭm-ju i Kolumbą Kim Hyo-im).
Dzień jej wspomnienia przypada 20 września (w grupie 103 męczenników koreańskich).
Beatyfikowana 5 lipca 1925 r. przez Piusa XI, kanonizowana 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1107982" url="https://pl.wikipedia.org/wiki?curid=1107982" title="Magdalena Yi Yŏng-hŭi">
Magdalena Yi Yŏng-hŭi

Św. Magdalena Yi Yŏng-hŭi () (ur. 1809 w Korei, zm. 20 lipca 1839 w Seulu) – męczennica, święta Kościoła katolickiego.
Życiorys.
Magdalena Yi Yŏng-hŭi urodziła się w biednej, ale szlacheckiej rodzinie. Jej matka Magdalena Hŏ Kye-im, starsza siostra Barbara Yi Chŏng-hŭi i ciotka Teresa Yi Mae-im były katoliczkami, ale jej ojciec był poganinem nienawidzącym katolików, tak że musiały wyznawać swoją wiarę w sekrecie. Ojciec chciał ją wydać za mąż za poganina, ale ona pragnęła żyć jako dziewica i sprzeciwiła się jego życzeniu. Zdecydowała się na ucieczkę. W nocy założyła stare ubranie i wyszła z domu biorąc rzeczy, w których chodziła na co dzień. Poszła do lasu i skaleczyła się tak, żeby płynęła krew. Spryskała krwią ziemię i ubrania, które podarła i porozrzucała wokół drogi. Wcześnie rano udała się do Seulu do swojej ciotki Teresy Yi Mae-im, której wszystko opowiedziała. W tym czasie poszukiwała jej rodzina, a jej matka była zrozpaczona. Jeden z wujów w lesie znalazł ślady krwi i jej ubrania. Stwierdzono, że została rozszarpana przez tygrysa. Jej ojciec nawet wynajął kilku myśliwych, żeby schwytali tygrysa. Po 3 miesiącach jej matka poznała prawdę, a ponieważ przestała okazywać smutek ojciec zorientował się, że ona coś wie. Obiecał już nie zmuszać córki do małżeństwa i żona opowiedziała mu wszystko. Udał się on z pośpiechem do Seulu i był bardzo szczęśliwy znalazłszy córkę bezpieczną w domu Teresy Yi Mae-im. Pozwolił pozostać jej w domu ciotki w Seulu.
W czasie prześladowań Magdalena Yi Yŏng-hŭi i 3 inne pobożne kobiety (Łucja Kim Nusia, Marta Kim Sŏng-im i Teresa Yi Mae-im) same oddały się w ręce policji. Została ścięta w Seulu w miejscu straceń za Małą Zachodnią Bramą 20 lipca 1839 r. z 7 innymi katolikami (Różą Kim No-sa, Martą Kim Sŏng-im, Teresą Yi Mae-im, Anną Kim Chang-gŭm, Janem Chrzcicielem Yi Kwang-nyŏl, Łucją Kim Nusia i Marią Wŏn Kwi-im).
Dzień obchodów.
20 września (w grupie 103 męczenników koreańskich).
Proces beatyfikacyjny i kanonizacyjny.
Beatyfikowana 5 lipca 1925 r. przez papieża Piusa XI, kanonizowana 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1107983" url="https://pl.wikipedia.org/wiki?curid=1107983" title="Połączenie śledzionowo-mosznowe">
Połączenie śledzionowo-mosznowe

Połączenie śledzionowo-mosznowe (ang. splenogonadal fusion) – rzadkie zaburzenie rozwojowe polegające na obecności tkanki śledzionowej w obrębie moszny. Śledziona dodatkowa połączona jest z jądrem z jednej strony i z drugiej strony ze śledzioną długim pasmem łącznotkankowym. Wada może być wykryta przypadkowo, gdy jest bezobjawowa, może też objawiać się klinicznie pobolewaniami w okolicy pachwiny, uczuciem pociągania lub objawami guza okolicy pachwinowej.
Wadę jako pierwszy opisał Eugen Bostroem w 1883, w 1889 Gustav Pommer przedstawił szczegółowy opis.

</doc>
<doc id="1107989" url="https://pl.wikipedia.org/wiki?curid=1107989" title="Biała (przystanek kolejowy)">
Biała (przystanek kolejowy)

Biała – przystanek kolejowy w Białej, w województwie łódzkim, w Polsce.
Położenie.
Stacja jest położona na granicy wsi Biała i Łyskornia&lt;ref name="ŚK7/2009"&gt;&lt;/ref&gt;.
Historia.
Stacja powstała w 1928 roku jako mijanka na trasie Kalety – Podzamcze. Jednakże aż do 1946 roku Biała nie była stacją na której normalnie zatrzymywały się pociągi. W 1981 podczas elektryfikacji linii zbudowano nowe przystanki.

</doc>
<doc id="1107996" url="https://pl.wikipedia.org/wiki?curid=1107996" title="Dysplazja diastroficzna">
Dysplazja diastroficzna

Dysplazja diastroficzna (ang. diastrophic dysplasia, DD, DTD) – choroba genetyczna o dziedziczeniu autosomalnym recesywnym, spowodowana mutacją w genie "DTDST" w "locus" 5q32-q33.1 kodującym transporter jonów siarczanowych SLC26A2. Mutacje w tym samym genie powodują achondrogenezę typu 1B (OMIM#600972) i atelosteogenezę typu 2 (OMIM#256050), są to więc schorzenia alleliczne. Rozpoznanie wady może być postawione na podstawie wyniku USG w okresie prenatalnym. Noworodki mają bardzo krótkie kończyny, nieprawidłowo wykształcone i skrócone stopy, dłonie skręcone w stronę łokciową z proksymalnym ustawieniem kciuka („kciuk autostopowicza”) i ograniczoną ruchomość w dużych stawach. Często stwierdza się zrosty kostne stawów śródręczno-paliczkowych ("symphalangism") i torbielowaty obrzęk zapalny chrząstek małżowin usznych. Niekiedy stwierdza się rozszczepienie podniebienia. Zaburzenia budowy narządów zawierających tkankę chrzestną (tchawicy, oskrzeli, krtani) mogą prowadzić do niedrożności dróg oddechowych prowadzącej do zgonu w okresie noworodkowym. Wzrost jest nieprawidłowy, a wiek kostny przyspieszony; w życiu dorosłym chorzy są niscy (110–130 cm). Chorobę opisali Lamy i Maroteaux w 1960 roku, nazwę wywodząc od geologicznego pojęcia diastrofizmu, chociaż przypadki o ewidentnym fenotpie DTD bywały opisywane wcześniej, np. przez Maua w 1958 roku.

</doc>
<doc id="1108000" url="https://pl.wikipedia.org/wiki?curid=1108000" title="Szamchal">
Szamchal

Szamchał, samchal – tytuł władców państw kumyckich lub kumycko-lakijskich (szamchalat, szamchałstwo) w Dagestanie używany od XVI do XIX wieku: 

</doc>
<doc id="1108002" url="https://pl.wikipedia.org/wiki?curid=1108002" title="Maria Pak K’ŭn-agi">
Maria Pak K’ŭn-agi

Św. Maria Pak K'ŭn-agi (ko. 박 마리아) (ur. 1786 r. w Korei – zm. 3 września 1839 r. w Seulu) – męczennica, święta Kościoła katolickiego.
Maria Pak K'ŭn-agi pochodziła z zamożnej rodziny. Przyczyny jej nawrócenia nie są dokładnie znane, ale prawdopodobnie miał tu znaczenie przykład jej młodszej siostry Łucji Pak Hŭi-sun. W czasie prześladowań zostały one aresztowane 15 kwietnia 1839 r. Ścięta 3 września 1839 r. razem z 5 innymi katolikami (Barbarą Kwŏn Hŭi, Janem Pak Hu-jae, Barbarą Yi Chŏng-hŭi, Marią Yi Yŏn-hŭi i Agnieszką Kim Hyo-ju).
Dzień jej wspomnienia przypada 20 września (w grupie 103 męczenników koreańskich).
Beatyfikowana 5 lipca 1925 r. przez Piusa XI, kanonizowana 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1108005" url="https://pl.wikipedia.org/wiki?curid=1108005" title="Maria Wŏn Kwi-im">
Maria Wŏn Kwi-im

Św. Maria Wŏn Kwi-im (ko. 원귀임 마리아) (ur. 1819 r. w Yongmori, Korea – zm. 20 lipca 1839 r. w Seulu) – męczennica, święta Kościoła katolickiego.
Maria Wŏn Kwi-im wcześnie straciła rodziców i gdy miała 9 lat jedna z jej krewnych Łucja Won zabrała ją do siebie, nauczyła modlitw i katechizmu. Została ochrzczona w wieku 15 lat. Wkrótce zaczęła otrzymywać oferty małżeństwa, ale odmawiała bo chciała poświęcić się Bogu. W następnym roku ścięła włosy, co wskazywać miało, że jest kobietą zamężną. W czasie prześladowań została oskarżona przez sąsiada o bycie katoliczką. Aresztowano ją i torturowano, żeby zmusić do wyrzeczenia się wiary. Została ścięta 20 lipca 1839 r. w Seulu razem z 7 innymi katolikami (Różą Kim No-sa, Martą Kim Sŏng-im, Teresą Yi Mae-im, Anną Kim Chang-gŭm, Janem Chrzcicielem Yi Kwang-nyŏl, Magdaleną Yi Yŏng-hŭi i Łucją Kim Nusia).
Dzień jej wspomnienia przypada 20 września (w grupie 103 męczenników koreańskich).
Beatyfikowana 25 lipca 1925 r. przez Piusa XI, kanonizowana 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1108008" url="https://pl.wikipedia.org/wiki?curid=1108008" title="Maria Yi Yŏn-hŭi">
Maria Yi Yŏn-hŭi

Św. Maria Yi Yŏn-hŭi (ko. 이연희 마리아) (ur. 1804 r. w Seulu – zm. 3 września 1839 r. tamże) – męczennica, święta Kościoła katolickiego.
Maria Yi Yŏn-hŭi była żoną katolickiego męczennika Damiana Nam Myŏng-hyŏg. Miała silną wolę i była inteligentną osobą. Podobnie jak Barbara Kwŏn Hŭi użyczała swój dom biskupowi Imbertowi i innym misjonarzom, co w tym czasie było bardzo niebezpieczne. Została aresztowana w 1839 r. i poddana torturom mającym zmusić ją do wyrzeczenia się wiary. Została ścięta 3 września 1839 r. w Seulu w miejscu straceń za Małą Zachodnią Bramą razem z 5 innymi katolikami (Marią Pak K'ŭn-agi, Barbarą Kwŏn Hŭi, Janem Pak Hu-jae, Barbarą Yi Chŏng-hŭi i Agnieszką Kim Hyo-ju)..
Dzień jej wspomnienia przypada 20 września (w grupie 103 męczenników koreańskich).
Beatyfikowana 5 lipca 1925 r. przez papieża Piusa XI, kanonizowana 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1108012" url="https://pl.wikipedia.org/wiki?curid=1108012" title="Władysław Wolter">
Władysław Wolter

Władysław Wolter (ur. 5 lutego 1897 w Wiedniu, zm. 18 marca 1986 w Krakowie) – polski prawnik, karnista, profesor Uniwersytetu Jagiellońskiego. Brat Aleksandra Woltera i Jadwigi (franciszkanki).
Życiorys.
Młodość.
Był synem Władysława Woltera, sędziego Sądu Najwyższego w Wiedniu i prezesa Sądu Apelacyjnego w Krakowie i Aleksandry z Kamienobrodzkich. W 1915 ukończył gimnazjum pijarów w Wiedniu. W tym samym roku został wzięty do wojska austriackiego. W 1917 został ciężko ranny na froncie.
Wykształcenie i działalność naukowa do wybuchu II wojny światowej.
Studia prawnicze rozpoczął w 1917 na Uniwersytecie Wiedeńskim, kontynuował je na Wydzale Prawa Uniwersytetu Jagiellońskiego, absolutorium z wynikiem celującym uzyskał w 1920. W 1920 uzyskał w UJ stopień naukowy doktora, zaś w 1925 stopień doktora habilitowanego. W 1928 został mianowany profesorem nadzwyczajnym i objął po swoim mistrzu prof. Edmundzie Krzymuskim Katedrę Prawa Karnego i Postępowania Karnego. W 1936 prezydent RP Ignacy Mościcki mianował go profesorem zwyczajnym. W latach 1937–1939 sprawował funkcję dziekana Wydziału Prawa UJ. Był członkiem Towarzystwa Biblioteki Słuchaczów Prawa Uniwersytetu Jagiellońskiego, kuratorem Towarzystwa w latach 1934–1939 a następnie 1945–1947.
Okres okupacji.
6 listopada 1939 został aresztowany w ramach Sonderaktion Krakau i był więziony przez hitlerowców w Krakowie, Wrocławiu i w obozie koncentracyjnym Sachsenhausen. 8 lutego 1940 wraz z grupą 101 innych więźniów został zwolniony. Po powrocie do Krakowa zaangażował się w działalność Rady Głównej Opiekuńczej.
Działalność po wojnie.
Po ustaniu działań wojennych powrócił do pracy na Wydziale Prawa UJ i w styczniu 1945 został jego pierwszym powojennym dziekanem. Kierował Katedrą Prawa Karnego, od 1945 był członkiem Polskiej Akademii Umiejętności. W latach 1953–1962 pracował w Instytucie Nauk Prawnych Polskiej Akademii Nauk W 1967 odszedł na emeryturę i został członkiem rzeczywistym PAN.
Był promotorem doktoratu m.in. Tadeusza Zielińskiego (14 lutego 1950), Marii Szewczyk oraz Andrzeja Zolla. Jednym z jego wychowanków był prof. Andrzej Gaberle.
Działalność społeczna.
Od 1981 uczestnik prac Centrum Obywatelskich Inicjatyw Ustawodawczych Solidarności. Członek Społecznej Rady Legislacyjnej – agendy/jednostki COIU.
Życie osobiste.
Był żonaty z Marią z domu Kulinowską. Miał syna Władysława oraz córki Katarzynę i Małgorzatę.
Miejsce pochówku.
Został pochowany na Cmentarzu Salwatorskim w Krakowie (kwatera SC8-A-1).

</doc>
<doc id="1108014" url="https://pl.wikipedia.org/wiki?curid=1108014" title="Technologia medyczna">
Technologia medyczna

Technologia medyczna – w ujęciu szerokim to dowolny rodzaj wiedzy zaangażowanej w realizację zadań i osiąganie określonych rezultatów systemu opieki zdrowotnej. W ujęciu wąskim technologie medyczne to środki niematerialne (wiedza, umiejętności, procedury, rozwiązania organizacyjne) i materialne (leki, urządzenia) związane bezpośrednio lub pośrednio z udzielanymi świadczeniami opieki zdrowotnej i konkretnymi interwencjami (leczniczymi, diagnostycznymi, rehabilitacyjnymi bądź prewencyjnymi).
W polskim systemie zdrowotnym dostęp obywateli do technologii medycznych (leków, wyrobów medycznych, procedur medycznych i systemów organizacyjnych) jest regulowany przez ubezpieczyciela – Narodowy Fundusz Zdrowia – w oparciu o przeprowadzoną ocenę technologii.
Ocena technologii medycznych (HTA, ang. "health technology assessment") składa się z analizy efektywności klinicznej (wykonywanej zgodnie z zasadami EBM), analiz ekonomicznych (wykonywanych zgodnie z zasadami farmakoekonomiki) oraz analizy wpływu refundacji danej technologii na budżet płatnika (w polskim systemie zdrowotnym – na budżet Narodowego Funduszu Zdrowia). HTA ma rosnące znaczenie dla podejmowania decyzji o refundacji technologii medycznych, stanowiąc racjonalną podstawę tych decyzji. 
Jedną z pierwszych instytucji państwowych regulujących ocenę technologii medycznych udostępnianych ubezpieczonym obywatelom w ramach państwowej opieki zdrowotnej był brytyjski instytut NICE.
W Polsce ocenę technologii medycznych, zgodnie z odpowiednimi wytycznymi przeprowadza Agencja Oceny Technologii Medycznych.

</doc>
<doc id="1108015" url="https://pl.wikipedia.org/wiki?curid=1108015" title="Niedrożność dróg żółciowych">
Niedrożność dróg żółciowych

Niedrożność dróg żółciowych, zarośnięcie dróg żółciowych, atrezja dróg żółciowych – najczęstsze chirurgiczne schorzenie dróg żółciowych okresu noworodkowego i wczesnego niemowlęctwa. Prowadzi do cholestazy zewnątrzwątrobowej. 
Historia.
Patologie zarośnięcia dróg żółciowych zostały opisane w 1891 roku przez Thomsona. Dwadzieścia lat później Hopkins wprowadził termin "biliary atresia", za wyleczalne uznając przypadki, w których niedrożność dotyczyła końcowych odcinków przewodów zewnątrzwątrobowych. Ladd operował dziecko z atrezją dróg żółciowych w 1928 roku. Moiro Kasai w 1955 roku opublikował w języku japońskim pracę, w której wykazał obecność szczątkowych drożnych przewodów żółciowych w zwłókniałej wnęce wątroby i zasugerował, że wycięcie zwłókniałej tkanki wątroby i wszycie jelita do wnęki otworzy drogę spływu żółci. Kolejna praca Kasai z 1968 roku upowszechniła tę tezę, czego wyrazem był spektakularny wzrost przeżywalności dzieci obarczonych tego typu wadami.
Epidemiologia.
Częstość wady szacowana jest na 1:10 000–1:12 000 żywych urodzeń. Nieznacznie częściej chorują dzieci płci żeńskiej. Znacznie częściej wada dotyczy rasy żółtej. W 20% przypadków spotyka się inne zaburzenia rozwojowe.
Etiologia.
Etiologia zarośnięcia dróg żółciowych nie jest dobrze poznana. Wysuwano hipotezy o niedokrwiennym i autoimmunologicznym podłożu schorzenia. Proponowano rolę zakażenia wirusem REO3 w patogenezie atrezji dróg żółciowych, wskazywano także na czynnik adhezji międzykomórkowej 1 (ICAM-1) jako możliwą przyczynę patologii. Teoria Landinga upowszechniła koncepcję wspólnego czynnika zapalno-wirusowego dla noworodkowego zapalenia wątroby, atrezji dróg żółciowych i torbieli przewodu żółciowego wspólnego, dla tych trzech schorzeń proponując wspólną nazwę noworodkowej cholangiopatii zaporowej (ang. infantile obstructive cholangiopathy). Według teorii Tana i wsp. patologia ma swój początek w zaburzeniu procesu nabłonkowo-mezenchymalnego regulującego prawidłowy rozwój dróg żółciowych około 11. tygodnia życia płodowego, czego przyczyną mogłaby być nieprawidłowa ekspresja TGF-β. Zaburzenie polegałoby na nieprawidłowej mezenchymalizacji przewodów żółciowych, przez co przewody te mają charakter płodowy i niedojrzały, a ciśnienie żółci produkowanej począwszy od 12.–13. tygodnia życia płodowego rozrywa je i powoduje wynaczynienie żółci do tkanki okołoprzewodowej. Żółć zapoczątkowuje proces zapalny we wnęce wątroby, wiodący do zwłóknienia i obliteracji przewodów żółciowych.
Objawy kliniczne.
Bezpośrednio po urodzeniu cholestaza nie występuje, a zażółcenie powłok może pojawić się dopiero po 2–3 tygodniach od narodzin u dziecka nie wykazującego do tej pory objawów żółtaczki lub wcześniej przechodzącego żółtaczkę fizjologiczną noworodków. Poziom bilirubiny całkowitej może wahać się w szerokich granicach 5,7–50 mg%, i towarzyszą mu ciemne zabarwienie moczu oraz gliniaste, acholiczne (odbarwione) stolce. W badaniu przedmiotowym lekarz stwierdza powiększoną, twardą śledzionę i wątrobę. W przebiegu choroby może wystąpić poszerzenie naczyń żylnych powłok skórnych brzucha (głowa Meduzy) lub wodobrzusze.
Rozpoznanie.
Według wytycznych Biliary Atresia Registry do ustalenia rozpoznania wymagane są: badanie USG, oznaczenie LPX w surowicy, badanie treści dwunastniczej, oznaczenie kwasów żółciowych w surowicy, scyntygrafia wątroby, biopsja aspiracyjna cienkoigłowa wątroby i ERCP.
Leczenie.
Leczenie jest chirurgiczne i polega na hepatoportoenterostomii sposobem Kasai. Zabieg ten jest wykonywany w ośrodkach referencyjnych i wymaga starannego przygotowania przedoperacyjnego. Składa się na nie komplet badań laboratoryjnych, oznaczenie grupy krwi, oznaczenie układu krzepnięcia, suplementacja witaminy K i oczyszczenie jelit.
Zabieg hepatoportoenterostomii sposobem Kasai jest czteroetapowy i polega na otwarciu jamy brzusznej, dotarciu do wnęki wątroby i wycięciu zwłókniałej tkanki, przygotowaniu pętli jelitowej "Y" sposobem Roux i wszycie pętli jelitowej do wnęki wątroby. 
Jamę brzuszną otwiera się z szerokiego cięcia poprzecznego, a w przypadkach niepewnych diagnostycznie z mniejszego, poszerzanego do więzadła wątrobowo-dwunastniczego i wnęki wątroby po potwierdzeniu rozpoznania. Wątroba wyłaniana jest z jamy brzusznej po przecięciu więzadła trójkątnego, a następnie więzadła sierpowatego wątroby. Kontrolę krwawienia z naczyń więzadła wątrobowo-dwunastniczego uzyskuje się przeprowadzając pętle naczyniową pod tym więzadłem. Preparowanie do wnęki wątroby wykonuje się od strony pęcherzyka żółciowego, o ile ten jest obecny. W razie jego braku preparowanie zaczyna się od więzadła wątrobowo-dwunastniczego. W wyniku preparowania uzyskuje się łącznotkankowy skrawek kształtu trójkąta podstawą zwróconego do żyły wrotnej. W poziomie rozwidlenia żyły jest on resekowany, po uprzednim zabezpieczeniu żyły przed uszkodzeniem. Przeciwwskazane jest użycie koagulacji, mogącej prowadzić do zamknięcia mikroskopijnych drożnych przewodzików żółciowych. Niektórzy autorzy (Toyosaka) zalecają rozległe boczne preparowanie tętnic wątrobowych i gałęzi żyły wrotnej a następnie wycięcie łącznotkankowego fragmentu wnęki celem lepszego drenażu żółci. 
Wytworzenie pętli jelitowej "Y" sposobem Roux polega na przecięciu jelita czczego w odległości około 20 cm od więzadła Treitza oraz zespoleniu końca bliższego do boku odcinka dalszego w odległości nie mniejszej niż 50 cm. Jelito przeprowadzane jest przez otwór w krezce poprzecznicy i wszywane we wnękę wątroby albo, po uprzednim zamknięciu jelita szwem dwuwarstwowym, zespalane bokiem do wnęki. Zabieg kończy umieszczenie drenu w otworze Winslowa i wyprowadzenie go na zewnątrz z innego cięcia.

</doc>
<doc id="1108016" url="https://pl.wikipedia.org/wiki?curid=1108016" title="Zarośnięcie dróg żółciowych">
Zarośnięcie dróg żółciowych



</doc>
<doc id="1108030" url="https://pl.wikipedia.org/wiki?curid=1108030" title="Aleksander Wolter">
Aleksander Wolter

Aleksander Wolter (ur. 3 sierpnia 1905 we Lwowie, zm. 11 czerwca 1967 w Lublinie) – polski prawnik, sędzia, profesor Uniwersytetu Marii Curie-Skłodowskiej w Lublinie, sędzia Sądu Najwyższego. Specjalista z zakresu prawa cywilnego. 
Życiorys.
Jego ojciec był sędzią cywilnym we Lwowie, następnie sędzią Sądu Najwyższego w Wiedniu, w końcu prezesem Sądu Apelacyjnego w Krakowie. Matka Aleksandra z domu Kamieniobrodzka była córką znanego lwowskiego architekta i malarza Alfreda Kamienobrodzkiego, starszy brat Władysław Wolter prawnikiem profesorem UJ. Egzamin dojrzałości zdał w 1923 w Państwowym IV Gimnazjum im. Henryka Sienkiewicza w Krakowie. W latach 1923–1927 studiuje prawo na Uniwersytecie Jagiellońskim. W 1929 obronił pracę doktorską „Prawo familijne rzymskie w literaturze nie prawniczej IV–VII wieku po Chrystusie". Po studiach został zatrudniony w charakterze starszego asystenta w Katedrze Prawa Rzymskiego UJ. Wiedzę uzupełnia studiując w Berlinie, w ramach stypendium Fundacji Kultury Narodowej. Nie widząc możliwości dalszej kariery prawniczej i naukowej bez praktyki podejmuje równolegle z pracą na uczelni, aplikację sądową, którą kończy zdanym egzaminem sędziowskim. W 1932 rozpoczyna pracę w charakterze asesora. W latach 1932–1939 sędzia w Krakowie. W 1933 został oddelegowany z sądu do Ministerstwa Sprawiedliwości, gdzie koncentrował się na pracy legislacyjnej w zakresie ujednolicenia wielu, często bardzo różniących się systemów prawa pozostawionych przez zaborców oraz kodyﬁkacją prawa cywilnego. Trzy dni przed wybuchem wojny Aleksander Wolter zawarł związek małżeński z Janiną Werber absolwentką wydziału rolnictwa UJ, późniejszą wieloletnią dyrektorką Ogrodu Botanicznego UMCS w Lublinie. We wrześniu 1939 wraz z rodziną ewakuuje się do Lwowa. Wraca do Krakowa w 1940 podejmuje zatrudnienie jako sędzia Sądu Apelacyjnego w Krakowie oraz jako pracownik niemieckiego Głównego Wydziału Sprawiedliwości G.G. Właściwa postawa w trakcie orzekania oraz zgoda władz Polskiego Państwa Podziemnego na to zatrudnienie zostały po wojnie ocenione w sposób jednoznacznie pozytywny. Z tych też powodów Profesorowi nie postawiono żadnych zarzutów i mógł być wielokrotnie
świadkiem w sprawach karnych dotyczących wymiaru sprawiedliwości w Generalnej Guberni. Po zakończeniu wojny Aleksander Wolter podejmuje w 1945 pracę Ministerstwie Sprawiedliwości. W latach 1948–1951 sędzia Sądu Najwyższego. Od 1949 kontraktowy profesor nadzwyczajny UMCS w Lublinie. Zostaje pierwszym Dziekanem Wydziału Prawa, którą to funkcję pełnił w latach 1950–1953, w 1953 zostając prorektorem Uczelni. Bezpartyjny, na skutek nacisków Komitetu Wojewódzkiego PZPR w 1954 musiał zrezygnować z pełnienia funkcji administracyjnych. W 1953 został mianowany profesorem nadzwyczajnym a w 1960 profesorem zwyczajnym. Od 1956 jest członkiem Komisji Kodyfikacyjnej. W 1956 został samodzielnym pracownikiem w Instytucie Nauk Prawnych PAN, od 1963 był członkiem Komitetu Nauk Prawnych PAN. Został pochowany na cmentarzu katolickim przy ulicy Lipowej w Lublinie.

</doc>
<doc id="1108033" url="https://pl.wikipedia.org/wiki?curid=1108033" title="Atrezja dwunastnicy">
Atrezja dwunastnicy

Atrezja dwunastnicy (wrodzona niedrożność dwunastnicy, ) – grupa wad wrodzonych polegających na częściowym lub całkowitym zwężeniu światła dwunastnicy.
Epidemiologia.
Częstość wady określa się na 1:2500-1:10000 żywych urodzeń. Atrezja dwunastnicy równie często dotyczy chłopców i dziewczynek. Bardzo często atrezji dwunastnicy towarzyszą inne wady, niekiedy tworzące zespoły wad wrodzonych. U ponad 30% dzieci z atrezją dwunastnicy rozpoznaje się zespół Downa.
Klasyfikacja.
Przyjęty podział wad Graya i Skandalakisa wyróżnia trzy główne typy atrezji dwunastnicy.
Objawy kliniczne i przebieg.
Atrezja dwunastnicy objawia się klinicznie już w okresie prenatalnym, ponieważ upośledza pasaż i wchłanianie połykanego przez płód płynu owodniowego. Wyrazem wady jest wielowodzie, stwierdzane w 30-75% przypadków. W badaniu ultrasonograficznym stwierdza się obecność tzw. „objawu podwójnej bańki”: jedną z nich jest rozdęty żołądek, drugą początkowy odcinek dwunastnicy przed miejscem zwężenia. 
Po urodzeniu wada objawia się nasilającymi się wymiotami, w około 80% przypadków zawierającymi domieszkę żółci. Zależy to od lokalizacji zwężenia: atrezja w proksymalnym odcinku dwunastnicy przed brodawką Vatera jest rzadsza (mniej niż 20% przypadków) i u dzieci z tą postacią wady w wymiotach nie ma żółci. Dziecko nie toleruje pokarmu, a po próbach podania pokarmu droga doustną występują obfite wymioty. Rzadszymi objawami są wzdęcie brzucha, rzadko nadbrzusza. W około połowie przypadków noworodek oddaje smółkę, zazwyczaj ciemnoszarego koloru i mającej postać gęstego czopu śluzowego. 
Rozpoznanie.
Objawy kliniczne u dzieci z atrezją dwunastnicy powinny nasunąć podejrzenie wysokiej niedrożności przewodu pokarmowego i być wskazaniem do dokładnej diagnostyki. Pierwszym wykonywanym badaniem zazwyczaj wystarczającym do prawidłowego rozpoznania jest zdjęcie przeglądowe jamy brzusznej w pozycji pionowej.

</doc>
<doc id="1108034" url="https://pl.wikipedia.org/wiki?curid=1108034" title="Wrodzona niedrożność dwunastnicy">
Wrodzona niedrożność dwunastnicy



</doc>
<doc id="1108039" url="https://pl.wikipedia.org/wiki?curid=1108039" title="Charlotte Garrigue-Masaryková">
Charlotte Garrigue-Masaryková

Charlotte Garrigue-Masaryková, Charlotte Masaryková, "Charlie" Masaryková – również Charlotte Garrigue Masaryk lub tylko Charlotte Garrigue, Charlotte Masaryk (ur. 20 listopada 1850, zm. 13 maja 1923) – czeska działaczka feministyczna, publicystka i tłumaczka pochodzenia amerykańskiego; małżonka pierwszego prezydenta Czechosłowacji Tomasza Garrigue Masaryka.
Życie.
Dzieciństwo i lata młodzieńcze.
Ojciec Charlotte Garrigue pochodził ze starej południowo-francuskiej, hugenockiej rodziny, która w okresie prześladowań hugenotów we Francji uszła do Danii, stamtąd z kolei ojciec Charlotte wyemigrował do Stanów Zjednoczonych. Matka, także o imieniu Charlotte, pochodziła z Chicago, z rodziny Whitings, której członkowie należeli do pierwszych osadników europejskich w Ameryce Północnej przybyłych w 1620 roku na żaglowcu Mayflower.
Charlotte Garrigue urodziła się w 1850 roku w Brooklynie (obecnie dzielnica Nowego Jorku). Była trzecim z jedenaściorga dzieci bogatego handlowca amerykańskiego – Rudolpha Garrigue, m.in. współwłaściciela ubezpieczalni, oraz Charlotty Garrigue. Miała siedem sióstr i trzech braci. Większość dzieciństwa spędziła w Bronksie.
Na przełomie lat 60. i 70. XIX wieku Charlotte Garrgiue studiowała na Konserwatorium Lipskim. W 1877 roku w Lipsku, podczas wizyty u swojej przyjaciółki z lat studenckich, po raz pierwszy spotkała swojego przyszłego męża Tomasza Masaryka, który udał się w podróż do Lipska po obronie doktoratu na Uniwersytecie Wiedeńskim. Wkrótce odbyły się zaręczyny a 15 marca 1878 para zawarła ślub cywilny i unitariański u rodziny Charlotty Garrigue w USA. Małżonkowie po ślubie odbyli podróż do Wiednia, gdzie Charlotte Garrigue-Masaryková rozpoczęła naukę języka czeskiego. W 1881 roku przeprowadzili się do Pragi, gdzie Masaryk rozpoczął pracą jako profesor na Czeskim Uniwersytecie Karola (do 1939 roku Uniwersytet Karola był rozdzielony na dwie części – niemiecką i czeską).
Z sześciorga dzieci Charlotty Garrigue-Masarykovej dwoje umarło w wieku dziecięcym. W Wiedniu w maju 1879 roku Charlotte urodziła córkę Alice, rok później syna Herberta, w 1886 roku drugiego syna Jana, który jako jedyny z dzieci urodził się w Pradze. W 1890 roku przyszła na świat druga córka Eleanora, która umarła w wieku czterech miesięcy. W 1891 roku Charlotte Garrigue-Masaryková urodziła trzecią córkę Olgę. Ostatnie z dzieci – czwarta córka Hana umarła zaraz po urodzeniu.
I wojna światowa.
Po wybuchu I wojny światowej Tomasz Garrigue-Masaryk wraz z córką Olgą 18 grudnia 1914 roku emigrował do Europy Zachodniej i później USA, ponieważ groziło mu aresztowanie i oskarżenie o zdradę. Po opuszczeniu kraju został skazany w Austro-Węgrzech na karę śmierci. Charlotte Garrigue-Masaryková pozostała z trojgiem dzieci w Pradze. Policja austro-węgierska rozpoczęła wkrótce stosować szereg represji wobec rodziny. Córka Alice została 28 października 1915 aresztowana i przez następnych osiem miesięcy więziona w Wiedniu (matka ze względu na ciężki stan zdrowia nie została uwięziona), syn Jan został zwerbowany do armii austro-węgierskiej, Herbert umarł w 1915 roku na tyfus, którym zaraził się w jednym z obozów pracy w Galicji. Z tego okresu pochodzą sławne "Listy do więzienia", które po I wojnie światowej doczekały się Czechach czterech wydań.
Pod koniec wojny Charlotte Garrgiue-Masaryková zaczęła chorować na serce i cierpiała na depresję. Wkrótce została hospitalizowana w sanatorium w Veleslavínie. Po zakończeniu wojny, 20 grudnia 1918 roku powrócił do Czech Tomasz Garrigue-Masaryk i 21 grudnia odebrał żonę z sanatorium.
Działalność polityczna i społeczna.
Charlotte Garrigue-Masaryková była orędowniczką ruchu feministycznego tzw. „pierwszej fali” w Czechach i m.in. ze względu na swoje poglądy wystąpiła z Kościoła unitariańskiego. W 1882 wstąpiła do Klubu Dam Amerykańskich założonego przez Vojtěcha Náprstka i zaczęła intensywne działania na rzecz szerszego dostępu kobiet do edukacji. Wspierała także sekcję żeńską czeskiego „Sokoła” oraz žižkovską organizację "Domovina pro záchranu svedených děvčat". W 1890 roku we współpracy ze swoją nauczycielką języka czeskiego przełożyła na język czeski dzieło Johna Stuarta Milla, pt. "Poddaństwo kobiet". W 1905 roku wstąpiła do Czechosłowackiej Socjaldemokratycznej Partii Robotniczej (czes. "Československá sociálně demokratická strana dělnická," dzisiejsza ČSSD), ale podobnie jak jej mąż, odrzuciła marksistowską teorię walki klas. Po upadku monarchii austro-węgierskiej w 1918 roku, alianci uznali męża Charlotte Garrigue Masarykovej – Tomasza Masaryka za głowę rządu czeskiego, w 1920 roku został on wybrany pierwszym prezydentem Czechosłowacji. Dzięki staraniom Ch. Garrigue-Masarykovej w pierwszej konstytucji Czechosłowacji z 1920 roku zagwarantowano kobietom takie same prawa obywatelskie jak mężczyznom, w tym prawo wyborcze. Postanowienia te realizowały artykuły: 9, 10, 14 i 15.
Na skutek postępującej, nieznanej choroby, reprezentacyjną rolę pierwszej damy przejęła w 1922 roku córka Alice. We wrześniu 1922 roku Charlotta Masarykova przeżyła ciężki zawał serca. 1 maja 1923 pojawiła się martwica mózgu a wraz z nią częściowe obumarcie organizmu. Zmarła nad ranem, 13 maja 1923 roku, w Zamku Lány, letniej rezydencji prezydenckiej położonej pod Pragą.
Pomnik Charlotty Garrigue-Masarykovej.
W gminie Hutisko-Solanec w Czechach znajduje się jedyny do tej pory pomnik Charlotty Garrigue-Masarykovej. Pomnik wystawił w 1926 roku nauczyciel C. Mach wraz ze swoimi uczniami. Znajduje się on w niewielkiej dolinie, w miejscu zwanym „Za Kopcem”. Także na budynku przy ulicy Mickiewicza na praskich Hradczanach, gdzie Masarykowie mieszkali przed I wojną światową, umieszczono marmurowe popiersie Charlotte Masaryk autorstwa Vojtěcha Suchardy.

</doc>
<doc id="1108041" url="https://pl.wikipedia.org/wiki?curid=1108041" title="Charlotte Garrigue-Masaryk">
Charlotte Garrigue-Masaryk



</doc>
<doc id="1108049" url="https://pl.wikipedia.org/wiki?curid=1108049" title="Wilczy Pająk">
Wilczy Pająk



</doc>
<doc id="1108050" url="https://pl.wikipedia.org/wiki?curid=1108050" title="Edmund Krzymuski">
Edmund Krzymuski

Edmund Karol Krzymuski (wł. Radwan-Krzymuski; ur. 30 października 1852 w Kruszynie, zm. 6 sierpnia 1928 w Ostendzie) – polski prawnik, profesor Uniwersytetu Jagiellońskiego od 1888, członek Akademii Umiejętności od 1904. Od 22 sierpnia 1919 członek Komisji Kodyfikacyjnej, w której pełnił funkcję wiceprezesa wydziału karnego. Referent projektu kodeksu postępowania karnego, autor przepisów karnych prawa autorskiego. Rektor Uniwersytetu Jagiellońskiego w latach 1903-1904.
Specjalista z zakresu prawa karnego. Przedstawiciel szkoły klasycznej prawa karnego w Polsce. Autor "Wykładu prawa karnego" (1885) i "Wykłady procesu prawa karnego" (1891). Został pochowany na Cmentarzu Rakowickim w Krakowie (pas 3, zach.).

</doc>
<doc id="1108052" url="https://pl.wikipedia.org/wiki?curid=1108052" title="Edmund Karol Krzymuski">
Edmund Karol Krzymuski



</doc>
<doc id="1108054" url="https://pl.wikipedia.org/wiki?curid=1108054" title="Władysławowo Port">
Władysławowo Port

Władysławowo Port – przystanek kolejowy z jednokrawędziowym peronem we Władysławowie, w województwie pomorskim, w Polsce. Zlokalizowany jest w pobliżu portu i Zakładu Przetwórstwa Rybnego "Szkuner" oraz Elektrociepłowni Władysławowo. Zatrzymują się na nim wyłącznie pociągi osobowe oraz Przewozów Regionalnych relacji Hel-Gdynia-Hel. W 2013 roku przystanek przeszedł gruntowny remont. Został wyposażony w postój dla rowerów, nową nawierzchnię oraz podkłady i tory.
W roku 2017 przystanek obsługiwał 150–199 pasażerów na dobę.

</doc>
<doc id="1108057" url="https://pl.wikipedia.org/wiki?curid=1108057" title="Sombrero (Anguilla)">
Sombrero (Anguilla)

Sombrero – wyspa na Morzu Karaibskim, należąca to brytyjskiej kolonii Anguilli. Jest najdalej na zachód wysuniętą wyspą w archipelagu Małych Antyli. Wyspa jest niezamieszkana począwszy od 2002, gdy zautomatyzowano obsługę latarni morskiej. Nazwa wyspy nawiązuje do jej niegdysiejszego wyglądu, oglądana od strony morza przypominała kształtem sombrero, jednakże późniejsza eksploatacja guano zmieniła ukształtowanie jej powierzchni. Obecnie najwyższy na wyspie punkt osiąga 12 m n.p.m., Sombrero ma 1,5 km długości i 0,4 km szerokości. Najbliższą sąsiednią wyspą jest należąca również do Anguilli Dog Island, leżąca 39 km na południowy wschód.
Historia.
W wyniku pokoju utrechckiego z 1713 wyspa przeszła pod panowanie brytyjskie. W roku 1814, a ponownie w 1825 wyspa była badana przez brytyjskich geologów, którzy donosili o obfitych złożach guano. Stało się to powodem konfliktu ze Stanami Zjednoczonymi, które w 1856 zajęły wyspę na podstawie Guano Islands Act, jako niezamieszkaną a posiadającą złoża guano. W krótkim czasie Amerykanie wydobyli ponad 100 tysięcy ton guano, co spowodowało interwencję brytyjską i roszczenia wobec USA o odszkodowanie. Brytyjskie osadnictwo na Sombrero zapoczątkowano w 1867. 1 stycznia 1868 uruchomiono na Sombrero latarnię morską. W 1890 zakończono eksploatację złóż guano.
W 1960 wyspę spustoszył huragan Donna, burząc latarnię morską. Nową, czynną do dziś, oddano do użytku 28 lipca 1962 Wznosi się ona na wysokość 51 m n.p.m. i leży niemal dokładnie pośrodku wyspy.

</doc>
<doc id="1108062" url="https://pl.wikipedia.org/wiki?curid=1108062" title="Kamienica Klonowica w Lublinie">
Kamienica Klonowica w Lublinie

Kamienica Klonowica – kamienica na Starym Mieście w Lublinie związana z dziejami Sebastiana Klonowica, wybitnego poety, rajcy i burmistrza; jej fasadę zdobią sgraffitowe medaliony z wyobrażeniem Biernata z Lublina, zmarłego w Lublinie Jana Kochanowskiego i Wincentego Pola.
Historia.
Kamienica została nazwana od nazwiska wybitnego poety oraz rajcy i burmistrza lubelskiego, żyjącego w latach 1545-1602. Otrzymał ją w posagu żony Agnieszki z Wiślickich. Krużgankowy dziedziniec powstał w 1785 roku w wyniku połączenia w całość trzech sąsiadujących kamienic i ich klasycystycznej przebudowy, której dokonał lubelski bankowiec Dawid Hyzler. Sgraffito na elewacji, przedstawiające medaliony Biernata z Lublina, Jana Kochanowskiego, Sebastiana Klonowica i Wincentego Pola, wykonano w 1939 roku.

</doc>
<doc id="1108067" url="https://pl.wikipedia.org/wiki?curid=1108067" title="(Set This) World Ablaze">
(Set This) World Ablaze

(Set This) World Ablaze – pierwsze koncertowe DVD zespołu Killswitch Engage, wydane 21 listopada 2005 roku. Zostało nagrane podczas koncertu w Worcester Palladium, który odbył się 25 lipca 2005. Trwał on 75 minut i nagrywany był za pomocą ośmiu kamer.

</doc>
<doc id="1108076" url="https://pl.wikipedia.org/wiki?curid=1108076" title="Częściowe nieprawidłowe przyłączenie żył płucnych">
Częściowe nieprawidłowe przyłączenie żył płucnych

Częściowe nieprawidłowe przyłączenie żył płucnych (zespół szabli tureckiej, zespół bułata, ang. "scimitar syndrome", "partially anomalous pulmonary venous return", PAPVR) – choroba polegająca na obecności małego, niedojrzałego prawego płuca z nieprawidłowym spływem żylnym bezpośrednio do żyły głównej dolnej nad przeponą lub pod przeponą oraz częściowym nieprawidłowym unaczynieniem tętniczym płuca prawego pochodzącym z krążenia systemowego. 
Epidemiologia.
Choroba ta występuje rzadko, raz na 100 000 urodzeń, dwukrotnie częściej u dziewczynek.
Objawy.
Wyróżnia się dwie postaci kliniczne choroby. Cięższa jest postać niemowlęca, do rozwoju dochodzi już w pierwszych miesiącach życia, a objawami są zaburzenia łaknienia, tachypnoe i niewydolność krążenia. Śmiertelność sięga 45% przypadków. Postać występująca u dzieci starszych jest bezobjawowa.
Leczenie.
Leczenie jest chirurgiczne i polega na korekcie pierwotnej wady. Należy je podjąć tylko wtedy, gdy występują silne objawy choroby.
Pochodzenie nazwy.
Anglojęzyczna nazwa choroby (oraz wariant nazwy polskiej) pochodzi od kształtu cienia żył płucnych na radiogramie przeglądowym klatki piersiowej, przypominającego bułat.

</doc>
<doc id="1108077" url="https://pl.wikipedia.org/wiki?curid=1108077" title="Port lotniczy Montpellier">
Port lotniczy Montpellier

Port lotniczy Montpellier – międzynarodowy port lotniczy położony 10 km na południowy wschód od centrum Montpellier, w regionie Langwedocja-Roussillon, w południowej Francji.

</doc>
<doc id="1108078" url="https://pl.wikipedia.org/wiki?curid=1108078" title="Kościół Podwyższenia Krzyża i klasztor Karmelitów w Grodnie">
Kościół Podwyższenia Krzyża i klasztor Karmelitów w Grodnie

Kościół karmelitów pod wezwaniem Podwyższenia Krzyża w Grodnie – w roku 1675 ukończono budowę drewnianego kościoła klasztornego, który ufundował starosta grodzieński i kasztelan wileński Andrzej Kotowicz i jego żona Barbara Cecylia. Obok niego w roku 1673 kapituła zgodziła się zbudować klasztor, który wzniesiono niedługo później z drewna. 
Staraniem zakonników w pobliżu drewnianego kościoła po 1725 roku rozpoczęto budowę nowej murowanej świątyni z 3 nawami. Prace nad budową kościoła trwały bardzo długo, bo budowa trwała jeszcze wg wzmianek w 1752 roku, a w latach 60. XVIII wieku kościół wyposażono jeszcze w stiukowe ołtarze.
W pierwszej połowie XVIII w. klasztor postanowiono przenieść do północnej części jurydyki, przy zakręcie ulicy Mostowej ku rzece pod skarpą wzgórza, na którym był położony klasztor bernardynek. Kamień węgielny pod nowy murowany klasztor położono w 1761 roku, a prace ukończono w 1765 roku.
W latach 1843-1845 na miejscu rozebranego drewnianego klasztoru zbudowano murowane koszary wojskowe zwane „żółtymi”. W marcu 1845 roku murowany klasztor karmelitów przejął rząd rosyjski, a zakonników wypędzono do klasztoru karmelitów bosych w Berdyczowie koło Żytomierza. W 1851 roku klasztor formalnie przejęło wojsko rosyjskie na koszary. W 1881 roku Rosjanie zakazali wstępu do kościoła klasztornego. W 1903 roku klasztor z XVIII wieku został częściowo rozebrany, a na miejscu zburzonego w 1903 roku kościoła zbudowano północne skrzydło koszar zwanych od tego czasu „szarymi” lub „karmelickimi”. W czasach II RP w latach 1921-1939 stacjonował w nich 81 Pułk Strzelców Grodzieńskich.
Obecnie w pobliżu dawnego kościoła znajduje się budynek Priorbank (ulica Podolnaja), któremu podczas adaptacji w 1994 roku próbowano nadać formę zbliżoną do fasady kościoła karmelitów. Zachowały się obszerne podziemia kościoła z kryptami grobowymi używanymi do 1844 roku, w których mieści się restauracja.
Krata z balkonu fasady kościelnej znajduje się na domu przy ulicy Sowieckich pograniczników nr 52. Krata z prezbiterium jest obecnie wykorzystana na balkonie domu przy Prospekcie kosmonautów nr 24.

</doc>
<doc id="1108082" url="https://pl.wikipedia.org/wiki?curid=1108082" title="Piotr Kwŏn Tŭg-in">
Piotr Kwŏn Tŭg-in

Piotr Kwŏn Tŭg-in (ko. 권득인 베드로) (ur. 1805 r. w Seulu – zm. 24 maja 1839 r. tamże) – męczennik, święty Kościoła katolickiego.
Piotr Kwŏn Tŭg-in urodził się w Seulu w rodzinie katolickiej. W dzieciństwie stracił ojca, a jego matka zmarła gdy miał 16 lat. Gorliwym katolikiem stał się pod wpływem matki. Po jej śmierci ożenił się i pracował w sklepie zielarskim brata. Później sam zaczął prowadzić mały interes. Wprawdzie był biedny, ale nie narzekał na to. Po przeprowadzeniu się w inne miejsce produkował krzyżyki i święte medaliki dla chrześcijan. Podczas prześladowań został aresztowany 16 stycznia 1839 r. razem z rodziną. Byli oni przesłuchiwani i kilkakrotnie torturowani. Jego żona i jej brat nie wytrzymali tortur i wyrzekli się wiary, po czym ich uwolniono. Piotr Kwŏn Tŭg-in pozostający w więzieniu, napisał do nich list z prośbą o zmianę tej decyzji. Pod wpływem świadectwa synowej jego żona uznała błąd swojego odstępstwa i żałowała go. Piotr Kwŏn Tŭg-in był wielokrotnie okrutnie torturowany. Jednym z powodów podanych na jego wyroku śmierci była produkcja i sprzedaż przedmiotów kultu. Został ścięty w Seulu w miejscu straceń za Małą Zachodnią Bramą 24 maja 1839 r. razem z 8 innymi katolikami (Magdaleną Kim Ŏb-i, Anną Pak A-gi, Agatą Yi So-sa, Agatą Kim A-gi, Augustynem Yi Kwang-hŏn, Barbarą Han A-gi, Łucją Pak Hŭi-sun i Damianem Nam Myŏng-hyŏg).
Jego wspomnienie przypada 20 września (w grupie 103 męczenników koreańskich).
Beatyfikowany 5 lipca 1925 r. przez Piusa XI, kanonizowany 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1108084" url="https://pl.wikipedia.org/wiki?curid=1108084" title="Józef Chociszewski">
Józef Chociszewski

Józef Chociszewski (ur. 28 lutego 1837 w Chełście (ówczesny powiat czarnkowski), zm. 11 listopada 1914 w Gnieźnie) – redaktor, wydawca, pisarz ludowy, działacz narodowy.
Życiorys.
Był synem Jakuba Chociszewskiego nauczyciela ludowego z Czeszewa i Marii z Dymków. W latach 1849-1858 uczył się w gimnazjum w Trzemesznie, gdzie organizował tajne kółka samokształceniowe – był członkiem Towarzystwa Tomasza Zana. Działalność publicystyczną rozpoczął w 1859 w „Dzienniku Poznańskim”. W latach 1861-1862 redagował „Gwiazdkę Cieszyńską”. Po wysiedleniu z terytorium austriackiego osiadł w Chełmnie. Prowadził księgarnię polską (1868-1871), wydawał kalendarze, pisma, m.in.: „Katolik” (1868, w 1869 odstąpiony Karolowi Miarce), „Piast” (1867-1869), „Przegląd Słowiański”, „Staszic”; redagował czasopisma: „Nadwiślanin” (1862-1863, 1867), „Przyjaciel Ludu” (1862-1863), „Wielkopolanin”, „Przyjaciel Dzieci” (1867-1868), „Dzwon Wielkopolski” (1878), „Lech” (1878-1879), „Przegląd Słowiański”, „Staszic”, „Pobudka do Szerzenia Wstrzemięźliwości”, „Dziennik Kujawski” (1893-1895, Inowrocław), był redaktorem naczelnym w „Gazecie Gnieźnieńskiej” (od 1895).
Autor wielu popularnych książek, utworów teatralnych i artykułów (ok. 300 pozycji) i wydawca książek popularnych z zakresu historii i literatury polskiej („Dzieje narodu polskiego dla dzieci i młodzieży” - 9 wydań, w tym 1 w Chicago; „Mała historia Polski dla dzieci i młodzieży z obrazkami” - 17 wydań, „Sobieski pod Wiedniem” - 20 wydań o łącznym nakładzie 100 tys. egzemplarzy). Prowadził ożywioną działalność społeczną jako organizator wielu stowarzyszeń kulturalno-oświatowych. Był wielokrotnie więziony i karany przez władze pruskie. Zmarł 11 listopada 1914 roku w Gnieźnie. Został pochowany na cmentarzu św. Krzyża w Gnieźnie.
Ogółem autor ok. 300 pozycji o łącznym nakładzie kilku milionów egzemplarzy. Jego książki były najważniejszymi podręcznikami nauki historii Polski w zaborze pruskim, na Śląsku i na emigracji do czasu odzyskania niepodległości.
Wybrane prace.
Pochowany na Cmentarzu św. Krzyża w Gnieźnie.

</doc>
<doc id="1108085" url="https://pl.wikipedia.org/wiki?curid=1108085" title="Śledziona wędrująca">
Śledziona wędrująca

Śledziona wędrująca (ang. wandering spleen) – określenie rzadkiej wady rozwojowej polegającej na zbyt długiej szypule naczyniowej śledziony, pozwalającej jej na przemieszczenie się w dowolne miejsce jamy brzusznej. Przemieszczenie się śledziony wiąże się z ryzykiem skrętu szypuły i niedokrwienia narządu, a w konsekwencji zawału i martwicy. Objawy wędrującej śledziony mogą wynikać z ucisku innych narządów; są to nieokreślony ból brzucha i objawy podrażnienia otrzewnej w sytuacji skrętu szypuły. Leczenie polega na podwieszeniu i fiksacji narządu na drodze umocowania specjalnej siatki lub sfałdowania więzadeł; martwica śledziony stwarza konieczność jej usunięcia. 

</doc>
<doc id="1108088" url="https://pl.wikipedia.org/wiki?curid=1108088" title="Piotr Yi Ho-yŏng">
Piotr Yi Ho-yŏng

Piotr Yi Ho-yŏng (kor. 이호영 베드로) (ur. 1803 w Icheon, Korea, zm. 2 listopada 1838 w Seulu) – katechista, męczennik, święty Kościoła katolickiego.
Piotr Yi Ho-yŏng po śmierci ojca przeniósł się do Seulu, gdzie razem z rodziną żył w biedzie. Podczas prześladowań został aresztowany w lutym 1835 r., gdy wracał z pracy do domu. Spędził 4 lata w więzieniu, gdzie poddawano go różnym rodzajom tortur w celu zmuszenia do wyrzeczenia wiary. Jego dobroć i prostota wzbudziły podziw innych więźniów a nawet strażników. Również jego siostra Agata Yi So-sa została uwięziona. Chociaż byli osadzeni w różnych celach strażnicy czasami pozwalali im się widywać i wtedy umacniali się wzajemnie we wierze. Piotr Yi Ho-yŏng zmarł w więzieniu 2 listopada 1838 r.
Dzień jego wspomnienia przypada 20 września (w grupie 103 męczenników koreańskich).
Beatyfikowany 5 lipca 1925 r. przez Piusa XI w grupie 79 męczenników (Piotr Yi Ho-yŏng i towarzysze), kanonizowany 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1108090" url="https://pl.wikipedia.org/wiki?curid=1108090" title="Piotr Yu Tae-ch’ŏl">
Piotr Yu Tae-ch’ŏl

Piotr Yu Tae-ch'ŏl (ko. 유대철 베드로) (ur. 1826 r. w Ipjeong w dzielnicy Seulu, zm. 31 października 1839 r. w Seulu) – męczennik, święty Kościoła katolickiego.
Piotr Yu Tae-ch'ŏl jest najmłodszym z męczenników koreańskich. Jego ojciec Augustyn Yu Chin-gil był katolikiem, ale jego matka nie chciała zostać chrześcijanką i starała się odwieść syna od praktykowania wiary. Gdy rozpoczęły się prześladowania Piotr Yu Tae-ch'ŏl gorąco pragnął zostać męczennikiem. Pociągnięty przykładem swojego uwięzionego ojca sam oddał się w ręce władz w lipcu 1839 r. Po wstępnym przesłuchaniu sędzia stwierdził, że jest on dzieckiem z katolickiej rodziny i w związku z tym umieścił go w więzieniu. Namawiano go, bito do nieprzytomności i torturowano, żeby skłonić go do wyrzeczenia się wiary. Pozostał jednak nieugięty i zachowywał pogodę ducha. Został uduszony w więzieniu 31 października 1839 r.
Dzień jego wspomnienia przypada 20 września.
Beatyfikowany 5 lipca 1925 r. przez papieża Piusa XI, kanonizowany 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1108092" url="https://pl.wikipedia.org/wiki?curid=1108092" title="Trzustka obrączkowata">
Trzustka obrączkowata

Trzustka obrączkowata (łac. "pancreas annulare", ang. annular pancreas) – anomalia anatomiczna trzustki polegająca na obecności pasma tkanki trzustkowej obejmującego część zstępującą dwunastnicy. Jej przyczyną jest wadliwa rotacja zalążków brzusznych trzustki. Może objawiać się klinicznie w okresie noworodkowym lub później. Operacja wykonywana z powodu niedrożności polega na wykonaniu omijającego zespolenia dwunastniczo-dwunastniczego lub dwunastniczo-czczego; nie zaleca się rozdzielenia pasma tkanki trzustkowej, ponieważ można przy tej czynności łatwo uszkodzić duże przewody trzustkowe, co prowadzi do przetoki i zapaleń.

</doc>
<doc id="1108094" url="https://pl.wikipedia.org/wiki?curid=1108094" title="Dobry (powieść)">
Dobry (powieść)

Dobry – powieść Waldemara Łysiaka wydana po raz pierwszy w 1990 roku przez wydawnictwo "Officina". Napisana w latach 1984–86, przeznaczona początkowo do publikacji w rodzimym "drugim obiegu". Dwaj przyjaciele autora, dr Andrzej Koryń z Polskiej Akademii Nauk i dr Władysław Gajowniczek z Kliniki Chirurgii Onkologicznej Szpitala Grochowskiego, po przeczytaniu maszynopisu zwrócili Łysiakowi uwagę, że ze względu na możliwą infiltrację wydawnictw drugoobiegowych przez SB lepiej byłoby najpierw wydać "Dobrego" na Zachodzie. W efekcie Łysiak zdecydował się na wydawnictwo kanadyjskie. Gdy z Kanady przyjechał po powieść przedstawiciel wydawnictwa, okazało się, że po "Dobrym" nie ma śladu: zniknął rękopis, maszynopis, obie kopie i nawet teczka z notatkami. Fakt, że bezpośrednim sprawcą zniknięcia książki był członek najbliższej rodziny Łysiaka, sprawił autorowi większy ból niż utrata plonu jego kilkuletniej pracy. Dopiero po roku 1989 "nieznajomy dobroczyńca" zaproponował Łysiakowi sekretne kupno "Dobrego" i autor za dużą sumę kupił jedną kopię maszynopisu swojej własnej powieści. Dzięki temu powieść mogła się ukazać drukiem w roku 1990.
Wydanie pierwsze ukazało się jeszcze z ingerencjami cenzury komunistycznej – w rozdziale XI w czterech miejscach fragmenty tekstu zastąpiono przypiskiem: "[- - -] [Ustawa z dnia 31 lipca 1981 roku o kontroli publikacji i widowisk, artykuł 2 punkt 3 (Dziennik Ustaw nr 20, pozycja 99. zmiany: 1983; Dziennik Ustaw nr 44, pozycja 204)]"
"Dobry" stanowi pierwszą część trylogii heroiczno-łotrzykowskiej, choć została wydana jako druga. (Patrz hasło "Konkwista"). Napisana jako powieść sensacyjna (tytuł to aluzja do "Złego" Tyrmanda), częściowo tzw. "kminą" – językiem świata warszawskich gangów. Podczas pracy nad książką autor spotkał się z dwoma przedstawicielami podziemia, a zdobyte informacje wykorzystał do zwiększenia realizmu powieści. "Dobry" jest jednak przede wszystkim utworem antykomunistycznym.
Książka nie jest do końca tekstem realistycznym, zdarzają się w nim fragmenty fantasmagoryczne, odrealnione (pobyt Fokstrota w niemieckim obozie koncentracyjnym, wizyta Karśnickiego u Basi, ostatni rozdział).
Treść utworu.
Akcja umiejscowiona jest w środowisku kryminalnego podziemia na warszawskiej Pradze przełomu lat 70. i 80. XX wieku. Narratorem jest Józef Glinka "Fokstrot". Jest on świadkiem dziwnego zajścia – pewien niepozorny człowiek stosując technikę karate, powala trzynastu bandziorów. Gdy jeden z nich próbuje zastrzelić karatekę, Fokstrot odruchowo ratuje tamtemu życie, sam zostając ranny. Trafia do szpitala, po opuszczeniu którego grozi mu zemsta "półświatka". Przed wyjściem zostaje przechwycony przez tajemniczego starszego człowieka, obaj zaś dostają się w ręce ludzi Stefana Karśnickiego – tego, któremu Fokstrot uratował życie. Człowiek, który odebrał "Fokstrota" ze szpitala przedstawia się jako Mieczysław Heldbaum "Petro", były "wydziedziczony" boss praskiego półświatka, erudyta i cynik. Petro proponuje Karśnickiemu układ – Stefan przejmie władzę nad podziemiem kryminalnym Pragi, Heldbaum zaś pomoże mu dokonać zemsty na ludziach, którzy kilkanaście lat temu zgwałcili jego dziewczynę. Zaczyna się akcja opisująca kulisy funkcjonowania półświatka warszawskiego i służb PRL.

</doc>
<doc id="1108096" url="https://pl.wikipedia.org/wiki?curid=1108096" title="Protazy Chŏng Kuk-bo">
Protazy Chŏng Kuk-bo

Św. Protazy Chŏng Kuk-bo (kor. 정국보 프로타시오) (ur. 1799 r. w Songdo, Korea – zm. 20 maja 1839 r. w Seulu) – męczennik, święty Kościoła katolickiego.
Życiorys.
Protazy Chŏng Kuk-bo urodził się w rodzinie szlacheckiej. O wierze katolickiej usłyszał w wieku ponad 30 lat, został ochrzczony kilka lat później. Widząc jego wiarę chiński ksiądz Yu Bang-je powierzył mu opiekę nad nowo kupionym domem, w którym zatrzymywali się ludzie ze wsi, którzy przybyli aby otrzymać sakramenty. Protazy Chŏng Kuk-bo doglądał ten dom i troszczył się o przybyłych. Usługiwał im razem ze swoją żoną, stanowili oni przykład chrześcijańskiego życia.
Po rozpoczęciu prześladowań Protazy Chŏng Kuk-bo i jego żona w kwietniu 1839 r. byli wśród pierwszych, którzy trafili do więzienia. Poddano go torturom, które początkowo go nie złamały. Po pewnym czasie uległ jednak namowom połączonym z różnymi obietnicami i wyrzekł się wiary. Natychmiast został uwolniony i odesłany do domu. Zaczął głęboko żałować swojego odstępstwa i nie mógł jeść ani spać. Spędzał cały czas w żalu, łzach, na modlitwie i skrusze. Ostatecznie zdecydował się przyznać się do swojej wiary. Poszedł z powrotem do sądu, żeby odwołać swoje wyrzeczenie wiary. Strażnicy, usłyszawszy po co przyszedł, nie chcieli wpuścić go do środka. Wrócił pod sąd trzeciego dnia (12 maja), ale ponownie straż go nie wpuściła. W związku z tym czekał na zewnątrz, aż sędzia wyjdzie na zewnątrz. W końcu udało mu się go spotkać i powiedział, że chce umrzeć jako katolik. Sędzia polecił osadzić go ponownie w więzieniu. Poddano go torturom, ale tym razem wytrwał i nie wyrzekł się wiary. Zmarł w więzieniu 20 maja 1839 r.
Dzień obchodów.
20 września (w grupie 103 męczenników koreańskich).
Proces beatyfikacyjny i kanonizacyjny.
Beatyfikowany 5 lipca 1925 r. przez Piusa XI, kanonizowana 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1108097" url="https://pl.wikipedia.org/wiki?curid=1108097" title="Turkmenistan Airlines">
Turkmenistan Airlines

 
Turkmenistan Airlines (turk. Türkmenhowaýollary) – turkmeńskie linie lotnicze z siedzibą w Aszchabadzie. Obsługuje połączenia do Rosji, Europy i Azji. Głównym hubem jest Port lotniczy Aszchabad.

</doc>
<doc id="1108098" url="https://pl.wikipedia.org/wiki?curid=1108098" title="The Christmas Spirit">
The Christmas Spirit

The Christmas Spirit – bożonarodzeniowy album muzyka country Johnny’ego Casha, wydany przez wytwórnię Columbia Records w listopadzie 1963. Zawiera cztery świąteczne piosenki napisane przez Casha i osiem utworów napisanych przez innych artystów, m.in. "Blue Christmas", "Cicha noc" i "Little Drummer Boy".
Notowania na listach muzycznych.
Album - Billboard (Ameryka Północna)
Single - Billboard (Ameryka Północna)

</doc>
<doc id="1108100" url="https://pl.wikipedia.org/wiki?curid=1108100" title="Róża Kim No-sa">
Róża Kim No-sa

Św. Róża Kim Ro-sa (ko. 김 로사) (ur. 1784 w Korei, zm. 20 lipca 1839 w Seulu) – męczennica, święta Kościoła katolickiego.
Róża Kim Ro-sa urodziła się w niekatolickiej rodzinie. Wprawdzie wyszła za mąż, ale następnie była w separacji. W czasie prześladowań religijnych została aresztowana w nocy 16 stycznia 1838 r. i torturowana w celu zmuszenia do wyrzeczenia się wiary. Została ścięta 20 lipca 1839 r. razem z 7 innymi katolikami (Martą Kim Sŏng-im, Teresą Yi Mae-im, Anną Kim Chang-gŭm, Janem Chrzcicielem Yi Kwang-nyŏl, Magdaleną Yi Yŏng-hŭi, Łucją Kim Nusia i Marią Wŏn Kwi-im).
Dzień jej wspomnienia przypada 20 września (w grupie 103 męczenników koreańskich).
Beatyfikowana 5 lipca 1925 r. przez Piusa XI, kanonizowana 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1108103" url="https://pl.wikipedia.org/wiki?curid=1108103" title="Sebastian Nam I-gwan">
Sebastian Nam I-gwan

Św. Sebastian Nam I-gwan (kor. 남이관 세바스티아노) (ur. 1780 r. w Chungju, Korea – zm. 26 września 1839 r. w Seulu) – katechista, męczennik, święty Kościoła katolickiego.
Sebastian Nam I-gwan urodził się w rodzinie szlacheckiej. Jego rodzice zostali katolikami w końcu XVIII wieku. Jego matka zmarła gdy był mały, a ojca jako chrześcijanina aresztowano w 1801 r. Po jego uwolnieniu rodzina udała się na wygnanie do Danseong w prowincji Gyeongsang. Nie będąc jeszcze ochrzczonym Sebastian Nam I-gwan ożenił się z Barbarą Cho Chŭng-i. Ponieważ nie doczekał się dzieci, zaczął żyć w konkubinacie. W wieku 40 lat, gdy był bardzo chory, ochrzcił się i odprawił konkubinę. Kilka lat później, po powrocie z wygnania, został pomocnikiem ojca Yu i pozwolił mu zatrzymać się w swoim domu. W czasie prześladowań został aresztowany i torturowany. Ścięto go w Seulu w miejscu straceń za Małą Zachodnią Bramą 26 września 1839 r. razem z 8 innymi katolikami (Magdaleną Hŏ Kye-im, Julią Kim, Agatą Chŏn Kyŏng-hyŏb, Karolem Cho Shin-ch'ŏl, Ignacym Kim Che-jun, Magdaleną Pak Pong-son, Perpetuą Hong Kŭm-ju, Kolumbą Kim Hyo-im).
Dzień jego wspomnienia przypada 20 września (w grupie 103 męczenników koreańskich).
Beatyfikowany 5 lipca 1925 r. przez Piusa XI, kanonizowany 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1108105" url="https://pl.wikipedia.org/wiki?curid=1108105" title="Omkara">
Omkara

Omkara (hindi ओमकारा, urdu امکارا) – indyjski dramat psychologiczny z 2006 roku, wyreżyserowana w języku hindi przez Vishala Bhardwaja adaptacja sztuki Szekspira "Otello". W rolach głównych – Ajay Devgan, Saif Ali Khan i Kareena Kapoor, w drugoplanowych Vivek Oberoi, Naseeruddin Shah i Konkona Sen Sharma, gościnnie udział bierze Bipasha Basu. Reżyser Vishal Bhardwaj sam skomponował muzykę do filmu (także piosenki do słów Gulzara).
Fabuła.
Omkara (Ajay Devgan) kieruje gangiem pracującym dla lokalnego polityka Bhaisaaba (Naseeruddin Shah). Najbardziej ufa dwójce ludzi ze swojego gangu: Kesu Phirangi (Vivek Oberoi) i Langda Tyagi (Saif Ali Khan). Każdemu z nich zależy, aby to w nim szef widział swoją prawą rękę, najbardziej zaufaną osobę. Podczas jednej z ceremonii Omkara okazuje więcej względów rozważnemu Kesu niż narwanemu Langda, co w Langda budzi ogromną zazdrość. Zaczyna on marzyć o zemście, która zniszczyła by zaufanie, jakim Omkara darzy Kesu. Z pomocą swojej niczego nieświadomej żony Indu (Konkona Sen Sharma) buduje intrygę sugerując Omkarze, że Kesu ma romans z jego przyszłą żoną Dolly (Kareena Kapoor). Kesu nieświadom, że stał się ofiarą intrygi swojego dotychczasowego przyjaciela, beztrosko spędza czas z piękną Billo (Bipasha Basu). Tymczasem Omkarę zaczyna zżerać zazdrość. Innymi oczyma widzi już najbardziej niewinne sytuacje, czy rozmowy między Dolly i Kesu. Prześladują go słowa ojca Dolly, który ostrzegł go, gdy Dolly wbrew jego woli odchodziła z Omkarą: „Dziewczyna, która zawiodła swojego ojca, zawiedzie i męża”.
Muzyka.
W filmie przedstawiono 8 piosenek skomponowanych przez Vishala Bhardwaja:

</doc>
<doc id="1108106" url="https://pl.wikipedia.org/wiki?curid=1108106" title="Rezerwat przyrody Nad Groblą">
Rezerwat przyrody Nad Groblą

Rezerwat przyrody Nad Groblą – leśny rezerwat przyrody w południowo-zachodniej Polsce, w woj. dolnośląskim, w powiecie jaworskim, w gminie Paszowice.
Rezerwat został utworzony 5 stycznia 2001 r. na podstawie Rozporządzenia Wojewody Dolnośląskiego Dz. Urz. Woj. Dol. Nr 2 poz. 21 z 2001 r. W roku 2010 powiększono obszar rezerwatu do 88,41 ha.
Położenie.
Znajduje się na Pogórzu Kaczawskim nad rzeką Młynówka, w południowej części Parku Krajobrazowego „Chełmy”, ok. 0,5 km na zachód od miejscowości Grobla.
Rezerwat obejmuje fragment południowo-zachodniego zbocza wzniesienia Nad Groblą oraz część doliny Młynówki, położonych między miejscowościami Siedmica i Grobla. W całości znajduje się w obszarze Natura 2000 Góry i Pogórze Kaczawskie PLH020037.
Charakterystyka.
Jest to rezerwat leśny utworzony dla ochrony ciekawych form geologicznych i wielu rzadkich gatunków roślin chronionych, oraz naturalnych zbiorowisk leśnych, głównie kwaśnych dąbrów. W rezerwacie znalazły również ochronę fragmenty interesujących zbiorowisk roślin naskalnych szczelinowych i suchych zboczy. Osobliwością florystyczną rezerwatu jest największe w Polsce skupisko drzewiastych form jarzębu brekinii, które tworzą rzadki zespół podgórskiej dąbrowy brekiniowej "Sorbo torminalis-Quercetum", znanej w Polsce wyłącznie z terenów Pogórza Kaczawskiego. We florze na uwagę zasługują również: lilia złotogłów, naparstnica zwyczajna, pierwiosnek lekarski, wiciokrzew pomorski, miodownik melisowaty, rojownik pospolity, cis pospolity, dzwonek brzoskwiniolistny, podkolan biały i kruszczyk szerokolistny. Flora rezerwatu liczy ponad 200 gatunków roślin, w tym ponad 20 objętych ochroną. W pobliżu potoku występuje salamandra plamista.
Obszar rezerwatu obejmuje teren zbudowany ze skał przeobrażonych metamorfiku kaczawskiego – zieleńców, łupków zieleńcowych i diabazów, powstałych w starszym paleozoiku – od kambru do syluru.
Turystyka.
Wąwozem prowadzi szlak turystyczny

</doc>
<doc id="1108108" url="https://pl.wikipedia.org/wiki?curid=1108108" title="Teresa Kim">
Teresa Kim

Św. Teresa Kim (ko. 김 데레사) (ur. 1797 r. w Myeoncheon w prowincji Chungcheong, Korea – zm. 9 stycznia 1840 r. w Seulu) – męczennica, święta Kościoła katolickiego.
Z rodziny Teresy Kim pochodziło kilku męczenników. Była ciotką pierwszego koreańskiego księdza Andrzeja Kim Tae-gŏn i kuzynką jego ojca Ignacy Kim Che-jun. Jej dziadek Pius Kim Chin-hu i ojciec Andrzej Kim Han-hyon byli więzieni i torturowani z powodu wiary. Teresa Kim, mając 17 lat, poślubiła Józefa Son. Miała kilkoro dzieci. Owdowiała w wieku 32 lat - jej mąż zmarł w więzieniu, do którego trafił z powodu wiary. Teresa Kim prowadziła przykładne życie i była podziwiana przez otoczenie. Przez pewien czas ukrywała katolickich księży oraz biskupa Imberta. Została aresztowana 19 lipca 1839 r. Nie zdradziła ani misjonarzy, ani innych współwyznawców, mimo że poddawano ją chłoście. Została uduszona w więzieniu 9 stycznia 1840 r.
Dzień jej wspomnienia przypada 20 września.
Beatyfikowana 5 lipca 1925 r. przez Piusa XI, kanonizowana 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1108113" url="https://pl.wikipedia.org/wiki?curid=1108113" title="Teresa Yi Mae-im">
Teresa Yi Mae-im

Św. Teresa Yi Mae-im (ko. 이매임 데레사) (ur. 1788 r. w Korei – zm. 20 lipca 1839 r. w Seulu) – męczennica, święta Kościoła katolickiego.
Teresa Yi Mae-im była ciotką innych męczennic katolickich: Barbary Yi Chŏng-hŭi i Magdaleny Yi Yŏng-hŭi. Podczas prześladowań Teresa Yi Mae-im razem z trzema pobożnymi kobietami (Łucja Kim Nusia, Marta Kim Sŏng-im, Magdalena Yi Yŏng-hŭi) oddała się same w ręce policji. Została ścięta 20 lipca 1839 r. w miejscu straceń za Małą Zachodnią Bramą w Seulu razem z 7 innymi katolikami (Różą Kim No-sa, Martą Kim Sŏng-im, Anną Kim Chang-gŭm, Janem Chrzcicielem Yi Kwang-nyŏl, Magdaleną Yi Yŏng-hŭi, Łucją Kim Nusia i Marią Wŏn Kwi-im).
Dzień jej wspomnienia przypada 20 września (w grupie 103 męczenników koreańskich).
Beatyfikowana 5 lipca 1925 r. przez papieża Piusa XI, kanonizowana 6 maja 1984 r. przez Jana Pawła II w grupie 103 męczenników koreańskich.

</doc>
<doc id="1108129" url="https://pl.wikipedia.org/wiki?curid=1108129" title="Śledziona dodatkowa">
Śledziona dodatkowa

Śledziony dodatkowe (ang. accessory spleen) – nieprawidłowość anatomiczna polegająca na obecności jednej lub więcej dodatkowych śledzion. Są one w zasadzie wariantem normy, jako że są bardzo częste i z reguły bezobjawowe. W badaniach autopsyjnych stwierdzano do czterdziestu śledzion dodatkowych u jednej osoby. Lokalizacja śledzion dodatkowych zwykle jest lewostronna, w pobliżu wnęki śledziony, ale także wzdłuż tętnicy śledzionowej, trzustki, w więzadłach śledzionowych, torbie sieciowej, a nawet w mosznie (połączenie śledzionowo-mosznowe), płucach i sercu. Wielkość śledzion dodatkowych wynosi od 1 do 10 cm. Śledziony dodatkowe są często wykrywane przypadkowo przy okazji badań obrazowych: TK, USG, MRI, scyntygrafii. Istotne jest ich odnalezienie podczas wykonywanej z powodu hipersplenizmu splenektomii. Dodatkowa śledziona może ulec zropieniu, może wystąpić krwotok do dodatkowej śledziony lub torbiel. 

</doc>
<doc id="1108130" url="https://pl.wikipedia.org/wiki?curid=1108130" title="Śledziony dodatkowe">
Śledziony dodatkowe



</doc>
<doc id="1108135" url="https://pl.wikipedia.org/wiki?curid=1108135" title="Czerwona Gwardia (Rosja)">
Czerwona Gwardia (Rosja)

Czerwona Gwardia (ros. Красная гвардия) – organizacja militarna bolszewików działająca w Rosji od rewolucji lutowej i obalenia caratu w marcu 1917 do utworzenia po przewrocie bolszewickim (rewolucji październikowej) Armii Czerwonej (luty 1918), składająca się z robotników przemysłowych, związanych z Socjaldemokratyczną Partią Robotniczą Rosji (bolszewików).
Po rewolucji lutowej 1917 i obaleniu cesarza Mikołaja II, oddziały Czerwonej Gwardii od kwietnia masowo powstawały w fabrykach, rekrutowane wśród członków partii socjalistycznych i związków zawodowych w których duże wpływy mieli bolszewicy. W czasie masowych demonstracji antyrządowych w Piotrogrodzie zwanych kryzysem lipcowym, czerwonogwardziści obsadzili kluczowe punkty w mieście (między innymi na dworcach Fińskim i Nikołajewskim). Pod koniec sierpnia 1917, gdy przywódca bolszewików Włodzimierz Lenin ukrywał się w Finlandii, generał Ławr Korniłow, głównodowodzący armii rosyjskiej, wysłał wojska z frontu do Piotrogrodu – sytuacja wyglądała na próbę wojskowego puczu i przeszła do historii jako sprawa Korniłowa. Premier Aleksander Kiereński zwrócił się do Piotrogrodzkiej Rady Delegatów Robotniczych i Żołnierskich – w tym do bolszewików – o pomoc, pozwalając rewolucjonistom organizować robotników w Czerwoną Gwardię w celu obrony Piotrogrodu przed wojskiem Korniłowa. Wzmocniło to Gwardię która otrzymała dodatkowe uzbrojenie. 
Oddziały Czerwonej Gwardii, liczące wówczas około 200 tysięcy osób, razem ze zrewoltowanymi marynarzami i żołnierzami garnizonu piotrogrodzkiego wzięły udział w przewrocie bolszewickim zapoczątkowującym rewolucję październikową, zdobyciu pałacu Zimowego i aresztowaniu ministrów rosyjskiego Rządu Tymczasowego .
Od listopada 1917 Czerwona Gwardia pełniła funkcje policyjne i ochraniała ważne obiekty. Po utworzeniu dekretem Rady Komisarzy Ludowych z 28 stycznia 1918 Armii Czerwonej, oddziały Gwardii weszły w jej skład.
Polacy w Czerwonej Gwardii.
Żołnierzami Czerwonej Gwardii byli między innymi późniejsi generałowie Armii Czerwonej i ludowego Wojska Polskiego: Karol Świerczewski, Stanisław Grochoczyński i Aleksander Romeyko.

</doc>
<doc id="1108137" url="https://pl.wikipedia.org/wiki?curid=1108137" title="Języki boreańskie">
Języki boreańskie

Języki boreańskie ( – półkula północna) – hipotetyczna makrorodzina językowa, w skład której miałaby wchodzić większość języków Eurazji, Afryki Północnej oraz obu Ameryk. Do języków boreańskich zaliczałyby się takie makrorodziny jak: nostratyczna, dene-kaukaska, amerindiańska oraz austrycka. Teoria języków boreańskich została wprowadzona przez S. Starostina, który twierdził, że języki nostratyczne, dene-kaukaskie, oraz austryckie są bliżej spokrewnione ze sobą niż np. z językami bantu lub nilo-saharyjskimi. Hipotetyczny przodek języków boreańskich istniałby 15–20 tys. lat temu najprawdopodobniej gdzieś na terenie Eurazji.

</doc>
<doc id="1108144" url="https://pl.wikipedia.org/wiki?curid=1108144" title="Bitwa pod Opsą">
Bitwa pod Opsą

Bitwa pod Opsą miała miejsce 26 maja 1792 roku podczas wojny polsko-rosyjskiej 1792.
Bitwa stoczona została w rejonie miasta Opsa pomiędzy częścią rosyjskiego korpusu kniazia Dołgorukiego a pułkiem tatarskim armii Wielkiego Księstwa Litewskiego, którym dowodził Michał Kirkor.
Sytuacja przed bitwą.
Korpus rosyjski kniazia Dołgorukowa (9000 żołnierzy) przeprawił się przez Dźwinę 22 maja, przy czym większość oddziałów i tabor przeprawił się pod Dyneburgiem, podczas gdy reszta wojsk pod komendą generała Rautenfelda przekroczyła rzekę pod Krasławiem. Obie kolumny rosyjskiego korpusu ruszyły potem na Brasław.
Wkrótce po przejściu na drugi brzeg Dźwiny generał Rautenfeld wysłał na zwiad w kierunku Drui oddział Kozaków Dońskich. Oddział ten zdobył informację, że w miasteczku stacjonuje chorągiew tatarska rotmistrza Rejżewskiego. Wracając Kozacy rozbili podjazd wysłany z pułku tatarskiego Michała Kirkora, biorąc do niewoli dwóch ułanów. Po powrocie podjazdu Rautenfeld natychmiast posłał pod Druję oddział 160 żołnierzy, jednak Rejżewski dowiedziawszy się o zbliżających się Rosjanach wycofał się na Głębokie. W tej sytuacji Rautenfeld zrezygnował z pościgu i kontynuował marsz na Brasław, który zajął 26 maja.
Bitwa.
Znane są dwie relacje opisujące bitwę pod Opsą - jedna według Szymona Zabiełły, druga według Józefa Sułkowskiego.
Opis bitwy według Szymona Zabiełły.
Gdy Rautenfeld zajął Brasław, główna część korpusu Dołgorukowa maszerowała na Opsę. W straży przedniej wojsk rosyjskich szło 100 Kozaków dońskich dowodzonych przez kapitana Biełogorodcewa. Maszerujący w awangardzie sił Dołgorukowa Biełogorodcew wysłał siedmioosobowy zwiad, który natknął się na podobny zwiad pułku tatarskiego Michała Kirkora. Doszło do walki w okolicach Opsy, w których pułk Kirkora walczył z oddziałem kilkuset Kozaków dońskich pułkownika Kirejewa. Po kilku godzinach walki pułk litewski zmuszony został do odwrotu. Do niewoli dostał się rotmistrz Miłłaszewicz, a porucznik Achmatowicz został ciężko ranny. Szymon Zabiełło stwierdził, że w bitwie zginęło kilkudziesięciu Rosjan, ponadto posądził o zdradę jednego z Żydów, który miał podać fałszywe informacje o kawalerii rosyjskiej.
Opis bitwy według Józefa Sułkowskiego.
Stacjonujący w Opsie pułk tatarski Michała Kirkora obserwował ruchy wojsk rosyjskich. Generał Rautenfeld, chcąc unieszkodliwić wojska tatarskie już nocą 25 maja otoczył miasto. Kirkor chciał uniknąć rosyjskiej niewoli, rzucił więc swój pułk do desperackiego ataku, który pozwolił mu wyrwać się z okrążenia. Podczas walk obie strony straciły około 300 żołnierzy.

</doc>
<doc id="1108150" url="https://pl.wikipedia.org/wiki?curid=1108150" title="Proporzec Marynarki Wojennej">
Proporzec Marynarki Wojennej

Proporzec Marynarki Wojennej – jest drugim najważniejszym po banderze wojennej znakiem okrętów wojennych RP.
Historia i symbolika.
Został wprowadzony w Polsce oficjalnie w 1919 roku. Proporzec Marynarki Wojennej, jako symbol męstwa i niezłomnego ducha bojowego załogi okrętu, nawiązuje do szczytnych dziejów i tradycji polskiego oręża na morzu. Proporzec Marynarki Wojennej podnosi się na okrętach wojennych na drzewcu dziobowym jednocześnie z podniesieniem bandery w niedzielę i święta, a także przy podnoszeniu gali banderowej. Na okrętach przebywających za granicą proporzec podnosi się codziennie wraz z banderą.
Proporcem marynarki wojennej jest prostokątny płat tkaniny o barwach Rzeczypospolitej Polskiej. Stosunek szerokości płata do jego długości wynosi 5:6. Pośrodku płata jest umieszczony krzyż kawalerski. Jego ramiona położone na białym pasie są koloru czerwonego, a ramiona położone na pasie czerwonym – białego. Pośrodku krzyża, w kręgu czerwonym, jest umieszczone zbrojne ramię. Stosunek wysokości krzyża do szerokości płata wynosi 4:5.

</doc>
<doc id="1108154" url="https://pl.wikipedia.org/wiki?curid=1108154" title="Bandera pomocniczych jednostek pływających">
Bandera pomocniczych jednostek pływających

Bandera pomocniczych jednostek pływających – bandera, którą podnoszą pomocnicze jednostki pływające.

</doc>
<doc id="1108156" url="https://pl.wikipedia.org/wiki?curid=1108156" title="Miejsce AP">
Miejsce AP

Miejsce AP, miejsce apurynowe/apirymidynowe – miejsce w DNA nie posiadające ani zasady purynowej (depurynacja), ani pirymidynowej (depirymidynacja), zwykle w wyniku uszkodzenia nici DNA. Jeśli uszkodzenie nie zostanie usunięte, podczas replikacji DNA może zostać wprowadzona mutacja, ponieważ podczas syntezy nici komplementarnej w takim miejscu może znaleźć się losowy nukleotyd.

</doc>
<doc id="1108157" url="https://pl.wikipedia.org/wiki?curid=1108157" title="Charles Loyseau">
Charles Loyseau

Charles Loyseau (ur. 1566 w Nogent-le-Roi, niedaleko Chartres, zm. 1627 w Paryżu) – francuski prawnik i teoretyk absolutyzmu.
Życiorys.
Odziedziczył stanowisko w parlamencie paryskim, które piastował poprzednio jego ojciec Renaud Loyseau, słynnego prawnika, którego protegowała Diana de Poitiers i Klaudiusz de Guise. Sześć lat później był urzędnikiem w Sens, następnie był bajlifem Châteaudun, na której to placówce zdecydowanie się wyróżnił. Pewnego razu uszedł z życiem, gdy zawalił się jeden z budynków miasteczka; zdarzenie to uważał za cud. Potem był adwokatem w Paryżu, gdzie zmarł 27 października 1627 roku.
Napisał wiele traktatów, w tym: "Offices", "Seigneuries", "Déguerpissement et délaissement pur hypothèques", "Garantie des rentes et abus la justice des villages".
W 1610 napisał "Traité des ordres et simples dignités", w której opisywał rozpad społeczeństwa francuskiego na stany i postulował posłuszeństwo królowi.
Jego dzieła zostały opublikowane po raz pierwszy w 1660 (in-folio).

</doc>
<doc id="1108160" url="https://pl.wikipedia.org/wiki?curid=1108160" title="Naprawa przez wycinanie zasady">
Naprawa przez wycinanie zasady

Naprawa przez wycinanie zasady (BER, ) – mechanizm naprawy DNA w komórkach mający na celu usuwanie uszkodzeń pojedynczych zasad DNA podczas replikacji DNA. Naprawa błędów jest konieczna, aby uniknąć wprowadzania mutacji podczas replikacji. 
Pojedyncze zasady w DNA mogą być modyfikowane chemicznie, np. przez deaminację czy alkilację, co powoduje niewłaściwe parowanie zasad, a w konsekwencji wprowadzenie mutacji w DNA. Naprawa przez wycinanie zasady polega na wycięciu zmutowanej zasady z helisy DNA i jej naprawę. W procesie biorą udział dwa typy enzymów, glikozylazy DNA i endonukleazy AP. Glikozylaza DNA przecina wiązanie β-N glikozydowe między uszkodzoną zasadą a cząsteczką deoksyrybozy, tworząc miejsce apurynowe/apirymidynowe. Endonukleaza AP rozpoznaje to miejsce i nacina DNA w kierunku 5' od miejsca AP tworząc wolny koniec 3'-OH. Polimeraza DNA, Pol I, wydłuża nić DNA od wolnego końca 3'-OH wykorzystując aktywność egzonukleazy do zastąpienia nukleotydu z uszkodzoną zasadą oraz kilku następnych. Następnie nowa nić jest łączona ze starą za pomocą ligazy DNA.
Istnieją glikozylazy monofunkcyjne, oraz glikozylazy dwufunkcyjne – oprócz przecinania wiązań N-glikozydowych mają też właściwości liazowe i usuwają miejsca AP na drodze β-eliminacji, pozostawiając jednonukleotydową lukę w DNA.

</doc>
<doc id="1108164" url="https://pl.wikipedia.org/wiki?curid=1108164" title="Bronisław Grąbczewski">
Bronisław Grąbczewski

Bronisław Grąbczewski (ur. 15 stycznia 1855 w Kownatowie, w powiecie telszewskim, zm. 27 lutego 1926 w Warszawie) – polski topograf, etnograf, podróżnik i odkrywca w służbie rosyjskiej, generał lejtnant armii Imperium Rosyjskiego, badacz Azji Środkowej, kierował ekspedycjami naukowymi w Hindukuszu, Kaszgarii, Tybecie, Afganistanie i Pamirze.
Życiorys.
Syn Ludwika Grąbczewskiego, powstańca i zesłańca. W 1866 został wraz z matką Emilią wysiedlony z rodzinnego majątku Krepszty (obecnie wioska Krėpštai na Litwie) do Warszawy. Po ukończeniu gimnazjum podjął studia w Instytucie Górniczym w Petersburgu. W 1873 jako junkier wstąpił do Pułku Lejb-Gwardyjskiego, w 1875 zdał egzamin oficerski. W 1876 został na własną prośbę przeniesiony do Turkiestanu. Służył w 14 Turkiestańskim batalionie piechoty, był oficerem ordynansowym gen. M.D. Skobielewa, później księcia Wittensztejna. W 1876 brał udział w Kampanii Ałajskiej, a w 1878 w Kampanii Samarkandzkiej. W 1880 przeszedł do służby w zarządzaniu wojskowo-gospodarczym i był wyznaczony pomocnikiem starosty powiatu Murgiełowskiego. W 1885 jako starszy urzędnik ds. zadań specjalnych generał-gubernatora Fergany był oddelegowany do Kaszmiru i w Tienszan w celu kontroli granicy z Chinami. W tej podróży wykonał plany prawie 1000 wiorst dróg. Za sprawozdanie z wyprawy był nagrodzony srebrnym medalem Rosyjskiego Towarzystwa Geograficznego. W 1886 badał Centralny Tienszan, górny bieg Syr-darii, Narynu i Suusamyru, a także grzbiety górskie Fergański i Aleksandrowski. Zapuścił się do Karakorum i do Tybetu. W 1888 służąc w Ferganie brał udział w dywersji skierowanej przeciw emirowi Abdur Rahman Chanowi, a pośrednio – przeciwko Brytyjczykom. Badał Pamir i część Hindukuszu, Afganistan, dopływy Indusu, górny bieg Tarymu, księstwo Hunza i grzbiet Kaszgaru należący wtedy do Chin. Przeszedł 2800 wiorst po niezbadanych terenach, robiąc plany 1383 wiorst dróg, określił 14 punktów astronomicznych, 158 punktów barometrycznych oraz wykonał 150 zdjęć topograficznych, odkryto złoża ropy. Za tę wyprawę był nagrodzony złotym medalem Rosyjskiego Towarzystwa Geograficznego (RTG). W 1899 badał Karategin i Darwaz, Pamir, Kafiristan, część Wachanu i Hindukuszu, płn.-zach. Tybet i Kaszgarię. W tym czasie wykonano plany topograficzne 7200 wiorst terenu, określono 78 punktów astronomicznych, 351 punktów barometrycznych. Część rezultatów tych prac została zawarta w wydawnictwach RTG. Za tę ekspedycję był mianowany podpułkownikiem. W 1891 uczestniczył w podróży Turkmeńskiego generał-gubernatora po Pamirze, a w 1892 w objeździe Pamiru. Od roku 1892 był naczelnikiem obwodu oszyńskiego w Kirgizji. Do końca XIX wieku badania i prace Grąbczewskiego dały zdjęcia topograficzne ok. 10 tys. km tras, dały opisanie geograficzne rozdziałów wodnych rzek Syr-darii, Tarymu i Indyszu. Jako pierwszy zbadał i opisał „Dach Świata” – Pamir. Brał udział w zajęciu Pamiru. Ze swych podróży zebrał materiały etnograficzne, botaniczne i kolekcje zoologiczne.
W latach 1899–1903 był generalnym komisarzem Kwantungu z siedzibą w Porcie Artura. W sierpniu 1903 został mianowany gubernatorem astrachańskim i hetmanem polnym Astrachańskiego Wojska Kozackiego. W 1907 kierował zarządem kolei wschodniochińskiej w Harbinie. W 1910 zwolniony ze służby wojskowej, powrócił do Warszawy jako emerytowany generał lejtnant. Miał skłonności do liberalizmu politycznego, był katolikiem, co było przeszkodą w karierze politycznej.
Na początku I wojny światowej przeniósł się do Anapy nad Morzem Czarnym. W czasie rewolucji bolszewickiej z polecenia gen. Denikina udał się na Daleki Wschód z misją do admirała Kołczaka. Po upadku Kołczaka ostatecznie powrócił do Warszawy – przez Japonię i Londyn – w 1920. Po powrocie współpracował z Państwowym Instytutem Meteorologicznym i Polskim Towarzystwem Geograficznym.
Bronisław Grąbczewski został pochowany na cmentarzu Powązkowskim w Warszawie (kw. 212–I–7).
Jego bratem był Mieczysław Grąbczewski, prezydent Kalisza w latach 1889–1898, pochowany na tamtejszym Cmentarzu Miejskim.
Jest bohaterem książki "Wielki gracz. Ze Żmudzi na Dach Świata" autorstwa Maksa Cegielskiego.
Spuścizna.
Wydał trzytomowe wspomnienia z podróży po Azji Środkowej, które przyniosły mu zasłużony szacunek. Tylko nieznaczna część prac Grąbczewskiego została opublikowana. Większość prac i opracowań badawczych pozostała w brudnopisach i przechowywana jest pośród 60 tysięcy dokumentów w archiwach Rosyjskiego Towarzystwa Geograficznego w Petersburgu. Po kilkudziesięciu latach, jeden z najważniejszych, znajdujących się tam dzienników, dotyczący ekspedycji przeprowadzonej w latach 1889-1890, został przetłumaczony i opracowany, a następnie wydany 2017 roku jako książka "Podróże nieodkryte. Dziennik ekspedycji Bronisława Grąbczewskiego 1889-1890 jako świadectwo historii i element dziedzictwa kulturowego" 
Zapisem testamentowym przekazał swoje niewydrukowane prace oraz fotografie z podróży i notatki na rzecz kasy im. Mianowskiego.

</doc>
<doc id="1108175" url="https://pl.wikipedia.org/wiki?curid=1108175" title="Stanisław Russocki">
Stanisław Russocki

Stanisław Russocki (ur. 11 kwietnia 1930 we Lwowie, zm. 20 lipca 2002) – polski historyk, specjalista w zakresie ustroju Polski, profesor Uniwersytetu Warszawskiego.
Praca naukowa.
W 1949 ukończył VII Liceum Ogólnokształcące im. Juliusza Słowackiego w Warszawie, następnie studiował na Wydziale Prawa i Administracji UW. Od 1950 był związany jako zastępca asystenta w nowo powstałym Instytutem Historii Prawa. Po obronie pracy magisterskiej w 1953 pozostał w macierzystym instytucie. W 1960 obronił pracę doktorską, habilitował się w 1973. W 1983 otrzymał tytuł profesora nadzwyczajnego, w 1993 profesora zwyczajnego. W roku akademickim 1998/1999, z powodu postępującej choroby, zakończył pracę na UW.
W latach 1966-1971 był sekretarzem generalnym Polskiego Towarzystwa Historycznego.
30 lipca 2002 został pochowany na Wojskowych Powązkach (kwatera G-12-8).
Rodzina.
Stanisław Russocki był potomkiem (czterokrotnym prawnukiem) Mikołaja Russockiego, który w latach 1790-1792 był posłem na Sejm Wielki. Jego rodzicami byli Andrzej Russocki (ur. 13 września 1899, zm. 15 marca 1936) i Wiktoryna Jankowska (ur. 20 października 1904, zm. 21 maja 1958). 16 grudnia 1954 poślubił w Warszawie Janinę Joannę Twarowską (ur. 1 stycznia 1934 w Warszawie), z którą miał dwójkę dzieci: Władysława Andrzeja (ur. 21 lipca 1958) i Magdalenę Henrykę (ur. 31 maja 1964).

</doc>
<doc id="1108179" url="https://pl.wikipedia.org/wiki?curid=1108179" title="Atrezja jelita cienkiego">
Atrezja jelita cienkiego

Atrezja jelita cienkiego (ang. intestinal atresia) – wada wrodzona przewodu pokarmowego, będąca jedną z częstszych przyczyn niedrożności przewodu pokarmowego. Ze względu na odrębności patogenetyczne i anatomiczne, a także na odmienny obraz kliniczny, atrezję dwunastnicy zazwyczaj traktuje się osobno.
Epidemiologia.
Częstość wady szacuje się na 1/330 do 1/2700 żywych urodzeń. Występuje równie często u obojga płci. Najczęściej jest to wada izolowana.
Klasyfikacja.
W podziale wad tej grupy stosuje się powszechnie podział Grossfelda, wyróżniający cztery główne typy wad. Inny podział przeprowadza się według Martina i Zerreli.
Rozpoznanie.
Rozpoznanie opiera się przede wszystkim o zdjęcie przeglądowe jamy brzusznej w projekcji tylno-przedniej w pozycji pionowej. W obrębie jamy brzusznej stwierdza się rozdęte pętle jelitowe z poziomami płynów w górnej części jamy brzusznej i bezpowietrzną dolną część brzucha. Im niżej zlokalizowane jest miejsce zrośnięcia, tym więcej pętli jelitowych z poziomami płynów. U dzieci tuż po urodzeniu obraz radiologiczny może być niejednoznaczny ze względu na słabą widoczność poziomów płynów (jelita zawierają jeszcze mało gazów).

</doc>
<doc id="1108184" url="https://pl.wikipedia.org/wiki?curid=1108184" title="Święta Agata">
Święta Agata



</doc>
<doc id="1108187" url="https://pl.wikipedia.org/wiki?curid=1108187" title="Astronomy">
Astronomy

Astronomy to czwarty studyjny album szwedzkiej grupy power metalowej Dragonland.

</doc>
<doc id="1108190" url="https://pl.wikipedia.org/wiki?curid=1108190" title="Cardin Le Bret">
Cardin Le Bret

Cardin Le Bret (ur. 1558, zm. 1655) – francuski teoretyk polityczny i propagator, którego zatrudniał kardynał Armand Jean Richelieu. 
Le Bret miał udowodnić, że monarchia absolutna jest najlepszą formą rządów. W tym celu napisał dzieło: "De la Souveraineté du Roy" ("O suwerenności królewskiej"), opublikowane po raz pierwszy w roku 1632. Le Bret rozwijał w nim koncepcję suwerenności władzy monarszej, którą stworzył Jean Bodin. Suwerenność ta rozumiana była jako wyłączność sprawowania władzy wykonawczej i ustawodawczej przez króla. Le Bret wzmocnił argumenty Bodina twierdząc m.in., że : „suwerenność jest niepodzielna jak punkt w geometrii”.
Cardin Le Bret twierdził, że król powinien rządzić sprawiedliwie, są jednak przypadki (jednym z nich była według niego i Richelieu wojna trzydziestoletnia i udział w niej Francji), kiedy władca powinien porzucić etykę i postępować tak jak nakazuje „racja stanu” ("raison d'état" – terminu tego użył po raz pierwszy Włoch Giovanni Botero (1544–1617) w swej książce "Della Ragion di Stato" z 1589).

</doc>
<doc id="1108193" url="https://pl.wikipedia.org/wiki?curid=1108193" title="Ekspedycja 20">
Ekspedycja 20

Ekspedycja 20 – dwudziesta ekspedycja na Międzynarodową Stację Kosmiczną (ISS), która rozpoczęła się w maju 2009 przybyciem trzech astronautów na pokładzie Sojuza TMA-15. Była to pierwsza ekspedycja, w której na pokładzie przebywało jednocześnie sześciu astronautów. Pierwszych trzech astronautów przeszło z Ekspedycji 19. Dwóch z nich przybyło na ISS na pokładzie Sojuza TMA-14, a trzeci (Kōichi Wakata) przeszedł z Ekspedycji 18. Przybył on promem Discovery STS-119. W trakcie ekspedycji były dwie zmiany jednego członka ekspedycji. Pierwszy raz w czerwcu 2009 przez prom Endeavour STS-127, a drugi raz w sierpniu 2009 przez prom Discovery STS-128.
Giennadij Padałka i Michael Barratt powrócili na Ziemię 11 października 2009 Sojuzem TMA-14. Pozostali na stacji astronauci oraz Maksim Surajew i Jeffrey Williams, którzy dotarli na ISS 2 października na pokładzie Sojuza TMA-16, weszli w skład Ekspedycji 21.

</doc>
<doc id="1108201" url="https://pl.wikipedia.org/wiki?curid=1108201" title="Naprawa sprzężona z transkrypcją">
Naprawa sprzężona z transkrypcją

Naprawa sprzężona z transkrypcją (TCR, ang. "Transcription-coupled repair") – mechanizm naprawy DNA sprzężony z transkrypcją. Uszkodzenie DNA może spowodować zatrzymanie pracującej polimerazy RNA. Powoduje to przyłączenie się białek XPG i CSB oraz rekrutację do kompleksu czynnika transkrypcyjnego TFIIS. Dzięki temu białka naprawcze zyskują dostęp do miejsca uszkodzenia i naprawiają uszkodzony fragment, dzięki czemu polimeraza może kontynuować pracę. 
Mutacje w niektórych genach kodujących białka powodują zespół Cockayne’a.

</doc>
<doc id="1108226" url="https://pl.wikipedia.org/wiki?curid=1108226" title="Święta Barbara">
Święta Barbara



</doc>
<doc id="1108228" url="https://pl.wikipedia.org/wiki?curid=1108228" title="Anostraca">
Anostraca



</doc>
<doc id="1108229" url="https://pl.wikipedia.org/wiki?curid=1108229" title="Ane Brun">
Ane Brun

Ane Brun, właśc. Ane Brunvoll (ur. 10 marca 1976 w Molde) – norweska wokalistka, autorka tekstów.
Związana z wytwórnią płytową DetErMine Records. Profesjonalną karierę muzyczną rozpoczęła pod koniec lat 90., gdy współpracowała m.in. z zespołem A-ha. Debiutancki album "Spending Time with Morgan" wydała w 2003, zaś do najbardziej znanych przebojów piosenkarki należy utwór "My Lover Will Go" z nagranego rok później EP pod tym samym tytułem.

</doc>
<doc id="1108230" url="https://pl.wikipedia.org/wiki?curid=1108230" title="Bezpancerzowce">
Bezpancerzowce

Bezpancerzowce (Anostraca) – skorupiaki występujące na wszystkich kontynentach, we wszystkich strefach zoogeograficznych. Dotychczas opisano ponad 300 gatunków, jednak około 1/4 z nich znana jest tylko z "locus typicus" lub mniej niż 3 miejsc. Najliczniejszą w gatunki jest Palearktyka z centrum bioróżnorodności na Bałkanach. Zwyczajowo zaliczane do sztucznej grupy dużych skrzelonogów (ang. large Branchiopods), wraz z Notostraca, Laevicaudata, Spinicaudata oraz Cyclestherida.
Bezpancerzowce żyją z reguły w astatycznych zbiornikach wodnych - okresowo wysychających lub przemarzających do dna. Nieliczne gatunki zasiedlają zbiorniki stałe (np."Artemia salina" związana jest ze słonymi jeziorami). Charakterystycznym przystosowaniem do życia w trudnych warunkach jest wytwarzanie stadiów przetrwalnikowych - cyst (jaj przetrwalnych, jaj spoczynkowych). Są to embriony zamknięte w twardej powłoce - odporne na wysychanie, przemarzanie, pożary oraz różne rodzaje promieniowania. Po ustąpieniu niekorzystnych warunków (kiedy zbiornik napełnia się wodą lub rozmarza) z cyst synchronicznie wylęga się nowe pokolenie.
Budowa zewnętrzna.
Ciało Anostraca jest wydłużone, pozbawione karapaksu, na głowie znajdują się 2 pary czułków. Pierwsza para jest cienka i krótka, druga natomiast u samców przekształcona w szczypce służące do przytrzymywania samicy podczas kopulacji. Oczy osadzone są lateralnie, na słupkach. Tułów składa się z 11 segmentów, z parą odnóży na każdym z nich. W odnóżach wyróżnić można 5 części i funkcji, które pełnią:
Odwłok zakończony widełkami (cercopodit) składa się z 9 segmentów i pozbawiony jest odnóży. U samców na pierwszym segmencie odwłoka znajduje się parzysty penis, u samicy na 1 i 2 segmencie worek jajowy. Anostraca charakteryzują się najbardziej pierwotną budową z całej gromady Branchiopoda.
Znaczenie.
Bezpancerzowce są głównymi przedstawicielami dużych bezkręgowców () żyjących w astatycznych zbiornikach wodnych. Mimo że dotychczasowo uznawano je za zwierzęta o znikomym znaczeniu badania z ostatnich lat dowodzą ich znaczenia jako pożywienia dla ptaków (np. flamingi oraz ptaki migrujące). Ponadto dyskutowane jest zastosowanie ich jako bioindykatorów. Używane są w badaniach nad akumulacją metali ciężkich w organizmach. Ze względu na charakterystyczne wytwarzanie cyst są doskonałym modelem do badań nad diapauzą.
Larwy (naupli) "Artemia salina" są komercyjnie wykorzystywane jako pokarm dla ryb akwariowych.
Systematyka.
W obrębie skrzelonogów bezpancerzowce umieszczane są w monotypowej podgromadzie Sarsostraca w randze rzędu. Dzieli się je na 2 podrzędy i 8 lub 9 rodzin:
Przedstawiciele w Polsce.
Ponadto w sąsiednich krajach (Niemcy, Czechy, Słowacja oraz Ukraina) występuje gatunek "Tanymastix stagnalis", który prawdopodobnie występuje również w Polsce.

</doc>
<doc id="1108232" url="https://pl.wikipedia.org/wiki?curid=1108232" title="Dziwogłówka wiosenna">
Dziwogłówka wiosenna

Dziwogłówka wiosenna ("Eubranchipus grubii" syn. "Siphonophanes grubii", czasami pisane "grubei") - należy, analogicznie jak zadychra, do podrzędu liścionogów właściwych (Euphyllopoda, bezpancerzowce Anostraca). Występuje w małych zbiornikach okresowych i stawach o dnie pokrytym opadłymi liśćmi.
Wygląd.
Budową ciała przypomina zadychrę. Osiąga długość 12-28 mm. Dziwogłówki są filtratorami. Dymorfizm płciowy jest wyraźny w budowie głowy, samce opatrzone są długimi wyrostkami na czole i większymi głowami, sprawniej pływające, samice są dłuższe i smuklejsze, mniej sprawnie pływają.
Tryb życia.
Znaleźć ją można wczesną wiosną (od marca do maja) w towarzystwie przekopnicy wiosennej ("Lepidurus apus"), wśród owadów wodnych o wiosennym cyklu rozwojowym (np. "Grammotaulius nitidus", "Limnephilus stigma"). Dziwogłówki są zwierzętami zimnolubnymi. Długość życia uzależniona jest od przebiegu średnich temperatur w danym roku czy strefie klimatycznej. Przy temperaturze 5,2°C przeżywa do 90 dni, a przy temperaturze 7,8°C już tylko 78. Jeszcze krócej przy temperaturze 13,5°C - zaledwie 50 dni. Larwy wylęgają się już po 2 godzinach od zalania wodą. Dalszy rozwój jest również szybki. Dziwogłówki nie występują w zbiornikach stałych, w których dodatkowo populacja byłaby ograniczana drapieżnictwem ryb.
Rozmnażanie.
Występuje u nich zapłodnienie wewnętrzne. Podczas kopulacji samiec obejmuje od dołu (czyli od grzbietu) samicę swoimi odnóżami pływnymi i tak zgina odwłok, że wyrostkiem umieszczonym w pobliżu jego nasady dotyka zakończenia komory lęgowej samicy. Jaja dojrzewają ok. 6-8 dni, początkowo są białawe, dojrzałe mają czerwoną barwę i ok. 0,25 mm średnicy. Bezpośrednio przed złożeniem jaj samica zrzuca wylinkę. Za jednym razem składa ona ok. 50 jaj. Zaraz po złożeniu jaj dochodzi do kopulacji. Do rozwoju jaja tych skorupiaków wymagają przesuszenia i przemrożenia. Można traktować to jako przystosowanie do sytuacji, gdy np. po letniej burzy zostanie na kilka dni zalany zbiornik okresowy. Wylęgłe wówczas larwy zginęłyby, nie kończąc rozwoju.

</doc>
<doc id="1108235" url="https://pl.wikipedia.org/wiki?curid=1108235" title="Ludwig Czibirow">
Ludwig Czibirow

Ludwig Aleksiejewicz Czibirow (ur. 19 listopada 1932) – polityk Osetii Południowej, samozwańczej republiki wchodzącej w skład Gruzji. Przewodniczący parlamentu (pełniący jednocześnie funkcję głowy państwa od 17 września 1993 do 1996. Po wygranych wyborach prezydenckich w listopadzie 1996 roku pełnił nowy urząd prezydenta republiki do 18 grudnia 2001. Bezpartyjny. Po przegranych wyborach w 2001 roku próbował nie dopuścić do objęcia władzy przez zwycięskiego Eduarda Kokojty. Wycofał się z żądań i w ogóle z życia politycznego pod naciskami władz Osetii Północnej.

</doc>
<doc id="1108237" url="https://pl.wikipedia.org/wiki?curid=1108237" title="Przekopnice">
Przekopnice

Przekopnice, tarczowce, nieboraki (Notostraca) – rząd skrzelonogów (Branchiopoda) obejmujący kilkanaście gatunków.
Występowanie.
Przekopnice to skorupiaki rozprzestrzenione na całej kuli ziemskiej; w Europie Środkowej są reprezentowane przez nieliczne gatunki. Spotyka się je głównie w okolicach podbiegunowych, w strefie umiarkowanej też korzystniejsze dla nich są zazwyczaj niskie temperatury. Silniejsze gatunki (np. przekopnica wiosenna) żyją i rozmnażają się wczesną wiosną, gdy temperatura wody jest jeszcze bardzo niska. Słabsze gatunki (np. przekopnica właściwa) pojawiają się i rozmnażają w mniej korzystnych warunkach, wtedy, gdy nie ma już konkurencji ze strony silniejszych gatunków. Przekopnice występują w zbiornikach okresowo wysychających.
Charakterystyka.
Są to organizmy zazwyczaj zimnolubne, w strefie umiarkowanej spotykane są głównie wiosną. Zaliczane są do fauny słodkowodnej.
Tułów spłaszczony grzbietobrzusznie, okryty miękkim karapaksem, podzielony jest na wiele segmentów (zazwyczaj 12), z których wyrastają parami odnóża pływne zaopatrzone w listkowate skrzela. Ciało przekopnic osiąga długość od 2–13 cm. Pływają zwrócone brzuszną stroną ku górze, również pełzają i zagrzebują się w mule. W strefie umiarkowanej rozmnażają się partenogenetycznie.
Systematyka.
Rodzina Triopsidae Keilhack, 1909

</doc>
<doc id="1108248" url="https://pl.wikipedia.org/wiki?curid=1108248" title="Powięź Bucka">
Powięź Bucka

Powięź Bucka, powięź głęboka prącia ("fascia penis profunda") – łącznotkankowa osłonka leżąca pod powięzią powierzchowną prącia ("fascia penis superficialis") i obejmująca ciała jamiste oraz ciało gąbczaste wraz z ich błoną białawą ("tunica albuginea"). Według Terminologia Anatomica nazwa tej struktury anatomicznej to po prostu powięź prącia ("fascia penis"). Powięź Bucka przechodzi w powięź nasienną zewnętrzną moszny ("fascia spermatica externa").
Nad powięzią prącia, w powięzi powierzchownej prącia, biegną parzyste żyły grzbietowe powierzchowne prącia. Nazwa struktury anatomicznej upamiętnia chirurga Gurdona Bucka.

</doc>
<doc id="1108249" url="https://pl.wikipedia.org/wiki?curid=1108249" title="Powięź głęboka prącia">
Powięź głęboka prącia



</doc>
<doc id="1108250" url="https://pl.wikipedia.org/wiki?curid=1108250" title="Civil War (utwór Guns N’ Roses)">
Civil War (utwór Guns N’ Roses)

Civil War – ballada rockowa grupy Guns N’ Roses, która została umieszczona po raz pierwszy na wydanym w 1990 roku albumie kompilacyjnym "Nobody’s Child", nagranym w celu uzyskania środków finansowych na pomoc dla rumuńskich sierot. Jest to protest song przeciwko wojnie. Utwór został napisany przez Axla Rose’a, Slasha i Duffa McKagana.
Piosenka otwiera płytę "Use Your Illusion II", zawarta została także na składance "Greatest Hits".
„Civil War” to ostatnia piosenka, w której zagrał z Guns N’ Roses perkusista Steven Adler, później zastąpił go Matt Sorum.

</doc>
<doc id="1108254" url="https://pl.wikipedia.org/wiki?curid=1108254" title="Piotr Gulczyński">
Piotr Gulczyński

Piotr Gulczyński, pseud. Gulczas (ur. 14 maja 1968 w Poznaniu) – polski uczestnik reality show "Big Brother".
Życiorys.
W 2001 wziął udział w pierwszej polskiej edycji reality show "Big Brother". W domu "Wielkiego Brata" razem z Klaudiuszem Ševkoviciem i Sebastianem Florkiem tworzył trio nazywane "Sękocińscy DJ-e". Z programu odpadł po 85 dniach pobytu.
W 2001 napisał książkę "Tajemnice domu w Sękocinie", wydaną przez wydawnictwo Vera. Ujawnił w niej m.in. tajniki testów dla kandydatów do pierwszej edycji "Big Brother" w Polsce. Opisał również system komunikacji, w którym wspólnie z Klaudiuszem Sevkoviciem i Sebastianem Florkiem, bez wiedzy Wielkiego Brata i innych mieszkańców, informowali się wzajemnie o tym, kto kogo nominował. Jednocześnie zapewnił, że nie wykorzystali tego systemu, aby umawiać się w sprawie nominacji.
W 2001 wystąpił w wideoklipie Małgorzaty Ostrowskiej "Śmierć dyskotece". Zagrał w filmach Jerzego Gruzy: "Gulczas, a jak myślisz..." (2001) i "Yyyreek!!! Kosmiczna nominacja" (2002) oraz Marcina Sobocińskiego "Trzymajmy się planu" (2004). W 2002 użyczył wizerunku piwom "Gulczas" i "Gulczas Mocny", produkowanym przez Browar Jabłonowo.
W 2004 wziął udział w czwartej edycji reality show "Bar". W 2008 wystąpił w "Big Brother Vip", specjalnej wersji reality show z udziałem znanych osób.
Z zawodu specjalista do spraw reklamy. Związany z klubem motocyklowym Black Rider MC.
Życie prywatne.
Rozwiedziony, ma syna Igora. Jest szwagrem piosenkarki Małgorzaty Ostrowskiej. W 2009 ożenił się ponownie, a w 2012 urodziła mu się córka.

</doc>
<doc id="1108258" url="https://pl.wikipedia.org/wiki?curid=1108258" title="Przekopnica wiosenna">
Przekopnica wiosenna

Przekopnica wiosenna ("Lepidurus apus") – skorupiak z rodziny Triopsidae. 
Wielkość ciała do 6,5 cm długości a furka do 10 cm. Grzbiet ciała okryty jest pancerzem, przyrośniętym tylko w części głowowej. Są to skorupiaki z widocznym ciemnozielonym ubarwieniem i czerwoną głową.
Jako drapieżniki w hodowli akwariowej można je karmić rurecznikami "Tubifex tubifex". 
W klimacie umiarkowanym rozmnaża się partenogenetycznie. Pojawiają się wczesną wiosną (od lutego do maja) razem z dziwogłówką wiosenną. Występuje w Europie, jest największym gatunkiem w rodzaju Lepidurus.
Przekopnice prowadzą drapieżny tryb życia, w populacji występują prawie wyłącznie samice – samce pojawiają się wyjątkowo i stanowią 1% populacji)
Samice składają po kilkadziesiąt jaj w kilkudniowych odstępach czasu. Nierzadko przekopnice zjadają składane przez siebie jaja (kanibalizm). Pływają grzbietem do dołu lub pełzają po dnie. Przekopnice wiosenne giną w warunkach naturalnych już wtedy, gdy temperatura wody przekroczy 15 °C. 

</doc>
<doc id="1108262" url="https://pl.wikipedia.org/wiki?curid=1108262" title="My Happy Ending">
My Happy Ending

My Happy Ending – ballada pop-rockowa napisana i wyprodukowana wspólnie przez Avril Lavigne i Butcha Walkera. Utwór trafił na drugi album wokalistki, "Under My Skin" z 2004 roku. Utwór jest drugim międzynarodowym singlem z krążka wydanym w tym roku i stał się trzecim pod względem popularności singlem piosenkarki w Stanach Zjednoczonych i Australii, osiągając pierwszą dziesiątkę na listach przebojów w obu krajach i wyprzedzając pod tym względem pierwszy singel z albumu, „Don’t Tell Me”. W Wielkiej Brytanii utwór uplasował się w pierwszej piątce, natomiast w USA i Hiszpanii zajął 9. pozycję. RIAA odznaczyła „My Happy Ending” platyną w styczniu 2005 roku. Był to drugi platynowy singel Lavigne po „Complicated” z 2002 roku. W piosence występuje wulgaryzm "shit", który przyczynił się do pojawienia się niewielkich kontrowersji. Jako że piosenka była bardzo popularna w stacji Radio Disney, która to jest skierowana głównie do dzieci, słowo "shit" zostało zastąpione wyrażeniem "stuff".
Teledysk.
Klip wideo do piosenki wyreżyserowany przez Meierta Avisa przedstawia Lavigne w sali kinowej oglądającą wspomnienia z czasów, gdy ona i jej chłopak byli razem.
Inne.
Utwór został wykorzystany w piątym sezonie serialu "", w odcinku „Mea Culpa” z 25 listopada 2004 roku oraz w czwartym sezonie serialu "Tajemnice Smallville", w odcinku zatytułowanym „Facade” z 6 października 2004 roku.

</doc>
<doc id="1108264" url="https://pl.wikipedia.org/wiki?curid=1108264" title="Zadychra pospolita">
Zadychra pospolita

Zadychra pospolita ("Branchipus schaefferi") – należy, analogicznie jak dziwogłówka wiosenna, do podrzędu liścionogów właściwych (Euphyllopoda, bezpancerzowce Anostraca). Morfologicznie bardzo podobna do dziwogłówki wiosennej, lecz pojawia się później, zazwyczaj w maju. Oba gatunki można łatwo odróżnić po kształcie głowy. Dochodzi do ok. 3 cm długości. Występuje w wysychających, okresowych zbiornikach. Jaja znoszą przesuszenie (nawet do kilku miesięcy). Po zalaniu wodą z jaj bardzo szybko wylęgają się larwy (po 2 godzinach), a po ok. 8 dniach osiągają postać dorosłą . W Polsce objęta częściową ochroną gatunkową.

</doc>
<doc id="1108265" url="https://pl.wikipedia.org/wiki?curid=1108265" title="San Mamés (1913)">
San Mamés (1913)

Estadio San Mamés – stadion w Bilbao, na którym swoje mecze rozgrywał klub piłkarski Athletic Bilbao. Został otwarty 21 sierpnia 1913 roku. W 1982 roku obiekt gościł Mistrzostwa Świata w 1982 roku i miał 46 223 miejsca. 
Stadion mógł pomieścić 40 tysięcy widzów. W marcu 2009 roku został przedstawiony projekt budowy nowego obiektu San Mamés o pojemności 56 tysięcy miejsc. Ostatni mecz na starym San Mamés miał miejsce 26 maja 2013. W sierpniu 2013 stadion został rozebrany.

</doc>
<doc id="1108267" url="https://pl.wikipedia.org/wiki?curid=1108267" title="Dan Hartman">
Dan Hartman

Dan Hartman, właściwie Daniel Earl Hartman (ur. 8 grudnia 1950 w Harrisburgu, zm. 22 marca 1994 w Westport) – amerykański piosenkarz pop, autor tekstów i producent muzyczny.
Życiorys.
W wieku 13 lat wraz z bratem współtworzył zespół The Legends, w którym grał na instrumentach klawiszowych i komponował muzykę. Grupa nie odniosła sukcesu, zaś Dan Hartman związał się z zespołem Edgar Winter Group, z którym nagrał trzy albumy. W 1976 rozpoczął karierę solową, wydając pierwszą płytę "Who Is Dan Hartman".
Najwyższe miejsca na amerykańskich listach przebojów uzyskały takie utwory piosenkarza jak „Instant Replay”, „I Can Dream About You” i nagrany wspólnie z Loleattą Holloway „Relight My Fire”.
Zmarł w wieku 43 lat na skutek powikłań związanych z AIDS.

</doc>
<doc id="1108270" url="https://pl.wikipedia.org/wiki?curid=1108270" title="III Liceum Ogólnokształcące im. gen. Sowińskiego w Warszawie">
III Liceum Ogólnokształcące im. gen. Sowińskiego w Warszawie

III Liceum Ogólnokształcące im. gen. Sowińskiego – jedno z najstarszych warszawskich liceów, założone w 1923 roku.
Historia szkoły.
Gmach szkoły i początki jej działalności.
Budowę według projektu Mikołaja Tołwińskiego i jego syna Tadeusza rozpoczęto w 1914 r. Zdobyli oni za swój projekt I nagrodę konkursu architektonicznego ogłoszonego w 1912 r. W 1923 r. oddano gmach do użytku ówczesnemu I Gimnazjum Miejskiemu oraz Szkole Powszechnej, która jest obecnie Szkołą Podstawową nr 139. Przeniosła się jednak ona do przekazanej jej przez miasto nowej działki przy ul. Syreny w 1966 r. i od tego czasu gmach szkoły zajmuje tylko "III Liceum Ogólnokształcące".
Budynek szkoły obecnie znajduje się na ul. Rogalińskiej 2, ale wcześniej widniała pod adresem na ul. Młynarskiej oraz Kalinki. Gmach jest aktualnie pod opieką wojewódzkiego konserwatora zabytków.
11 czerwca 1928 r. szkoła otrzymała imię "gen. Józefa Sowińskiego".
II wojna światowa.
W 1939 szkoła stała się schronieniem dla uchodźców z Wielkopolski, którzy sformowali 600-osobowy Ochotniczy Hufiec Pracy i brali udział w obronie Warszawy.
Kursy Przygotowawcze do egzaminu dojrzałości pozwalały na prowadzenie jawnych zajęć w szkole przez dwa lata. W styczniu 1940 działalność rozpoczęły tajne komplety z łaciny, historii i geografii Polski, które obejmowały uczniów klas I i II. W czerwcu 1940 w lokalu przedszkola mieszczącego się tuż obok szkoły odbyły się pierwsze egzaminy maturalne.
Gmach szkoły został zajęty przez Niemców w marcu 1942. Ówczesna "Szkoła Chemiczna" została przeniesiona na ul. Chłodną 37.
W roku szkolnym 1942/43, "Szkoła Chemiczna" zmienia nazwę na "I Obowiązkową Szkołę Zawodową Dokształcającą". Miała wówczas dwie siedziby, przy ul. Chłodnej i Żelaznej. Jawne zajęcia i tajne komplety trwały do sierpnia 1944 r.
5 sierpnia 1944 szkoła zostaje zdobyta przez brygadę SS Dirlewangera. Broniący się na tym terenie żołnierze batalionu Chrobry I wycofali się ku ul. Karolkowej.
W sumie podczas wojny świadectwa dojrzałości otrzymało ok. 60 absolwentów.
Po wojnie.
W 1948 szkoła otrzymała nazwę "Państwowej koedukacyjnej szkoły stopnia licealnego im. gen Sowińskiego". Obecną nazwę szkole nadano w 1965.
W tym samym roku, po remoncie zachodniego skrzydła budynku, powstała hala sportowa, a władze dzielnicy przekazały ją Międzyszkolnemu Ośrodkowi Sportowemu Wola.
W latach 1952–1955 w szkole uczył Jan Twardowski.

</doc>
<doc id="1108271" url="https://pl.wikipedia.org/wiki?curid=1108271" title="Skrzelopływka bagienna">
Skrzelopływka bagienna

Skrzelopływka bagienna, skrzelopływka północna ("Branchinecta paludosa") - gatunek skorupiaka z rodziny Branchinectidae należącej do rzędu bezpancerzowców (Anostraca). 
Opis.
Długość samca 7,5-20,0 mm, samicy 7,5-16,0 mm
Występowanie.
Występuje w strefie podbiegunowej (od Skandynawii po Grenlandię i od Syberii po Alaskę i Labrador) oraz w Tatrach, gdzie uznawany jest za relikt polodowcowy. Na Słowacji występuje w Wyżnim Małym Furkotnym Stawku. Jedynym stanowiskiem w Polsce był Dwoisty Staw Gąsienicowy, ale skrzelopływka ostatni raz została zaobserwowana w nim w 1968 roku.
Tatrzańska populacja.
Polska populacja została odkryta w 1882 r. przez Antoniego Wierzejskiego. On, a następnie jego uczeń Alfred Lityński podejmowali nieskuteczne próby introdukcji skrzelopływki bagiennej do innych tatrzańskich jezior.
Wierzejskiemu nie udało się wyjaśnić dlaczego skrzelopływka nie występuje w innych stawach o podobnych warunkach ekologicznych, np. w sąsiednich Gąsienicowych Stawach. Dopiero badania Lityńskiego wytłumaczyły, co wyróżnia Dwoisty Staw. W zimie, gdy lód skuje powierzchnię zbiornika, zamyka powierzchniowe dopływy wody. Woda pod lodem stopniowo spływa podziemnymi odpływami. Wskutek tego zamarza dno stawu, mimo że w niektórych miejscach ma on 9 m głębokości. Jaja ulegają koniecznemu im do rozwoju przemrożeniu. Takie warunki uniemożliwiają też występowanie w stawie ryb, które stanowią zagrożenie dla tego skorupiaka.
Podczas badań przeprowadzanych w latach 1978-1984 i 1995-1996 naukowcy nie zaobserwowali skrzelopływki bagiennej w Dwoistym Stawie Gąsienicowym. Gatunek wyginął w Polsce najprawdopodobniej wskutek nieprzemyślanego zarybienia pstrągiem, jakie po wojnie, w latach 50. i 60. było przeprowadzane w Gąsienicowych Stawach. W niedużym stawie ryby podczas lata mogły wyjeść skrzelopływkę. W zimie pstrągi wyginęły, ponieważ staw zamarza do dna. Innymi możliwymi przyczynami wyginięcia skrzelopływki bagiennej w Polsce są: skażenie środowiska, nadmierny odłów w celach kolekcjonerskich i naukowych. 
Reintrodukcja skrzelopływki w Dwoistym Stawie wymieniana jest jako zadanie TPN.
W Polsce podlega ścisłej ochronie gatunkowej.
Cykl życiowy.
W tatrzańskich stawach wylęg następuje na początku maja. Samice z jajami (około 16-20 jaj w komorze lęgowej) pojawiają się w końcu sierpnia. Dorosłe osobniki giną w końcu października, gdy stawy zaczynają zamarzać. 
W wyższych szerokościach geograficznych cykl życiowy skrzelopływki jest krótszy. Wylęg następuje pod koniec czerwca, okres larwalny trwa 20-30 dni, reprodukcja rozpoczyna się od końca lipca do połowy sierpnia i trwa 35-45 dni. 
Wyschnięcie i przemarznięcie złożonych jaj w okresie zimowym, jest konieczne, aby na wiosnę mogły wylęgać się z nich młode osobniki.
Skrzelopływka bagienna jest jedynym znanym przedstawicielem rzędu bezpancerzowców, u którego występuje heteroplazmia 
Systematyka.
W 1987 r. odkryto skrzelopływkę bagienną w górach Tienszan, co doprowadziło do wyróżnienia dwóch podgatunków: Branchinecta paludosa paludosa (O. F. Müller, 1788), Branchinecta paludosa tjanshanica (Akatova, 1987). 
Ze względu na szereg różnic anatomicznych między populacją tatrzańską, a populacją arktyczną Kazimierz Gajl w 1934 r. w swojej pracy postulował wyodrębnienie osobnego gatunku Branchinecta polonica.

</doc>
<doc id="1108275" url="https://pl.wikipedia.org/wiki?curid=1108275" title="Depurynacja">
Depurynacja

Depurynacja – modyfikacja DNA polegająca na hydrolizie zasady purynowej (adeniny lub guaniny od reszty nukleotydu (deoksyrybozy i reszty fosforanowej). W miejscu zasady pozostaje grupa hydroksylowa (-OH). 
Jedną z głównych przyczyn depurynacji jest obecność w komórce endogennych metabolitów, które przyczyniają się do rozbicia wiązania między puryną a pentozą. Depurynację może też powodować podwyższona temperatura. Przykładowo u termofilnych bakterii żyjących w gorących źródłach w temperaturze 85–250 °C hydrolityczna depurynacja zachodzi z dużą częstością (depurynacja 300 nukleotydów purynowych na genom na generację).
Depurynacja (lub depirymidynacja) jest też etapem naprawy DNA przez wycinanie zasady. Enzym glikozylaza DNA przecina wiązanie β-N glikozydowe między uszkodzoną zasadą a cząsteczką deoksyrybozy, tworząc miejsce apurynowe/apirymidynowe rozpoznawane przez białka biorące udział w dalszych etapach naprawy.

</doc>
<doc id="1108277" url="https://pl.wikipedia.org/wiki?curid=1108277" title="Słonaczek">
Słonaczek

Słonaczek, solowiec, kolczykowiec słonaczek, solankowiec ("Artemia salina") – jajożyworodny, ciepłolubny skorupiak żyjący wyłącznie w wodach słonych. Występują liczne rasy geograficzne. Żyje w śródlądowych wodach słonych w strefie umiarkowanej i subtropikalnej (np. w limanach nad Morzem Czarnym). Ze względu na trudności z oznaczeniem gatunku, uważano, że masowo zamieszkuje również Wielkie Jezioro Słone, w stanie Utah, USA, jednak jest to inny gatunek, tj. "Artemia franciscana". Jest to gatunek wyjątkowo euryhalinowy, tolerujący wody o różnym zasoleniu. Żyje i rozwija się w wodach o zasoleniu od 0‰ do 200‰, nawet do 30%, gdzie inne zwierzęta nie mają zdolności bytowania. Jaja tego skorupiaka odporne są na przesuszenie. U tego gatunku występuje partenogeneza. Na skutek zahamowania podziałów redukcyjnych występują osobniki diploidalne, triploidalne, tetraploidalne, pentaploidalne, a nawet oktoploidalne. W zależności od stopnia zasolenia wykazuje duże modyfikacje budowy Morfologia odwłoka i widełek zmienia się u populacji występujących w wodach o różnym zasoleniu, widełki u form zasiedlających wody mniej słone są dłuższe, w wodach bardziej zasolonych są krótsze.
Pozostałe informacje.
Skorupiak ten uznawany jest za jadalny. W formie wysuszonej spożywany był przez Indian. W akwarystyce naupliusy solowca używa się jako pokarmu dla narybku.
Slonaczek żyje także w tzw. salinach, z których po odparowaniu wody uzyskuje się sól.
Ten skorupiak jest jednym z głównych składników diety flaminga różowego, pośrednio odpowiedzialnym za różowe zabarwienie tego ptaka. Sam słonaczek nie ma wyraźnego zabarwienia co podnosi jego dostosowanie w kontekście zabezpieczenia przed zjedzeniem. Jednak po infekcji pasożytniczym tasiemcem Flamingolepis liguloides w jego ciele i funkcjonowaniu następują bardzo poważne zmiany:
Celem tych zmian jest zjedzenie zainfekowanego tasiemcem słonaczka przez flaminga, w którym tasiemiec może zamknąć swój cykl życiowy. Grupy czerwonych słonaczków są łatwiejsze do wypatrzenia przez flamingi, a ich barwnik nie jest rozkładany przez metabolizm ptaka i kumuluje się w piórach.

</doc>
<doc id="1108282" url="https://pl.wikipedia.org/wiki?curid=1108282" title="Artemia salina">
Artemia salina



</doc>
<doc id="1108283" url="https://pl.wikipedia.org/wiki?curid=1108283" title="Nerka gąbczasta">
Nerka gąbczasta

Nerka gąbczasta, gąbczastość rdzenia nerki (choroba Cacchiego-Ricciego, łac. "ren spongiosus", ang. medullary sponge kidney, MSK, Cacchi-Ricci disease) – rzadka anomalia rozwojowa nerki o niewyjaśnionej etiologii.
Historia.
Pierwszy przypadek nerki gąbczastej opisał Hermann Beitzke w 1908 roku. Nazwę wprowadzili Cacchi i Ricci w 1949 roku w pracy omawiającej histologię nieprawidłowo wykształconej nerki.
Epidemiologia.
Szacuje się, że nerka gąbczasta spotykana jest z częstością 1:20000 urodzeń. W 3/4 przypadków występuje obustronnie. Może występować jako część obrazu klinicznego zespołów wad wrodzonych: zespołu Beckwitha-Wiedemanna, Ehlersa-Danlosa, Marfana, Carolego, ADPKD.
Etiologia.
Choroba jest przypuszczalnie uwarunkowana genetycznie w części przypadków; rodzinne występowanie choroby dotyczy &lt;5%.
Objawy i przebieg.
Wada może przebiegać bezobjawowo lub manifestować się klinicznie, przy czym pierwsze objawy mogą wystąpić zarówno w niemowlęctwie jak i w późnej starości. Objawy to pobolewania w okolicy lędźwiowej, nawracające infekcje dróg moczowych lub okresowy krwiomocz, krwinkomocz, jałowy ropomocz, białkomocz o niewielkim nasileniu, zmniejszoną gęstość względną moczu. Nerka gąbczasta jest predysponowana do tworzenia złogów i właśnie złogi w drogach moczowych odpowiadają za obraz kliniczny wady. Kamica moczowa dotyczy 15-20% pacjentów z MSK. Z czasem rozwija się niewydolność nerek, pogarszająca rokowanie u pacjentów z tą wadą.
Rozpoznanie.
Rozpoznanie stawiane bywa przypadkowo na podstawie przeglądowego zdjęcia rentgenowskiego jamy brzusznej, ujawniającego drobne zwapnienia w nerce (nefrokalcynoza) albo przy próbie diagnostyki krwiomoczu, kamicy lub zakażeń układu moczowego. Badaniem obrazowym o największej czułości jest urografia.
Leczenie.
Leczenie jest objawowe. Polega na zwalczaniu ognisk kamicy i unikaniu zakażeń dróg moczowych.

</doc>
<doc id="1108287" url="https://pl.wikipedia.org/wiki?curid=1108287" title="Lepidurus apus">
Lepidurus apus



</doc>
<doc id="1108290" url="https://pl.wikipedia.org/wiki?curid=1108290" title="Zespół Jacksona-Weissa">
Zespół Jacksona-Weissa

Zespół Jacksona i Weissa (ang. Jackson-Weiss syndrome, JWS) – rzadki, uwarunkowany genetycznie zespół wad wrodzonych, przebiegający z kraniostenozą, stożkogłowiem, hipoplazją środkowej części twarzy i wadami stóp. Radiologicznie stwierdza się krótką i szeroką pierwszą kość śródstopia, nieprawidłowo wykształcone kości stępu i zrośnięcie kości piętowej z kością sześcienną. Zespół spowodowany jest mutacją w domenie Ig III genu 2 receptora czynnika wzrostu fibroblastów ("FGFR2").

</doc>
<doc id="1108291" url="https://pl.wikipedia.org/wiki?curid=1108291" title="Ibar z Begerinu">
Ibar z Begerinu

Ibar z Begerinu, , również "Ivor" (zm. 23 kwietnia przed 500) – misjonarz pochodzący z Irlandii, duchowny, biskup, apostoł Wexfordu, święty Kościoła katolickiego.
Ibar pochodził z Ulsteru. Był uczniem świętego Patryka (lub szerzył ewangelizację wcześniej) jednak początkowo był przeciwny autorytetowi Patryka, gdyż ten nie był Irlandczykiem – z czasem jednak przekonał się do niego. Był wujem św. Abbana, który towarzyszył mu w misjach do Rzymu. 
Ibar na początku mieszkał w Wexfordzie. Był duchownym w klasztorze św. Brygidy w Hrabstwie Kildare. Około 480 roku został mecenasem Begerinu, miejscowości będącej wtedy wyspą ("Begerin Island"), położonej na północ od Wexfordu, gdzie wybudował pierwszy klasztor. Zajmował się rozbudową tego miejsca co przyniosło pełny sukces. Do miasteczka sprowadziło się ok. trzy tysięcy ludzi. 
Jest patronem kościoła w Wexfordzie. Jego silny kult w tym miejscu zwrócił uwagę zwolenników kościoła Anglikańskiego w okresie reformacji, dla których istotnym stało się wykorzenienie wiary w niego. Według podań, w XVII wieku jego drewniany wizerunek w kaplicy miał być wielokrotnie palony, jednak zawsze powracał na swoje miejsce nienaruszony.
Jego wspomnienie liturgiczne obchodzone jest w dzienną pamiątkę śmierci.

</doc>
<doc id="1108294" url="https://pl.wikipedia.org/wiki?curid=1108294" title="Aleksander Rejman">
Aleksander Rejman

Aleksander Augustyn Rejman (ur. 12 sierpnia 1914 w Czarnej, zm. 17 lutego 2005 w Warszawie) – polski ogrodnik pomolog, prorektor Szkoły Głównej Gospodarstwa Wiejskiego.
Wczesne lata 1914–1934.
Syn Michała i Anny z domu Czado urodził się we wsi Czarna w powiecie łańcuckim, na ówczesnym terytorium Królestwa Galicji i Lodomerii (obecnie woj. podkarpackie) jako jeden z dziewięciu braci. Ojciec prowadził 2-hektarowe gospodarstwo i równocześnie pracował na kolei, zmarł w 1920. Aleksander był najmłodszym z braci (po śmierci najmłodszego w 1919). W latach 1924–1928 starsi bracia zrezygnowali z produkcji rolniczej na rzecz ogrodniczej, rozwinęli produkcję truskawek, pomidorów i drzewek owocowych. W 1929 założyli szkółkę drzew i krzewów owocowych pod nazwą Bracia Rejman. Dzięki temu zaistniały warunki do dalszego kształcenia trzech młodszych braci, w tym Aleksandra.
Aleksander Rejman ukończył czteroklasową szkołę powszechną w rodzinnej Czarnej w 1925, od piątej do siódmej klasy w latach 1925–1928 uczył się w szkole powszechnej w Łańcucie. Następnie uczęszczał do Państwowego Gimnazjum Koedukacyjnego im. H. Sienkiewicza w Łańcucie (obecnie I Liceum Ogólnokształcące im. H. Sienkiewicza), które ukończył w 1934.
Studia i praca naukowa 1934–1984.
Studia i praca w Szkole Głównej Gospodarstwa Wiejskiego.
Po maturze zdanej w 1934 Aleksander Rejman podjął studia na Wydziale Ogrodniczym Szkoły Głównej Gospodarstwa Wiejskiego w Warszawie. Dyplom magistra ogrodnictwa ze specjalnością sadownictwa, po sześciu latach studiów o specjalizacji z przetwórstwa owocowo-warzywnego, uzyskał w 1939 w Katedrze Przemysłu Rolnego SGGW za pracę pt. „Nasiona gorzkiego kasztanowca pod względem składu chemicznego i użyteczności w przemyśle”, napisaną pod kierunkiem prof. dr. Wacława Dąbrowskiego i dr. Eugeniusza Pijanowskiego. W 1939 został mianowany na stanowisko młodszego asystenta prof. Włodzimierza Gorjaczkowskiego w Katedrze Sadownictwa SGGW w Skierniewicach.
W latach 1939–1945 opiekował się Sadem Pomologicznym w Skierniewicach, obiektem doświadczalnym Katedry Sadownictwa SGGW, który podczas okupacji niemieckiej nosił nazwę "Versuchsgut Skierniewice". Tu troszczył się o zachowanie kolekcji odmian i dzikich form drzew owocowych, prowadził obserwacje nad uszkodzeniami mrozowymi po zimie 1939/40, podjął też pierwsze prace hodowlane.
W 1945 został ponownie zatrudniony w Katedrze Sadownictwa SGGW jako asystent kierownika, prof. dr. Szczepana A. Pieniążka. W 1952 obronił pracę doktorską pt. „Studia nad przechowywaniem dwunastu odmian jabłek” pod kierunkiem prof. Pieniążka i awansował na stanowisko adiunkta. Od 1955 należał do PZPR. W 1958 roku otrzymał nominację na docenta, w 1963 r. na profesora nadzwyczajnego, a w 1971 roku otrzymał tytuł profesora zwyczajnego. W 1968 objął funkcję kierownika Katedry Sadownictwa SGGW w Warszawie, którą sprawował do przejścia na emeryturę w 1984 r. W latach 1970–1982 pełnił funkcję dyrektora Instytutu Produkcji Ogrodniczej, powołanego na Wydziale Ogrodniczym w 1970, w skład którego wchodził wtedy Zakład Sadownictwa.
W latach 1953–1956, 1963–1965 oraz 1969–1972 pełnił funkcje prodziekana, a w latach 1961–1962 oraz 1972–1975 dziekana Wydziału Ogrodniczego SGGW. Był pierwszym prodziekanem, który w 1963 opracował plan studiów zaocznych powstałych na Wydziale Ogrodniczym SGGW, kierował również ich przebiegiem. W latach 1966–1970 był prorektorem SGGW.
Wypromował 10 doktorów i ponad 150 magistrów ogrodnictwa.
17 maja 2002 został odznaczony tytułem doktora honoris causa SGGW.
20 maja 2011 odbyło się odsłonięcie tablicy upamiętniającej nadanie imienia prof. dr. h.c. Aleksandra Rejmana Auli II w budynku 37 kampusu SGGW na warszawskim Ursynowie.
Praca poza Szkołą Główną Gospodarstwa Wiejskiego.
W latach 1951–1966 prof. Rejman był zatrudniony w Instytucie Sadownictwa w Skierniewicach, gdzie kierował Zakładem Hodowli i Aklimatyzacji Roślin Sadowniczych (od 1956 jako Zakład Hodowli, Oceny Odmian i Szkółkarstwa). W latach 1951-1959 zakładał doświadczenia odmianowe we wszystkich terenowych filiach Instytutu. Był członkiem komisji doborów odmian, dokonywanych przez Ministerstwo Rolnictwa. W latach 1963–1984 pełnił też funkcję Przewodniczącego Rady Naukowej Instytutu Sadownictwa.
W latach 1972–1975 był przewodniczącym, następnie do 1978 członkiem Zespołu Dydaktyczno-Wychowawczego w Ministerstwie Nauki i Szkolnictwa Wyższego. W latach 1979-1982 był członkiem Centralnej Komisji Kwalifikacyjnej ds. Kadr Naukowych przy Prezesie Rady Ministrów.
W latach 1967–1978 przewodniczył Komisji Kwalifikacyjnej dla rzeczoznawców Stowarzyszenia Inżynierów i Techników Ogrodnictwa Naczelnej Organizacji Technicznej, którego był członkiem od 1963 r.
Przewodniczył Podkomisji Sadownictwa Komitetu Nauk Ogrodniczych Polskiej Akademii Nauk, którego był członkiem honorowym.
Przynależał do krajowych i zagranicznych towarzystw naukowych (m.in. Międzynarodowego Towarzystwa Ogrodniczego), wygłosił liczne referaty na krajowych oraz międzynarodowych zjazdach, odbył kilka staży i stypendiów zagranicznych (w Szwecji, Danii, Anglii, Stanach Zjednoczonych).
Był członkiem Kolegium Redakcyjnego pisma „Działkowiec”.
Prace badawcze i osiągnięcia naukowe.
Zainteresowania naukowe prof. Rejmana koncentrowały się na hodowli, selekcji i ocenie odmian drzew owocowych, głównie jabłoni oraz śliw, czereśni, wiśni, moreli, brzoskwiń i grusz, oraz szkółkarstwie sadowniczym. Opracował system oceny wartości użytkowej odmian tych roślin sadowniczych. Na podstawie wyników założonych i prowadzonych pod jego kierunkiem doświadczeń porównawczo-odmianowych ustalano obowiązujące dobory odmian, które przyczyniły się do unowocześnienia rynku owocowego w Polsce. Prof. Rejman wytyczył także dwa perspektywiczne kierunki badawcze Katedry Sadownictwa: hodowlę odpornościową jabłoni oraz wprowadzanie do uprawy nowych gatunków sadowniczych.
Prowadząc selekcję i ocenę odmian, prof. Rejman brał udział w pracach nad ich coroczną oceną, a także ulepszeniem metod rozmnażania drzew pestkowych w szkółkach. Badał odmiany pod względem pory wejścia w okres owocowania, plenności, przechowywania, odporności na mróz i choroby. W hodowli zwrócił uwagę na konieczność odpowiedniego doboru form rodzicielskich, w celu otrzymania wartościowych cech u nowych odmian.
W wyniku prac prof. Rejmana i współpracowników powstały odmiany jabłoni, które weszły do produkcji, a także wykorzystywane są w dalszych pracach hodowlanych. Prof. Rejman jest hodowcą odmiany Fantazja, którą otrzymał w 1944 roku. Ponadto jest współautorem, wraz z dr. Wacławem Dzięciołem i prof. Marią Grochowską, popularnej odmiany Alwa. Wraz z dr. hab. Emilianem Piterą wyhodował dwie odmiany parchoodporne, Witosa i Sawę. Brał także udział w pracach nad wyhodowaniem odmiany Marwit. Razem z dr. Kazimierzem Pliszką i innymi prowadził prace nad selekcją borówki wysokiej, co zaowocowało wprowadzeniem jej do uprawy w Polsce. Wyselekcjonował też cztery odmiany moreli: Wczesna i Późna z Ursynowa, Late Alexander i Julia. Wraz z dr. Józefem Rembaczem wyselekcjonował i opisał nową polską odmianę wiśni – Szklankę Wczesną. Wprowadził do uprawy mało wrażliwą na choroby, mało znaną wówczas w Polsce gruszę Konferencję, odmianę śliwy Stanley, a także liczne odmiany jabłoni i innych drzew owocowych. Wyhodował również nową odmianę pigwy – Pigwę Ursynowską.
Podczas kierowania Katedrą Sadownictwa oraz Instytutem Produkcji Ogrodniczej prof. Rejman stworzył bazę dla działalności badawczej i dydaktycznej przez utworzenie i urządzenie pól doświadczalnych: Pola Wydziału Ogrodniczego w Wilanowie, gdzie założono sady doświadczalne oraz kolekcje dydaktyczne wszystkich gatunków drzew i krzewów owocowych, oraz Pola Borówek Uprawnych w Błoniu k. Prażmowa, pierwszego w Polsce całkowicie poświęconego badaniom i selekcji borówki wysokiej, brusznicy i żurawiny.
Publikacje naukowe i popularnonaukowe.
Prof. Aleksander Rejman jest autorem lub współautorem co najmniej 16 broszur i książek, w tym podręczników akademickich, 33 oryginalnych prac naukowych dotyczących oceny odmian i wyników prac hodowlanych, 285 artykułów opublikowanych w czasopismach ogrodniczych, oraz innych publikacji naukowych i popularnonaukowych zamieszczanych w pracach Instytutu Sadownictwa, Zeszytach Naukowych oraz w zawodowej prasie ogrodniczej.
Publikacje książkowe.
W kolejności chronologicznej, od daty pierwszego wydania:
Rodzina.
W 1954 Aleksander Rejman ożenił się z Julią Doktorowicz-Hrebnicką, córką polskiego geologa prof. Stanisława Doktorowicz-Hrebnickiego, korespondenta Polskiej Akademii Nauk, badacza złóż węgli, kartografa geologicznego. Julia Doktorowicz-Hrebnicka była absolwentką Wydziału Ogrodniczego SGGW oraz odznaczoną krzyżem Virtuti Militari uczestniczką Powstania Warszawskiego, zmarła w 1970. Syn Andrzej Rejman, urodzony w 1956, absolwent SGGW, jest kompozytorem.
Aleksander Rejman zmarł 17 lutego 2005 w Warszawie, został pochowany na Cmentarzu Wojskowym na Powązkach obok swojej żony (kwatera B18-4-17).
Nagrody i odznaczenia.
Za pracę społeczną i naukowo-dydaktyczną – wielokierunkową działalność badacza, nauczyciela akademickiego, organizatora życia naukowego na uczelni, wychowawcy profesjonalnej kadry, a także propagatora nowoczesności w sadownictwie, prof. Rejman został wyróżniony wieloma nagrodami i odznaczeniami (w kolejności chronologicznej):
Nagrody.
Ponadto prof. Rejman otrzymał liczne nagrody rektora SGGW.

</doc>
<doc id="1108295" url="https://pl.wikipedia.org/wiki?curid=1108295" title="Sweet Child O’ Mine">
Sweet Child O’ Mine

Sweet Child O’ Mine – ballada rockowa grupy Guns N’ Roses. Pochodzi ona z debiutanckiego albumu zespołu, "Appetite for Destruction" wydanego w 1987. „Sweet Child O' Mine” jest pierwszym singlem Guns N’ Roses który dotarł na pierwsze miejsce rankingu "Billboard" Hot 100, utrzymywał się na nim przez dwa tygodnie we wrześniu 1988. Słowa napisane zostały przez Axla, którego inspiracją była jego dziewczyna Erin Everly.
Teledysk.
Teledysk do utworu „Sweet Child O' Mine" przedstawia zespół grający w opuszczonym teatrze, otoczonym przez członków grupy. Pojawiają się także na ekranie narzeczone niektórych członków zespołu. Wideoklip był bardzo popularny w stacji MTV, co pomogło piosence w jej emisji w radiu.
W październiku 2019 klip jako pierwszy w historii, będący z lat osiemdziesiątych przekroczył miliard wyświetleń na platformie YouTube.
Pochwały oraz wyrazy uznania.
Singel „Sweet Child O' Mine” zajął 37. miejsce w rankingu „100 Greatest Guitar Solos” magazynu "Guitar World". Pojawia się także na trzecim miejscu rankingu „500 Greatest Songs Since You Were Born” magazynu "Blender", oraz na 196. miejscu w rankingu „500 Greatest Songs of All Time” pisma "Rolling Stone". W kwietniu 2004 roku riff ze „Sweet Child O' Mine” został uznany za najlepszy gitarowy riff wszech czasów przez magazyn "Total Guitar". W marcu 2005 magazyn "Q" umieścił utwór na 6. miejscu rankingu „100 Greatest Guitar Tracks”.

</doc>
<doc id="1108299" url="https://pl.wikipedia.org/wiki?curid=1108299" title="Symphonic black metal">
Symphonic black metal



</doc>
<doc id="1108300" url="https://pl.wikipedia.org/wiki?curid=1108300" title="Svend Karlsen">
Svend Karlsen

Svend Karlsen, pseudonim "Viking Power" (ur. 6 października 1967 w Drammen) – norweski trójboista siłowy, kulturysta i profesjonalny strongman.
Najlepszy norweski strongman w historii tego sportu. w latach 2003, 2005 i 2006. Mistrz Europy Strongman 2001, Mistrz Świata Strongman 2001.
Życiorys.
Svend Karlsen dorastał w mieście Drammen, na południu Norwegii. W wieku czternastu lat rozpoczął treningi siłowe, najpierw trójbój siłowy, a następnie kulturystykę.
W latach 1986–1989, w trójboju siłowym, ustanowił około 30 rekordów Norwegii, 3 rekordy Europy i 1 rekord świata. Wygrał 3 razy Mistrzostwa Norwegii oraz Mistrzostwo Nordyckie. Zajął 3. miejsce na Mistrzostwach Europy i 3. miejsce na Mistrzostwach Świata.
W latach 1990–1995 startował jako kulturysta, zdobywając wiele tytułów.
W 1996 roku przeszedł do sportu strongman. Rok 2001 był szczytowym w jego karierze siłacza. Zdobył wówczas dwa najważniejsze tytuły: Mistrza Europy Strongman i Mistrza Świata Strongman (oba dotychczas jedyne dla Norwegii). Należy jednak obiektywnie zauważyć, że w obu imprezach nie wziął udziału (z powodu pobytu w zakładzie karnym) Mariusz Pudzianowski, który już w następnym roku zdobył oba tytuły mistrzowskie.
Wziął udział czterokrotnie w elitarnych i bardzo trudnych zawodach siłaczy Arnold Strongman Classic, rozgrywanych w Columbus (USA), w latach 2002, 2003, 2004 i 2005. Trzykrotnie zajął w nich drugie miejsce, pokonując m.in. Mariusza Pudzianowskiego.
Wziął udział ośmiokrotnie w indywidualnych Mistrzostwach Europy Strongman.
Klasyfikacja w indywidualnych Mistrzostwach Europy Strongman:
W 2006 roku zakończył karierę siłacza gdy okazało się, że wymaga przeszczepu nerki (dawcą została jego druga żona). Obecnie jest członkiem Super Series Organization, sędzią i organizatorem zawodów siłaczy oraz komentatorem zawodów siłaczy dla telewizji (m.in. razem z Colinem Bryce’em).
Jest pomysłodawcą i organizatorem, wraz ze swoją żoną, rozgrywanych w Norwegii od 2007 r., zawodów siłaczy .
Rodzina: rozwiedziony z pierwszą żoną, druga żona Eun Lene Alexandra zmarła 8 lipca 2009 r., syn Svend Alexander (ur. 2000). Mieszkają w mieście Kristiansand.
Mistrzostwa Świata Strongman.
Svend Karlsen wziął udział w indywidualnych Mistrzostwach Świata Strongman łącznie dziewięć razy, w latach 1996, 1997, 1999, 2000, 2001, 2002, 2003, 2004 i 2005 (IFSA). Podczas debiutu, na Mistrzostwach Świata Strongman 1996, jedyny raz nie zakwalifikował się do finału. Zabrakło mu wówczas tylko jednego punktu. W Mistrzostwach Świata Strongman 1998 nie wziął udziału z powodu choroby.
Klasyfikacja w indywidualnych Mistrzostwach Świata Strongman:
Wymiary
Rekordy życiowe

</doc>
<doc id="1108308" url="https://pl.wikipedia.org/wiki?curid=1108308" title="Zespół Gerstmanna-Strausslera-Scheinkera">
Zespół Gerstmanna-Strausslera-Scheinkera



</doc>
<doc id="1108309" url="https://pl.wikipedia.org/wiki?curid=1108309" title="Władysław Łukasiuk">
Władysław Łukasiuk

Władysław Łukasiuk ps. „Młot” (ur. 16 lutego 1906, zm. 27 czerwca 1949) – kapitan WP/AK, partyzant antykomunistyczny ziemi podlaskiej.
Życiorys.
Urodził się we wsi Tokary, w rodzinie chłopskiej. Ukończył szkołę powszechną i gimnazjum. Od 1929 roku służył w wojsku w 3 PSK w Wołkowysku. Wykształcenie, dobra kondycja oraz predyspozycje sprawiły, że szybko awansował na plutonowego. Niestety jego karierę przerwał tragiczny wypadek. Łukasiuk podczas treningu ujeżdżania konia, spadł z niego i doznał poważnych obrażeń lewej nogi. Efektem tego wypadku było to, że młodemu plutonowemu lewa noga na zawsze pozostała sztywna. Po zawarciu małżeństwa z Jadwigą Oksiutówną osiadł w Mężeninie nad Bugiem. Miał z nią troje dzieci. Do wybuchu wojny pełnił funkcję zastępcy wójta gminy Sarnaki. Istnieje przypuszczenie, że w tym czasie rozpracowywał dla polskiego wywiadu środowiska komunistyczne i masońskie (rozpracowywał między innymi Wandę Wasilewską).
W wojnie obronnej nie brał udziału. Aktywnie za to współpracował z ZWZ/AK. Dowodził drużyną konspiracyjną wchodzącą w skład 8 kompanii, IX Ośrodka Sarnaki-Górki Obwodu AK Siedlce. Brał udział w akcji „V” – przejęcia niewybuchu niemieckiego pocisku rakietowego V-2 pod Sarnakami. Po wkroczeniu Sowietów, podjął próbę stawiania oporu nowemu wrogowi. Zimą 1944 plut. „Młot” nawiązał kontakt z Obwodem Bielsk Podlaski, należącym do Białostockiego Okręgu AK. Władysław Łukasiuk powiększył w styczniu 1945, swój oddział z kilku do kilkudziesięciu ludzi. Pierwszą potyczkę z sowietami zakończoną rozbiciem grupy operacyjnej NKWD, stoczył 18 marca 1945 na drodze z Mężenina do Figał. Wkrótce jego oddział połączył się z dużo większym oddziałem AK/AKO ppor. Teodora Śmiałowskiego „Szumnego”, gdzie Łukasiuk objął funkcję dowódcy 1 plutonu. Pluton ten wyróżnił się bojowością na tle innych oddziałów jednostki. W czasie służby w oddziale „Młot” zdał kurs Szkoły Podchorążych Rezerwy. W sierpniu 1945 pchor. Łukasiuk został awansowany na podporucznika. Kolejne awanse to: porucznik (X 1946) i kapitan (11 XI 1947).
Po śmierci „Szumnego” 1 sierpnia 1945 roku oddział rozwiązano. Pluton ppor. Łukasiuka nie chcąc składać broni dołączył do 5 Wileńskiej Brygady AK. Stoczył w jej szeregach kilka potyczek (pod Sikorami, Zalesiem i w Miodusach-Pokrzywnych). Po demobilizacji Brygady stworzył w polu, wraz z ppor. Lucjanem Minkiewiczem „Wiktorem” oddział kadrowy. Oddział ten od lutego 1946, przeszedł pod rozkazy mjr Zygmunta Szendzielarza „Łupaszki” i otrzymał nazwę 6 Brygady Wileńskiej. Wkrótce Brygada ta przeszła z rejonu lewobrzeżnego rzeki Bug w rejony północne powiatu Sokołów Podlaski. 18 października 1946 porucznik „Młot” został mianowany dowódcą 6 Brygady Wileńskiej. Przez 3 lata dowodził nią, potrafiąc utrzymać się w terenie, nawet w najtrudniejszych sytuacjach.
Był człowiekiem solidnym, odpowiedzialnym, mającym świetny instynkt partyzancki. Wyróżniał go na tle innych dowódców bardzo silny charakter. Pomimo kalectwa zawsze maszerował w pierwszym szeregu, razem ze swoim oddziałem. Starsi mieszkańcy Podlasia pamiętają, że poruszanie sprawiało mu duże kłopoty. Musiał podpierać się swoim karabinem SWT.
W ciągu kilku lat stał się ze zwykłego dowódcy plutonu, prawdziwą legendą Podlasia. Lubił go i liczył się z nim sam mjr „Łupaszka”. Uważa się, że cechowała go dbałość o ludność cywilną (zwalczanie bandytyzmu i złodziejstwa).
Kapitan Władysław Łukasiuk „Młot” zginął na kolonii wsi Czaje-Wólka, zastrzelony przez swojego podkomendnego Czesława Dybowskiego „Rejtana”. „Młot” zastrzelił młodszego brata Czesława – Leopolda, ponieważ nie wykonał on rozkazu „Młota” – wykonania wyroku śmierci na osobach podejrzewanych o współpracę z UB. Widząc to, „Rejtan” zastrzelił „Młota”.
Zwłoki kpt. „Młota” zostały ekshumowane 13 sierpnia 1949 przez funkcjonariuszy UBP. Miejsce ich pochówku pozostaje nieznane.
Upamiętnienie.
15 lipca 2006 roku w Czajach Wólce (gmina Ciechanowiec) nastąpiło uroczyste odsłonięcie pomnika poświęconego pamięci Młota. Jeszcze przed uroczystościami pomnik został zniszczony (prawdopodobnie przez lokalną społeczność, wśród której Młot nie cieszył się dobrą opinią).
W 2002 powstał film "Historia „Młota”, czyli dwie Polski".
11 czerwca 2021 w Tokarach, rodzinnej wsi „Młota”, odsłonięto tablicę pamiątkową. Inicjatorem było Stowarzyszenie Historyczne im. „11 Grupy Operacyjnej NSZ” z Płocka.
Ordery.
Pośmiertnie, postanowieniem prezydenta RP Lecha Kaczyńskiego z 9 listopada 2007 „za wybitne zasługi dla niepodległości Rzeczypospolitej Polskiej” został, wraz z dwoma innymi „żołnierzami wyklętymi” – Kazimierzem Kamieńskim i Zygmuntem Szendzielarzem odznaczony Krzyżem Wielkim Orderu Odrodzenia Polski, a przekazanie orderów odbyło się 11 listopada tego samego roku w czasie uroczystości z okazji Narodowego Święta Niepodległości.

</doc>
<doc id="1108319" url="https://pl.wikipedia.org/wiki?curid=1108319" title="Leonid Obolenski (dyplomata)">
Leonid Obolenski (dyplomata)

Leonid Leonidowicz Obolenski (ros. "Леонид Леонидович Оболенский") (ur. 24 stycznia 1873 w Orle, zm. 20 września 1930 w Leningradzie) – prawnik, radziecki działacz partyjny i państwowy, dyplomata, muzykolog.
Urodził się w rodzinie Leonida Jegorowicza Obolenskiego, znanego w końcu XIX w. - początku XX w. rosyjskiego filozofa, socjologa, dziennikarza, pisarza, wydawcy i redaktora. Ukończył prawo na uniwersytecie w Petersburgu, studiował kompozycję u Rimskiego-Korsakowa. Podjął pracę w służbie publicznej - był inspektorem podatkowym w Arzamas, następnie w Niżnym Nowogrodzie (1898-). Był członkiem zarządu oddziału w Niżnym Nowogrodzie Chłopskiego Banku Ziemnego ("Крестьянский поземельный банк") (1906-), miał rangę urzędniczą - radcy kolegialnego (1913). Od 1915 członek SDPRR, mienszewik, zamieszkały w Permie (1914-), gdzie był pod nadzorem policji. Po rewolucji październikowej przyłączył się do bolszewików (1918), m.in. pracując w Komitecie gubernialnym w Permie, a wkrótce zostając powołany na front wschodni w 3 Armii Czerwonej w charakterze skarbnika. Od 1919 był członkiem zarządu w Komisariacie Finansów RFSRR, jednocześnie kierując działem podatków i ceł, oraz członkiem tzw. „małego Sovnarkomu” RFSRR. W 1920 został przeniesiony do Ludowego Komisariatu Spraw Zagranicznych RFSRR, gdzie m.in. uczestniczył 12 lipca tegoż roku w podpisaniu traktatu pokojowego z Litwą, brał udział ze strony RFSRR w negocjowaniu traktatu ryskiego w 1921, kończącego wojnę polsko-bolszewicką. "Chargé d’affaires" Rosyjskiej Federacyjnej Socjalistycznej Republiki Radzieckiej i ZSRR w Polsce w latach 1922–1923, poseł nadzwyczajny i minister pełnomocny ZSRR w II Rzeczypospolitej w latach 1923–1924. Był też prezesem delegacji sowieckiej w Mieszanej Komisji Rozrachunkowej (1921–1924) w Warszawie. Od 1929 naczelnik zarządu sztuk pięknych ["Главискусствo") Ludowego Komisariatu Edukacji RFSRR; w 1930 dyrektor muzeum Ermitaż w Leningradzie.

</doc>
<doc id="1108320" url="https://pl.wikipedia.org/wiki?curid=1108320" title="Władysław Duczko">
Władysław Duczko

Władysław Duczko (ur. 21 lutego 1946 w Białymstoku) – polski archeolog działający w Szwecji i Polsce, specjalizujący się w dziejach i sztuce wczesnośredniowiecznej Skandynawii, Europy Wschodniej, Polski oraz Bizancjum.
Życiorys.
Studiował archeologię powszechną na Uniwersytecie Warszawskim, a po emigracji do Szwecji w roku 1969 – archeologię skandynawską i historię sztuki na Uniwersytecie Uppsalskim oraz numizmatykę na Uniwersytecie Sztokholmskim. W 1986 roku obronił w Instytucie Archeologii w Uppsali doktorat na temat ozdób odkrytych w grobach Birki, słynnego wikińskiego ośrodka rzemieślniczo-handlowego, gdzie w roku 1979 prowadził badania wielkiego kopca na stanowisku Orknösen. W 1990 roku został docentem na Uniwersytecie Uppsalskim. Przez wiele lat wchodził w skład Birkakommité, komitetu przy Królewskiej Szwedzkiej Akademii Literatury, Historii i Starożytności opracowującego i publikującego zabytki z Birki. Z kolei jako bizantynista był przez siedem lat przewodniczącym Szwedzkiego Towarzystwa Bizantologicznego.
W latach 90. XX wieku kierował badaniami wykopaliskowymi najważniejszego wczesnośredniowiecznego stanowiska środkowej Szwecji – Starej Uppsali (Gamla Uppsala), centrum kultowo-politycznego państwa Sweów. Międzynarodowe uznanie świata naukowego oraz rozgłos w gronie miłośników wikingów przyniosła mu książka Viking Rus (2004, pol. wyd. Ruś wikingów 2006), nowatorsko omawiająca kwestię osadnictwa Skandynawów w Europie Wschodniej oraz sprawę wikińskich korzeni państwowości ruskiej. Została opublikowana w serii The Northern World, wchodzącej w skład prestiżowej kolekcji naukowych dzieł historycznych wydawanych przez holenderską oficynę Brill. Za polską edycję książki autor został uhonorowany Nagrodą Klio (nagroda I stopnia w kategorii autorskiej).
W 2005 roku wrócił do Polski, aby na zaproszenie profesora Jerzego Gąssowskiego wykładać archeologię na Wyższej Szkole Humanistycznej, obecnie Akademii Humanistycznej im. Aleksandra Gieysztora w Pułtusku, gdzie sprawuje funkcję kierownika Katedry Archeologii i Antropologii Wydziału Historycznego. W 2006 roku uzyskał stopień naukowy doktora habilitowanego. Od 2013 roku kieruje grantami naukowymi dotyczącymi badań nad pochodzeniem srebra w przedmiotach ze skarbów wczesnośredniowiecznych znajdowanych na terenie Polski oraz nad technologiami wyrobu ozdób zachodniosłowiańskich ze skarbów polskich i skandynawskich.
Do roku 2017 opublikował kilka książek i ponad 100 artykułów naukowych (w siedmiu językach: polskim, szwedzkim, duńskim, norweskim, angielskim, niemieckim, rosyjskim) dotyczących przede wszystkim dawnej Skandynawii oraz stosunków skandynawsko-słowiańskich.
Jest zwolennikiem koncepcji, że chrzest Mieszka I odbył się dopiero w 968 r. lub nawet później.
Publikacje.
Książki:
Wybrane artykuły:

</doc>
<doc id="1108323" url="https://pl.wikipedia.org/wiki?curid=1108323" title="Wakuole">
Wakuole



</doc>
<doc id="1108324" url="https://pl.wikipedia.org/wiki?curid=1108324" title="Steinway &amp; Sons">
Steinway &amp; Sons

Steinway &amp; Sons, a także Steinway, (wymowa /ˈstaɪnweɪ/) – amerykańsko-niemieckie przedsiębiorstwo zajmujące się ręcznym produkowaniem fortepianów, założone w 1853 roku w Nowym Jorku, przez niemieckiego imigranta Heinricha Engelharda Steinwega (później Henry’ego E. Steinwaya).
Od 1995 roku Steinway &amp; Sons wchodzi w skład konglomeratu Steinway Musical Instruments, który pod licznymi markami produkuje, oprócz fortepianów, instrumenty dęte, smyczkowe i perkusyjne.
Wytwórnia fortepianów Steinway &amp; Sons.
Firma została założona w 1853 roku przez niemieckiego emigranta, Henry’ego Engelharda Steinwaya (Heinrich Engelhard Steinweg) na poddaszu przy Varick Street na Manhattanie. Henry był cieślą specjalizującym się w szafkach, a pierwszy fortepian zbudował w kuchni swojego domu w niemieckim mieście Seesen.
Do czasu otwarcia wytwórni Steinway &amp; Sons stworzył 482 instrumenty. Pierwszy fortepian wykonany pod szyldem firmy o numerze 284 sprzedano jednej z nowojorskich rodzin za 500 dolarów. W chwili obecnej instrument jest wystawiony w Metropolitan Museum of Art w Nowym Jorku.
Przez kolejne 40 lat Henry wraz z synami: Henrym Jr., Albertem, C.F. Theodorem, Williamem i Charlesem, rozwijali pomysł na nowoczesny fortepian. Prawie połowa z opatentowanych przez firmę 114 rozwiązań powstała w tym właśnie czasie. Rewolucyjna stylistyka i dokładne wykonanie instrumentów Steinwaya prawie natychmiast przyniosły wytwórni krajowy rozgłos.
Od 1855 r., fortepiany Steinway otrzymały złote medale na kilkunastu wystawach w Stanach Zjednoczonych i Europie. Międzynarodowy rozgłos wytwórni przyniosła wystawa w Paryżu w 1876 r., gdzie fortepian tej firmy otrzymał medal „Grand Gold Medal of Honor” za wyjątkową stylistykę i technikę wykonania. Był to pierwszy przypadek, gdy amerykańska firma otrzymała to właśnie wyróżnienie.
Szybko instrumenty te zdobyły uznanie, wzbudzając zachwyt najlepszych pianistów świata. W roku 1866 firma Steinway &amp; Sons otworzyła pierwszą własną salę koncertową, a wytwórnię przeniesiono do aktualnej siedziby w nowojorskiej dzielnicy Queens, budując „Wioskę Steinwaya”. Było to właściwie miasteczko, gdyż posiadało pełną infrastrukturę: odlewnie, fabrykę, pocztę, parki i kwatery dla pracowników.
W roku 1871 zmarł Henry senior, a kierownictwo firmy przejęli jego synowie C.F. Theodore i William. Jako spełniony pianista, C.F. Theodore był odpowiedzialny za techniczne wykonanie instrumentów i osobiście zapewnił firmie 41 patentów. W tym samym roku William pomógł w stworzeniu salonu pokazowego w Londynie. Pięć lat później, otwarto fabrykę instrumentów w Hamburgu, wraz z salonem sprzedaży. Kolejny punkt sprzedaży otwarto w Berlinie w 1909 roku.
Dziś firma Steinway &amp; Sons produkuje około 5000 instrumentów rocznie. Ponad 1300 uznanych na świecie artystów i zespołów muzycznych szczyci się posiadaniem tytułu Artysty Steinwaya. Żaden artysta, ani grupa muzyczna nie otrzymuje za firmowanie instrumentów firmy pieniędzy, każdy z nich posiada jednak instrument firmy Steinway &amp; Sons i wykorzystuje go podczas występów. W Ameryce Północnej artyści mogą wybrać egzemplarz, na którym chcą zagrać z unikatowego „banku instrumentów”, zawierającego ponad 300 instrumentów o łącznej wartości ponad 15 milionów dolarów. Fortepiany „banku” rozmieszczone są na całym terenie Stanów Zjednoczonych, a ich stan gotowości do koncertowania utrzymywany jest przez sieć autoryzowanych dealerów. W innych krajach, każde ważniejsze dla muzyki miejsce wyposażone jest w fortepian Steinway.

</doc>
<doc id="1108329" url="https://pl.wikipedia.org/wiki?curid=1108329" title="Western blotting">
Western blotting



</doc>
<doc id="1108333" url="https://pl.wikipedia.org/wiki?curid=1108333" title="Beatyfikowani i kanonizowani Kościoła katolickiego w 2007 roku">
Beatyfikowani i kanonizowani Kościoła katolickiego w 2007 roku

W 2007 roku wyniesiono na ołtarze 40 błogosławionych i 6 świętych kościoła katolickiego.
14 kwietnia
15 kwietnia
21 kwietnia
29 kwietnia
6 maja
11 maja
27 maja
3 czerwca
15 sierpnia
16 sierpnia 
30 września
20 października
21 października
26 października
27 października
27 października
11 listopada
18 listopada
2 grudnia

</doc>
<doc id="1108336" url="https://pl.wikipedia.org/wiki?curid=1108336" title="Richard-Lenoir">
Richard-Lenoir

Richard-Lenoir – stacja linii nr 5 metra w Paryżu. Stacja znajduje się w 11. dzielnicy Paryża. Została otwarta 17 grudnia 1906 r.

</doc>
<doc id="1108337" url="https://pl.wikipedia.org/wiki?curid=1108337" title="Ludność Stargardu">
Ludność Stargardu



</doc>
<doc id="1108340" url="https://pl.wikipedia.org/wiki?curid=1108340" title="Bréguet – Sabin">
Bréguet – Sabin

Bréguet - Sabin – stacja linii nr 5 metra w Paryżu. Stacja znajduje się w 11. dzielnicy Paryża. Została otwarta 31 grudnia 1906 r.

</doc>
<doc id="1108343" url="https://pl.wikipedia.org/wiki?curid=1108343" title="Quai de la Rapée">
Quai de la Rapée

Quai de la Rapée – stacja linii nr 5 metra w Paryżu. Stacja znajduje się w 12. dzielnicy Paryża. Została otwarta 13 kwietnia 1906.

</doc>
<doc id="1108344" url="https://pl.wikipedia.org/wiki?curid=1108344" title="Dmitrij Bogomołow">
Dmitrij Bogomołow

Dmitrij Wasiljewicz Bogomołow (ros. "Дмитрий Васильевич Богомолов") (ur. 16 czerwca 1890 w Sankt Petersburgu, rozstrzelany 7 maja 1938 w miejscu egzekucji Kommunarka pod Moskwą) – ambasador i minister pełnomocny ZSRR w Chinach (przy rządzie Kuomintangu w Nankinie) w latach 1933-1937, poseł nadzwyczajny i minister pełnomocny ZSRR w Polsce w latach 1927-1929, "chargé d’affaires" ZSRR w Wielkiej Brytanii w 1927, członek WKP(b).
Był odznaczony Orderem Czerwonego Sztandaru Pracy i Orderem Znak Honoru. W okresie ”wielkiej czystki”, w październiku 1937 został wezwany z Nankinu do Moskwy. Aresztowany przez NKWD 13 października 1937. 7 maja 1938 skazany przez Kolegium Wojskowe Sądu Najwyższego ZSRR na śmierć pod zarzutem ”udziału w antysowieckiej organizacji terrorystycznej”. Rozstrzelany tego samego dnia w miejscu egzekucji Kommunarka pod Moskwą i tam pochowany anonimowo. Zrehabilitowany 13 lipca 1957 przez Kolegium Wojskowe SN ZSRR.

</doc>
<doc id="1108346" url="https://pl.wikipedia.org/wiki?curid=1108346" title="Jacob Aagaard">
Jacob Aagaard

Jacob Aagaard (ur. 31 lipca 1973) – duński szachista, trener szachowy ("FIDE Senior Trainer" od 2011) i autor książek o tematyce szachowej, w latach 2006-2009 reprezentant Szkocji, arcymistrz od 2007 roku. Aktualnie ponownie reprezentuje Szkocję.
Kariera szachowa.
Sukcesy na arenie międzynarodowej zaczął odnosić w drugiej połowie lat 90. W 1996 r. podzielił III m. (za Siergiejem Kaliniczewem i Nikołajem Legkijem) w cyklicznym turnieju "First Saturday" w Budapeszcie (FS09 GM), w 1997 dwukrotnie podzielił I miejsca w Highgate i Rotherhamie, a w 1998 triumfował w Hampstead. W 2002 r. podzielił I miejsce w Helsingørze, rok później samodzielnie zwyciężając w tym mieście. Na przełomie 2003 i 2004 r. podzielił III m. w Sztokholmie ("Rilton Cup", za Nickiem de Firmianem i Ralfem Åkessonem, wraz z m.in. Wiktorem Korcznojem, Erikiem Lobronem, Ferencem Berkesem i Robertem Fontaine'em). W 2004 r. triumfował (wraz z Thomasem Lutherem i Milanem Draško) w Arco, zdobył również tytuł wicemistrza Szkocji, a w następnym roku w mistrzostwach tego kraju zajął I miejsce. W 2006 r. ponownie podzielił I miejsce w Arco. W 2007 r. odniósł jeden z największych sukcesów w karierze, zdobywając w Great Yarmouth tytuł mistrza Wielkiej Brytanii. W latach 2010 i 2014 dwukrotnie zdobył brązowe medale indywidualnych mistrzostw Danii.
Wielokrotnie reprezentował Szkocję i Danię w turniejach drużynowych, m.in.: oraz .
Najwyższy ranking w dotychczasowej karierze osiągnął 1 maja 2010 r., z wynikiem 2542 punktów zajmował wówczas 2. miejsce wśród szkockich szachistów.
Jest cenionym autorem książek o tematyce szachowej, przede wszystkim poświęconych debiutom, ale również o grze końcowej, taktyce i strategii.

</doc>
<doc id="1108350" url="https://pl.wikipedia.org/wiki?curid=1108350" title="Urszula Grzeszczak-Świetlikowska">
Urszula Grzeszczak-Świetlikowska

Urszula Grzeszczak-Świetlikowska (ur. 10 kwietnia 1929 w Podkowie Leśnej - zm. 16 października 2001) - technolog żywienia, pracownik naukowy SGGW.
Życiorys.
W 1954 ukończyła SGGW. W 1959 została doktorem nauk rolniczych. W 1968 uzyskała habilitację, a od 1977 była profesorem.
Profesor Urszula Grzeszczak-Świetlikowska propagowała upowszechnianie postępu w rolnictwie i agroturystykę. Była specjalistką w zakresie żywienia zwierząt i paszoznawstwa.

</doc>
<doc id="1108352" url="https://pl.wikipedia.org/wiki?curid=1108352" title="Ludność Szczecina">
Ludność Szczecina

Ludność Szczecina
Ludność Szczecina w kolejnych latach.
Spadek liczby mieszkańców następujący od końca lat 90. XX wieku wiąże się z intensywnym rozwojem budownictwa mieszkaniowego w gminach otaczających miasto Szczecin. W samej gminie Dobra w latach 2006–2009 saldo migracji wewnętrznej przekraczało tysiąc osób rocznie, powodując wzrost liczby mieszkańców z 5,8 tys. w 1995 do 15,2 tys. w 2009.
Ludność polska przed 1945.
W 1914 w Szczecinie mieszkało 550 Polaków. Polską społeczność miasta stanowili przede wszystkim imigranci zarobkowi (przy czym pamiętać należy, że do 1918 roku migrowali oni w granicach jednego państwa - Cesarstwa Niemieckiego). Zatrudniani byli głównie do prac ciężkich i słabo opłacanych, również jako pracownicy sezonowi. Polsko brzmiące nazwisko nie świadczyło o polskiej tożsamości narodowej, gdyż wiele osób o polskich korzeniach było już zgermanizowanych. 
Prognozy demograficzne.
GUS przewiduje spadek ludności Szczecina w perspektywie wieloletniej. Liczby przedstawiają się następująco:

</doc>
<doc id="1108356" url="https://pl.wikipedia.org/wiki?curid=1108356" title="Bogusław Czechowicz">
Bogusław Czechowicz

Bogusław Czechowicz (ur. 1967 we Wrocławiu) – śląski historyk sztuki i historyk, prof. dr hab.
Życiorys.
W latach 1988–1993 studiował historię sztuki na Uniwersytecie Wrocławskim, tu się doktoryzował z historii sztuki w 2001, w 2010 habilitował się z historii na Uniwersytecie w Hradcu Králové (Republika Czeska). W 2015 uzyskał na Uniwersytecie Jana Ewangelisty Purkyniego w Uściu nad Łabą (Republika Czeska) drugi doktorat (PhDr.) z historii. W 2017 po przeprowadzonej tam procedurze o nadanie tytułu naukowego dekretem prezydenta Republiki Czeskiej mianowany profesorem historii. Jego zainteresowania badawcze obejmują sztukę późnego średniowiecza, baroku i niektóre aspekty sztuki XIX i XX w., dzieje kartografii i starożytnictwa; w ostatnich latach biblijne asocjacje europejskiej kultury i historiozofii. 
Od 2019 wykłada na Uniwersytecie Śląskim w Opawie (Slezská Univerzita v Opavě) w Instytucie Nauk Historycznych Wydziału Filozoficzno-Przyrodniczego. W latach 2007–2015 pracował na Uniwersytecie w Hradcu Králové, a w latach 2011–2019 na Uniwersytecie Opolskim. Dawniej jako eksternista wykładał też na Uniwersytecie Wrocławskim, Uniwersytecie Przyrodniczym we Wrocławiu, Wyższej Szkole Technicznej w Katowicach, Wałbrzyskiej Wyższej Szkole Zarządzania i Przedsiębiorczości, Uniwersytecie J.E. Purkyniego w Ústi nad Labem, a w l. 1994–2010 pracował w Muzeum Narodowym we Wrocławiu. 
W latach 1991–1993 członek redakcji popularnonaukowego periodyku „Karkonosz. Sudeckie Materiały Krajoznawcze”, w latach 1991–1995 w redakcji „Śląskich Zeszytów Krajoznawczych”, współtwórca periodyku naukowego „Dzieła i Interpretacje” (wydawany od 1993), organizator lub współorganizator kilku konferencji naukowych (w 1997 i 1999 we Wrocławiu, w 2000 w Świdnicy, w 2005 w Żaganiu, w 2007 w Brzegu, w 2008 we Wrocławiu, w 2009 w Głogowie, w 2010 w Ziębicach, w 2012 w Orlickim Zahoří-Bedřichovce), w 2014 w Opawie, w 2016 w Opolu, w 2017 w Kłodzku, w 2021 w Opawie, w 2022 w Kłodzku i Katowicach (tu jedna z sekcji VIII Kongresu Mediewistów Polskich). Redaktor serii "Czeski horyzont," członek redakcji lub rad redakcyjnych kilku periodyków wydawanych w RP i RCz. 
Autor blisko 30 monografii autorskich, przeszło 200 artykułów i rozpraw naukowych oraz blisko 100 recenzji publikowanych po polsku, czesku, angielsku, niemiecku, holendersku, rosyjsku i węgiersku. Aktywny (z referatem) uczestnik ponad 140 konferencji naukowych. Współpracował lub współpracuje także z wieloma czasopismami popularnonaukowymi, m.in.: „Sudety”, „Spotkania z Zabytkami”, „Zabytki – Heritage”; autor kilkuset not do "Wielkiej Encyklopedii Powszechnej PWN". "Encyklopedii religii PWN" oraz "Encyklopedii Wrocławia". Autor i współautor wystaw i ekspozycji w instytucjach Broumova, Wrocławia, Jeleniej Góry, Wiednia i Marburga. 
Dawniej animator życia naukowego na Śląsku, szczególnie we Wrocławiu, zwłaszcza w relacjach z ośrodkami naukowymi na terenie Republiki Czeskiej, obecnie bardziej aktywny na jej obszarze. Propagator nowego spojrzenia na miejsce Śląska w Koronie Królestwa Czech, a szczególnie roli Wrocławia jako ośrodka przez wieki konkurencyjnego w stosunku do stołecznej Pragi, zarazem silnie wpisanego w ideologię polityczną państwa czeskiego między połową XIV i XVIII wieku. Wśród ważnych osiągnięć naukowych wymienić też należy zdekodowanie ryciny "Melencolia I" autorstwa Albrechta Dürera z 1514, jednego z największych "rebusów" kultury europejskiej. W swoich badaniach nad dawną kartografią wprowadził nowe metody interpretacji tej specyficznej grupy zabytków, traktowanych tak, jak inne dzieła sztuk plastycznych, nie rezygnując z postrzegania tych dziel w kontekście politycznym, prawnym czy nawet filozoficznym. Od lat wprowadza też do interpretacji dziel sztuki oraz pisemnych przekazów źródłowych komponent biblijny, skutkujący na przykład coraz śmielszym odchodzeniem od tradycyjnego paradygmatu stylowego (gotyk, renesans, barok) na rzecz prób określenia stosunku danej epoki do biblijnego dziedzictwa. 
Przez lata aktywny członek Polskiego Towarzystwa Turystyczno-Krajoznawczego (1984–1995) i Stowarzyszenia Historyków Sztuki (1994–2001), w latach 2009-2022 zrzeszony we Wrocławskim Towarzystwie Miłośników Historii (oddziale Polskiego Towarzystwa Historycznego) - przez lata członek zarządu, potem przewodniczący komisji rewizyjnej. Za działalność naukową wyróżniany Nagrodą im. Adama Heymowskiego przyznawaną przez Polskie Towarzystwo Heraldyczne (2006), dwukrotnie (2011 i 2012) przez rektora Uniwersytetu w Hradcu Králové. Nagradzano lub drukowano także pisane pod jego kierunkiem prace licencjackie, magisterskie i doktorskie, ewentualnie publikowano artykuły pisane na ich podstawie. Recenzent w przewodach habilitacyjnych i doktorskich przeprowadzonych na uniwersytetach w Brnie, Opawie i Uściu nad Łabą. 
Długo zaangażowany w propagowanie idei powrotu na Śląsk zabytków wywiezionych po drugiej wojnie światowej do Warszawy i innych miejsc Rzeczypospolitej Polskiej (m.in. inicjator i współautor stosownych raportów wykonywanych na zlecenie Dolnośląskiego Urzędu Marszałkowskiego; uczestniczył w akcji wrocławskiego dodatku „Gazety Wyborczej” "Oddajcie co nasze"); w 2004; przyczynił się do odzyskania z Anglii przez Ministerstwo Spraw Zagranicznych RP zaginionych w 1945 fragmentów graduału z Raciborza. 
Od urodzenia mieszkaniec Wrocławia. Z zamiłowania wędrowiec przemierzający pieszo z plecakiem głównie dawne kraje Korony Czeskiej (Czechy, Morawy, Śląsk, oboje Łużyce) oraz meloman. 
Publikacje (książki autorskie, opracowania zbiorowe pod redakcją lub współredakcją).
Ważniejsze książki autorskie:
Opracowania zbiorowe pod redakcją lub współredakcją:

</doc>
<doc id="1108357" url="https://pl.wikipedia.org/wiki?curid=1108357" title="Dunaj Ruse">
Dunaj Ruse



</doc>
<doc id="1108359" url="https://pl.wikipedia.org/wiki?curid=1108359" title="Ich własna liga">
Ich własna liga

Ich własna liga (oryg. "A League of Their Own") – amerykański film z roku 1992 w reżyserii Penny Marshall.
Fabuła.
Rok 1943, trwa II wojna światowa. Powoływani do wojska są też zawodnicy baseballa – narodowego sportu Amerykanów. Ich brak powoduje zanik zainteresowania tym sportem. W końcu menedżerowie wpadają na pomysł zorganizowania żeńskiej ligi tego sportu. Mają być nie tylko utalentowane, ale i piękne, by przyciągnąć kibiców. Wśród menedżerów jest Walter Harvey - magnat przemysłu czekolady. Na jego zlecenie zawodniczek szuka łowca talentów Ernie Capadino. Eliminacje mają odbyć się w Chicago. Drużynę pań ma poprowadzić Jimmy Dugan - kiedyś obiecujący baseballista, obecnie częściej zaglądający do kieliszka.
Nagrody i nominacje.
Złote Globy 1992

</doc>
<doc id="1108361" url="https://pl.wikipedia.org/wiki?curid=1108361" title="Kostkowanie">
Kostkowanie



</doc>
<doc id="1108374" url="https://pl.wikipedia.org/wiki?curid=1108374" title="Wyrób">
Wyrób



</doc>
<doc id="1108376" url="https://pl.wikipedia.org/wiki?curid=1108376" title="Zespół Cronkhite-Canada">
Zespół Cronkhite-Canada



</doc>
<doc id="1108382" url="https://pl.wikipedia.org/wiki?curid=1108382" title="Pawieł Rybałko">
Pawieł Rybałko

Paweł Siemionowicz Rybałko, ros. Павел Семёнович Рыбалко (ur. we wsi Mały Istorop, zm. 19 lutego 1948 w Moskwie) – radziecki dowódca wojskowy, ostatni attaché wojskowy ZSRR w II Rzeczypospolitej (1937–1939), attaché wojskowy ZSRR w Chinach (1939–1940), marszałek wojsk pancernych, głównodowodzący wojskami pancernymi i zmechanizowanymi Armii Czerwonej, dwukrotny Bohater Związku Radzieckiego (1943, 1945), deputowany do Rady Najwyższej ZSRR 2. kadencji (1946–1948).
Życiorys.
Urodził się 4 listopada 1894 we wsi Mały Istorop w guberni charkowskiej w rodzinie robotniczej. W wieku 13 lat rozpoczął pracę w cukrowni, a następnie był praktykantem tokarza, jednocześnie uczęszczał do szkoły.
W 1914 otrzymał powołanie do wojska i uczestniczył w I wojnie światowej. Po wybuchu rewolucji październikowej wstąpił do Gwardii Czerwonej; od 1919 w Armii Czerwonej. Był zastępcą dowódcy jednostki partyzanckiej podczas okupacji Ukrainy przez wojska niemieckie w 1918. Od 1919 członek RKP(b). Uczestniczył w wojnie domowej w Rosji, walczył w 1 Armii Konnej Siemiona Budionnego podczas wojny polsko-bolszewickiej w 1920.
W 1934 ukończył Akademię Wojskową im. Michaiła Frunzego w Moskwie. W latach 1937–1939 był ostatnim attaché wojskowym ZSRR w II Rzeczypospolitej, a w latach 1939–1940 attaché wojskowym ZSRR w Chinach.
W 1942 był dowódcą 5 Armii Pancernej, w latach 1942–1943 dowodził 3 Armią Pancerną, a w latach 1943–1946 3 Gwardyjską Armią Pancerną, z którymi walczył na Frontach: Briańskim, Południowo-Zachodnim, Centralnym, Woroneskim, 1 Białoruskim i 1 Ukraińskim. Brał udział w wielu działaniach bojowych, w tym zaczepnych w rejonie Kijowa, Żytomierza, Proskurowa, Lwowa, Berlina, Drezna i Pragi.
W 1945 został mianowany marszałkiem wojsk pancernych. Od 1947 był głównodowodzącym wojskami pancernymi i zmechanizowanymi ZSRR.
W latach 1946–1948 był deputowanym do Rady Najwyższej ZSRR 2. kadencji.
Zmarł po długiej chorobie 19 lutego 1948 w Moskwie. Został pochowany na Cmentarzu Nowodziewiczym, a na jego grobie wzniesiono pomnik. Pomnik upamiętniający marsz. Pawła Rybałki znajduje się również w Moskwie na ulicy jego imienia oraz w Pradze.
W 1984 z okazji 90. rocznicy urodzin Pawła Rybałki Ministerstwo Łączności ZSRR wydało okolicznościową kartę pocztową z oryginalnym znaczkiem pocztowym.

</doc>
<doc id="1108395" url="https://pl.wikipedia.org/wiki?curid=1108395" title="Andrzej Sikorski (obrońca)">
Andrzej Sikorski (obrońca)

Andrzej Grygor Sikorski (ur. 13 lutego 1957 w Olsztynie) – polski piłkarz, obrońca. Długoletni zawodnik Legii Warszawa i członek Galerii Sław tego klubu.
Kariera.
Karierę zaczynał w Warmii z rodzinnego miasta. W latach 1974–1982 był zawodnikiem Gwardii Warszawa, w 1982 przeszedł do lokalnego rywala, Legii, w której spędził pięć sezonów. Grał także za granicą, w zespołach z niższych lig.
W reprezentacji Polski zagrał tylko raz. 7 października 1986 Polska zremisowała 2:2 z Koreą Północną w meczu towarzyskim.
Jako trener pracował m.in. w akademii CWKS Legia Warszawa, Hetmanie Zamość, Hutniku Warszawa, UKS Łady i Żyrardowiance Żyradów. 22 kwietnia 2009 został zatrudniony w Polonii Warszawa w roli drugiego trenera. Później pracował jako asystent trenera i samodzielny trener drużyny Młodej Ekstraklasy Polonii Warszawa, jednak przestał być trenerem pod koniec października 2012 ze względu na stan zdrowia. Powrócił do zawodu jako trener klubów na niższych poziomach rozgrywek, w tym Sarmata Warszawa (od października 2014 do czerwca 2016) i Zaborowianka Zaborów od lipca 2016 (oba kluby grające w lidze okręgowej).
Jest ojcem siatkarki Aleksandry Sikorskiej oraz Macieja Sikorskiego, trenera bramkarzy Raków Częstochowa.
W 2022 był uczestnikiem czwartej edycji programu TVP1 "Sanatorium miłości".

</doc>
<doc id="1108397" url="https://pl.wikipedia.org/wiki?curid=1108397" title="Andrzej Rybski (piłkarz)">
Andrzej Rybski (piłkarz)

Andrzej Rybski (ur. 11 marca 1985 w Wolfsburgu) – polski piłkarz. Podczas kariery był napastnikiem, ale nie typowym strzelcem. Dobrze rozgrywał piłkę, często pełnił rolę pomocnika.
Kariera.
Andrzej Rybski do 11. roku życia trenował hokej na lodzie (jego ojciec, również Andrzej, był w przeszłości hokeistą ŁKS-u Łódź) oraz unihokej, grał również w tenisa. Wybrał jednak piłkę nożną i rozpoczął występy w ŁKS-ie. W 1999 roku trafił do Widzewa Łódź, gdzie w sezonie 2002/2003 grał w rezerwach i w czwartej lidze strzelił trzy gole. Latem 2003 roku został włączony do pierwszego składu i 17 sierpnia zadebiutował Ekstraklasie w przegranym 1:2 spotkaniu z GKS-em Katowice. Do końca sezonu wystąpił jeszcze w dziewięciu innych ligowych meczach (brał udział w m.in. przegranych 0:6 pojedynkach z Amiką Wronki i Legią Warszawa).
W sezonie 2004/2005 Rybski już regularnie pojawiał się na boisku. Wystąpił w 26 meczach drugiej ligi w których zdobył cztery gole. W kolejnych rozgrywkach przebywał na wypożyczeniu w Polonii Bytom, w której strzelił sześć bramek i pomógł jej w utrzymaniu się w lidze. Po powrocie do Łodzi, nie znalazł uznania w oczach trenera i w sezonie 2006/2007 przebywał na wypożyczeniach w ŁKS-ie Łomża i Górniku Polkowice.
Latem 2007 roku stał się jednym z głównych celów transferowych trenera Lechii, Tomasza Borkowskiego i trafił do Gdańska. W sezonie 2007/2008 był podstawowym graczem i grał bardzo dobrze. Strzelił osiem goli (w tym kilka kluczowych, jak np. zwycięskie bramki w meczach z Polonią Warszawa i GKS-em Katowice), a jego zespół awansował do Ekstraklasy. Po promocji do najwyższej ligi, Rybski stracił miejsce w pierwszej jedenastce. Coraz częściej siadał na ławce rezerwowych, czasami nie mieścił się nawet w meczowej osiemnastce. Nie był faworytem kolejnych trenerów – ani Jacka Zielińskiego, ani Tomasza Kafarskiego. Tylko w ośmiu pojedynkach zagrał od początku. Trzykrotnie wystąpił również w spotkaniach Młodej Ekstraklasy. Pod koniec okna transferowego był bliski przejścia do Śląska. Bardzo chciał go trener tego zespołu Ryszard Tarasiewicz, ale w ostatniej chwili transakcję zablokował zarząd wrocławskiego klubu (Lechia chciała za Rybskiego 300 tys. zł).
W grudniu 2009 roku został wystawiony na listę transferową przez trenera Lechii, Tomasza Kafarskiego. 5 stycznia 2010 roku Rybski podpisał półroczny kontrakt z drugoligowym Zawiszą Bydgoszcz. Rozegrał w nim 13 meczów i strzelił cztery gole, w tym dwa w wygranym spotkaniu z Jarotą Jarocin. 5 lipca 2010 związał się roczną umową ze spadkowiczem z Ekstraklasy, Odrą Wodzisław Śląski.
W zimowym okienku transferowym w 2011 roku Rybski przeniósł się do występującego w I lidze LKS Nieciecza.
Zimą 2014 roku został zawodnikiem I-ligowej Chojniczanki Chojnice.
Statystyki.
"Aktualne na 19 maja 2019:"

</doc>
<doc id="1108401" url="https://pl.wikipedia.org/wiki?curid=1108401" title="Harald Hirschsprung">
Harald Hirschsprung

Harald Hirschsprung (ur. 14 grudnia 1830 w Kopenhadze, zm. 11 kwietnia 1916 w Kopenhadze) – duński lekarz znany z opisania choroby, określanej dziś jako choroba Hirschsprunga. 
Życiorys.
Harald był najstarszym synem Abrahama Marcusa Hirschsprunga (1793-1871), właściciela fabryki tytoniu. Zdał egzamin na studia medyczne w 1848 roku i ukończył je w 1855. Jego zainteresowania dotyczyły rzadkich schorzeń przewodu pokarmowego; praca doktorska Hirschsprunga z 1861 roku traktowała o atrezji przełyku i jelita cienkiego. Został pierwszym duńskim specjalistą pediatrą w 1870 roku, a w 1891 roku został profesorem pediatrii. W 1886 roku na kongresie Towarzystwa Pediatrycznego w Berlinie Hirschsprung wygłosił referat pod tytułem "Stuhlträgheit Neugeborener in Folge von Dilatation und Hypertrophie des Colons". W tej pracy wydanej drukiem w następnym roku Hirschsprung opisał przypadek dwóch chłopców zmarłych z powodu zaparcia towarzyszącego poszerzeniu okrężnicy.

</doc>
<doc id="1108403" url="https://pl.wikipedia.org/wiki?curid=1108403" title="Oleg Tezijew">
Oleg Tezijew

Oleg Dżerichanowicz Tezijew (ros.: Тезиев, Олег Джериханович) (ur. 1948) - polityk Osetii Południowej, samozwańczej republiki (de facto niepodległe państwo) wchodzącej w skład Gruzji. Pierwszy premier kraju od 28 listopada 1991 do września 1993. Bezpartyjny.

</doc>
<doc id="1108405" url="https://pl.wikipedia.org/wiki?curid=1108405" title="Nikołaj Siemionow (kombryg)">
Nikołaj Siemionow (kombryg)

Nikołaj Aleksandrowicz Siemionow, ros. Николай Александрович Семенов 
(ur. w 1893 w Saratowie, zm. 25 sierpnia 1938 w Moskwie) – kombryg Armii Czerwonej.
Służył w armii rosyjskiej. W 1914 roku ukończył Aleksandrowską Szkołę Wojskową. W czasie I wojny światowej walczył na froncie południowo-zachodnim. Doszedł do stopnia sztabskapitana. W 1918 roku wstąpił do Armii Czerwonej. Od 1919 roku był członkiem Rosyjskiej Partii Komunistycznej (bolszewików). W 1923 roku ukończył Akademię Wojskową. Od 1924 roku służył w Zarządzie Operacyjnym Sztabu Armii Czerwonej. W 1925 roku został szefem 1 Oddziału (wywiad wojskowy) Razwiedupra. Od 1927 roku dowodził jednym z pułków piechoty. Następnie objął funkcję szefa 1 oddziału sztabu i jednocześnie zastępcy szefa sztabu Leningradzkiego Okręgu Wojskowego. Od grudnia 1932 roku do września 1933 roku był attaché wojskowym w Kownie, od grudnia 1933 roku w Warszawie. 14 grudnia 1933 roku razem ze swoim poprzednikiem, Lepinem został przyjęty przez I wiceministra spraw wojskowych, generała brygady Kazimierza Fabrycego. W 1936 roku został attaché wojskowym w Paryżu. Doszedł do stopnia kombryga. W 1937 roku został odwołany do Moskwy, gdzie na początku grudnia tego roku aresztowało go NKWD. Po procesie skazano go na karę śmierci wykonaną 25 sierpnia 1938 roku.

</doc>
<doc id="1108406" url="https://pl.wikipedia.org/wiki?curid=1108406" title="Stanley Love">
Stanley Love

Stanley Glen Love (ur. 8 czerwca 1965 w San Diego) – doktor astronomii, amerykański astronauta.

</doc>
<doc id="1108409" url="https://pl.wikipedia.org/wiki?curid=1108409" title="It’s So Easy">
It’s So Easy

It’s So Easy – piosenka amerykańskiego hardrockowego zespołu Guns N’ Roses i umieszczona na jego debiutanckim albumie pt. "Appetite for Destruction". 
Utwór opowiada o uganianiu się za kobietami i o brutalności. .
Piosenka dotarła do 84. miejsca w brytyjskim notowaniu UK Singles Chart. Utwór często grany jest na koncertach zespołu.
Zespół nakręcił teledysk do piosenki dwa lata po wydaniu singla, w październiku 1989, a plan zdjęciowy zorganizowano w klubie Cathouse w Los Angeles. Reżyserem wideoklipu został Nigel Dick.

</doc>
<doc id="1108414" url="https://pl.wikipedia.org/wiki?curid=1108414" title="Juan Díaz">
Juan Díaz

Juan Díaz (ur. 17 września 1983 w Houston) – amerykański bokser, były zawodowy mistrz świata organizacji WBA, WBO i IBF w kategorii lekkiej (do 135 funtów).
Kariera amatorska.
Bilans walk amatorskich Díaza to 105 zwycięstw i 5 porażek. Początkowo zakwalifikował się do amerykańskiej bokserskiej kadry olimpijskiej na igrzyska w Sydney, ale ostatecznie, z powodu wieku, nie pojechał do Australii.
Kariera zawodowa.
Pierwszy zawodowy pojedynek odbył w wieku 16 lat, w czerwcu 2000 roku.
17 lipca 2004 roku zdobył pas mistrzowski WBA, pokonując na punkty Lakvę Sima z Mongolii. W listopadzie tego samego roku zaliczył pierwszą skuteczną obronę tytułu pokonując, także na punkty, Juliena Lorcy. W następnym roku tylko raz bronił mistrzowskiego pasa – w styczniu pokonał przez techniczny nokaut w dziewiątej rundzie Kanadyjczyka Billy Irwina.
W 2006 roku stoczył trzy pojedynki. Najpierw 8 kwietnia pokonał na punkty Jose Miguela Cotto, później pokonał Randy Suico (TKO w dziewiątej rundzie), a w listopadzie jednogłośną decyzją sędziów zwyciężył w walce z Fernando Angulo.
28 kwietnia 2007 roku zmierzył się z mistrzem świata WBO, Acelino Freitasem. Stawką pojedynku były mistrzowskie pasy obu federacji. Díaz wygrał po tym, jak Brazylijczyk zrezygnował z walki w przerwie między ósmą i dziewiątą rundą. 13 października 2007 roku zdobył trzeci mistrzowski pas, tym razem IBF, pokonując przez techniczny nokaut w dziewiątej rundzie dotychczasowego mistrza tej organizacji, Julio Díaza.
8 marca 2008 roku stracił wszystkie swoje pasy mistrzowskie na rzecz Nate Campbella, z którym przegrał po niejednogłośnej decyzji sędziów. Na ring powrócił po sześciu miesiącach, pokonując na punkty po niejednogłośnej decyzji sędziów Michaela Katsidisa.
28 lutego 2009 roku po zaciętej walce przegrał przez techniczny nokaut w dziewiątej rundzie z Juanem Manuelem Márquezem. Obaj bokserzy doznali rozcięć skóry w okolicach prawego oka – Márquez w rundzie piątej, Díaz w ósmej. Był to pojedynek o wakujące tytuły mistrzowskie WBA i WBO w kategorii lekkiej.
Po tej walce zmienił kategorię wagową na wyższą. 22 sierpnia 2009 roku pokonał jednogłośnie na punkty Paula Malignaggiego. Malignaggi już w pierwszej rundzie w wyniku prawidłowego uderzenia doznał rozcięcia skóry nad lewym okiem. Takiej samej kontuzji doznał w drugiej rundzie Díaz. W rundzie piątej Díaz w wyniku przypadkowego zderzenia głowami doznał drugiego rozcięcia nad tym samym okiem, jednak wygrał walkę w stosunku 116-112, 115-113 i 118-110. Werdykt sędziów został przez niektórych komentatorów uznany za kontrowersyjny. 12 grudnia tego samego roku doszło do walki rewanżowej obu pięściarzy. Tym razem lepszy okazał się Malignaggi, wygrywając pojedynek jednogłośnie na punkty. Díaz w dziesiątej rundzie był liczony.

</doc>
<doc id="1108416" url="https://pl.wikipedia.org/wiki?curid=1108416" title="Szacunek brakarski">
Szacunek brakarski

Szacunek brakarski – szacunkowe ustalenie za pomocą określonych metod ilości i jakości sortymentów drewna okrągłego możliwych do pozyskania z drzew (drzewostanów) przeznaczonych do wycięcia w danym, najczęściej kolejnym roku. Przy wykonywaniu szacunku brakarskiego określa się także warunki i sposób pozyskiwania oraz wywozu drewna, a także przybliżony termin wykonywania prac. Zestawienia szacunku brakarskiego są podstawą do sporządzania rzeczowego i finansowego planu pozyskania drewna oraz dostarczają danych do krajowego bilansu drewna.
Obecnie szacunek brakarski przewiduje cztery metody zbierania danych, stanowią one podstawę do przeliczeń w programie komputerowym ACER, generującym wniosek cięć (jednoroczny "plan cięć"). Są to metody:
Historia szacunku brakarskiego.
Jedne z pierwszych wzmianek o sposobie na wycenę drzew i drzewostanów odnaleźć można w pierwszej "instrukcji o sposobie „prowadzenia” lasu", stworzył ją kanclerz wielki koronny Andrzej Zamoyski (dwie instrukcje dla swych leśniczych w 1775 dla klucza Krzeszów i 1784 dla Klucza Cieszanów). W gospodarce leśnej w dobrach Radziwiłów na Wileńszczyźnie, prowadzonej przez generalnego łowczego Michała Mackiewicza (koniec XVIII w.) stosowano już kolej rębu w wysokości 59–60 lat. Gospodarz – Michał Mackiewicz uzasadniał wprowadzenie kolei rębu oszczędnością lasu i cenniejszych drzew.
Dużym postępem w leśnictwie było odłączenie gospodarki rolnej od leśnej. Kroki ku temu poczynił generalny administrator ekonomii królewskich (grodzieńskiej, mohylowskiej i szawelskiej) na Litwie – Antoni Tyzenhaus. Rozpoczął on pomiary dóbr ziemskich w 1765 r. W tym celu założył szkołę mierniczą dla kilkudziesięciu uczniów. Około 1770 napisał specjalny instruktaż, w którym nakazał odłączenie lasów od gospodarowania rolnego, utworzenie dla nich specjalnego zarządu oraz podzielenie ich na kwatery (leśnictwa), straże i obręby, również uzasadniając taki podział oszczędnością lasu i cenniejszych drzew (a raczej sortymentów).
W Polsce szlacheckiej drewno skupowali kupcy (najczęściej niemieccy), którzy "„wysyłali do lasu swego brakarza, który brakował (cechował) drzewo wedle wad, przy czym właściciel lasu od pnia brał pniewszcyznę.(...) Nadużyć nie brakowało, mianowicie ze strony brakarza, który cechy fałszował albo „nie odbite” drzewo postronnie sprzedawał (...)”". Gustaw Adolf Mehlig – oberleśniczy króla Stanisława Augusta – w wyniku lustracji lasów (Puszcza Kozienicka) w 1793 roku napisał obszerną instrukcję urządzeniową i operat urządzeniowy. W instrukcji tej zawarły się między innymi sposoby pomiaru lasu i taksacji leśnej. W zaborze Pruskim, w rozwijających się ówcześnie Niemczech, w naukach leśnych oraz w gospodarstwie leśnym szczególne znaczenie zajmowało szacowanie lasu i drzewostanów ("Waldwertrechnung", "Forstertrag"). Miało to konkretne zastosowanie przy sprzedaży lasów, a później zwłaszcza w handlu drzewnym.
Na początku XX wieku, oraz w okresie międzywojennym instrukcje szacunku brakarskiego (szacunku lasu) nie były przestrzegane jednakowo rygorystycznie. Notowano liczne odstępstwa. Duże piętno odcisnęła tu szkoła niemiecka. Ujednolicenie systemu sporządzania szacunków brakarskich nastąpiło po II wojnie światowej. Sporządzający szacunek- leśniczy miał do dyspozycji odpowiednie tablice miąższości drzew stojących, jak i wybranych sortymentów. Ręcznie była ustalana krzywa wysokości drzew (zależność wysokości od pierśnicy), przez co szacunek mógł być wysoce niedokładny. W miarę pojawiania się nowości nauk dendrometrycznych, w miarę zmiany zapotrzebowania na surowce drzewne zmieniano kolejno instrukcje szacunku brakarskiego.
W 1982 roku pojawiły się pierwsze zasady szacunku przy wykorzystaniu ETO (Elektroniczna Technika Obliczeniowa). Przyjęty zapis sortymentów na formularzu do szacunków przypominał obecny podział sortymentów. Prace kameralne obejmowały (m.in.) przepisywanie danych z jednego formularza na drugi, przy czym niektóre z nich należało w specjalny sposób zakodować. Zasady szacunku brakarskiego usprawniały przede wszystkim pracę przy ich przetwarzaniu na wyższych szczeblach, czego nie można było do końca powiedzieć o pracy na poziomie leśnictwa.
W październiku 1993 roku ukazała się "„Instrukcja systemu i optymalizacji planu pozyskania drewna ACER wersja 1.0"". Obecna wersja programu ACER 4.26 pracuje w systemie SILP (System Informatyczny Lasów Państwowych).

</doc>
<doc id="1108419" url="https://pl.wikipedia.org/wiki?curid=1108419" title="Andrzej Sikorski (bramkarz)">
Andrzej Sikorski (bramkarz)

Andrzej Sikorski (ur. 12 grudnia 1953 w Warszawie), polski piłkarz, bramkarz.
W reprezentacji Polski zagrał tylko raz. 15 kwietnia 1974 Polska wygrała 3:1 z Haiti w meczu towarzyskim. Był wówczas zawodnikiem warszawskiej Gwardii.

</doc>
<doc id="1108424" url="https://pl.wikipedia.org/wiki?curid=1108424" title="Szepenupet II">
Szepenupet II

Szepenupet II - boska małżonka Amona, córka Pianchiego i królewskiej małżonki Peksater. Siostra Taharki. Urząd sprawowała w latach 710-650 p.n.e. Od 670 roku p.n.e. współdzieliła urząd z Amenardis II. Od 656 roku p.n.e. współdzieliła urząd z Nitokris I, córką Psametycha I. Adopcja nastąpiła pod wpływem nacisku władcy wywartego na Szepenupet. Kaplica grobowa Szepenupet znajduje się w obrębie zespołu świątyń w Medinet Habu.
Imię własne - "Ta-która-czci-bogów Szepenupet"
&lt;br&gt;&lt;br&gt;&lt;br&gt;&lt;br&gt;&lt;br&gt;
Imię tronowe - "Pani-piękna-Mut Oko-Re"
&lt;br&gt;&lt;br&gt;&lt;br&gt;&lt;br&gt;&lt;br&gt;

</doc>
<doc id="1108429" url="https://pl.wikipedia.org/wiki?curid=1108429" title="Pier Paolo Vergerio">
Pier Paolo Vergerio

Pier (Pietro) Paolo Vergerio (ur. 1498 w Capodistria, zm. 4 października 1565 w Tybindze) – włoski biskup i nuncjusz papieski, następnie działacz reformacji, propagator luteranizmu m.in. w Polsce, teolog i pisarz.
Życiorys.
Ukończył studia prawnicze na Uniwersytecie w Padwie, podczas których nawiązał kontakt z Pietro Martire Vermigli, Marco Antonio Flaminio i Pietro Bembo – przyszłymi humanistami i działaczami reformacji włoskiej. W 1526 ożenił się i pracował jako prawnik, jednak przedwczesna śmierć żony skłoniła go do zostania duchownym. Jako ksiądz zrobił szybką karierę – już w 1533 został nuncjuszem papieskim przy królu niemieckim Ferdynandzie. W 1535 spotkał Marcina Lutra w Wittenberdze, którego próbował bezskutecznie skłonić do nawiązania dialogu z papiestwem. Chociaż misja Vergeria nie powiodła się, to papież nadał mu biskupstwo w Modruš (obecna Chorwacja).
W 1540 był delegatem papieskim w Wormacji, a następnie w 1541 w Ratyzbonie. Już wtedy był posądzany o sympatie dla protestantyzmu i zbyt duże ustępstwa dla innowierców. 13 grudnia 1544 oskarżono go przed wenecką Inkwizycją i chociaż uniknął skazania, to jego kariera duchowna została zahamowana.
Vergerio, rozczarowany podejrzliwością Kościoła, zajął się pisarstwem polemicznym, w którym stopniowo coraz bardziej krytykował katolicyzm. Ponownie wezwany przez Inkwizycję do Padwy, w 1549 wyjechał z Włoch na zawsze. Osiadł w Bazylei, a potem w Gryzonii, gdzie napisał wiele traktatów teologicznych, propagujących protestantyzm. We Włoszech Inkwizycja ogłosiła go heretykiem i odebrała stanowisko biskupa.
W 1553 wyjechał do Wirtembergii na zaproszenie księcia, który powierzył mu misję głoszenia luteranizmu w swoim kraju.
W 1556 Vergerio przebywał w Polsce, gdzie spotkał się z protektorem luteranów – pruskim księciem Albrechtem Hohenzollernem. W 1557 przyjechał do Poznania, gdzie nawiązał kontakty z Ostrorogami, Górkami i Eustachym Trepką. Zaowocowało to nasileniem działań reformacyjnych na terenie Wielkopolski. Kolejny raz przyjechał do Polski w 1559, gdzie naradzał się z Janem Łaskim, aby utrudnić działanie miejscowego nuncjusza. Napisał m.in.: "De unitate et pace ecclesiae" (1540) i "Opera" (1563).

</doc>
<doc id="1108431" url="https://pl.wikipedia.org/wiki?curid=1108431" title="1 Newski Pułk Piechoty">
1 Newski Pułk Piechoty

1 Newski Pułk Piechoty (ros. "1-й пехотный Невский полк") - pułk piechoty okresu Imperium Rosyjskiego, sformowany 9 maja 1706 za panowania Piotra I Wielkiego, rozformowany w 1918.
Święto pułkowe: 16 sierpnia. Dyslokacja w 1914: Rosław ("Рославль").

</doc>
<doc id="1108449" url="https://pl.wikipedia.org/wiki?curid=1108449" title="Epsilon maszynowy">
Epsilon maszynowy

Epsilon maszynowy – wartość określająca precyzję obliczeń numerycznych wykonywanych na liczbach zmiennoprzecinkowych.
Jest to największa liczba nieujemna, której dodanie do jedności daje wynik równy 1. Innymi słowy, 1 + ε = 1 i żadna liczba większa od ε nie spełnia już tego warunku. (Zwróćmy uwagę, że 0,0 też jest taką liczbą, ale w realnych arytmetykach zmiennoprzecinkowych – nie jedyną.)
Im mniejsza wartość epsilona maszynowego, tym większa jest względna precyzja obliczeń. Wartości tej nie należy mylić ze (zwykle dużo niższą) najmniejszą liczbą uznawaną przez maszynę za różną od zera.
Epsilon maszynowy jest zależny od implementacji. Precyzja obliczeń jest ograniczona od strony sprzętowej przez rozmiar rejestrów, na których są wykonywane obliczenia, a od strony programowej przez typ danych użyty do reprezentowania liczb zmiennoprzecinkowych.

</doc>
<doc id="1108453" url="https://pl.wikipedia.org/wiki?curid=1108453" title="Australian Open 2006 (gra pojedyncza kobiet)">
Australian Open 2006 (gra pojedyncza kobiet)



</doc>
<doc id="1108454" url="https://pl.wikipedia.org/wiki?curid=1108454" title="Tadeusz Lasocki">
Tadeusz Lasocki

Tadeusz Lasocki (ur. 28 listopada 1950 w Nowym Skarżynie) – polski polityk, przedsiębiorca, poseł na Sejm I kadencji.
Życiorys.
Członek PZPR w latach 1975–1981. W 1977 ukończył studia na Wydziale Rolniczym Akademii Rolniczej w Lublinie. Absolwent także studiów podyplomowych w Szkole Głównej Gospodarstwa Wiejskiego w Warszawie.
W latach 80. związany z „Solidarnością”. Był współtwórcą i przewodniczącym tworzeniu struktur związku w Wysokiem Mazowieckiem.
W latach 1990–1991 pełnił funkcję wicewojewody łomżyńskiego. Następnie sprawował mandat posła na Sejm I kadencji z listy Chrześcijańskiej Demokracji jako przedstawiciel Polskiego Forum Chrześcijańsko-Demokratycznego. Zasiadał w Komisji do Spraw Układu Europejskiego, Komisji Rolnictwa i Gospodarki Żywnościowej, Komisji Samorządu Terytorialnego. W 1993 bez powodzenia kandydował do Senatu jako niezależny, później wycofał się z bieżącej polityki. Zajął się prowadzeniem własnej działalności gospodarczej.
W 2005 sąd lustracyjny w Warszawie uznał jego oświadczenie lustracyjne (zaprzeczające współpracy ze służbami specjalnymi PRL) za zgodne z prawdą.
Życie prywatne.
Żonaty (żona Dominika), ma trzech synów (Dariusza, Pawła i Krzysztofa). Zamieszkał w Wysokiem Mazowieckiem.

</doc>
<doc id="1108458" url="https://pl.wikipedia.org/wiki?curid=1108458" title="Annerys Vargas">
Annerys Vargas

Annerys Vargas Valdez (ur. 7 sierpnia 1981 roku w Santo Domingo) – dominikańska siatkarka, reprezentantka kraju, grająca na pozycji środkowej. 

</doc>
<doc id="1108459" url="https://pl.wikipedia.org/wiki?curid=1108459" title="Serge Lang">
Serge Lang

 
Serge Lang (ur. 19 maja 1927 w Paryżu, zm. 12 września 2005 w Berkeley) – amerykański matematyk francuskiego pochodzenia. Znany ze swoich osiągnięć w teorii liczb. Jest autorem klasycznego podręcznika akademickiego "Algebra", przetłumaczonego także na język polski. Był członkiem grupy Nicolas Bourbaki.

</doc>
<doc id="1108462" url="https://pl.wikipedia.org/wiki?curid=1108462" title="Kim Young-sam">
Kim Young-sam

Kim Young-sam (kor. 김영삼, ur. 20 grudnia 1927 w Geoje, zm. 22 listopada 2015 w Seulu) – południowokoreański polityk. Od 1952 sekretarz premiera Changu, od 1953 dziewięciokrotnie deputowany z ramienia Partii Liberalnej (DLP). W 1954, na znak protestu przeciwko dyktatorowi Syngmanowi Rhee, wystąpił z partii. W latach 1973–1976 i 1979 przewodniczący Nowej Partii Zjednoczenia i Demokracji (PRD). W czasie prezydentury Chun Doo-hwana pozbawiony prawa działalności politycznej. Od 1985, wspólnie z Kim Dae-jungiem w ruchu na rzecz demokratyzacji kraju. W wyborach prezydenckich w grudniu 1987 przegrał z Roh Tae-woo. W 1990 wprowadził PRD do obozu rządowego i połączył z demokratyczną Partią Liberalną. Od sierpnia 1992 na czele DLP, od 1993 do 1998 prezydent (pierwszy od 30 lat cywilny prezydent Korei Południowej). Ogłosił amnestię dla 41 tys. więźniów, w tym działaczy opozycji demokratycznej. Odszedł ze stanowiska prezydenta po wybuchu skandalu korupcyjnego w łonie jego partii, zwłaszcza że do władzy doszedł pod hasłami zdecydowanej walki z tą patologią.
Odznaczony m.in. Krzyżem Wielkim Orderu Zasługi Rzeczypospolitej Polskiej (1994).

</doc>
<doc id="1108463" url="https://pl.wikipedia.org/wiki?curid=1108463" title="Czas wzrastania">
Czas wzrastania



</doc>
<doc id="1108466" url="https://pl.wikipedia.org/wiki?curid=1108466" title="Strzelce Kujawskie (stacja kolejowa)">
Strzelce Kujawskie (stacja kolejowa)

Strzelce Kujawskie – stacja kolejowa w Strzelcach Kujawskich, w województwie łódzkim, na linii Kutno – Brodnica.
W 2018 roku stacja obsługiwała 10–19 pasażerów na dobę.
Stacja posiada 2 perony (peron 1 jest jednokrawędziowy) oraz tory dodatkowe, których część jest zarośnięta. 
Stacja posiada bezpośrednie połączenia z Kutnem i Sierpcem.

</doc>
<doc id="1108469" url="https://pl.wikipedia.org/wiki?curid=1108469" title="Komunistyczna Partia Korei">
Komunistyczna Partia Korei



</doc>
<doc id="1108471" url="https://pl.wikipedia.org/wiki?curid=1108471" title="Diagnoza prenatalna">
Diagnoza prenatalna



</doc>
<doc id="1108474" url="https://pl.wikipedia.org/wiki?curid=1108474" title="Oak Island">
Oak Island

Oak Island – miasto w Stanach Zjednoczonych, w stanie Karolina Północna, w hrabstwie Brunswick.

</doc>
<doc id="1108483" url="https://pl.wikipedia.org/wiki?curid=1108483" title="Ștei">
Ștei

 
Ștei (węg. "Vaskohsziklás") – miasto w Rumunii, w okręgu Bihor (zachodni Siedmiogród), liczące 9466 mieszkańców.
Miasto zostało założone w 1952. W latach 1958–1996 nazywało się "Petru Groza". Jest to ośrodek górnictwa uranu.

</doc>
<doc id="1108487" url="https://pl.wikipedia.org/wiki?curid=1108487" title="Małżeństwo osób tej samej płci w Holandii">
Małżeństwo osób tej samej płci w Holandii

Małżeństwa osób tej samej płci są legalne w Holandii od 1 kwietnia 2001 roku.
Proces legislacyjny.
W połowie lat osiemdziesiątych grupa działaczy na rzecz praw osób homoseksualnych pod przewodnictwem Henka Krola, redaktora naczelnego "Gay Krant" - holenderskiego wydawnictwa społeczności LGBT, poprosiła rząd o zalegalizowanie małżeństw osób tej samej płci. W 1995 Stany Generalne zdecydowały o utworzeniu komisji, która miała zbadać możliwość wprowadzenia takiej regulacji prawnej. Komisja zakończyła prace w 1997 roku, stwierdzając, że małżeństwa jednopłciowe powinny zostać w kraju wprowadzone. Po wyborach w 1998 roku, nowo wybrany rząd obiecał zająć się kwestią; we wrześniu 2000 roku projekt odpowiedniej ustawy został poddany pod ostateczne głosowanie w parlamencie.
Ustawa wprowadzająca małżeństwa osób tej samej płci została przyjęta przez Tweede Kamer stosunkiem głosów 109 za i 33 przeciw. Eerste Kamer zatwierdziła regulację prawną 19 grudnia 2000 roku stosunkiem głosów 49-26. Senat zaakceptował również prawo przyznające parom homoseksualnym prawo do adopcji dzieci stosunkiem głosów 47-28. Tylko chrześcijańskie partie, które zajmowały wówczas 26 z 75 miejsc w Senacie, głosowały przeciw przyjęciu ustawy. Nowe prawo weszło w życie 1 kwietnia 2001 roku.
Główny artykuł w przyjętej regulacji prawnej zmienił holenderski kodeks cywilny wprowadzając do niego zdanie: "Een huwelijk kan worden aangegaan door twee personen van verschillend of van gelijk geslacht." ("Małżeństwo może być zawarte przez dwoje ludzi przeciwnej lub tej samej płci").
Z wybiciem północy 1 kwietnia 2001 roku cztery jednopłciowe pary zostały zaślubione przez burmistrza Amsterdamu, Joba Cohena, który specjalnie objął funkcję kierownika urzędu stanu cywilnego, aby udzielić im ślubu. Kilka miesięcy wcześniej Cohen został podsekretarzem stanu w Ministerstwie Sprawiedliwości odpowiedzialnym między innymi za nowelizację ustawy o małżeństwie.
Ograniczenia.
Małżeństwa jednopłciowe w Holandii są dokładnym odpowiednikiem małżeństw osób przeciwnej płci z wyjątkiem jednego ograniczenia dotyczącego adopcji dzieci w związkach lesbijskich. Jeśli kobieta mająca małżonkę urodzi dziecko, jej żona nie będzie automatycznie uznawana przez prawo za matkę dziecka, ale za macochę; aby zostać prawną matką, kobieta będzie musiała oficjalnie zaadoptować dziecko. Obecnie przygotowane jest prawo mające usunąć to ograniczenie.
Kwestia obywatelstwa małżonków.
Kwestie dotyczące narodowości i obywatelstwa małżonków rozwiązano analogiczne jak w przypadku małżeństwa osób przeciwnej płci - aby wziąć ślub przynajmniej jeden z partnerów musi być Holendrem lub posiadać prawo pobytu w Holandii. Nie ma gwarancji, że małżeństwo jednopłciowe zawarte w kraju będzie uznawane przez inne państwa; prawdopodobnie uznawać je będą tylko inne państwa, których prawodawstwo uwzględnia małżeństwa jednopłciowe lub związki partnerskie.
Antyle Holenderskie i Aruba.
Małżeństwa jednopłciowego nie można zawrzeć w Antylach Holenderskich ani na Arubie - holenderskich terytoriach zależnych posiadających pewną autonomię. Kwestia, czy małżeństwa osób tej samej płci zawarte w Holandii są ważne na tych terytoriach, długo pozostawała niewyjaśniona. Początkowo arubijski rząd odmówił uznawania małżeństw par homoseksualnych, ale miejscowy sąd orzekł, że odmowa ta była niezgodna z prawem. Ostatecznie rząd odwołał się od tej decyzji w holenderskim Sądzie Najwyższym, który w kwietniu 2007 roku orzekł, że Aruba i Antyle Holenderskie muszą uznać na swoim terytorium małżeństwa jednopłciowe zawarte w Holandii. W czerwcu 2009 roku Wspólny Trybunał Sprawiedliwości Antyli Holenderskich i Aruby orzekł, że terytoria nie są zobowiązane do przyznawania małżeństwom homoseksualnym takich samych praw jak małżeństwom heteroseksualnym.
Reakcje.
Po zalegalizowaniu prawa zjednoczony Kościół Protestancki w Holandii postanowił, że poszczególne kościoły wchodzące w jego skład mają prawo samodzielnie zdecydować, czy udzielać małżeństwom homoseksualnym błogosławieństwa; do tej pory zdecydował się na to Kościół ewangelicko-luterański. 
Lokalne jednostki samorządu terytorialnego mają obowiązek wprowadzać w życie małżeństwa homoseksualne i mogą wymagać od urzędników udzielania parom homoseksualnym ślubów. Niemniej jednak, jeśli kontrakt urzędnika nie przewiduje takiego wymogu, nie może on zostać zwolniony z pracy za odmowę udzielenia ślubu parze jednopłciowej. Niektóre lokalne rady ponadto zadecydowały, że urzędnicy nie mają obowiązku udzielania ślubu parom homoseksualnym. Decyzje takie były zazwyczaj podejmowane przez partie chrześcijańskie.
W 2007 roku rząd Jana Petera Balkenende ogłosił w swym programie działania, że urzędnicy, którzy sprzeciwiają się małżeństwom homoseksualnym, mogą odmówić udzielenia ślubu takim parom. Wiele socjalistycznych i lewicowych partii politycznych sprzeciwiło się temu postanowieniu, argumentując, że urzędnicy mają obowiązek udzielać ślubu wszystkim parom bez względu na prywatne przekonania. Partie opozycyjne stwierdziły ponadto, że jeśli dany urzędnik nie chce wykonywać części ze swoich obowiązków, to w ogóle nie powinien pełnić takiej funkcji. Gmina Amsterdam ogłosiła, że nie zastosuje się do programu działania rządu i urzędnicy nadal będą mieli obowiązek udzielać ślubu wszystkim parom. W ślad za Amsterdamem podobne oświadczenia wydało także wiele innych holenderskich gmin. W odpowiedzi rząd oświadczył, że decyzja ta nie leży w gestii gmin, ale państwa.
Statystyki małżeństw.
Pary lesbijskie rozwodzą się częściej niż pary gejowskie. Po 10 latach 30% małżeństw lesbijskich, zawartych w 2005 roku, zakończyło się rozwodem. W przypadku małżeństw gejowskich ten odsetek wynosił 15%, a wśród małżeństw heteroseksualnych – 18%.

</doc>
<doc id="1108489" url="https://pl.wikipedia.org/wiki?curid=1108489" title="Danielle Scott">
Danielle Scott



</doc>
<doc id="1108492" url="https://pl.wikipedia.org/wiki?curid=1108492" title="Justin Tuveri">
Justin Tuveri

Justin Tuveri (ur. 13 maja 1898 w Collinas, zm. 5 października 2007 w Saint-Tropez) – jeden z ostatnich włoskich weteranów I wojny światowej
Urodził się w miejscowości Collinas na południu Sardynii. W 1917 roku, jako 19-latek zaciągnął się do armii włoskiej i uczestniczył w szturmie na wzgórza Mont Valbella, Col del Rosso i Col d'Echele, gdzie został poważnie raniony w nogę. Karierę wojskową zakończył jako ordynans w Cagliari w 1919 roku. 
Pod wpływem prześladowań w okresie rządów faszystowskich we Włoszech, w 1920 roku wymigrował do Francji. Od 1940 roku był obywatelem francuskim, przez blisko 80 lat mieszkał na południowym wschodzie kraju gdzie zmarł w wieku 109 lat. 

</doc>
<doc id="1108493" url="https://pl.wikipedia.org/wiki?curid=1108493" title="Zespół Jeunego">
Zespół Jeunego

Zespół Jeunego (ang. Jeune syndrome, asphyxiating thoracic dysplasia, thoracic-pelvic-phalangeal dystrophy) – rzadki, uwarunkowany genetycznie zespół wad wrodzonych z grupy chondrodysplazji, polegający na płodowym zahamowaniu rozwoju ściany klatki piersiowej i hipoplazji płuc dużego stopnia. Zazwyczaj prowadzi do śmierci w okresie noworodkowym. Częstość zespołu szacuje się na 1:100.000-1:130.000. Wyróżnia się także nabyty zespół Jeunego, spowodowany zbyt wcześnie wykonaną operacją klatki piersiowej lejkowatej.
Epidemiologia.
Częstość zespołu Jeunego szacowana jest na 1:100 000-1:130 000.
Etiologia.
Analiza sprzężeń dowiodła związku choroby z "locus" 15q13, ale analiza dwóch genów kandydackich, gremliny i forminy, w obrębie 1.2 cM DNA tego locus nie wykazała obecności mutacji.

</doc>
<doc id="1108500" url="https://pl.wikipedia.org/wiki?curid=1108500" title="Teoria wyboru publicznego">
Teoria wyboru publicznego

Teoria wyboru publicznego – bada przede wszystkim proces kształtowania instytucji w sferze polityki. Można zaliczyć ją do ekonomii instytucjonalnej, a zwłaszcza do jej nurtu zwanego nową ekonomią instytucjonalną.
Teoria wyboru publicznego wykorzystuje wiele osiągnięć z zakresu normatywnej teorii wyboru społecznego, która rozwija się głównie w kierunku teorii opisowo-wyjaśniającej i predykcyjnej. Posługuje się ona tymi samymi prawami, jakich ekonomiści używają do analizy ludzkich zachowań na rynku. Ekonomiści ci zakładają, że ludzie motywowani są tylko przez swój własny interes. I chociaż czasami działają w pewien sposób w trosce o dobro innych ludzi, dominującym bodźcem zachowania są własne interesy. Nie ma znaczenia, czy chodzi o pracownika, pracodawcę, czy konsumenta. Ekonomiści badający teorię wyboru publicznego przyjmują to samo założenie – nawet ludzie zajmujący się polityką, mimo że mają na celu dobro innych, w głównej mierze i tak myślą tylko o swoim interesie.
Teoria wyboru publicznego korzysta z badań empirycznych i stanowi ważną podstawę decyzji strategicznych i planistycznych. Jest istotnym i coraz powszechniejszym źródłem wiedzy o mechanizmach i prawidłowościach funkcjonowania społeczeństwa. Znaczna część tej teorii dotyczy wyboru metod głosowania i agregacji preferencji indywidualnych.
Mając podstawy w ekonomii neoklasycznej, znalazła szerokie zastosowanie m.in. w socjologii. Teorię tę uważa się za szczególną postać teorii racjonalnego wyboru.
Początki teorii i przedstawiciele.
Teoria ta rozwinęła się przede wszystkim w Stanach Zjednoczonych, gdzie istnieją jej największe szkoły: szkoła Virginii, szkoła Chicago i szkoła Rochester. Za prekursora badań nad tą teorią uważa się jednak Duncana Blacka, profesora Glasgow University, którego artykuł „On the Rationale of Group Decision Making” był inspiracją dla wielu badaczy i nadal należy do kanonu podstawowych lektur z dziedziny teorii wyboru publicznego. Teorią tą zajmowali się również James M. Buchanan, Gordon Tullock i Kenneth Arrow.
Fundamenty teorii.
Fundamentami tej teorii są następujące elementy:

</doc>
<doc id="1108504" url="https://pl.wikipedia.org/wiki?curid=1108504" title="Barthold Hartwig von Bülow">
Barthold Hartwig von Bülow

Barthold Hartwig von Bülow (ur. 1611, zm. 1677), szwedzki wojskowy, generał major piechoty od 1655, generał pułkownik od 1659 i generał od 1664, wicegubernator szwedzkiego Pomorza w czasie II wojny północnej, dowódca obrony Torunia w 1658.

</doc>
<doc id="1108505" url="https://pl.wikipedia.org/wiki?curid=1108505" title="Max Raabe">
Max Raabe

Max Raabe, właśc. Matthias Otto (ur. 12 grudnia 1962 w Lünen, Niemcy) – niemiecki wokalista, lider orkiestry Palast Orchester. Specjalizuje się wraz ze swoim zespołem w odtwarzaniu nastroju utworów niemieckich z lat 20. i 30. XX wieku oraz z przewrotnych i dwuznacznych interpretacji piosenek kabaretowych z epoki weimarskiej, aranżacji w dawnym stylu współczesnych amerykańskich przebojów. Znany ze swojego ironicznego poczucia humoru i dystansu do muzyki filmowej i rozrywkowej.
Oprócz utworów z tej epoki (np. z repertuaru Comedian Harmonists), zespół słynie z rearanżacji współczesnych przebojów w dawnym stylu, co w połączeniu z groteskową interpretacją wokalną Raabego, stawia te utwory na granicy ich parodii. W dyskografii znajdują się rearanżacje takich przebojów jak: "Oops, I did it again" (Britney Spears), "Around the world (la la la)" (ATC), "Angel" (Shaggy), "Blue (da ba dee)" (Eiffel 65), "Kiss" (Prince), "Let's talk about sex" (Salt-n-Pepa), "Mambo No. 5" (Lou Bega), "Sex Bomb" (Tom Jones), "We Will Rock You" (Queen) i wiele innych.
W 1999 zagrał w Operze za trzy grosze Bertholta Brechta, u boku Niny Hagen.
Występował także na weselu Marilyna Mansona i Dity Von Teese w irlandzkim zamku Gottfrieda Helnweina, 3 grudnia 2005.

</doc>
<doc id="1108514" url="https://pl.wikipedia.org/wiki?curid=1108514" title="Stei">
Stei



</doc>
<doc id="1108516" url="https://pl.wikipedia.org/wiki?curid=1108516" title="Przyjądrze">
Przyjądrze

Przyjądrze (narząd Giraldésa, łac. "paradidymis") – należy do pozostałości embrionalnych narządów płciowych u mężczyzn. Przeważnie ma postać parzystego, okrągławego lub wydłużonego tworu zmiennej wielkości, położonego do przodu od naczyń w dolnej części powrózka nasiennego. Histologicznie składa się z drobnych, ślepo zakończonych kanalików stanowiących pozostałości dolnej grupy przewodów śródnercza. Odpowiednikiem żeńskim tego narządu jest przyjajnik.
Eponimiczna nazwa upamiętnia Joachima Giraldèsa.

</doc>
<doc id="1108517" url="https://pl.wikipedia.org/wiki?curid=1108517" title="Daniel M. Tani">
Daniel M. Tani



</doc>
<doc id="1108520" url="https://pl.wikipedia.org/wiki?curid=1108520" title="Barthold Hartwig von Bulow">
Barthold Hartwig von Bulow



</doc>
<doc id="1108522" url="https://pl.wikipedia.org/wiki?curid=1108522" title="Sakari Tuomioja">
Sakari Tuomioja

Sakari Tuomioja (ur. 29 sierpnia 1911 w Tampere, zm. 9 września 1964 w Helsinkach) – fiński polityk i prawnik, w latach 1945–1955 prezes Banku Finlandii i jednocześnie minister szeregu resortów, w latach 1953–1954 premier, w latach 1955–1957 ambasador w Londynie, a w latach 1961–1963 w Sztokholmie. W latach 1957–1960 sekretarz generalny Europejskiej Komisji Gospodarczej ONZ. Mediator pokojowy ONZ w Laosie 1959 i na Cyprze 1964.

</doc>
<doc id="1108524" url="https://pl.wikipedia.org/wiki?curid=1108524" title="Juan Diaz">
Juan Diaz



</doc>
<doc id="1108527" url="https://pl.wikipedia.org/wiki?curid=1108527" title="Juan Velasco Alvarado">
Juan Velasco Alvarado

Juan Velasco Alvarado (ur. 10 czerwca 1909 w Piurze, zm. 24 grudnia 1977 w Limie) – peruwiański polityk i generał. Szef sztabu generalnego i naczelny dowódca wojsk lądowych. 
Działalność polityczna.
Przywódca wojskowego zamach stanu 1968. 1968–1975 przewodniczący Rewolucyjnej Junty Wojskowej i prezydent. Przeprowadził w kraju szereg reform społeczno-gospodarczych (m.in. reformę rolną, nacjonalizację części przedsiębiorstw, objęcie kontrolą państwową banków prywatnych). Nadał ten sam status dzieciom ślubnym i nieślubnym wobec prawa peruwiańskiego, skutkiem czego m.in. dzieci nieślubne dziedziczą na równi ze ślubnymi. W polityce zagranicznej starał się uniezależnić Peru na arenie międzynarodowej (szczególnie od USA). Nawiązał też ścisły kontakt z krajami rozwijającymi się (głównie Ameryki Łacińskiej). Obalony w wyniku zamachu stanu 1975.
Życie prywatne.
Ożenił się z Consuelo Gonzáles Posada i miał z nią czwórkę dzieci.

</doc>
<doc id="1108528" url="https://pl.wikipedia.org/wiki?curid=1108528" title="Lorens von der Linde">
Lorens von der Linde

Baron Lorens von der Linde (ur. 30 lipca 1610, zm. 25 czerwca 1670) – szwedzki wojskowy, generał-major od 1647, generał od 1655, feldmarszałek od 1665.

</doc>
<doc id="1108529" url="https://pl.wikipedia.org/wiki?curid=1108529" title="Symetria i asymetria ludzkiego ciała">
Symetria i asymetria ludzkiego ciała

U człowieka w okresie zarodkowym jedna połowa ciała jest lustrzanym odbiciem drugiej, a symetria dotyczy w znacznym stopniu także narządów wewnętrznych. Niewielka asymetria zewnętrznej budowy ciała człowieka jest normą. Zazwyczaj można stwierdzić skośne położenie mostka, pochylenie miednicy w jedną stronę, boczne skrzywienie kręgosłupa, odchylenie nosa w jedną stronę. Szczególnie dobrze można to zauważyć na twarzy – po podzieleniu zdjęcia "en face" na połowę i odbiciu lustrzanym każdej z połówek otrzymamy dwie różniące się twarze. 
Narządy wewnętrzne parzyste mogą różnić się kształtem, wielkością i lokalizacją.
Narządy nieparzyste mogą być położone symetrycznie (narządy ośrodkowego układu nerwowego, narządy płciowe, pęcherz moczowy) lub asymetrycznie (wątroba, trzustka po prawej stronie; śledziona, żołądek po lewej). 
Asymetria w patologii.
W niektórych zespołach wad wrodzonych stwierdza się nasilenie asymetrii ciała. Niektóre wady wykazują predylekcję do określonej połowy ciała: aplazja strzałki i przepuklina pachwinowa częstsze są po stronie prawej, rozszczep wargi i polidaktylia pozaosiowa są częstsze po lewej stronie. Wyraźna i istotna klinicznie asymetria ciała jest patogenetycznie i etiologicznie niejednorodna. Można ją określić jako:
Wyjątkową sytuacją jest zaburzenie rozwoju określane jako odwrotne ułożenie trzewi ("situs viscerum inversus"). Określa się tak stan w którym narządy znajdują się po stronie przeciwnej niż ich prawidłowa lokalizacja, np. serce znajduje się po stronie prawej a wątroba po lewej. "Situs inversus" może dotyczyć narządów znajdujących się po obu stronach przepony lub po jednej stronie. 

</doc>
<doc id="1108530" url="https://pl.wikipedia.org/wiki?curid=1108530" title="Litang">
Litang

Litang (; tyb. ལི་ཐང་རྫོང "li thang") – miejscowość i gmina miejska w południowych Chinach, w prowincji Syczuan, w tybetańskiej prefekturze autonomicznej Garzê, siedziba powiatu Litang. W 2000 roku gmina miejska liczyła 8790 mieszkańców. Miejscowość położona jest we wschodniej części Płaskowyżu Tybetańskiego, na wysokości ok. 4000 m n.p.m. Znajduje się w niej buddyjski klasztor Ganden Thubchen Choekhorling (zwany także Lithang Gompa) należący do szkoły Gelug.
Większość mieszkańców stanowią Tybetańczycy, w centrum miasta mieszka także napływowa ludność chińska Han i Hui. Znaczna część ludności chińskiej to żołnierze, policjanci i członkowie ich rodzin. W mieście znajdują się duże koszary Chińskiej Armii Ludowo-Wyzwoleńczej.
Co roku na początku sierpnia w Litangu odbywają się wyścigi konne połączone z festiwalem, ściągające przybyszów z całego Tybetu oraz zagranicznych turystów.
W przeciwieństwie do miejscowości leżących na terenie Tybetańskiego Regionu Autonomicznego, Litang, jako część Syczuanu jest otwarty bez ograniczeń dla zagranicznych turystów i wjazd do niego nie wymaga zezwolenia.
Historia.
W latach 50. XX w. Litang był głównym ośrodkiem antychińskich zrywów poprzedzających powstanie tybetańskie. W 1956 r. klasztor w Litangu został zbombardowany przez chińską Armię Ludowo-Wyzwoleńczą. Okolice Litangu były głównym terenem działania partyzanckiego ruchu "Cztery rzeki, sześć pasm górskich" (ang. "Four Rivers, Six Ranges", tybet. "Chushi Gangdruk").
Obecna sytuacja.
Litang jest jednym z najważniejszych ośrodków tybetańskiego oporu przeciwko chińskiej władzy. Regularnie dochodzi tam do protestów, prześladowań i aresztowań na tle politycznym.
Z Litangu pochodził cieszący się wielkim autorytetem mnich Tulku Tenzin Delek Rinpocze. W 2002 r. został on aresztowany pod fałszywym zarzutem dokonania zamachu terrorystycznego w Chengdu, a następnie skazany na śmierć wraz z rzekomym wspólnikiem, innym mnichem Lobsangiem Dhondupem. Lobsang Dhondup został stracony w 2003 r., a wyrok śmierci na Tenzina Deleka początkowo zawieszono na dwa lata, a następnie zamieniono na dożywotnie więzienie. Tenzin Delek Rinpocze zmarł w więzieniu w lipcu 2015 r.
W 2007 r. w trakcie dorocznego festiwalu miejscowy nomad wdarł się na mównicę i wzniósł hasła nawołujące do wolności dla Tybetu i powrotu Dalajlamy z wygnania. Jego aresztowanie wywołało zamieszki, po których doszło do fali kolejnych aresztowań i represji określanych jako tzw. "kampania edukacji patriotycznej". W jej ramach chińskie władze m.in. zmuszają miejscowych Tybetańczyków, w tym buddyjskich mnichów, do publicznego odcinania się od Dalajlamy i jego potępiania.
W marcu 2008 r. w Litangu doszło do kolejnych protestów i aresztowań. Do kolejnych masowych protestów doszło w grudniu 2009 roku, po tym jak mieszkańcy próbowali złożyć petycję w sprawie ponownego procesu Tenzina Delka.

</doc>
<doc id="1108531" url="https://pl.wikipedia.org/wiki?curid=1108531" title="Wang Hongwen">
Wang Hongwen

Wang Hongwen, (, ; ur. 1935, zm. 3 sierpnia 1992) – chiński robotnik i działacz polityczny, członek KPCh i bandy czworga.
Życiorys.
Uczestnik wojny koreańskiej 1950–1953, następnie pracownik fabryki tekstylnej w Szanghaju. Po rozpoczęciu rewolucji kulturalnej w 1966 zwrócił na siebie uwagę wywieszając w fabryce dazibao atakujące dyrekcję zakładu. Dostrzeżony przez inicjatorów rewolucji szybko awansował. W 1967 roku stał na czele sformowanej z hunwejbinów grupy "rewolucyjnych buntowników", którzy obalili komitet partyjny w Szanghaju. W latach 1969–1976 członek KC Komunistycznej Partii Chin, w latach 1973–1976 członek Stałego Komitetu Biura Politycznego, wiceprzewodniczący KC oraz Komisji Wojskowej KC KPCh. 
Po śmierci Mao Zedonga aresztowany w październiku 1976 i skazany w procesie bandy czworga w 1981 na dożywocie.

</doc>
<doc id="1108537" url="https://pl.wikipedia.org/wiki?curid=1108537" title="Renegades">
Renegades

Renegades – czwarty i zarazem ostatni studyjnym album nagrany przez Rage Against the Machine. Zawiera covery takich artystów jak Minor Threat, MC5, The Rolling Stones, Cypress Hill oraz Devo.
Został wydany w 2000 roku, po odejściu wokalisty Zacka de la Rochy. Po wydaniu "Renegades", pozostali trzej członkowie RAtM’u wraz z Chrisem Cornellem założyli zespół Audioslave. Ostatnią w ogóle wydaną płytą przez Rage Against the Machine była płyta "Live at the Grand Olympic Auditorium", nagrana podczas ostatnich dwóch koncertów w Los Angeles 12 września oraz 13 września w 2000 roku.

</doc>
<doc id="1108543" url="https://pl.wikipedia.org/wiki?curid=1108543" title="Paweł Wirtz">
Paweł Wirtz



</doc>
<doc id="1108548" url="https://pl.wikipedia.org/wiki?curid=1108548" title="Stetten am Kalten Markt">
Stetten am Kalten Markt



</doc>
<doc id="1108549" url="https://pl.wikipedia.org/wiki?curid=1108549" title="Paul Würtz">
Paul Würtz

Paul Würtz (ur. 30 października 1612, zm. 24 marca 1676 w Hamburgu) – niemiecki wojskowy w służbie króla Szwecji Karola X Gustawa, w latach 1655-1657 gubernator Krakowa, od 1658 generał-lejtnant, od 1661 gubernator Pomorza, od 1674 Bremy i Verden, od 1665 marszałek polny.

</doc>
<doc id="1108550" url="https://pl.wikipedia.org/wiki?curid=1108550" title="Melchior Sawicki">
Melchior Sawicki



</doc>
<doc id="1108552" url="https://pl.wikipedia.org/wiki?curid=1108552" title="Rezerwat przyrody Wąwóz Myśliborski koło Jawora">
Rezerwat przyrody Wąwóz Myśliborski koło Jawora

Rezerwat przyrody Wąwóz Myśliborski koło Jawora – rezerwat przyrody w południowo-zachodniej Polsce, w woj. dolnośląskim, w powiecie jaworskim, w gminie Paszowice.
Położenie.
Położony jest na Pogórzu Kaczawskim nad potokiem Jawornik. Znajduje się we wschodniej części Parku Krajobrazowego Chełmy, ok. 2 km na południowy zachód od miejscowości Myślibórz, w środkowej części Wąwozu Myśliborskiego.
Opis.
Obszar rezerwatu stanowi fragment zalesionej doliny wciosowej potoku Jawornik położonej między miejscowościami Myślibórz, Myślinów i Jakuszowa.
Rezerwat został utworzony na podstawie Zarządzenia Ministra Leśnictwa i Przemysłu Drzewnego z 21 kwietnia 1962 r. (Monitor Polski z 1962 r., Nr 39, Poz. 189). Został utworzony dla ochrony ciekawych form geologicznych i wielu rzadkich gatunków roślin chronionych, oraz naturalnych zbiorowisk leśnych. Jest to rezerwat florystyczny o łącznej powierzchni 9,72 ha, z czego na rezerwat ścisły (stanowisko języcznika zwyczajnego) przypada 0,90 ha.
Przyroda ożywiona.
Rezerwat utworzono głównie dla ochrony jedynego na Dolnym Śląsku stanowiska bardzo rzadkiej, chronionej paproci, języcznika zwyczajnego, występującego na skałach zieleńcowych oraz otaczającego go naturalnego lasu mieszanego grądowego i innych rzadkich roślin: paprotnika kolczystego, jemioły jodłowej oraz śledziennicy naprzeciwlistnej. W rezerwacie występują też m.in.: wawrzynek wilczełyko, przylaszczka pospolita, lepiężnik, pierwiosnka wyniosła, rojnik górski. W czystych wodach potoku występuje ciekawy glon hildenbrandia rzeczna.
Ze ssaków występują tu sarny, dziki, wiewiórki i zające, z ptaków – myszołowy, dzięcioły, kukułki i drozdy, płazy są reprezentowane przez żaby, a gady przez żmiję zygzakowatą.
Przyroda nieożywiona.
W rezerwacie znalazły również ochronę najstarsze fragmenty krajobrazotwórcze, jakimi są relikty podmorskiego wulkanizmu – lawy poduszkowe oraz inne skały przeobrażone pochodzące ze starszego paleozoiku, głównie zieleńce, łupki zieleńcowe i diabazy oraz ordowickie łupki i fyllity, należące do metamorfiku kaczawskiego. Z późniejszego alpejskiego okresu chroniona jest krawędziowa rzeźba terenu, w której występuje paleogeńskie zrównania powierzchni z reliktami bazaltowego wulkanizmu lądowego z okresu trzeciorzędu.
Turystyka.
Przez rezerwat przechodzi szlak turystyczny

</doc>
<doc id="1108558" url="https://pl.wikipedia.org/wiki?curid=1108558" title="Konfederacja Górskich Narodów Kaukazu">
Konfederacja Górskich Narodów Kaukazu



</doc>
<doc id="1108559" url="https://pl.wikipedia.org/wiki?curid=1108559" title="Konfederacja Narodów Kaukazu">
Konfederacja Narodów Kaukazu

Konfederacja Narodów Kaukazu (KNK) – zmilitaryzowana organizacja polityczna o charakterze międzynarodowym powstała w 1991 roku z inicjatywy prezydenta Czeczenii Dżochara Dudajewa. Pierwotnie jej nazwa brzmiała Konfederacja Górskich Narodów Kaukazu. Była ruchem bezpośrednio wymierzonym w Rosję, jako czynnik dominujący w tym rejonie świata, oraz przeciwko Gruzji. W 1992 roku przyjęła nazwę KNK. W jej skład, poza Czeczenią, weszły Adygeja, Dagestan, Kabardo-Bałkaria, Karaczajo-Czerkiesja i Osetia Północna. KNK wzywała narody Kaukazu do zerwania podpisanej w marcu 1992 umowy federacyjnej z Rosją i proklamowania niepodległości kaukaskich republik autonomicznych. Domagała się także utworzenia wspólnej dla całego regionu armii, mającej chronić interesy "zbuntowanych" republik. Za jeden z głównych celów stawiała także uznanie niepodległości walczącej wówczas z Gruzją Abchazji. Jednym z pierwszych państw, które zgodnie z doktryną KNK wystąpiło z Federacji Rosyjskiej i ogłosiło niepodległość, była Czeczenia.

</doc>
<doc id="1108560" url="https://pl.wikipedia.org/wiki?curid=1108560" title="Josh Randall">
Josh Randall

Josh Randall (urodzony 27 stycznia 1972) – amerykański aktor telewizyjny, znany głównie z roli doktora Mike'a Burtona z serialu NBC pod tytułem "Nie ma sprawy". W Polsce znany głównie za sprawą udziału w odcinku "The Other 48 Days" serialu "Zagubieni", gdzie wcielił się w rolę Nathana.

</doc>
<doc id="1108562" url="https://pl.wikipedia.org/wiki?curid=1108562" title="Melchior Stanisław Sawicki">
Melchior Stanisław Sawicki

Melchior Stanisław Sawicki herbu Cholewa (zm. 4 stycznia 1668) – wojewoda brzeskolitewski w latach 1666–1668, kasztelan brzeskolitewski w latach 1652–1666, stolnik drohicki już w 1649 roku, łowczy mielnicki w 1647 roku, sekretarz pieczęci mniejszej litewskiej w 1645 roku, sekretarz Jego Królewskiej Mości, starosta grodzieński w 1650 roku, ekonom kobryński w latach 1666-1668, uczony i poeta.
Życiorys.
Był synem zapewne Albrychta oraz Katarzyny Pukszcianki Klausgiełowiczówny. Jego ojciec, starościc mielnicki, przeniósł się z Podlasia na Żmudź. Melchior (Melcher) Stanisław Sawicki zdobył gruntowne wykształcenie na Akademii Wileńskiej uwieńczone tytułem doktora teologii.
W 1648 roku podpisał elekcję Jana II Kazimierza Wazy z Księstwa Żmudzkiego, jako deputat podpisał jego "pacta conventa".
Kolejno łowczy mielnicki, starosta grodzieński i kasztelan brzeski (1652-1666) z nominacji króla Jana Kazimierza.
Poseł sejmiku mielnickiego na sejm 1649/1650 roku, poseł na sejm 1650 roku.
W 1655 r. Sawicki bronił zamku w Brześciu przed wojskami moskiewskimi pod dowództwem Urusowa i Boratyńskiego, które odstąpiły od oblężenia po odmowie poddania twierdzy.
W czasie potopu szwedzkiego nie poddał się Szwedom do 1657 r., kiedy to Brześć otoczyły połączone siły szwedzko-siedmiogrodzkie Karola Gustawa i Jerzego Rakoczego. Kapitulacja odbyła się na warunkach honorowych i garnizon polski wierny królowi Janowi Kazimierzowi wyszedł z miasta przy rozwiniętych chorągwiach, pod bronią, mając zagwarantowany swobodny przemarsz. Wkrótce jednak część polskiego wojska została wcielona do armii szwedzkiej, a twierdzę zajęły wojska siedmiogrodzkie.
W 1662 był komisarzem szacującym straty spowodowane przez wojsko. Od 1666 wojewoda brzeski. Zabity w trakcie sejmiku.
W druku ukazały się jego mowy oraz poezje:

</doc>
<doc id="1108563" url="https://pl.wikipedia.org/wiki?curid=1108563" title="...będzie gorzej">
...będzie gorzej

...będzie gorzej (czes. "...a bude hůř: román o třech dílech") – debiutancka powieść czeskiego pisarza Jana Pelca, mająca za tło czeski underground lat 70. XX wieku. Składa się z trzech części: "Děti rodičů" (Dzieci rodziców), "Děti ráje" (Dzieci raju), "Děti cest" (Dzieci dróg).
Powieść Pelca, który przebywał wówczas na emigracji w Paryżu, ukazała się w Kolonii w 1985 roku, choć jej fragment wydrukowało wcześniej wychodzące w Paryżu czeskie czasopismo "Svědectví". Książka wywołała burzliwą dyskusję wśród czeskiej emigracji oraz w kręgach czechosłowackiej opozycji; kontrowersje wywołały obecne w niej wulgaryzmy i obscena. Pavel Tigrid, krytyk literacki i wydawca "Svědectví", napisał o tych polemikach: "Wśród przeciwników są również zwolennicy likwidacji: jeśli już nie samego pisarza, to na pewno jego książki. (...) Przestrzegają przed tą lekturą niewinne dziewczęta i w ogóle młodzież, dorosłych zaś przed obrzydzeniem, jakie ogarnie ich po przeczytaniu już pierwszych stron. Osobom nastawionym patriotycznie mówi się, że oto czeski niby-pisarz »własne gniazdo kala« i lży narodową dumę. Niektórzy redaktorzy, zwykle podający się za rzeczników swobodnego przepływu idei oraz wolności słowa, wysmażyli i opublikowali notki, sens których sprowadza się do tego, że czytelnicy zapewne zrozumieją, dlaczego ich czasopisma nie będą recenzowały książki Pelca".
Piotr Kępiński określił "...będzie gorzej" jako "powieść pokoleniową, jaka w Polsce nie powstała. To manifest wrażliwości i nihilizmu, wiary i zwątpienia. Piękna i jednocześnie drastyczna historia dojrzewania" i nazwał ją "arcydziełem czeskiej literatury".
W Polsce "...będzie gorzej" zostało wydane po raz pierwszy w 1989 roku, jeszcze w drugim obiegu, nakładem Solidarności Polsko-Czechosłowackiej. Przekładu dokonał Jan Stachowski. Edycja ta zawierała dwie części powieści Pelca: "Děti rodičů" i "Děti ráje". Wznowienie ...będzie gorzej nastąpiło w roku 1993, nakładem wydawnictwa Pomorze (), w tym samym tłumaczeniu, jednak była to tylko pierwsza część powieści. Pierwsze pełne wydanie powieści, uzupełnione o trzecią część Děti cest (Dzieci dróg) w przekładzie Stachowskiego, ukazało się nakładem Wydawnictwa Czarne w 2014 roku.
W roku 2007 powstała ekranizacja kinowa "...będzie gorzej". Film wyreżyserował w czarno-białej estetyce i klimacie kina offowego Petr Nikolaev.

</doc>
<doc id="1108565" url="https://pl.wikipedia.org/wiki?curid=1108565" title="Cave Story">
Cave Story

 – darmowa gra komputerowa (freeware) opublikowana w grudniu 2004 roku. Została stworzona przez Daisuke Amayę, znanego również pod jego pseudonimem artystycznym „Pixel”. Cave Story jest przygodową grą akcji podobną do "Castlevanii" i "Metroida". Ulepszona wersja o tytule Cave Story+ została wydana w listopadzie 2011 roku w usłudze Steam oraz w październiku 2012 roku na Nintendo 3DS. 20 czerwca 2017 Cave Story + zostało wydane na Nintendo Switch.
Rozgrywka.
Na początku gracz może tylko biegać i skakać, ale różnorodność broni i przedmiotów urozmaica grę. Większość obiektów jest swobodnie porozrzucana po planszy i nie mają specjalnego wpływu na rozgrywkę, chociaż są też takie jak "Booster" (rodzaj plecaka odrzutowego). Gracz może używać różnych rodzajów broni; od karabinu maszynowego, który umożliwia latanie, po karabin bąbelkowy, dzięki któremu możliwe jest wytworzenie osłony. Bronie można znaleźć w skrzyniach lub zdobyć wymieniając je na inne w różnych miejscach w grze. Większość broni może być ulepszona dzięki pomarańczowym kryształkom upuszczanym przez wrogów (tak zwane "EXP Points"), jednak bohater zaatakowany przez przeciwnika może stracić te ulepszenia.
Fabuła.
Tysiące lat temu żył potężny mag o imieniu Ballos, którego moce były niedostępne dla zwykłych śmiertelników. Używał swoich mocy do pomagania ludziom, a ludzie kochali go i mu ufali nawet bardziej niż ich własnemu królowi. Po pewnym czasie Król stał się zazdrosny i uwięził Ballosa. Poddany straszliwym torturom został w końcu doprowadzony do szaleństwa. Jego magiczne wnętrze rozszalało się i Król wraz z zamkiem zostali natychmiast unicestwieni w ognistej fali zniszczenia. Ballos nie był w stanie odzyskać kontroli nad swoją magią i pod wpływem tego zamordował swoją żonę i dzieci, a królestwo obrócił w perzynę. Przeżył, ale został pozbawiony oznak zdrowego rozsądku.
Kiedy siostra Ballosa, Jenka, wiedźma również posiadająca potężną moc, dowiedziała się, że jej brat wpadł w szaleństwo uwięziła go na latającej wyspie. Chociaż Ballos nie będzie wolny dzięki swojej magii, ani swojemu szaleństwu – nie licząc bezpośredniej śmierci – Jenka kocha swojego brata za bardzo aby go zabić.
Do obrony zasilającego wyspę rdzenia Jenka skonstruowała labirynt, do którego zapieczętowała wejście ogromnym głazem. W labiryncie uwięziła rasę ogromnych owadów (Gaudis) w roli strażników. Jej moce zostały wyczerpane, na starość zamieszkała w Strefie Piasku (Sand Zone), pustynnej jaskini i zaczęła wychowywać psy.
Jenka miała córkę o imieniu Misery. Misery, która zyskała magiczne moce na własność, uczestniczyła w tworzeniu Demonicznej Korony, która dawała temu kto ją nosił moc Ballosa. Jednakże była też nieświadomą twórczynią klątwy, dzięki której była zobowiązana służyć na zawsze każdemu, kto założy Koronę.
Dziesięć lat przed rozpoczęciem gry, państwa Ziemi wysyłają roboty, aby przyniosły z powrotem Demoniczną Koronę. Roboty zabijały masowo i wiele Mimig – kwiatożernych, królikopodobnych stworów, które również żyły na wyspie – zostało uśmierconych. Dla własnej obrony Mimigi szukały pomocy w Czerwonych Kwiatach.
Chociaż Mimigi były kwiatożerne, to legendarne Czerwone Kwiaty były dla nich trujące. Kwiat ów zawierał dwa związki chemiczne: pierwszy odpowiadał za przyrost masy mięśniowej i mutacje, drugi zaś powodował totalną utratę zdolności rozumowania.
Kiedy człowiek z powierzchni wszedł w posiadanie Demonicznej Korony, roboty usunęły się w cień. Mimigi ciągle jednak były oszalałe z powodu Czerwonych Kwiatów.
Quote i Curly Brace są dwoma niezwykłymi robotami, wysłanymi, aby unicestwić pana Korony, a ją samą zniszczyć raz na zawsze. Ich wybitne umiejętności i siła pozwoliły im stoczyć ostateczną walkę, ale za nim to nastąpiło działali niezależnie, nieświadomie siebie nawzajem pośród sieci podziemnych jaskiń wyspy.
W skrócie przed rozpoczęciem gry, grupa badawcza ludzi przybyła na wyspę helikopterem. Grupa składała się z Momorin Sakamoto, Sue i Kazumy, Professora Boostera, inżyniera o imieniu Itoh i doktora medycyny: Fuyuhiko Date. Doktor wiedział o istnieniu Korony i dołączył do zespołu, tylko po to, aby ją znaleźć. Po lądowaniu natychmiast rozpoczął jej poszukiwania. Tuż po włączeniu gry na ekranie pojawia się scena, w której Doktor znajduje Koronę z Misery i Balrogiem, sługami Korony latającymi w tle.
Jak tylko Doktor zdobywa Koronę, rozpoczyna plany podboju całego świata: chce wykorzystać Mimigi do pielęgnowania Czerwonych Kwiatów, które wywołują u Mimig furię, dzięki czemu możliwym stanie się podbicie Powierzchni (Ziemi). Reszta członków zespołu badawczego nie chce z nim współpracować, więc nakazuje ich zgładzić. Sue i Itoh zostają zamienieni przez Misery w Mimigi. Kazuma zostaje przeteleportowany do pokoju bez wyjścia i z zepsutym teleporterem. W obawie o swoje życie Momorin Sakamoto wypełnia rozkazy Doktora, jednak w końcu udaje się jej uciec i ukryć na plantacjach. Opracowywuje tam sposób pokonania Doktora.
Sue ukrywa się w wiosce Mimig. Wioska była kiedyś ludna, ale po tym jak Doktor zaczął porywać Mimigi do swych eksperymentów, i pracy na plantacji, w wiosce zostało tylko sześciu mieszkańców. W przeszłości brat Toroko i bohater Mimig, Arthur wypędził demona z wioski i uratował Mimigi. Zostaje on zabity przez Doktora, próbując go powstrzymać. Nowy przywódca Mimig, King nie lubi Sue i próbuje ją wymienić na Toroko (po tym jak Toroko została porwana).
Kiedy rozpoczyna się gra, Quote budzi się w jaskini niedaleko wioski Mimig. Bohater budzi się w podziemnej pieczarze. Nie pamięta jak tu się dostał i nie ma jakiejkolwiek broni. Przechodzi przez wioskę Mimigów, które z samego początku są prześladowane przez złego Doktora. Dwoje jego sługów, Misery i Balrog, szukają Mimigi o imieniu Sue, ale przez przypadek porywają inną Mimigę: Toroko. Głównym zadaniem gracza jest uratowanie Sue, ochrona Mimig przed Doktorem i ucieczka z latającej wyspy.
Odbiór.
Daemon Hatfield z "IGN" uznał "Cave Story" za jedną z najlepszych gier typu NES. Graczy urzeka klimatyczna grafika i muzyka (którą można odtworzyć za pomocą oddzielnego pliku dodanego razem z grą), a także duża różnorodność obiektów i możliwość zakończenia gry na kilka różnych sposobów.

</doc>
<doc id="1108566" url="https://pl.wikipedia.org/wiki?curid=1108566" title="Lê Duẩn">
Lê Duẩn

Lê Duẩn (ur. 7 kwietnia 1907, zm. 10 lipca 1986) – wietnamski działacz komunistyczny. W latach 1930–1945 był członkiem Komunistycznej Partii Indochin, kilkakrotnie więziony. Od 1946 do 1954 był jednym z głównych przywódców ruchu oporu przeciwko wojskom francuskim w Wietnamie Południowym. W latach 1960–1976 piastował funkcję pierwszego sekretarza KC, od 1976 sekretarza generalnego KC i członka Biura Politycznego KC Komunistycznej Partii Wietnamu.
Przywództwo podczas wojny.
Na 3-cim zjeździe we wrześniu 1960, Lê Duẩn jako pierwszy sekretarz wezwał do utworzenia frontu narodowego, czyli w istocie do nowej struktury siły partyzanckich ale funkcjonujących już od dawna obok regularnej armii (). 
Komitet centralny wyraził zgodę. 20 Grudnia 1960 założono Việt Cộng. Lê Duẩn twierdził, że Việt Cộng „zjednoczy” wszystkie siły patriotyczne, aby obalić rząd Diệm `a [na południu] i tym samym zapewnić „warunki do pokojowego zjednoczenia Ojczyzny” . 
Po rozłamie chińsko-radzieckim wietnamskie kierownictwo komunistyczne podzieliło się na frakcje pro-chińskie i proradzieckie. W latach 1956–63 Lê Duẩn odgrywał rolę moderującą między dwiema frakcjami, ale wraz ze śmiercią Diệm `a i incydentem w Zatoce Tonkińskiej stał się znacznie bardziej radykalny. 
Chińska Republika Ludowa, nieuznawana wówczas za państwo przez USA, dążyła do podsycania światowej rewolucji komunistycznej. Wspierała zatem konfrontacyjne podejście Wietnamu Północnego. Frakcja proradziecka wraz z Hồ Chí Minh`em opowiadała się za łagodzeniem konfliktu.
W Politbiuro przeważyły wpływy Lê Duẩn`a. Jednak w 1965 wraz ze wzrostem zaangażowania USA w konflikt stało się jasne, że podejście do konfrontacji musi ulec zmianie. Lê Duẩn uważał, że wojna będzie dłuższa i bardziej brutalna. Pomimo tego główne założenia nie powinny się zmieniać - podstawową słabością przeciwnika jest niepopularny, skorumpowany i marionetkowy rząd Wietnamu Południowego. Działania militarne powinny być kombinacją działań partyzanckich prowadzonych przez Việt Cộng oraz punktowe ofensywy Armii Ludowej Wietnamu. Do czasu należało unikać dużych konfrontacji z USA i Armią Republiki Wietnamu (ARVN), ale jednocześnie utrzymywać inicjatywę i demoralizować przeciwnika wieloma małymi atakami. Bezkompromisowość Lê Duẩn`a wynikała z jego przeświadczenia, że USA nigdy nie zdecydują się na lądową inwazję Wietnamu Północnego, ponieważ oznaczałoby to atak na światowy obóz komunistyczny. 
W 1967 wbrew sprzeciwu wybitnych przywódców takich jak generał Võ Nguyên Giáp przyjął plan generała Nguyễn Chí Thanh'a zakładający masowe i symultaniczne ataki zakładające powstanie narodowowyzwoleńcze w Wietnamie Południowym. Aby go przeforsować Lê Duẩn doprowadził do politycznych aresztowań wielu swoich przeciwników. Ostatecznie strategia została zatwierdzona i datę ofensywy wyznaczono na przełom stycznia i lutego 1968 roku podczas święta Tết (Wietnamski Nowy Rok księżycowy). Plan błędnie zakładał przyłączenie się ludności cywilnej do walki i tzw. "Ofensywa Tết" zakończyła się militarną katastrofą która przyniosła PAVN oraz Việt Cộng poważne straty. W długiej perspektywie stała się jednak politycznym sukcesem, ponieważ obnażyła w USA nieprawdę głoszoną przez administrację jakoby Wietnam Północny nie był już w stanie prowadzić żadnej realnej walki. 
Od 1969 toczyły się w Paryżu rokowania pokojowe Stanów Zjednoczonych z rządem północnowietnamskim, zakończone podpisaniem paryskich układów pokojowych w styczniu 1973. Po roku 1969 USA rozpoczęły proces stopniowego wycofywania swoich oddziałów, który zakończył się po podpisaniu układu w Paryżu w marcu 1973. W 1974 znacząco spadła pomoc gospodarcza i wojskowa udzielana do tej pory przez USA. Lê Duẩn wraz z pozostałymi przywódcami, między innymi przywróconym do pozycji generałem Võ Nguyên Giáp`em powzięli plan ostatecznego zajęcia południa w 1975. Podczas tej ofensywy USA nie udzielało już jakiegokolwiek wsparcia dla Wietnamu Południowego. 30 marca 1975 Armia Ludowa Wietnamu zajęła Sajgon, dotychczasową stolicę Wietnamu Południowego, który przestał istnieć.

</doc>
<doc id="1108568" url="https://pl.wikipedia.org/wiki?curid=1108568" title="Rauizuchy">
Rauizuchy

Rauizuchy (Rauisuchia – „krokodyle Raua”, nazwane na cześć dr. Wilhelma Rau) – grupa drapieżnych archozaurów z kladu Crurotarsi "sensu" Sereno, 2005 (obejmującego krokodyle i archozaury bliżej spokrewnione z nimi niż z ptakami). Najstarsze znane skamieniałości, które mogły należeć do rauizuchów, odkryto w dolnotriasowych osadach w Rosji; rauizuchami mogły być m.in. znane z nielicznych skamieniałości "Vytshegdosuchus" żyjący w oleneku na obszarze dzisiejszej Republiki Komi (Gower i Sennikow, 2000) lub "Collilongus" z oleneku Polski. Także odkryty w Chinach wczesnotriasowy "Xilousuchus", pierwotnie uważany za bazalnego przedstawiciela kladu Archosauriformes, mógł w rzeczywistości być rauizuchem (z nadrodziny Poposauroidea). Grupa rozwijała się w środkowym i późnym triasie. Znane ze wszystkich kontynentów z wyjątkiem Australii i Antarktydy.
Taksonomia.
Niektóre z rauizuchów (m.in. teratozaur czy szuwozaur) przed odkryciem większej liczby skamieniałości były uważane za prymitywne dinozaury, lecz nowsze badania potwierdziły ich bliższe pokrewieństwo z krokodylami. Ustawienie ich kończyn było jednak podobne do tego spotykanego u dinozaurów; ich nogi nie były rozstawione na boki, jak u bardziej prymitywnych gadów, lecz ustawione pionowo pod tułowiem. Rauizuchy miały jednak inną niż dinozaury budowę stawu biodrowego. Większość znanych przedstawicieli tej grupy poruszała się na czterech nogach, ale znane są też rodzaje dwunożne (np. "Effigia"; zdaniem niektórych naukowców do poruszania się na dwóch nogach zdolny był też "Postosuchus" i "Poposaurus"). Długość większości rodzajów mieściła się w granicach 2–5 metrów, ale niektóre (np. żyjący na obszarach dzisiejszej Ameryki Południowej zaurozuch) osiągały nawet 7 m długości i były największymi znanymi drapieżnikami lądowymi okresu triasu. Rauizuchy wymarły podczas wymierania późnotriasowego (przy założeniu, że do tej grupy nie należy klad Crocodylomorpha – patrz niżej); część naukowców (Olsen i inni, 2002; Nesbitt, 2007) twierdzi, że to m.in. ich wyginięcie umożliwiło dinozaurom, czy ściślej teropodom, zwiększenie rozmiarów i różnorodności, i tym samym uzyskanie pozycji dominujących kręgowców lądowych (choć inni to kwestionują, twierdząc, że znane są ślady stóp wskazujące na istnienie dużych teropodów już w triasie, a więc przed wymarciem rauizuchów).
Stopień pokrewieństwa między różnymi rodzajami rauizuchów, jak też ich relacje z innymi przedstawicielami kladu Crurotarsi, są słabo poznane, a różne analizy kladystyczne dają skrajnie różne rezultaty. Nie jest nawet pewne, czy rauizuchy są taksonem monofiletycznym i jakie rodziny należą do tej grupy. Powszechnie wyróżniane są rodziny Rauisuchidae i Poposauridae; część naukowców zalicza też do tej grupy rodzinę Prestosuchidae (jako osobną rodzinę lub zaliczając je do Rauisuchidae), inni jednak wyłączają ją z rauizuchów (Parrish, 1993). Czasem wyróżniana jest też rodzina Shuvosauridae, obejmująca rodzaje "Shuvosaurus", "Effigia" i "Sillosuchus" (Nesbitt, 2007; uważa ją zarazem za starszy synonim rodziny Chatterjeeidae. Sereno (2005), posługując się nazwą Chatterjeeinae, uznaje ją za podrodzinę należącą do rodziny Poposauridae), oraz rodzina Ctenosauriscidae (choć Nesbitt, 2007 uważa ją za takson parafiletyczny, obejmujący przodków Shuvosauridae).
W analizie Parrisha (1993) popozaury są bliżej spokrewnione z kladem Crocodylomorpha (obejmującym współczesne krokodyle i ich wymarłych krewnych) niż z Rauisuchidae; w związku z tym, aby utrzymać rauizuchy jako grupę monofiletyczną, Parrish zaliczył do nich Crocodylomorpha i rodzaj "Gracilisuchus". Z kolei według analizy Gowera i Nesbitta (2006) arizonazaur (i prawdopodobnie także jego nieuwzględnieni w analizie bliscy krewni, tj. inne taksony z grupy Poposauroidea) jest dalej spokrewniony z Crocodylomorpha niż inne rauizuchy; do tego jednak autorzy potwierdzili wniosek płynący z wcześniejszej publikacji jednego z nich (Gower, 2002), że Crocodylomorpha są bliżej spokrewnione z aetozaurami niż z którymkolwiek z rauizuchów, uznanych przez autorów za grupę parafiletyczną. Także w analizie Weinbauma i Hungerbühlera (2007) rauizuchy nie obejmujące Crocodylomorpha są parafiletyczne, a popozaur i jego krewni są najdalej ze wszystkich rauizuchów spokrewnione z Crocodylomorpha; jednak zdaniem autorów wszystkie rauizuchy są bliżej spokrewnione z Crocodylomorpha niż aetozaury. Inne badania (Nesbitt, 2003; Nesbitt, 2007) zasugerowały jednak, że rauizuchy (nieobejmujące krokodylomorfów) mogą być grupą monofiletyczną (choć w drugiej z tych publikacji monofiletyczna grupa obejmująca zwierzęta tradycyjnie zaliczane do rauizuchów - m.in. Shuvosauridae, arizonazaura, postozucha i zaurozucha – pozostaje nienazwana). Oprócz tych kwestii, przedmiotem sporów jest też często przynależność poszczególnych rodzajów rauizuchów do konkretnych rodzin; np. postozucha i teratozaura pierwotnie zaliczano do rodziny Poposauridae (Parrish, 1993; Alcober i Parrish, 1997), obecnie jednak częściej są one zaliczane do Rauisuchidae (Long i Murry, 1995; Sulej, 2005).
Według analizy Stephena Brusattego i współpracowników (2010) rauizuchy są taksonem monofiletycznym dzielącym się na dwie podgrupy – Rauisuchoidea (do której należały Rauisuchidae i Prestosuchidae oraz rodzaje "Arganasuchus", "Fasolasuchus", "Stagonosuchus" i "Ticinosuchus") oraz Poposauroidea (obejmująca rodzaje "Yarasuchus", "Qianosuchus", "Arizonasaurus", "Bromsgroveia", "Lotosaurus", "Poposaurus", "Sillosuchus" oraz grupę Shuvosauridae, do której należą "Effiggia" i "Shuvosaurus"). Z analizy tej wynika też, że rauizuchy są siostrzane do kladu tworzonego przez rodzinę Ornithosuchidae i rodzaj "Revueltosaurus", zaś krokodylomorfy są bliżej spokrewnione z aetozaurami niż z rauizuchami. Autorzy zaznaczają, że ich analiza nie dowodzi jeszcze ostatecznie monofiletyzmu Rauisuchia, zwłaszcza że mogli wskazać tylko dwie synapomorfie łączące przedstawicieli tego kladu; ponadto zdaniem autorów potrzebny jest tylko jeden dodatkowy krok ewolucyjny, aby uzyskać drzewo, w którym nadrodzina Poposauroidea jest bliżej spokrewniona z Ornithosuchidae niż z Rauisuchoidea.
Analiza przeprowadzona przez Nesbitta (2011) potwierdza monofiletyzm Poposauroidea, jednak sugeruje, że Rauisuchoidea i Rausuchia jako całość są parafiletyczne. Grupę siostrzaną dla Poposauroidea miałyby tworzyć "Prestosuchus", "Saurosuchus", "Batrachotomus", "Fasolasuchus", Rauisuchidae ("Rauisuchus", "Postosuchus" i "Polonosuchus") oraz krokodylomorfy.
Skamieniałości rauizuchów odkryto też na terenie Polski. Nowy gatunek teratozaura, "Teratosaurus silesiacus", został opisany na podstawie skamieniałości odkrytych w Krasiejowie (Sulej, 2005); późniejsze badania zasugerowały, że zwierzę to mogło w rzeczywistości należeć do odrębnego rodzaju, dla którego zaproponowano nazwę "Polonosuchus".
Filogeneza.
Gower i Nesbitt, 2006.
Drzewo ścisłej zgodności, wygenerowane na podstawie pięciu najbardziej oszczędnych drzew ("most parsimonious tree", MPT), opartych na analizie 27 cech mózgoczaszki. Za: David J. Gower i Sterling J. Nesbitt (2006) "The braincase of "Arizonasaurus babbitti" – further evidence for the non-monophyly of 'rauisuchian' archosaurs." "Journal of Vertebrate Paleontology" 26(1):79–87. Pogrubiono nazwy archozaurów zaliczanych do rauizuchów.
Na podstawie wcześniejszych analiz (Nesbitt, 2003; Nesbitt, 2005) autorzy zakładają bliskie pokrewieństwo arizonazaura z rodzinami Chatterjeeidae (tj. Shuvosauridae) i Poposauridae.
Brusatte i współpracownicy, 2010.
Kladogram Crurotarsi według Brusatte i współpracowników:
Lautenschlager i Desojo, 2011.
Drzewo filogenetyczne Crurotarsi według Lautenschlagera i Desojo (2011), bazowane na wcześniejszych analizach kladystycznych Lautenschlagera:

</doc>
<doc id="1108570" url="https://pl.wikipedia.org/wiki?curid=1108570" title="Stanisław Kostka Starowieyski">
Stanisław Kostka Starowieyski

Stanisław Kostka Starowieyski herbu Biberstein (ur. 11 maja 1895 w Ustrobnej, zm. 13 kwietnia 1941 w Dachau) – kapitan rezerwy artylerii Wojska Polskiego, uczestnik wojny polsko-ukraińskiej i polsko-bolszewickiej 1918–1920, kawaler Orderu Virtuti Militari, działacz kościelny, społeczny i charytatywny, szambelan papieski, więzień i ofiara obozu koncentracyjnego w Dachau, błogosławiony Kościoła katolickiego.
Życiorys.
Urodził się jako trzecie dziecko Stanisława Jana i Amelii z domu Łubieńskiej. był prawnukiem siostry Aleksanda Fredry. Miał pięcioro rodzeństwa: Zofię Morstinową (1891–1966), Ludwika (ur. 1894, żonaty z Marią Dembińską, podporucznik rezerwy kawalerii Wojska Polskiego), Marię (pracująca w szkole dla pielęgniarek, zm. 1951), Mariana (doktor praw) i Izę (absolwentka prawa, zatrudniona w Banku Rolnym).
Dzieciństwo spędził w Bratkówce. Naukę pobierał w domu rodzinnym, w Krośnie. Później, zamieszkując w Bratkówce uczył się jako prywatysta w C.K. Gimnazjum w Sanoku, gdzie w latach 1905-1908 ukończył klasy I–III (w tym czasie w tej szkole uczył się także jego brat Ludwik, ur. 1894). Od 1910 kształcił się w Chyrowie, gdzie w 1914 ukończył VIII klasę i zdał egzamin dojrzałości. W tym zakładzie wstąpił do Sodalicji Mariańskiej. Po zdaniu matury rozpoczął studia prawnicze na Wydziale Prawa Uniwersytetu Jagiellońskiego, lecz naukę uniemożliwił mu wybuch I wojny światowej.
15 września 1914 został zmobilizowany do armii austriackiej. Po ukończeniu szkoły oficerskiej, od 28 czerwca 1915 w szeregach pułku artylerii polowej walczył na froncie wschodnim w Rosji, gdzie brał udział w walkach o Lwów i Przemyśl. 3 marca 1918 przeniesiony został na zachód i walczył na froncie włoskim nad rzeką Piawą. 
Po powrocie do Polski, 1 listopada 1918 wstąpił do Wojska Polskiego. W stopniu podporucznika uczestniczył w formowaniu Wojska Polskiego w Krakowie, następnie w czasie wojny polsko-ukraińskiej (1918–1919) na stanowisku dowódcy baterii walczył o Przemyśl, bronił cytadeli lwowskiej podczas walk o Lwów. Od czerwca 1919 współdziałał przy formowaniu 9 pułku artylerii polowej w Rembertowie. Następnie jako porucznik w jego szeregach od 3 grudnia 1919 uczestniczył w wojnie polsko-bolszewickiej, a w jej trakcie w wyprawie kijowskiej oraz w Bitwie Warszawskiej 1920. Za bohaterskie zasługi na polu walki w pochodzie na Kijów w postaci obrony dokonanej ze swoją baterią konną otrzymał Krzyż Walecznych i Krzyż Srebrny Orderu Virtuti Militari, nadane przez gen. Władysława Sikorskiego. Został awansowany na stopień kapitana, po zakończeniu walk ciężko zachorował na czerwonkę, a ponadto pozostały mu dolegliwości nóg. W lipcu 1921 został zdemobilizowany i przeniesiony do rezerwy. Został zweryfikowany w stopniu kapitana rezerwy artylerii ze starszeństwem z dniem 1 czerwca 1919. W 1923, 1924 pozostawał oficerem rezerwowym 9 pułku artylerii polowej w Białej Podlaskiej.
24 sierpnia 1921 poślubił w Łabuniach Marię Szeptycką (1894–1976, prawnuczkę Aleksandra Fredry w linii prostej), z którą zamieszkali w majątku we wsi Łaszczów, który stanowił własność jej ojca Aleksandra Szeptyckiego. Mieli sześcioro dzieci: Ignacy (1922), Aleksander (1923–1944, poległ w Powstaniu Warszawskim), Maria (1925), Stanisław (1927), Elżbieta (1929), Andrzej (1931),
Nie podjął studiów prawa, natomiast ukończył kurs rolniczy. Działał wówczas społecznie i charytatywnie, wspierał finansowo kształcenie katolików świeckich, zorganizował ośrodek szkoleniowo-rekolekcyjny, stworzył Koło Porad Sąsiedzkich, salę teatralną dla Kółka Miłośników Sceny, organizował Koła Inteligencji Katolickiej i zainicjował ich zjazdy, we wrześniu 1934 współorganizował diecezjalny Kongres Eucharystyczny w Chełmie. Działał głównie w ramach Akcji Katolickiej, od 1932 był wiceprezesem, a od 1935 prezesem Diecezjalnego Instytutu AK w Lublinie. Uczestniczył w międzynarodowych kongresach kościelnych. W 1934 papież Pius XI nadał mu tytuł szambelana papieskiego.
Po wybuchu II wojny światowej w czasie kampanii wrześniowej 1939 jego dom był schronieniem dla uciekinierów. Po agresji ZSRR na Polskę 17 września 1939 i wkroczeniu wojsk radzieckich na tereny Lubelszczyzny, jego dwór był rabowany przez Sowietów, a Stanisław Starowieyski i jego brat Marian zostali aresztowani. Początkowo osadzeni w areszcie, następnie oswobodzili się uciekając podczas transportu do Tomaszowa Lubelskiego. Po wycofaniu się Sowietów za linię Bugu Starowieyski powrócił pod koniec września 1939 do swojego majątku. Podczas okupacji niemieckiej działał charytatywnie, wspierał Kurię Diecezjalną w Lublinie. 19 czerwca 1940 został aresztowany przez Gestapo i uwięziony w Rotundzie Zamojskiej, potem na Zamku w Lublinie, po czym przewieziony do niemieckiego obozu koncentracyjnego Sachsenhausen, gdzie otrzymał numer 25711 i został umieszczony w bloku 49. We wrześniu 1940 został przewieziony do obozu w Dachau, gdzie otrzymał numer 16532 (inne źródło podaje 22403) i trafił do bloku 23. Wśród współwięźniów prowadził działalność apostolską oraz udzielał im pomocy. Jako przedstawiciel ziemiaństwa i działacz katolicki był surowiej prześladowany w obozie. Jego stan zdrowia ulegał pogorszeniu, miał obrzęki nóg i krwotoki z żylaków, a w tym stanie został pobity przez funkcjonariuszy obozowych. Zmarł w nocy z Wielkiej Soboty na Niedzielę Wielkanocną 13 kwietnia 1941. Urna z jego prochami została przesłana rodzinie przez władze obozu, po czym pochowana na cmentarzu rodzinnym Szeptyckich w Łabuniach.
Papież Jan Paweł II beatyfikował go 13 czerwca 1999 w Warszawie w grupie 108 błogosławionych męczenników.
Dziadek Małgorzaty Starowieyskiej, stryj Marka, Kazimierza i Franciszka Starowieyskich..
Upamiętnienia.
Stanisław Kostka Starowieyski jest patronem Akcji Katolickiej w Polsce.
Patronat jego imienia i nazwiska został nadany placówkom edukacyjnym: Szkoła Podstawowa w Bratkówce i Liceum Ogólnokształcące w Łaszczowie (obecnie Zespół Szkół Ponadgimnazjalnych). Na budynku dworskim w Bratkówce 17 października 2002 ustanowiono tablicę upamiętniającą jego osobę.
Od 18 czerwca 2017 w kościele Świętych Apostołów Piotra i Pawła w Łaszczowie znajdują się jego relikwie II stopnia – różaniec święty, na którym się modlił, który został przechowany przez jego żonę po tym jak został aresztowany i wywieziony. Później różaniec był przechowywany w rodzinie, w ostatnich czasach w rodzinie pana Wojciecha Starowieyskiego z Krakowa, wnuka bł. Stanisława, który przekazał go do kościoła w Łaszczowie, za zgodą biskupa diecezji zamojsko-lubaczowskiej Mariana Rojka.

</doc>
<doc id="1108571" url="https://pl.wikipedia.org/wiki?curid=1108571" title="Rauisuchia">
Rauisuchia



</doc>
<doc id="1108572" url="https://pl.wikipedia.org/wiki?curid=1108572" title="Narząd Giraldésa">
Narząd Giraldésa



</doc>
<doc id="1108573" url="https://pl.wikipedia.org/wiki?curid=1108573" title="Teratosaurus">
Teratosaurus



</doc>
<doc id="1108574" url="https://pl.wikipedia.org/wiki?curid=1108574" title="Jan Kemeny">
Jan Kemeny



</doc>
<doc id="1108576" url="https://pl.wikipedia.org/wiki?curid=1108576" title="Janos Kemeny">
Janos Kemeny

Janos Kemeny (, ur. 14 grudnia 1607, zm. 23 stycznia 1662 w Nagyszőlős) − książę Siedmiogrodu w latach 1660–1662.
Życiorys.
W czasie drugiej wojny północnej, w styczniu 1657 roku, jako najwyższy hetman księcia Jerzego II Rakoczego, wziął udział w wyprawie do Polski. Wraz z całą armią skapitulował w lipcu pod Czarnym Ostrowem. Następnie w trakcie odwrotu został wzięty w jasyr przez Tatarów. Po dwóch latach niewoli został oswobodzony w 1659 roku.
W 1660 roku wystąpił przeciwko popieranemu przez Turków księciu Barcsayowi i zmusił go do abdykacji. Partia narodowa ogłosiła go 1 stycznia 1661 roku księciem Siedmiogrodu. Gdy sułtan Mehmed IV wysunął przeciwko niemu Michała Apafiego, połączył się z cesarską armią Raimondo Montecuccolego.
Zginął 23 stycznia 1662 roku w bitwie pod Nagyszöllös.

</doc>
<doc id="1108577" url="https://pl.wikipedia.org/wiki?curid=1108577" title="Lacus Excellentiae">
Lacus Excellentiae

Lacus Excellentiae (łac. "Jezioro Doskonałości") – względnie małe, nieregularne morze księżycowe leżące w południowej części widocznej strony Księżyca, wśród poszarpanego terenu na południe od większego Mare Humorum. Największym obiektem na terenie tego basenu jest mały krater Clausius o średnicy 24 km.
Obszar Lacus Excellentiae zawiera się w przybliżeniu wewnątrz okręgu o średnicy 184 km wokół punktu o współrzędnych selenograficznych 35,4° S i 44,0° W. Nazwę Jezioro Doskonałości wybrano stosunkowo niedawno. Została ona oficjalnie zatwierdzona w roku 1976 na XVI kongresie generalnym MUA w Grenoble.
3 września 2006 na obszarze Lacus Excellentiae rozbiła się europejska sonda SMART-1. Powstałe w momencie uderzenia sondy błysk oraz obłok wyrzuconego pyłu zostały zarejestrowane z Ziemi w obserwatorium astronomicznym na Mauna Kea.

</doc>
<doc id="1108581" url="https://pl.wikipedia.org/wiki?curid=1108581" title="Lee Teng-hui">
Lee Teng-hui

Lee Teng-hui (; ur. 15 stycznia 1923 w Sanzhi, zm. 30 lipca 2020 w Tajpej) – polityk tajwański, przewodniczący Kuomintangu i prezydent Republiki Chińskiej (Tajwanu) w latach 1988–2000.
Życiorys.
Pochodził z grupy etnicznej Hakka. Ukończył studia na Kyoto University w Kioto. W czasie II wojny światowej służył w armii japońskiej. Przez całe życie utrzymywał silne związki z Japonią, co prowokowało często krytykę ze strony zarówno przeciwników, jak i zwolenników politycznych. Odwiedził m.in. kontrowersyjny chram Yasukuni w Tokio i publicznie deklarował, że wyspy Senkaku są terytorium japońskim.
Po wojnie ukończył Państwowy Uniwersytet Tajwański (1948), następnie wyjechał do Stanów Zjednoczonych, gdzie ukończył studia w zakresie gospodarki rolnej na Uniwersytecie Stanu Iowa (1953). W 1968 roku uzyskał doktorat na Uniwersytecie Cornella. W latach 1958–1978 był wykładowcą Uniwersytetu Tajwańskiego i Uniwersytetu Chengchi. Wieloletni członek Komisji Rozwoju Rolnictwa, inicjator i promotor wielu reform w tajwańskim rolnictwie, m.in. mechanizacji.
W 1972 roku został ministrem bez teki w gabinecie Chiang Ching-kuo. W 1978 roku wybrany burmistrzem Tajpej, następnie w latach 1981–1984 był gubernatorem prowincji Tajwan. Od 1984 roku wiceprezydent Republiki Chińskiej i zastępca prezydenta Chiang Ching-kuo. 
Po śmierci Chiang Ching-kuo w 1988 roku objął stanowisko przewodniczącego Kuomintangu (KMT) oraz – zgodnie z konstytucją – prezydenta Republiki Chińskiej. W 1990 roku wybrany prezydentem przez Zgromadzenie Narodowe, ponownie został głową państwa w 1996 roku w wyniku pierwszych w historii Tajwanu bezpośrednich wyborów prezydenckich.
Podczas prezydentury doprowadził do zmian konstytucji, w wyniku których członkowie Zgromadzenia Narodowego, od 1947 roku zasiadający w nim dożywotnio wobec niemożności przeprowadzenia ogólnochińskich wyborów, ustąpili i zostali zastąpieni przez wyłonionych w bezpośrednich wyborach następców. Dalsze poprawki (1994) zastąpiły wybór prezydenta przez Zgromadzenie Narodowe wyborami powszechnymi. W następstwie zmian i dzięki swej popularności w 1996 jako pierwszy prezydent Republiki Chińskiej został wybrany w wyborach powszechnych. 
Był pierwszym Tajwańczykiem ("benshengren") pełniącym urząd przewodniczącego KMT i prezydenta Republiki Chińskiej. Doprowadził do dostosowania struktur administracyjnych państwa do samego Tajwanu (a nie całych Chin), m.in. reformując całkowicie sposób zarządzania prowincją Tajwan. Zwolennik niezależności Tajwanu od Chińskiej Republiki Ludowej, która w 1996 roku usiłowała zapobiec jego wyborowi, urządzając ćwiczenia wojskowe u wybrzeży wyspy (tzw. trzeci kryzys w Cieśninie Tajwańskiej). Uważał, że jakiekolwiek negocjacje z ChRL powinny być prowadzone jako negocjacje dwóch suwerennych krajów.
Pod koniec kadencji popadł w konflikt z Jamesem Soongiem, popularnym politykiem KMT i w wyborach prezydenckich oficjalnie poparł Lien Chana. W wyniku podziału głosów między Soonga (startował jako niezależny) i Liena, wybory wygrał pochodzący z Demokratycznej Partii Postępowej (DPP) Chen Shui-bian. Oskarżony o rozbijanie partii i umożliwienie Chenowi wygranej, wystąpił w 2000 roku z Kuomintangu i założył własną Unię Solidarności Tajwanu, ugrupowanie wspierające proniepodległościową linię DPP. Obydwie partie utworzyły Zieloną Koalicję.
W 2011 roku stanął przed sądem, oskarżony o defraudację funduszy publicznych w okresie swojej prezydentury. Trzy lata później oczyszczono go z zarzutów.

</doc>
<doc id="1108582" url="https://pl.wikipedia.org/wiki?curid=1108582" title="Sierp i Młot (przystanek kolejowy)">
Sierp i Młot (przystanek kolejowy)

Sierp i młot (ros. Серп и Мо́лот) – przystanek pociągów podmiejskich (tzw. eletriczek) w centrum Moskwy. Jest to pierwsza stacja pociągów jadących w kierunku wschodnim z Dworca Kurskiego. Nazwa pochodzi od znajdującej się w pobliżu fabryki „Sierp i młot” nazwanej tak na cześć znanego symbolu komunistycznego jakim są sierp i młot.
Większość zatrzymujących się na przystanku pociągów kursuje na trasie do miasta Pietuszki. Stąd stacja wymieniona jest w słynnym „poemacie” „"Moskwa-Pietuszki"” Wieniedikta Jerofiejewa.
Na stacji znajdują się wejścia do stacji metra Ploszczad’ Ilicza i Rimskaja.

</doc>
<doc id="1108583" url="https://pl.wikipedia.org/wiki?curid=1108583" title="Le Duan">
Le Duan



</doc>
<doc id="1108584" url="https://pl.wikipedia.org/wiki?curid=1108584" title="Talha Ibn Abd Allah">
Talha Ibn Abd Allah

Talha Ibn Abd Allah (? - 656) (arab. طلحة بن عبيدالله) – towarzysz Mahometa i jeden z rywali Alego w walce o kalifat.
Był kuzynem Abu Bakra i zgodnie z tradycją jednym z pierwszych muzułmanów. Brał udział we wszystkich bitwach Mahometa z wyjątkiem bitwy pod Badrem, zaś w bitwie pod Uhudem uratował Prorokowi życie. W wyniku podbojów arabskich stał się posiadaczem ogromnych majątków ziemskich na terenie Iraku. O jego znaczeniu świadczy fakt, że w roku 644 kalif Umar ibn al-Chattab zaliczył go do sześcioosobowej szury mającej wybrać spośród siebie kalifa. Kalifem ostatecznie został Usman ibn Affan, w stosunku do którego Talha wkrótce stanął w opozycji, współdziałając z innym członkiem szury, Zubajrem Ibn al-Awwamem, oraz wdową po Mahomecie - Aiszą. Wykorzystując swoje wpływy wśród żołnierzy z Basry Talha doprowadził do tego, że w roku 656 wystąpili oni wraz z żołnierzami z Fustatu i Al-Kufy przeciwko niepopularnemu Usmanowi i oblegli go w jego domu w Medynie. On sam jednak nie brał bezpośrednio udziału w tych wydarzeniach, czekając na uboczu na śmierć kalifa, która ostatecznie nastąpiła w czerwcu 656 roku. Kiedy po śmierci Usmana kalifem został ogłoszony Ali, Talha wraz z Az-Zubajrem i Aiszą wystąpili przeciwko niemu, i w grudniu 656 roku zostali przez niego pokonani w bitwie wielbłądziej, w trakcie której Talha zginął.

</doc>
<doc id="1108585" url="https://pl.wikipedia.org/wiki?curid=1108585" title="Georg Huth">
Georg Huth

Georg Huth (ur. 25 lutego 1867, zm. 1 czerwca 1906) - niemiecki orientalista i podróżnik. Georg Huth urodził się w Krotoszynie. W 1885 rozpoczął studia na Uniwersytecie Berlińskim, studia ukończył w 1889 na Uniwersytecie w Lipsku, uzyskując tytuł doktora filozofii. Od 1891 wykładał języki Azji Środkowej oraz buddyzm. Po uzyskaniu subwencji z Rosyjskiej Akademii Nauk podjął w 1897 wyprawę badawczą na Syberię, gdzie badał języki tunguskie. W 1902 podjął kolejną wyprawę, tym razem do Turfan na zlecenie berlińskiego Königliches Museum für Völkerkunde, a następnie spędził kilka lat w zachodnim Turkmenistanie badając języki i folklor ludów tureckich.

</doc>
<doc id="1108587" url="https://pl.wikipedia.org/wiki?curid=1108587" title="Książnica Podlaska im. Łukasza Górnickiego">
Książnica Podlaska im. Łukasza Górnickiego



</doc>
<doc id="1108590" url="https://pl.wikipedia.org/wiki?curid=1108590" title="Jan Bethlen">
Jan Bethlen

Jan Bethlen (węg. "János Bethlen"; ur. 16 listopada 1613 w Kisbúnie, zm. 13 lutego 1678 w Sybinie) – syn kanclerza Farkasa Bethlena i Anny Kemény, kanclerz Siedmiogrodu za panowania Imre Thökölyego. 
Brał udział w najeździe Jerzego II Rakoczego na Polskę w czasie potopu szwedzkiego, od marca do sierpnia 1657 dowodził wojskami siedmiogrodzkimi, okupującymi wraz ze Szwedami Kraków (ok. 2 500 wojska).

</doc>
<doc id="1108595" url="https://pl.wikipedia.org/wiki?curid=1108595" title="Suphan Dagi">
Suphan Dagi



</doc>
<doc id="1108596" url="https://pl.wikipedia.org/wiki?curid=1108596" title="Süphan Dağı">
Süphan Dağı

Süphan Dağı (upr. Suphan Dagi) – wulkan o wysokości 4058 m n.p.m., położony tuż nad północnym brzegiem jeziora Wan, we wschodniej części Półwyspu Anatolijskiego, w Turcji (druga co do wysokości góra Turcji – po górze Ararat). Zaliczany do stratowulkanów. Jest to wulkan wygasły – jego ostatnia erupcja miała miejsce w plejstocenie.
Jeden z wybitnych masywów wulkanicznych zachodniej części Wyżyny Armeńskiej, w górnej części masywu usypiska bazaltowe, progi lawowe. W szczytowej partii Süphan Dağı znajduje się niewielki lodowiec oraz jezioro. Najwyższy punkt to wschodni wierzchołek, zachodnia kulminacja Süphan Dağı jest ok. 40 m niższa.
Dostępność turystyczna: od południowych stoków, miejscowości Ahlat oraz Adilcevaz – na trasie: Tatvan – Wan. Ostatnia zamieszkana wioska na południowym szlaku to Hermantepe.
Podawana jest często mylnie wysokość Süphan Dağı – 4434 m n.p.m. (lub 4158 m n.p.m.). Wysokość 4058 m n.p.m. weryfikowana pomiarami GPS oraz altimetrem (baza poziom jeziora Wan 1640 m n.p.m.).

</doc>
<doc id="1108599" url="https://pl.wikipedia.org/wiki?curid=1108599" title="Eliasz Jan Łącki">
Eliasz Jan Łącki

Eliasz Jan Łącki herbu Szeliga (zm. 1685), pułkownik, później generał-major, chorąży ziem pruskich, dowódca obrony Warszawy 14-17 czerwca 1657 przed wojskami szwedzko-siedmiogrodzkimi w czasie potopu szwedzkiego i obrony Lwowa w 1672 przed wojskiem turecko-kozackim. W listopadzie 1673 r. uczestniczył w bitwie pod Chocimiem, w 1674 brał udział w wyprawie na Ukrainę, w 1676 (już jako generał major) w czasie walk pod Żurawnem dowodził obroną szańca nad Dniestrem. W wyprawie wiedeńskiej 1683 r. stał na czele brygady piechoty. Zmarł między 1 VI a 4 VII 1685 r. Żonaty był 1o voto z Anną Teofilą Markowską, z którą miał córki Katarzynę Mariannę i Anielę. 2o voto był żonaty z Katarzyną de Kochany Polanowską herbu Pobóg, siostrą Mikołaja Polanowskiego, wdową po Kazimierzu Kłodnickim herbu Sas, z którą nie pozostawił potomstwa. Wdowa po śmierci Łąckiego w 1687 roku poślubiła Jana Franciszka Mrozowickiego herbu Prus III, stolnika trembowelskiego, późniejszego sędziego ziemskiego lwowskiego.

</doc>
<doc id="1108606" url="https://pl.wikipedia.org/wiki?curid=1108606" title="Lisburn Distillery F.C.">
Lisburn Distillery F.C.

Lisburn Distillery Football Club - północnoirlandzki klub piłkarski z siedzibą w mieście Lisburn leżącym w hrabstwie Antrim.
Klub założony został w lipcu 1879 roku w zachodnim Belfaście, a pierwotna siedziba klubu do 1971 roku znajdowała się przy "Distillery Street" prowadzącej do "Grosvenor Road".
Po okresie współużytkowania stadionów Skegoneill Avenue (należącego do klubu Brantwood) i Seaview (należącego do klubu Crusaders) klub w roku 1980 opuścił Belfast i przeniósł się do Lisburn (kilkanaście kilometrów na południowy zachód od Belfastu), gdzie rozgrywa mecze na znajdującym się w pobliskiej wsi Ballyskeagh koło Lambeg stadionie New Grosvenor Stadium. Nazwa klubu Distillery Football Club obowiązywała do 1999 roku, kiedy to postanowiono nawiązać do nowego miejsca pobytu i zmieniono nazwę na Lisburn Distillery Football Club. Obecnie trenerem noszącej białe barwy drużyny jest Paul Kirk.
Historia.
Początki irlandzkiego futbolu związane są z osobą Roberta Baxtera. Baxter przybył do Belfastu w 1878 roku z Banbridge i zamieszkał przy Governor Strret. Jako zdolny gracz krykieta zaprzyjaźnił się z grupą pracowników pobliskiej destylarni "Royal Irish distillery". W roku 1879 grupa ta utworzyła drużynę V.R. Distillery Cricket Club, na której czele stanął Baxter. W końcu 1880 roku członkowie krykietowego klubu postanowili założyć klub piłkarski, by zachować sportową aktywność podczas zimy. W ten sposób 20 listopada 1880 roku powstał Distillery Football Club.
Kierownicy destylarni, a w szczególności James Barr, od początku zaangażowali się w spawy nowego klubu. Znajdującą się na tyłach zakładu sadzawkę pozwolono zasypać ziemią i utworzyć boisko. W ten sposób powstało boisko "Daisy Hill" wznoszące się 1-2 metrów (kilka stóp) ponad poziom pobliskiego morza. Ze względu na sposób utworzenia boisko to popularnie zwano "Cinder Park" (park żużlowy) lub "Coke Yard" (koksowe podwórko). Swój pierwszy mecz Distillery FC rozegrał przeciwko klubowi Dundela, wygrywając 1:0.
W sezonie 1882/1883 klub przeniósł się z "Daisy Hill" na większe boisko przy "Broadway". James Barr sfinansował przeniesienie klubu (między innymi nowy budynek) do znajdującego się blisko "Daisy Hill" boiska "Grosvenor Park". W 1923 roku Distillery FC przeniósł się do "York Park", gdyż zarządzająca destylarnią rodzina Dunville'ów zdecydowała się sprzedać boisko "Governors Park". Jednak w roku 1929 firma zgodziła się ponownie wypożyczyć boisko klubowi, który pozbawiony boiska "York Park" poprosił o pomoc. W 1894 roku dyrektor związanej z klubem destylarni, Robert Grimshaw Dunville, ufundował dla irlandzkiej federacji piłkarskiej (Irish Football Association) puchar, który zwany był początkowo "Dunville's Cup". Puchar ten, o który zmagać się miały największe kluby Belfastu, zmienił później nazwę na "City Cup". Distillery po raz pierwszy zdobył ten puchar w 1905 roku - dokładnie w momencie, gdy puchar zmienił swoją nazwę.
Po zdobyciu swego pierwszego pucharu Irlandii (po finałowym zwycięstwie nad Wellington Park 5:0 w kwietniu 1884 roku) Distillery Football Club wyrósł na główną siłę irlandzkiego futbolu końca XIX i początku XX wieku. Pierwszą w historii podróż poza wyspę klub odbył w grudniu 1884 roku, kiedy to wybrał się do Szkocji i przegrał 0:4 z klubem Harp z miasta Dundee. Pięć lat później klub pokonał 2:1 angielski klub Newton Heath, znany obecnie jako Manchester United. Największym osiągnięciem klubu w europejskich pucharach był niewątpliwie uzyskany na własnym boisku remis 3:3 z czołowym wówczas klubem Europy - Benfiką Lizbona. W klubie grał wtedy były reprezentant Anglii Tom Finney, który w wieku 41 lat odbywał w Irlandii swoją sportową emeryturę i właśnie wtedy miał okazję pierwszy raz w swej karierze wystąpić w europejskim pucharze.
Niespokojne czasy, jakie panowały w Irlandii Północnej, odcisnęły swoje piętno także na klubie Distillery. W 1971 roku na skutek ataku bombowego spłonął stadion "Governors Park", skutkiem czego klub pozostał bez własnego boiska. Pożar zniszczył nie tylko stadion, ale także znaczną część klubowej dokumentacji. Przez niemal całą dekadę Distillery FC korzystał z boisk innych klubów. W końcu w 1980 roku klub przeprowadził się do Lambeg, na stadion przy "Ballyskeagh Road". Z okazji przenosin i podkreślenia odrodzenia klubu po przebytym pożarze sporządzono nową odznakę przedstawiającą feniksa na tle piłki nożnej.
W roku 1995 Distillery FC spadł do nowo utworzonej ligi "First Division" (II liga). W 1999 roku klub zdobył mistrzostwo drugiej ligi i awansował do "Premier League" (I liga). Wkrótce w tym samym roku klub zmienił nazwę na "Lisburn Distillery" a dotychczasową odznakę klubową zastąpił herb miasta Lisburn.

</doc>
<doc id="1108607" url="https://pl.wikipedia.org/wiki?curid=1108607" title="Lisburn Distillery Football Club">
Lisburn Distillery Football Club



</doc>
<doc id="1108609" url="https://pl.wikipedia.org/wiki?curid=1108609" title="Lisburn Distillery FC">
Lisburn Distillery FC



</doc>
<doc id="1108611" url="https://pl.wikipedia.org/wiki?curid=1108611" title="Hajdar Abd asz-Szafi">
Hajdar Abd asz-Szafi

Hajdar Abd asz-Szafi (ur. 10 czerwca 1919, zm. 25 września 2007) – palestyński dyplomata, polityk, współzałożyciel Organizacji Wyzwolenia Palestyny (OWP)
Z wykształcenia lekarz. Od wczesnych lat 60. XX wieku był zaangażowany w życie polityczne jako członek pierwszego komitetu wykonawczego OWP. W 1967 r., został deportowany przez władze Izraelskie ze Strefy Gazy. Po powrocie w 1971 r., założył Palestyńskie Stowarzyszenie Czerwonego Krzyża. Przewodniczył delegacji jordańsko-palestyńskiej podczas konferencji pokojowej w Madrycie w 1991 r., uczestniczył w rozmowach pokojowych w Waszyngtonie na przełomie lata 1992 i 1993. Podał się do dymisji podczas konferencji w Oslo, protestując tym samym przeciwko osadnictwu izraelskiemu na terenach "okupowanych", podważającemu jego zdaniem dotychczasowe uzgodnienia.
Był przez krótki okres posłem parlamentu Autonomii Palestyńskiej, rezygnując z mandatu z uwagi na ograniczoną jego zdaniem władzę tego organu. Po wybuchu w 2000 r., tak zwanej drugiej intifady, był zwolennikiem organizacji palestyńskiej samoobrony przeciwko Izraelowi. W 2002 r., brał udział w zakładaniu Palestyńskiej Inicjatywy Narodowej.
Zmarł na raka 25 września 2007 r., a jego pogrzeb stał się wielką manifestacją polityczną.

</doc>
<doc id="1108612" url="https://pl.wikipedia.org/wiki?curid=1108612" title="Distillery Football Club">
Distillery Football Club



</doc>
<doc id="1108613" url="https://pl.wikipedia.org/wiki?curid=1108613" title="Distillery Belfast">
Distillery Belfast



</doc>
<doc id="1108623" url="https://pl.wikipedia.org/wiki?curid=1108623" title="Tadeusz Nowak (piłkarz)">
Tadeusz Nowak (piłkarz)

Tadeusz Nowak (ur. 28 listopada 1948 w Trzcińsku) – polski piłkarz występujący na pozycji pomocnika. Wieloletni zawodnik Legii Warszawa oraz członek Galerii Sław tegoż klubu.
Kariera klubowa.
Swoją karierę piłkarską zaczynał w Nowej Rudzie w drużynie Górnik Słupiec (1966-68). Przed przyjściem do Legii był piłkarzem Zagłębia Wałbrzych. W warszawskim zespole grał od 1970 do 1978, w 1973 triumfował w Pucharze Polski. W 1978 został sprzedany do angielskiego Bolton Wanderers. Nosił przydomek "Ferrari", nawiązujący do jego szybkości.
Kariera reprezentacyjna.
W reprezentacji Polski zagrał 2 razy. Debiutował u Kazimierza Górskiego 10 maja 1972 w meczu ze Szwajcarią, ostatni raz w reprezentacyjnej koszulce wybiegł na boisko 5 lat później, już za kadencji Jacka Gmocha.

</doc>
<doc id="1108626" url="https://pl.wikipedia.org/wiki?curid=1108626" title="Unibail-Rodamco-Westfield">
Unibail-Rodamco-Westfield

Unibail-Rodamco-Westfield – przedsiębiorstwo działające na rynku nieruchomości komercyjnych (centra handlowe, centra konferencyjne, hale wystawowe, powierzchnia biurowa). Jedna z największych spółek na rynku nieruchomości komercyjnych w Europie.
Powstała w czerwcu 2007 z połączenia francuskiej spółki Unibail i holenderskiej Rodamco Europe. W czerwcu 2018 z połączenia Unibail-Rodamco z Westfield powstała nowa spółka o nazwie Unibail-Rodamco-Westfield.
Centra handlowe w Polsce.
Polski oddział Unibail Rodamco został zarejestrowany w 2003 roku jako "Unibail Rodamco Polska spółka z o.o."

</doc>
<doc id="1108628" url="https://pl.wikipedia.org/wiki?curid=1108628" title="Rodamco Europe">
Rodamco Europe



</doc>
<doc id="1108630" url="https://pl.wikipedia.org/wiki?curid=1108630" title="George Gregan">
George Gregan

George Musarurwa Gregan (ur. 19 kwietnia 1973 w Lusace, Zambia) – australijski rugbysta występujący na pozycji łącznika młyna, zawodnik australijskiego zespołu Brumbies, reprezentant kraju.
Dla reprezentacji Australii od 1994 roku, kiedy zadebiutował w meczu z Włochami. Rozegrał 139 spotkań, co jest rekordem ilości wstępów w zespole narodowym i zdobył 99 punktów. W latach 2002-2007 był jej kapitanem.
Uczestnik czterech Pucharów Świata: w 1995, 1999 (złoto), 2003 (srebro) i 2007. Nominowany do nagrody dla zawodnika roku 2001 według IRB.
Jeden z najpopularniejszych australijskich rugbystów, który słynie m.in. ze świetnych akcji w obronie.

</doc>
<doc id="1108631" url="https://pl.wikipedia.org/wiki?curid=1108631" title="HMS Jupiter (1938)">
HMS Jupiter (1938)

HMS Jupiter – brytyjski niszczyciel okresu II wojny światowej, należący do typu J, w służbie w latach 1939–1942. Nosił znak taktyczny F85. W odróżnieniu od innych niszczycieli tego typu, służył także na Dalekim Wschodzie, gdzie został zatopiony 27 lutego 1942.
Budowa.
Stępkę pod budowę okrętu położono 28 września 1937 w stoczni Yarrow &amp; Company w Scotstoun w Glasgow we Szkocji, kadłub wodowano 27 października 1938. Okręt otrzymał nazwę od rzymskiego boga Jowisza (ang. "Jupiter"). Wszedł do służby w Royal Navy 16 czerwca 1939. W tej samej stoczni zbudowano też niszczyciel HMS „Kipling” identycznego typu K. 
Służba.
Morze Północne 1939–1940.
„Jupiter” wszedł do służby tuż przed wybuchem II wojny światowej, w skład 7. Flotylli Niszczycieli komandora Philipa Macka, bazującej po wybuchu wojny w ujściu rzeki Humber, jako część sił "Humber Force", a następnie "Home Fleet" (Floty Metropolii). Przez pierwsze miesiące wojny niszczyciele flotylli patrolowały i pełniły służbę eskortową na Morzu Północnym. W kwietniu 1940 „Jupiter” wziął udział w kampanii w Norwegii, m.in. wychodząc w morze 7 kwietnia w kierunku Norwegii ze Scapa Flow w osłonie głównych sił floty adm. Forbesa (z okrętami liniowymi HMS „Rodney”, „Valiant” i „Repulse”). Po kampanii, „Jupiter” został przydzielony do 5. Flotylli Niszczycieli "Home Fleet" komandora Louisa Mountbattena.
31 sierpnia 1940 „Jupiter” pod flagą komandora Mountbattena wraz z HMS „Jackal”, „Kelvin” i „Vortigern” osłaniał niszczyciele 20. Flotylli w akcji minowania wód holenderskich na północny zachód od Texel, podczas której utracono na niemieckich minach niszczyciele „Esk” i „Ivanhoe”, a „Jupiter” brał udział w akcji holowania uszkodzonego HMS „Express”.
W nocy 11–12 października 1940 „Jupiter” wziął udział w operacji "Medium", ostrzeliwując wraz z pancernikiem HMS „Revenge” i niszczycielami 5. Flotylli port w Cherbourgu. W nocy 17-18 października wraz z niszczycielami 5. Flotylli wziął udział w potyczce z niemieckimi niszczycielami „Hans Lody”, „Karl Galster” i „Friedrich Ihn”, bez strat po obu stronach. 
29 listopada 1940 wziął udział wraz z HMS „Javelin”, „Kashmir”, „Jackal”, i „Jersey” w potyczce z niemieckimi niszczycielami „Karl Galster”, „Hans Lody” i „Richard Beitzen”, urządzającymi rajd pod brytyjskie wybrzeże, podczas której uszkodzony został brytyjski niszczyciel „Javelin”.
29-30 grudnia 1940 osłaniał wraz z niszczycielami „Kashmir” i „Jersey” operację GQ stawiania min w Zatoce Biskajskiej przez stawiacz min HMS „Adventure”.
Morze Śródziemne i Atlantyk 1941.
W styczniu 1941 „Jupiter” i „Jersey” zostały wysłane do Gibraltaru i między 6 a 11 lutego 1941 brały udział w operacji "Grog", osłaniając Zespół H (okręty liniowe HMS „Renown” i HMS Malaya, lotniskowiec HMS „Ark Royal”, krążownik HMS „Sheffield” i niszczyciele), atakujący 9 lutego porty włoskie w Genui (okręty artyleryjskie) i Livorno (lotnictwo pokładowe). 3 marca 1941 „Jupiter” powrócił do Wielkiej Brytanii.
W I połowie 1941 „Jupiter” został przydzielony do 6. Flotylli Niszczycieli "Home Fleet". Brał udział w operacji przeciw niemieckiemu pancernikowi „Bismarck”, eskortując pancerniki HMS „King George V” i „Rodney” już po starciu, 28 maja 1941. Brał następnie udział z niszczycielami HMS „Bedoiun” i „Tartar” oraz krążownikiem „Nigeria” w poszukiwaniu i przechwyceniu 28 czerwca 1941 niemieckiego statku rozpoznania pogodowego „Lauenberg” koło Jan Mayen. 
We wrześniu „Jupiter” został przeniesiony do 14. Flotylli Niszczycieli Floty Śródziemnomorskiej w Aleksandrii, dokąd dopłynął, wokół Afryki, 25 września. Nocą 21/22 października ostrzeliwał wraz z „Jervis” i „Kandahar” stanowiska artylerii koło Tobruku, a 23 października z „Napier”, „Nizam” i „Hasty” bombardował Sollum.
Daleki Wschód 1941-1942.
W listopadzie 1941 „Jupiter” wraz z niszczycielem HMS „Encounter” został przydzielony do eskorty okrętów liniowych HMS „Prince of Wales” i „Repulse”, przerzucanych na Daleki Wschód (Zespół G - "Force G"). 29 listopada niszczyciele przybyły do Kolombo na Cejlonie, następnie spotkały się z okrętami liniowymi na morzu i 2 grudnia 1941 przybyły do Singapuru. Dowódcą okrętu był wówczas kmdr ppor. Norman Thew. 
W chwili przystąpienia Japonii do wojny po stronie Osi 7 grudnia 1941, „Jupiter” znajdował się w remoncie w Singapurze i nie wziął udziału w rajdzie Zespołu Z i bitwie pod Kuantanem. Wszedł następnie w skład międzynarodowego zespołu alianckiego ABDA, na wodach Indonezji. Używany był głównie w służbie eskortowej. 17 stycznia 1942, eskortując transportowiec wojska USS „Mount Vernon”, wykrył w cieśninie Sunda japoński okręt podwodny I-60 (dawniej podawano I-160), atakując go najpierw bombami głębinowymi, a po jego uszkodzeniu i wypłynięciu oraz następującym pojedynku artyleryjskim, zatopił go ogniem dział. Odniósł przy tym sam uszkodzenia dziobowych dział od ognia działa 120 mm japońskiego okrętu i zginęło trzech marynarzy. 12-13 lutego eskortował atakowane przez lotnictwo statki ewakuujące uchodźców z Singapuru na Jawę, transportując ich także samemu na pokładzie.
Wziął udział w bitwie na Morzu Jawajskim, podczas której zatonął 27 lutego 1942 ok. 21.25 na własnej (holenderskiej) zagrodzie minowej, postawionej przez stawiacz min „Gouden Leeuw" u północnego wybrzeża Jawy, na pozycji (w starych publikacjach spotykana była błędna wersja o zatopieniu go przez japońskie okręty). Zginęło 96 członków załogi (dowódca ocalał). Część uratowanych trafiła później do japońskiej niewoli, gdzie część zginęła.
Dowódcy:
Dane techniczne.
"Opis okrętu i szczegółowe dane - zobacz Niszczyciele typu J/K/N"
Uzbrojenie i wyposażenie:
"Uwaga - dane dotyczące uzbrojenia odnoszą się ogólnie do okrętów typu J, daty zmian w przypadku konkretnego okrętu są orientacyjne."
Wyposażenie

</doc>
<doc id="1108634" url="https://pl.wikipedia.org/wiki?curid=1108634" title="Jan Poprawa">
Jan Poprawa

Jan Poprawa (ur. 22 sierpnia 1943 w Sanoku) – polski historyk, publicysta i krytyk muzyczny.
Życiorys.
Ukończył studia na Uniwersytecie Jagiellońskim, prawo (od 1961, bez dyplomu), historia (magister, dyplom 1968), a także Średnią Szkołę Muzyczną w Krakowie (1952-1963, weryfikacja zawodowa muzyka 1966).
Jako muzyk był. współpracownikiem kwartetu Zbigniewa Seiferta (1965-1969), oraz współzałożycielem i kontrabasistą zespołów „Playing Family” (1965-1968), „Old Metropolitan Band” (1968-1970). 
Pracował i działał w Krakowie m.in. w Archiwum Miasta Krakowa, redakcji „Studenta” i „Przekroju”, Prowincjonalnej Oficynie Wydawniczej „Exartim”, Agencji PO, Teatrze Bagatela im. Tadeusza Boya Żeleńskiego oraz Telewizji Polskiej S.A. Oddział w Krakowie (od 1999) redaktor programująco – zamawiający, od 2000 redaktor prowadzący, od 2003 zastępca kierownika redakcji programu regionalnego w Krakowie, główny specjalista ds. publicystyki.
Był członkiem wielu organizacji społecznych takich jak: Związek Harcerstwa Polskiego, Zrzeszenie Studentów Polskich, Polskie Stowarzyszenie Jazzowe, Stowarzyszenie Dziennikarzy Polskich, Stowarzyszenie Dziennikarzy RP, Stowarzyszenie Autorów. Brał także udział w przedstawicielskich organach władzy jako Radny Dzielnicowej Rady Narodowej Kraków Śródmieście oraz Członek Rady Funduszu Literatury przy Ministrze Kultury i Sztuki.
Scenarzysta wielu widowisk estradowych i spektakli teatralnych (m.in. „W podróży”, realizacja Teatr Rozrywki w Chorzowie). Autor cyklicznych programów telewizyjnych, m.in. „Krakowskiego Studia Jazzowego” (wspólnie z Andrzejem Wasylewskim), „Śpiewnika Ilustrowanego” (wspólnie z Grzegorzem Styłą), scenarzysta wielu koncertów realizowanych przez II Program TVP. Współtwórca, laureat, członek rad artystycznych i juror wielu konkursów i festiwali muzycznych, teatralnych, kabaretowych i literackich Autor opracowań muzycznych spektakli wystawianych w Teatrze Bagatela w Krakowie, Teatrze im. C.K. Norwida w Jeleniej Górze, Teatrze KTO w Krakowie. Kierownik literacki Teatru Ewy Demarczyk. Pomysłodawca i gospodarz „Salonu Literackiego Jana Poprawy”, cyklicznej imprezy promującej literaturę w Krakowie, cyklu spotkań artystycznych pt. „Próba generalna” w Fundacji Starego Teatru, cyklu koncertów pt. „Trzynastu poetów” oraz wielu innych form upowszechniania kultury.
Autor wielu książek, współpracownik kilkudziesięciu dzienników i periodyków, a także tekstów w kilkunastu wydawnictwach zbiorowych. Współautor „Raportu o stanie kultury w Krakowie” (1994), autor haseł w „Encyklopedii Muzycznej PWM” (od 1984) oraz „Popularnej Encyklopedii Powszechnej” (od 1995). Redaktor antologii, m.in. „Pamięć” (1996), „Suplement poetycki” (2000); serii wydawniczych „Biblioteka Stowarzyszenia Autorów Polskich” (wspólnie z Tadeuszem Skoczkiem, 22 tomy), „Salon Literacki Jana Poprawy” (33 tomy). Wraz z Stanisławem Bukowcem i Tadeuszem Skoczkiem założyli w 2006 roku kwartalnik „Piosenka”.

</doc>
<doc id="1108636" url="https://pl.wikipedia.org/wiki?curid=1108636" title="35 Dywizja Cesarstwa Niemieckiego">
35 Dywizja Cesarstwa Niemieckiego

35 Dywizja Cesarstwa Niemieckiego (niem. "35. Division" ("Deutsches Kaiserreich")) – niemiecki związek taktyczny okresu Cesarstwa Niemieckiego, stacjonujący najpierw 1890−1912 w Grudziądzu ("Graudenz") a następnie 1912−1918 w Toruniu ("Thorn").
Dywizja istniała w latach 1890−1918, od 2 sierpnia 1914 pod nazwą: 35 Dywizja Piechoty ("35. Infanterie-Division (Deutsches Kaiserrreich)"). Wchodziła w skład XVII Korpusu Armii Niemieckiej.

</doc>
<doc id="1108637" url="https://pl.wikipedia.org/wiki?curid=1108637" title="Henryk Latocha">
Henryk Latocha

Henryk Jan Latocha (ur. 8 czerwca 1943 w Bieruniu Starym) – polski piłkarz, obrońca. Długoletni piłkarz Górnika Zabrze.
Karierę zaczynał w rodzinnej miejscowości, w klubie Unia Bieruń Stary. Zanim w 1965 roku trafił do Górnika grał w Piaście Gliwice i Górniku Lędziny. W Zabrzu spędził osiem lat, w tym okresie zdobył cztery tytuły mistrza Polski (1966, 1967, 1971, 1972) i pięciokrotnie triumfował w Pucharze Polski. W 1970 zagrał w przegranym z Manchester City finale Pucharu Zdobywców Pucharów. W 1973 roku wyjechał do Rapidu Wiedeń, później grał także w GKS Katowice.
W reprezentacji Polski debiutował 1 maja 1968 w meczu z Holandią, ostatni raz zagrał w 1970 roku. Łącznie w biało-czerwonych barwach rozegrał 8 spotkań.

</doc>
<doc id="1108642" url="https://pl.wikipedia.org/wiki?curid=1108642" title="M.O.D.">
M.O.D.

M.O.D., pełna nazwa Method of Destruction – amerykański zespół muzyczny grający muzykę z gatunku crossover thrash. Liderem grupy jest od jej założenia Billy Milano, wcześniej członek Stormtroopers of Death. Grupa powstała w Nowym Jorku, obecnie muzycy mieszkają w Austin w Teksasie. Warstwa muzyczna twórczości grupy stanowi mieszankę stylów hardcore punk i thrash metal, teksty natomiast zawierają w opinii krytyków dużą dawkę poczucia humoru i w większości są celowo dalekie od politycznej poprawności.
Dyskografia.
Ponadto 2 reedycje, zawierające dodatkowe, nie publikowane wcześniej utwory:

</doc>
<doc id="1108643" url="https://pl.wikipedia.org/wiki?curid=1108643" title="Method of Destruction">
Method of Destruction



</doc>
<doc id="1108646" url="https://pl.wikipedia.org/wiki?curid=1108646" title="Friedrich Meinecke">
Friedrich Meinecke

Friedrich Meinecke (ur. 20 października 1862 w Salzwedel, zm. 6 lutego 1954 w Berlinie) – niemiecki historyk, jeden z założycieli Wolnego Uniwersytetu Berlińskiego.
Studiował w Berlinie germanistykę i historię. Doktorat zdobył w 1886. Od 1893 redagował znane czasopismo naukowe „Historische Zeitschrift”. W 1909 zakładał „Burschenschaftliche Historische Kommission” ob. „Gesellschaft für burschenschaftliche Geschichtsforschung” – towarzystwo zajmujące się dziejami organizacji studenckich w Niemczech.
W 1896 habilitował się na podstawie pracy o Hermannie von Boyen. Został prywatnym docentem uniw. berlińskiego. Po 1901 profesorem w Strasburgu i Fryburgu. W tym czasie napisał trzy swoje największe dzieła: "Weltbürgertum und Nationalstaat. Studien zur Genesis des deutschen Nationalstaates" (1908); "Die Idee der Staatsräson in der neueren Geschichte" (1924); "Die Entstehung des Historismus" (1936). W 1911 został członkiem korespondentem Bawarskiej Akademii Nauk. Cztery lata później Pruskiej Akademii Nauk.
Uznawany jest za twórcę pojęcia „historia idei”. Od niego pochodzi zdanie, że Niemcy w okresie okupacji napoleońskiej stali się z „obywateli świata” – „nacjonalistami”. Światopoglądowo opowiadał się po stronie nacjonalizmu i forsował pomysł czystek etnicznych wobec Polaków i Łotyszy aby zrobić miejsce dla Niemieckich kolonistów
Od 1914 był profesorem uniw. w Berlinie, szeroko komentując ówczesne wydarzenia polityczne. W 1917 zakładał „Volksbund für Freiheit und Vaterland”, które powstało w opozycji do ekstremistycznej „Deutsche Vaterlandspartei”. Po wojnie, mimo iż z przekonania był monarchistą, popierał republikę. Pisywał do „Norddeutsche Allgemeine Zeitung”.
Zakładał „Deutsche Demokratische Partei”. W 1932 został przeniesiony na emeryturę i w czasie rządów Hitlera zrezygnował z pełnienia funkcji publicznych i założonej przez siebie „Historische Reichskommission”. Mimo to nie zaprzestał prowadzenia badań i publikowania nowych prac. Jest obwiniany za szykanowanie Hedwig Hintze – żony innego historyka Otto Hintze.
W 1945 został ewakuowany z Berlina, ale powrócił tam w lipcu 1946 z pomocą amerykańskich władz, zostając w 1948 pierwszym rektorem Wolnego Uniwersytetu Berlińskiego. Nie był zwolennikiem nazizmu, jednak krytykowano go za głoszenie poglądów, że klęska Niemiec w czasie II wojny światowej oraz zniszczenie Niemiec przez aliantów były „niemiecką katastrofą”.
W 1951 „Seminar für Mittelalterliche und Neuere Geschichte” Wolnego Uniw. Berlińskiego zostało przemianowane na instytut jego imienia.

</doc>
<doc id="1108647" url="https://pl.wikipedia.org/wiki?curid=1108647" title="Gulczas">
Gulczas



</doc>
<doc id="1108655" url="https://pl.wikipedia.org/wiki?curid=1108655" title="Zbigniew Napiórkowski">
Zbigniew Napiórkowski

Zbigniew Napiórkowski (ur. 27 października 1947 w Szczecinie) – polski operator filmowy. Absolwent wydziału operatorskiego PWSFTviT w Łodzi (1975).

</doc>
<doc id="1108657" url="https://pl.wikipedia.org/wiki?curid=1108657" title="Zwiazda">
Zwiazda

Zwiazda () – białoruska państwowa gazeta codzienna.
Założona jako organ mińskiego komitetu Komunistycznej Partii Związku Radzieckiego, początkowo wydawana wyłącznie w języku rosyjskim. Dwukrotnie zamykana przez Rząd Tymczasowy, wychodziła pod nazwami "Mołot" i "Buriewiestnik". W czasie I wojny światowej oraz Wojny polsko-bolszewickiej była drukowana w Smoleńsku.
Od 1925 gazeta wychodziła w języku rosyjskim i białoruskim, a od 1927 wyłącznie w białoruskim. Od 1944 do 1991 była organem Komunistycznej Partii Białorusi, białoruskiego parlamentu oraz Rady Ministrów Białoruskiej Socjalistycznej Republiki Radzieckiej. Obecnie jest jedynym państwowym i jednym z nielicznych w ogóle białoruskojęzycznych mediów na Białorusi.

</doc>
<doc id="1108660" url="https://pl.wikipedia.org/wiki?curid=1108660" title="Ṭ">
Ṭ

Ṭ, ṭ, litera alfabetu łacińskiego składająca się z litery T z kropką poniżej tej litery, w transkrypcji języków afroazjatyckich reprezentuje "emfatyczne t".
W przeszłości litera ta używana była także w transkrypcji retrofleksyjnego T w języku jawajskim, ale obecnie dźwięk ten zapisywany jest jako "th".

</doc>
<doc id="1108661" url="https://pl.wikipedia.org/wiki?curid=1108661" title="Inżynieria wiedzy">
Inżynieria wiedzy

Inżynieria wiedzy – dział inżynierii i nauki zarazem. Termin został wprowadzony w informatyce, a ściślej w dziedzinie sztuczna inteligencja, dotyczy budowy tzw. baz wiedzy.
Podstawowym zadaniem inżynierii wiedzy jest zbieranie i formalizacja wiedzy ekspertów do formy reguł 
używanych przez systemy ekspertowe.
Obecnie inżynieria wiedzy staje się dziedziną interdyscyplinarną, gdzie współpracują psycholodzy, kognitywiści, informatycy i matematycy.
Metody pozyskiwania wiedzy
Teorią inżynierii wiedzy i jej wykorzystaniem zajmuje się inżynieria meta-wiedzy.

</doc>
<doc id="1108667" url="https://pl.wikipedia.org/wiki?curid=1108667" title="Beartooth Highway">
Beartooth Highway

Beartooth Highway – droga amerykańska w stanach Montana i Wyoming w Stanach Zjednoczonych. Ma długość ponad 110 km i przebiega trasą drogi krajowej nr 212 z Red Lodge w stanie Montana na wschodzie do Cooke City w stanie Montana na zachodzie. Droga położona jest na północny wschód od parku narodowego Yellowstone i przecina pasmo Beartooth Mountains. Ze względu na znaczne opady śniegu otwarta jest zazwyczaj wyłącznie w miesiącach letnich, przeciętnie od końca maja do początku września.

</doc>
<doc id="1108669" url="https://pl.wikipedia.org/wiki?curid=1108669" title="Wilhelm Hosenfeld">
Wilhelm Hosenfeld



</doc>
<doc id="1108670" url="https://pl.wikipedia.org/wiki?curid=1108670" title="Safe as Milk">
Safe as Milk

Safe as Milk – pierwszy album awangardowej grupy Captain Beefheart and His Magic Band, nagrany w 1967 r. i wydany w tym samym roku.
Powstanie albumu.
Pierwsza sesja nagraniowa do "Safe as Milk" odbyła się w kwietniu w Sunset Studio w Hollywood i była właściwie jednym ciągiem problemów. Zaczęto od "Sure 'Nuff 'N Yes I Do". French pamięta, że zrobili ponad 70 nagrań tego kawałka, z czego wiele z fałszującym początkiem i w ogóle niedokończonych i niekompletnych. Zespół zmienił gitarzystę Douga Moona na Rya Coodera. Z wypowiedzi Douga wynika, że właściwie zwolnienie z zespołu nie było dla niego zbyt wielkim problemem; zdawał sobie sprawę, że Ry Cooder jest znakomitym gitarzystą studyjnym, a on tylko normalnym gitarzystą bluesowym. "To w ogóle do mnie nie pasowało. Gdy wszystko poszło trochę za daleko, trochę za bardzo dziwnie, niesynkopowanie i dziwacznie, i awangardowo w tym momencie przestało mi to pasować".
Producent Perry nie umiał w dodatku obsługiwać nowoczesnego 8-ścieżkowego sprzętu. Perry chciał nagrać zespół w studiu RCA na sprzęcie 4-ścieżkowym, co spowoduje obniżenie jakości dźwięku, jego wyrazistości i dynamiki, a także zwiększy 2-krotnie szumy taśmy analogowej.
Sesje do "Safe as Milk" ujawniły słabość Dona jeśli chodzi o przygotowanie materiału i po prostu jako muzyka. Wszyscy chcieli być w pełni przygotowani do pracy w studiu i ćwiczyli codziennie, aby zapamiętać swoje partie w każdym utworze, i być tak blisko doskonałości jak to tylko możliwe. Alex i Ry byli oczywiście gotowi w 100%. Jerry, który właśnie został ojcem, nie przygotował dwu utworów: "Abba Zaba" (w którym wobec tego gra na basie Ry) i "Where There's Woman" (w którym na basie gra Alex). Jednak najmniej przygotowanym był Beefheart. Nie miał nawet pojęcia czy słowa będą pasowały do muzyki, tak jakby w ogóle nie ćwiczył z grupą...
W sumie jednak nieoczekiwanie sesje zaczęły przebiegać zupełnie dobrze (dzięki temu, że Ry szybko zorientował się w problemach i wziął wszystko w swoje ręce, tak że album został ukończony w niecały miesiąc) - aż do momentu nagrywania wokalu. Perry musiał pokazywać Donowi, w którym miejscu ma zacząć śpiewać i którą część tekstu... I tak postępowano z większością tekstów do albumu.
Dalsze sesje trwały w ciągle wzrastającym napięciu. Pod naciskiem Dona zmieniano fragmenty utworów i aranżacje, a następnie przejął on przywództwo nad zespołem w dość brutalny sposób. Perry pomagał Donowi zorganizować się i porządkować jego ostatnio napisane ręcznie teksty do już nagranej muzyki. Dodał też kilka ozdobników, np. dęciaki do "I'm Glad", klawikord do "Call On Me" oraz theremin do "Autumn's Child" i "Electricity". Gdy Don usłyszał theremin, zażądał od Krasnowa, żeby usunąć to "elektroniczne gówno! Ono jest zbyt niesamowite"! Jednak z wywiadu udzielonego Eliotowi Waldowi w 1973 r. wynika, że był to pomysł Captaina i że theremin zrobił dokładnie to, co on zaplanował! Sesje miksujące trwały niezwykle długo. Miks po miksie tego samego utworu... Ale w końcu Perry oznajmił, że wszystko jest gotowe.
Marker po usłyszeniu końcowego produktu, nie był zachwycony, gdyż przeniesienie muzyki z 8 śladów na 4 – przyniosło olbrzymie straty brzmieniowe, a i miksowanie Perry'ego nie było doskonałe.
Po przesłuchaniu "Safe as Milk" można ogólnie powiedzieć, że muzyka Captain Beefheart &amp; His Magic Band jest wciąż jeszcze oparta na bluesie i właściwie nawet komercyjna. Jednak kilka nagrań wyraźnie wskazuje nowy kierunek, w jakim grupa pójdzie w niedalekiej już przyszłości. Szczególnie dotyczy to utworów z niemal hipnotyczną gitarą slide, gęstym, czasem zmiennym rytmem i zmianą tonacji. Wszystko to można usłyszeć zwłaszcza w "Abba Zaba" i "Electricity".
"Safe as Milk" okazał się jednym z najbardziej niedocenionych albumów całych lat 60. Ry Cooder w wywiadzie udzielonym w 1983 r. Alexisowi Kornerowi powiedział "Wciąż myślę, że "Safe as Milk" to dobra płyta...co naprawdę jest dobre, to taśma-matka (...), widzisz, co poszło źle, to beznadziejne miksowanie(...)". Beefheart mówi o tym, że Hank Cicalo zrobił i zmiksował album bardzo dobrze... ale potem ktoś jeszcze powtórnie go zmiksował. Musi być w tym coś z prawdy, gdyż wszystkie zagraniczne wersje albumu brzmią o wiele lepiej od dość mętnej wersji amerykańskiej, a wtedy posyłano za granicę niezmiksowane wersje albumu i każda firma filialna robiła własny miks! Najlepszą wersją płyty jest powtórne wydanie niemieckie z 1976 r. (Gold Rock).
Opis albumu.
Personel techniczny.
Album oryginalnie wydany przez Buddah Records: Buddah 1001
Nagrywany – kwiecień 1967 r.

</doc>
<doc id="1108676" url="https://pl.wikipedia.org/wiki?curid=1108676" title="Polikaprolaktam">
Polikaprolaktam

Polikaprolaktam, poliamid-6, PA-6 – organiczny związek chemiczny z grupy poliamidów.
Synteza.
PA-6 jest produkowany w bezpośredniej polimeryzacji z otwarciem pierścienia kaprolaktamu. Reakcja ta zachodzi spontanicznie w temperaturze 260 °C w atmosferze azotu.
Historia.
Technologia syntezy tego polimeru została opracowana w 1938 roku w Niemczech w laboratoriach IG Farben przez zespół kierowany przez Paula Schlacka. Był to pierwotnie sposób na obejście patentów firmy DuPont na syntezę nylonu-66 (czyli PA-6,6) z soli AH. Początkowo był stosowany głównie jako zamiennik oryginalnego nylonu do produkcji damskich pończoch, chociaż pończochy z PA-6 miały znacznie gorsze własności użytkowe od „amerykańskiego” nylonu. Po II wojnie światowej znalazł on szereg zastosowań, od przemysłu włókienniczego po samochodowy.
Własności i zastosowania.
Zaletą PA-6 w stosunku do PA-6,6 jest jego niższa temperatura mięknienia i lepsza rozpuszczalność, co ułatwia jego obróbkę, a także bardziej ekonomiczna droga syntezy. Wadą są natomiast gorsze właściwości mechaniczne i skłonność PA-6 do pęcznienia w kontakcie z wodą.
PA-6 wciąż jest stosowany na masową skalę jako włókno sztuczne i lite tworzywo sztuczne w miejscach, gdzie nie są potrzebne szczególnie dobre właściwości mechaniczne i nie ma zbyt wilgotnego środowiska. Używa się go jako tworzywo powłokowe, do prostych zastosowań domowych (szczotki, grzebienie), w elektronice (elementy mocujące podzespoły, fragmenty przełączników).

</doc>
<doc id="1108677" url="https://pl.wikipedia.org/wiki?curid=1108677" title="Mistrzostwa NATO w szachach">
Mistrzostwa NATO w szachach

Mistrzostwa NATO w szachach – rozgrywki mające na celu wyłonienie drużynowego oraz indywidualnego mistrza NATO w szachach.
Pierwsze nieoficjalne mistrzostwa rozegrano w roku 1978 w Nørresundby. Od roku 1989 zawody mają status oficjalnych mistrzostw organizowanych pod patronatem NATO (m.in. nagrody zwycięzcom wręczał ówczesny sekretarz generalny, Manfred Wörner). Wyjątkiem był rok 1993, w którym zaplanowane w Stanach Zjednoczonych mistrzostwa nie odbyły się z powodu kłopotów finansowych i w zamian rozegrano nieoficjalny turniej w Holandii.
Absolutnym rekordzistą pod względem liczby zwycięstw jest reprezentacja Niemiec, która spośród wszystkich turniejów tylko czterokrotnie nie zajęła I miejsca. Reprezentacja Polski w mistrzostwach NATO bierze udział od 2002 r. (w którym zajęła VI miejsce), w latach 2003–2007, 2010, 2012 i 2014 – zdobywając tytuły wicemistrzowskie, a w latach 2008, 2009 i 2013 – zajmując III miejsca. Indywidualnie największe sukcesy odnieśli Rafał Przedmojski (2004 – srebrny medal, 2005 – brązowy medal), Mateusz Sypień (2009 – srebrny medal, 2012 – brązowy medal) oraz Dariusz Sycz (2014 – srebrny medal).

</doc>
<doc id="1108681" url="https://pl.wikipedia.org/wiki?curid=1108681" title="Pocałunek francuski">
Pocałunek francuski

Pocałunek francuski, „pocałunek z języczkiem” – namiętna i erotyczna odmiana pocałunku, w czasie wykonywania którego języki obojga partnerów dotykają się nawzajem i wchodzą w kontakt z wewnętrzną częścią ust partnera. W odróżnieniu od zwyczajnego pocałunku, który często nie ma żadnych konotacji seksualnych, pocałunek francuski z reguły jest wykonywany tylko przez osoby blisko i zazwyczaj romantycznie ze sobą związane, często stanowi element gry wstępnej przed stosunkiem płciowym oraz może być wykonywany w trakcie samego stosunku.
Pocałunki francuskie są zachowaniem spotykanym także wśród zwierząt, zaobserwowano je np. wśród szympansów karłowatych.
Aspekt zdrowotny.
Przy tego typu pocałunku następuje wymiana śliny pomiędzy ustami partnerów. Szwedzcy uczeni zajmujący się higieną jamy ustnej obliczyli, że podczas jednego pocałunku francuskiego dochodzi wraz ze śliną do wymiany:
Poprzez pocałunek francuski nie można zarazić się wirusem HIV wywołującym AIDS, z wyłączeniem skrajnych sytuacji, gdy dochodzi do krwawienia.
Pocałunek francuski może doprowadzić do zarażenia się następującymi chorobami:
W przypadku występowania ogniska chorobowego w jamie ustnej partnera można zarazić się także:
Tak powszechne choroby jak grypa i przeziębienie również mogą zostać przeniesione podczas pocałunku francuskiego z osoby chorej na zdrową. Możliwość przenoszenia rzeżączki nie została do tej pory ani potwierdzona, ani wykluczona.
"We wszystkich formach kontaktów intymnych przyjmuje się, że niosą one ze sobą ryzyko zarażenia się chorobą weneryczną, w tym także AIDS/HIV, jeżeli sperma, płyn waginalny lub krew jednego partnera zetknie się z błoną śluzową drugiego partnera".

</doc>
<doc id="1108690" url="https://pl.wikipedia.org/wiki?curid=1108690" title="Kościół św. Jadwigi Śląskiej w Kamiennej">
Kościół św. Jadwigi Śląskiej w Kamiennej

Kościół św. Jadwigi Śląskiej - rzymskokatolicki kościół filialny w Kamiennej, pochodzącym z 1805 roku. Świątynia należy do parafii Niepokalanego Poczęcia Najświętszej Maryi Panny w Kowalowicach w dekanacie Namysłów wschód, archidiecezji wrocławskiej. Dnia 4 lutego 1966 roku, pod numerem 1105/66, kościół został wpisany do rejestru zabytków województwa opolskiego.
Historia.
Najwcześniejsza wzmianka o kościele w Kamiennej pochodzi z 1359, dotyczy wcześniejszego kościoła drewnianego, rozebranego w latach 1804-1805. Na jego miejscu w 1805 Anna Józefa von Warneri ufundowała murowany kościół, zbudowany w stylu klasycznym najprawdopodobniej przez architekta Pohlmanna. Wyglądem nawiązuje do nieistniejącego dziś kościoła św. Andrzeja w Namysłowie. W centralnym punkcie ołtarza z 1805 (z elementami wcześniejszego ołtarza z 1700) znajduje się figura św. Jadwigi Śląskiej, na podstawie której widniej napis, informujący, że kościół został wzniesiony za proboszcza Johannesa Heckera. Prospekt organowy i ławy pochodzą z 1805, w 1880 Edward Horn z Wrocławia wykonał nowe organy, które w 1933 odrestaurowano. Cały kościół odnawiany był w 1890 i 1912-1913. W podziemiach kościoła znajdują się grobowce dziedzica Kamiennej – Karola Augusta Juliusza Mullera (zm. 1838) i jego małżonki – Zuzanny Wilhelminy z domu Goldman (zm. 1839). Istniał także grobowiec fundatorki, Anny Józefy von Warneri, lecz nie zachował się do naszych czasów. Po 1945 kościół służył Armii Czerwonej jako magazyn, po odejściu wojsk został uporządkowany i zabezpieczony. W 1946 repatrianci z Krotoszyna koło Lwowa przywieźli z tamtejszego kościoła obraz Matki Boskiej i całe jego wyposażenie. Obecnie kościół jest zadbany, remontu wymagają organy.
Architektura.
Kościół jest z cegły, otynkowany, z dachem siodełkowym pokrytym dachówką. Okna półkoliste, w ostrołukowych wnękach. Wieża kościelna ma dwie kondygnacje, zwieńczona jest namiotowym hełmem.

</doc>
<doc id="1108692" url="https://pl.wikipedia.org/wiki?curid=1108692" title="Kościół Katolicki Świętego Stanisława Kostki">
Kościół Katolicki Świętego Stanisława Kostki



</doc>
<doc id="1108693" url="https://pl.wikipedia.org/wiki?curid=1108693" title="Dekanat Działoszyn">
Dekanat Działoszyn

Dekanat Działoszyn – jeden z 36 dekanatów w rzymskokatolickiej archidiecezji częstochowskiej. Należy do regionu wieluńskiego.
Parafie.
W skład dekanatu wchodzi 10 parafii:

</doc>
<doc id="1108698" url="https://pl.wikipedia.org/wiki?curid=1108698" title="Dekanat Mokrsko">
Dekanat Mokrsko

Dekanat Mokrsko – jeden z 36 dekanatów w rzymskokatolickim regionie wieluńskim archidiecezji częstochowskiej.
Parafie.
W skład dekanatu wchodzi 9 parafii:

</doc>
<doc id="1108703" url="https://pl.wikipedia.org/wiki?curid=1108703" title="Dekanat Osjaków">
Dekanat Osjaków

Dekanat Osjaków – jeden z 36 dekanatów w rzymskokatolickiej archidiecezji częstochowskiej. Należy do regionu wieluńskiego.
Parafie.
W skład dekanatu wchodzi 8 parafii:

</doc>
<doc id="1108710" url="https://pl.wikipedia.org/wiki?curid=1108710" title="Domek odźwiernego w Lublinie">
Domek odźwiernego w Lublinie

Domek odźwiernego – neogotycki domek przy ul. Krakowskie Przedmieście 61 w Lublinie, zaprojektowany w 1888 roku przez Mariana Jarzyńskiego. Budynek wraz z bramą stanowi wejście do Parku Saskiego.
W XIX wieku lubelski park otoczony był murowanym ogrodzeniem, a bramę wejściową do parku zamykano na noc. W późniejszych latach ogrodzenie zostało zburzone, a w domku urządzono sklep. Następnie, w połowie lat 60. XX wieku, budynek wydzierżawiła Lubelska Spółdzielnia Spożywców „Społem”, która przez wiele lat prowadziła w nim pizzerię Piccolo. Na początku w tym miejscu była tylko pijalnia wód i soków, natomiast pizzeria zaczęła działać około połowy lat 70. Od 8 kwietnia 2009 roku w zabytkowym budynku funkcjonuje, prowadzona wciąż przez LLS, kafejka „Domek Saski”. W lokalu wydzielono też miejsce na małą piekarnię.
W listopadzie 2007 roku rozpoczął się remont budynku. Zniknęły wówczas szpecące napisy, poprawiono dach, wymieniono okna i przeniesiono wejście z frontu na bok budynku, a zgodnie z zaleceniami konserwatora na elewacji położono specjalny wosk i pomalowano domek na jasnoszaro. Farba wzbogacona woskiem ma na celu ułatwienie usuwania ewentualnego graffiti. Zarząd Nieruchomości Komunalnych w Lublinie wydał wówczas na renowację 140 tys. zł.
Kolejna renowacja została przeprowadzona w roku 2009, kiedy to budynek przestał pełnić funkcję pizzerii, a zaczął prowadzić usługi piekarsko-cukiernicze. Zmianom uległ głównie wystrój lokalu.

</doc>
<doc id="1108714" url="https://pl.wikipedia.org/wiki?curid=1108714" title="IRC bot">
IRC bot



</doc>
<doc id="1108716" url="https://pl.wikipedia.org/wiki?curid=1108716" title="Pablo Orbaiz">
Pablo Orbaiz

Pablo Orbaiz Lesaka (ur. 6 lutego 1979 w Pampelunie), piłkarz hiszpański narodowości baskijskiej, grający na pozycji środkowego defensywnego pomocnika. Czterokrotny reprezentant Hiszpanii, gracz CD Egüés.
Kariera klubowa.
Gra w Osasunie.
Swoją zawodową karierę rozpoczynał w klubie ze swojego miasta - CA Osasuna. Na początku występował w rezerwach tego klubu. Szybko wywalczył sobie miejsce w pierwszej drużynie. Kolejny sezon rozpoczął znów w rezerwach. Historia jednak się powtórzyła i Orbaiz powrócił do pierwszej drużyny. W sezonie 1999-2000 zespół Osasuny wywalczył awans do Primera División. Ogólnie przez cztery lata gry w tej drużynie, wystąpił w 96 spotkaniach i zdobył 4 gole.
Gra w Athletic Bilbao.
W 2000 roku został sprzedany do Athletic Bilbao. W pierwszym sezonie występów na San Mamés zagrał w 27 spotkaniach, nie zdobył żadnego gola. W sezonie 2001-2002 strzelił swojego pierwszego gola w barwach drużyny z Kraju Basków. W wyjazdowym meczu z Celtą Vigo, Athletic Bilbao zwyciężył 3:2. Kolejny sezon to kontuzja Orbaiza. Wystąpił tylko w 5 meczach. Powrócił w sezonie 2003-2004 i mocno przyczynił się do awansu drużyny do Pucharu UEFA. Sezon 2004-2005 był najbardziej udanym w karierze Pablo Orbaiza. Opuścił tylko trzy mecze ligowe. Strzelił pięć bramek, z czego dwie w Pucharze Króla. W Pucharze UEFA zagrał osiem razy, nie strzelił jednak gola. W kolejnym sezonie - 2005-2006, Orbaiz znowu był mocnym punktem drużyny. Wystąpił w 36 meczach ligowych, strzelił 3 gole. Poprzedni sezon, 2006-2007 nie był tak dobry. Wystąpił tylko w 9 spotkaniach o mistrzostwo Primera División. W Athleticu Bilbao grał do końca sezonu 2010/2011.
Latem 2011 Orbaiz został wypożyczony do Olympiakosu Pireus, z którym został mistrzem Grecji. W 2012 roku odszedł do Rubinu Kazań.

</doc>
<doc id="1108720" url="https://pl.wikipedia.org/wiki?curid=1108720" title="Serwis sportowy TVN24">
Serwis sportowy TVN24

Serwis sportowy TVN24 – trwający od kilku do kilkunastu minut serwis informacyjny TVN24, poświęcony wydarzeniom ze świata sportu.

</doc>
<doc id="1108721" url="https://pl.wikipedia.org/wiki?curid=1108721" title="Scena Lalkowa im. Jana Wilkowskiego">
Scena Lalkowa im. Jana Wilkowskiego

Scena Lalkowa imienia Jana Wilkowskiego – teatr lalek w Kwidzynie.
Scena rozpoczęła działalność artystyczną we wrześniu 2001 roku, a formalnie (wpis KRS) figuruje od sierpnia 2002 roku.
Przez ponad 8 lat działalności stworzonych zostało 12 spektakli.
Scena Lalkowa nawiązała kontakty międzynarodowe m.in. z teatrami lalek z Holandii, Niemiec, Francji, Czech i Białorusi. Współpracuje również z krajowymi teatrami z Warszawy (Unia Teatr Niemożliwy), Gdańska, Wrocławia, Łodzi, Śląska.
Międzynarodowy Festiwal ANIMO Kwidzyn.
W 2002 r. Scena Lalkowa powołała do życia Festiwal Miniatur Lalkowych ANIMO Kwidzyn, który w 2006 r. zmienił swoją formułę na Międzynarodowy Festiwal ANIMO Kwidzyn.
Dzięki ANIMO do Kwidzyna zaczęli zjeżdżać ludzie środowiska artystycznego: aktorzy, reżyserzy, scenografowie, muzycy, fotografowie oraz animatorzy życia kulturalnego.
Poza nurtem stricte teatralnym miały miejsce wystawy fotograficzne, prezentacje multimedialne, koncerty muzyki poważnej, jazzowej oraz eksperymentalnej, pokazy audio-wizualne, przeglądy filmowe, fora i panele dyskusyjne, kluby wymiany myśli i wiele innych wydarzeń zmieniających ospałe na co dzień miasto we wrzący tygiel kultury i sztuki.
W 2016 roku Międzynarodowy Festiwal ANIMO obchodzi 15-lecie istnienia.

</doc>
<doc id="1108725" url="https://pl.wikipedia.org/wiki?curid=1108725" title="Acerodon grzywiasty">
Acerodon grzywiasty

Acerodon grzywiasty ("Acerodon jubatus") – gatunek ssaka z podrodziny Pteropodinae w obrębie rodziny rudawkowatych (Pteropodidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1831 roku niemiecki przyrodnik Johann Friedrich von Eschscholtz nadając mu nazwę "Pteropus jubatus". Holotyp pochodził z Manili, na Luzonie, w Filipinach.
Autorzy "Illustrated Checklist of the Mammals of the World" rozpoznają trzy podgatunki. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Acerodon grzywiasty występuje endemicznie w Filipinach zamieszkując w zależności od podgatunku:
Morfologia.
Długość ciała 260–300 mm, ogona brak, długość ucha 31–34 mm, długość tylnej stopy 56–62 mm, długość przedramienia 182–205 mm; rozpiętość skrzydeł 150–170 cm; masa ciała 0,8–1,2 kg (na Mindanao do 1,4 kg). Wzór zębowy: I formula_1 C formula_2 P formula_3 M formula_4 = 32-54.
Ekologia.
Jest owocożerny.

</doc>
<doc id="1108726" url="https://pl.wikipedia.org/wiki?curid=1108726" title="Miński Międzynarodowy Konkurs Pianistyczny">
Miński Międzynarodowy Konkurs Pianistyczny

Miński Międzynarodowy Konkurs Pianistyczny (biał. Мінскі Міжнародны конкурс піяністаў, "Minski Miżnarodny konkurs pijanistau") – indywidualny konkurs pianistyczny organizowany w stolicy Białorusi raz na 4–5 lat. 
Uczestnicy.
Prawo startu w Konkursie przysługuje wszystkim pianistom niezależnie od obywatelstwa, przy czym wiek ich jest ograniczony (w 2005 roku – od 16 do 30 lat). Kwalifikacja uczestników następuje na podstawie nadesłanych dokumentów. Warunkiem udziału jest również wpłata wpisowego.
Regulamin.
Regulamin Konkursu przewiduje trzy tury rywalizacji: w dwóch pierwszych pianiści występują solo, a w ostatniej towarzyszy im orkiestra. Dość szczegółowo określono typ utworów, jakie należy wykonać w pierwszej i trzeciej turze, w drugiej zaś program ma charakter dowolny.
Regulamin przewiduje przyznanie nagrody I, II i III stopnia oraz dyplomów dla uczestników sklasyfikowanych na IV, V i VI miejscu. Zdobywcom wszystkich trofeów przysługuje również nagroda pieniężna, wypłacana dawniej w dolarach amerykańskich, obecnie w euro (w 2005 roku za I miejsce przewidziano 3 000 EUR). Skład jury jest międzynarodowy. W każdej edycji zasiadali w nim między innymi polscy sędziowie. 
Edycje i zwycięzcy.
Dotychczas odbyły się trzy edycje Konkursu. Najliczniej i najlepiej obsadzona była I edycja w 1996 roku. Druga edycja w 2000 roku cieszyła się podobnym zainteresowaniem uczestników, choć nie tak znakomitych, zaś trzecia edycja, rozegrana w 2005 roku zaznaczyła się spadkiem liczby uczestników o ponad połowę. Powodowane było to niewielkim zainteresowaniem mediów, ograniczeniem programu oraz zmniejszeniem kwot nagród pieniężnych.
Edycję pierwszą wygrał Andriej Sikorskij (Rosja), drugą - Alaksandar Muzykantau (Białoruś), a w trzeciej I nagrodę odebrali wspólnie Aleksiej Cziernow (Rosja) i Cimur Szczarbakau (Białoruś). Polacy nigdy nie zdobyli żadnej nagrody ani dyplomu. 

</doc>
<doc id="1108727" url="https://pl.wikipedia.org/wiki?curid=1108727" title="Starówka (transporter opancerzony)">
Starówka (transporter opancerzony)

Starówka – zdobyczny transporter opancerzony typu Sd.Kfz.251 Ausf D używany przez powstańców warszawskich.
Pojazd został zdobyty 7 sierpnia przez żołnierzy Batalionu Bończa, nie był używany bojowo ale służył do transportu powstańców i zaopatrzenia.

</doc>
<doc id="1108730" url="https://pl.wikipedia.org/wiki?curid=1108730" title="The Associates">
The Associates

The Associates – szkocka nowofalowa grupa muzyczna, która działała w latach 80. XX wieku.

</doc>
<doc id="1108731" url="https://pl.wikipedia.org/wiki?curid=1108731" title="Associates">
Associates



</doc>
<doc id="1108737" url="https://pl.wikipedia.org/wiki?curid=1108737" title="Doma">
Doma



</doc>
<doc id="1108740" url="https://pl.wikipedia.org/wiki?curid=1108740" title="Foka plamista">
Foka plamista

Foka plamista, foka pstra ("Phoca largha") – gatunek drapieżnego ssaka z rodziny fokowatych (Phocidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1811 roku niemiecki przyrodnik Peter Simon Pallas nadając mu nazwę "Phoca largha". Holotyp pochodził ze wschodniego wybrzeże Kamczatki, w Rosji. 
Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Foka plamista występuje w północnym Oceanie Spokojnym, od Morza Żółtego i Zatoki Pohaj w północnej Chińskiej Republice Ludowej na północ przez Morze Japońskie, Morze Ochockie, Morze Beringa i Morze Czukockie do zachodniego Morza Beauforta i Alaski.
Morfologia.
Długość ciała samic 151–169 cm, samców 161–176 cm; masa ciała samic 65–115 kg, samców 85–110 kg. Noworodki osiągają długość 77–92 cm i ciężar 7–12 kg.
Rozród.
Samice osiągają dojrzałość płciową w 3-4 roku życia, samce w 4-5. Foka plamista żyje do 35 lat.

</doc>
<doc id="1108745" url="https://pl.wikipedia.org/wiki?curid=1108745" title="Roman Malek">
Roman Malek

Roman Malek (ur. 3 października 1951 w Bytowie, zm. 29 listopada 2019 w Grudziądzu) – polski ksiądz ze Zgromadzenia Słowa Bożego (werbiści), sinolog, redaktor naczelny naukowego czasopisma "Monumenta Serica – Journal of Oriental Studies" i dyrektor sinologicznego instytutu Monumenta Serica w Sankt Augustin koło Bonn w Niemczech, 
W 1976 obronił na KUL-u pracę magisterską oraz w Pieniężnie przyjął święcenia kapłańskie. W 1984 obronił doktorat na Uniwersytecie w Bonn. Obecnie wykłada religioznawstwo porównawcze na Uniwersytecie w Bonn i w Instytucie Filozofii i Teologii ("Philosophisch-Theologische Hochschule") w Sankt Augustin koło Bonn.
Do 2012 był wydawcą serii książkowych "Monumenta Serica Monograph Series" i "Collectanea Serica", a także redaktorem dwumiesięcznika "China heute" o współczesnej sytuacji religijnej w Chinach. Wydał liczne publikacje książkowe (głównie w języku niemieckim i angielskim) o religii i chrześcijaństwie w Chinach.
Pochowany na cmentarzu parafialnym w Górnej Grupie.

</doc>
<doc id="1108747" url="https://pl.wikipedia.org/wiki?curid=1108747" title="Dżereń Przewalskiego">
Dżereń Przewalskiego

Dżereń Przewalskiego ("Procapra przewalskii") – gatunek ssaka z rodziny wołowatych.
Nazwany na cześć rosyjskiego przyrodnika Nikołaja Przewalskiego.
Występowanie.
Chiny. Gatunek zagrożony wyginięciem.
Opis.
Osiąga długość 100 cm (plus ogon 7-10 cm) oraz wagę 21-32 kg. Ubarwienie jest żółtobrązowe.

</doc>
<doc id="1108749" url="https://pl.wikipedia.org/wiki?curid=1108749" title="Sheila Watt-Cloutier">
Sheila Watt-Cloutier

Sheila Watt-Cloutier (ur. 2 grudnia 1953 w Kuujjuaq) – kanadyjska aktywistka społeczna, pochodzenia inuickiego, zajmująca się przede wszystkim kwestiami ochrony środowiska. 
Odznaczona Orderem Kanady oraz zdobywczyni Right Livelihood Award za rok 2015.

</doc>
<doc id="1108750" url="https://pl.wikipedia.org/wiki?curid=1108750" title="Ugoda wileńska">
Ugoda wileńska



</doc>
<doc id="1108754" url="https://pl.wikipedia.org/wiki?curid=1108754" title="Malek">
Malek

Malek to jedna z form arabskiego słowa Malik.
Jako nazwisko:
Jako imię:

</doc>
<doc id="1108755" url="https://pl.wikipedia.org/wiki?curid=1108755" title="Fernando Llorente">
Fernando Llorente

Fernando Llorente Torres (baskijska wymowa: []; ur. 26 lutego 1985 w Pampelunie) – piłkarz hiszpański pochodzenia baskijskiego, grający na pozycji napastnika w hiszpańskim klubie SD Eibar. Od 1996 roku związany z baskijskim klubem Athletic Bilbao. W pierwszym zespole występował od 2005 roku. W lipcu 2013 po wygaśnięciu jego kontraktu związał się z Juventusem. W sierpniu 2015 roku podpisał kontrakt z Sevillą. W 2016 roku został zawodnikiem Swansea City A.F.C. 31 sierpnia 2017 roku podpisał kontrakt z Tottenhamem. 30 sierpnia 2019 podpisał kontrakt z włoskim klubem Napoli.
Kariera klubowa.
W wieku 11 lat Llorente rozpoczął treningi w młodzieżowej drużynie Athletic Bilbao do której trafił z zespołu Funes. Tam spędził 7 sezonów grając w rozgrywkach juniorskich. W 2003 roku trafił do filialnego zespołu Athletic Bilbao – CD Baskonii grającej w Tercera División. W Baskonii wykazał wysoką skuteczność jak na nastolatka – strzelił 12 goli w 33 rozegranych spotkaniach. Dzięki dobrej grze został przesunięty do pierwszego zespołu rezerw – Bilbao Athletic i w sezonie 2004/2005 występował w jego barwach w Segunda División B. W całym sezonie w 16 meczach zdobył 4 gole.
W połowie sezonu 2004/2005 Fernando awansował do pierwszej drużyny, a 16 stycznia zadebiutował w Primera División w zremisowanym 1:1 meczu z Espanyolem Barcelona. 3 dni później w meczu Pucharu Hiszpanii z UD Lanzarote ustrzelił hat-tricka. Także w kolejnych ligowych spotkaniach spisywał się udanie, a w marcowym meczu z Levante UD, wygranym 3:1, strzelił swoje pierwsze dwa gole w La Liga. Z klubem z Bilbao zajął 9. miejsce w lidze. W sezonie 2005/2006 zdobył gola w meczu otwarcia z Realem Sociedad, ale z czasem zatracił skuteczność i stracił miejsce w składzie. Do końca sezonu zdobył jeszcze tylko jednego gola w lidze (z FC Barcelona) i dwa w Pucharze Hiszpanii.
W sezonie 2006/2007 Llorente z początku był czwartym napastnikiem Athletic po Aritzie Adurizie, Josebie Etxeberrii oraz Ismaelu Urzaizie. Jednak z powodu złej gry zespołu i zmian trenerów dochodziło do rotacji w składzie. W całym sezonie Fernando zdobył 2 gole – w zremisowanym 1:1 meczu z Valencią oraz przegranym 1:4 z Realem Madryt, a Bilbao dopiero w ostatniej kolejce utrzymało się w Primera División.
W sezonie 2011/2012 w 1/8 finału Ligi Europy Llorente trafił do bramki w obu spotkaniach dwumeczu z Manchesterem United, a Athletic awansował z wynikiem 5:3. W ćwirćfinale z FC Schalke 04 Fernando strzelił dwa gole w pierwszym spotkaniu na wyjeździe, dwumecz zakończył się wynikiem 6:4 dla Bilbao, tym samym wyeliminowali finalistę i półfinalistę poprzedniej edycji Ligi mistrzów. W drugim spotkaniu półfinałowym Ligi Europy ze Sportingiem Llorente zdobył w 87 minucie gola dającego Baskom awans do finału z bilansem bramkowym 4:3. W finale Bilbao uległo Atlético Madryt 3:0. W sezonie La Ligi Lloriente strzelił 17 goli, jednak Trofeo Zarra dla najlepszego ligowego strzelca narodowości hiszpańskiej otrzymał Roberto Soldado, który oficjalnie zdobył 17 goli, ale gazeta MARCA zaliczyła mu jeden gol więcej.
24 sierpnia 2013 zadebiutował w Serie A w meczu Juventus - Sampdoria. Pierwszego gola w Serie A zdobył 22 września 2013 w meczu Juventus - Hellas Verona. 17 września 2013 wystąpił pierwszy raz w Lidze Mistrzów przeciwko w meczu FC København, swoje pierwsze trafienie w LM zaliczył 23 października 2013 przeciwko Realowi Madryt.
27 sierpnia 2015 roku powrócił do Hiszpanii, gdzie podpisał kontrakt z Sevillą.
16 lutego 2023 roku Llorente poinformował o zakończeniu kariery.
Statystyki.
1 Wliczając Superpuchar.
Kariera reprezentacyjna.
Seniorska reprezentacja Hiszpanii.
W seniorskiej reprezentacji Hiszpanii Llorente zadebiutował 14 listopada w towarzyskim meczu z Chile, wygranym przez Hiszpanów 3:0. Swojego pierwszego gola w dorosłej reprezentacji Llorente strzelił w rozgrywanym 11 lutego roku towarzyskim meczu z Anglią. Mecz ów również wygrali Hiszpanie, pokonując Anglików w stosunku 2:0.
Na Mistrzostwach Europy w 2012 wraz z reprezentacją Hiszpanii zajął pierwsze miejsce.
Młodzieżowa reprezentacja Hiszpanii.
W 2005 roku Llorente znalazł się w młodzieżowej reprezentacji Hiszpanii U-20 na MŚ U-20 w 2005. Tam spisywał się całkiem udanie – najpierw zdobył bramkę w meczu z Marokiem (3:1), a następnie zaliczył cztery trafienia w spotkaniu z Chile (7:0). Z 5 golami został wicekrólem strzelców turnieju, z Hiszpanią odpadł w 1/4 finału.

</doc>
<doc id="1108761" url="https://pl.wikipedia.org/wiki?curid=1108761" title="Depirymidynacja">
Depirymidynacja

Depirymidynacja – modyfikacja nukleozydu polegająca na oderwaniu (zwykle hydrolizie) zasady pirymidynowej (cytozyny lub tyminy) od reszty cząsteczki. W miejscu zasady pozostaje zwykle grupa hydroksylowa (−OH). 
Depirymidynacja zachodzi w komórkach dwudziestokrotnie rzadziej niż depurynacja.
Depirymidynacja wraz z depurynacją są etapami naprawy DNA przez wycinanie zasady. Enzym glikozylaza DNA przecina wiązanie β-N glikozydowe między uszkodzoną zasadą a cząsteczką deoksyrybozy, tworząc miejsce apurynowe/apirymidynowe rozpoznawane przez białka biorące udział w dalszych etapach naprawy.

</doc>
<doc id="1108766" url="https://pl.wikipedia.org/wiki?curid=1108766" title="Stefan Horoszkiewicz">
Stefan Horoszkiewicz

Stefan Horoszkiewicz (ur. 12 sierpnia 1874 we Lwowie, zm. 12 marca 1945 w Krakowie) – polski patolog sądowy, profesor UAM w Poznaniu, podpułkownik lekarz Wojska Polskiego. 
Życiorys.
Był synem c. k. urzędnika kolejowego Józefa Horoszkiewicza (1841-1922) i Olgi z domu Werner (1845-1911). We Lwowie ukończył gimnazjum, a w Krakowie studia medyczne i tam w 1898 uzyskał doktorat. Do 1921 pracował w Zakładzie Medycyny Sądowej Uniwersytetu Jagiellońskiego i równocześnie odbywał praktykę szpitalną na oddziałach chirurgicznym, internistycznym i psychiatrycznym. Zdał egzamin dla lekarzy rządowych w Galicji w 1902, a następnie habilitował się z medycyny sądowej w 1904 i został profesorem nadzwyczajnym w 1909. Podczas I wojny światowej służył w armii austriackiej. 
18 listopada 1918 gen. bryg. Bolesław Roja „w uznaniu nadzwyczajnych zasług położonych w służbie wojskowo-lekarskiej” mianował go na stopień podpułkownika lekarza z rangą od 1 grudnia tego roku. 8 stycznia 1924 został zatwierdzony w stopniu podpułkownika ze starszeństwem z 1 czerwca 1919 i 34. lokatą w korpusie oficerów rezerwy sanitarnych, grupa lekarzy. Posiadał wówczas przydział w rezerwie do 7 Batalionu Sanitarnego w Poznaniu.
Został powołany w 1921 jako profesor zwyczajny na organizatora i kierownika Katedry Medycyny Sądowej Wydziału Lekarskiego Uniwersytetu Poznańskiego. Zorganizował w krótkim czasie jeden z lepszych zakładów sądowo–lekarskich w Polsce, który został wyposażony w nowoczesną aparaturę naukową, stworzył pracownię chemiczną, serologiczną i kryminalistyczną. Możliwe było dzięki temu przygotowanie w Poznaniu kursu medycyny sądowej i kryminalistyki dla przeszkolenia aplikantów i asesorów sądowych. Podniósł na wysoki poziom orzecznictwo sądowo–lekarskie w Wielkopolsce mając możliwości dokonywania wszelkiego rodzaju ekspertyz.
Dziekan Wydziału Lekarskiego UP w latach 1922/23 i 1923/24. Był autorem 29 rozpraw z różnych dziedzin medycyny sadowej. Wyjechał do Lwowa po wybuchu wojny, a tam pracował w klinice neurologicznej. Przeniósł się w 1940 do Krakowa i od 1941 przez 2 lata był kierownikiem Polskiego Komitetu Opiekuńczego na powiat krakowski, a następnie prowadził pracownię analiz lekarskich. Został pochowany na Cmentarzu Rakowickim w Krakowie.
Był żonaty od 1916 z Olgą Rubin, lekarzem–pediatrą, która w 1942 została zamordowana przez gestapo. Miał córkę Marię i syna Andrzeja.
Wniósł istotny wkład w rozwój entomologii sądowej. Prowadził również badania eksperymentalne wspólnie z prof. Leonem Wachholzem nad mechanizmem utonięcia.

</doc>
<doc id="1108768" url="https://pl.wikipedia.org/wiki?curid=1108768" title="Jastrzębnik (ludność służebna)">
Jastrzębnik (ludność służebna)

Jastrzębnicy (łac. "accipitarii") – kategoria ludności służebnej w dawnej Polsce, zajmująca się hodowlą i tresurą jastrzębi na potrzeby polowań książęcych. Pozostawili ślady w toponomastyce w postaci wielu miejscowości o nazwie Jastrzębnik i Jastrzębniki (tam zapewne znajdowały się ośrodki hodowli jastrzębi).

</doc>
<doc id="1108770" url="https://pl.wikipedia.org/wiki?curid=1108770" title="Maria Rydlowa">
Maria Rydlowa

Maria Rydlowa, de domo Trąbka (ur. 26 lutego 1924 w Bronowicach Małych, zm. 17 grudnia 2021) – polska historyk literatury, edytor.
Życiorys.
W czasie II wojny światowej żołnierz AK. Wieloletnia redaktorka krakowskiego Wydawnictwa Literackiego. Autorka wielotomowego opracowania "Listów" Stanisława Wyspiańskiego (Kraków: Wydawnictwo Literackie, 1979–1998), redaktorka licznych publikacji (m.in. "Dzienników 1955-1981" Mieczysława Jastruna, "Nowel zebranych" Władysława Orkana). Była opiekunką „Rydlówki” – Muzeum Młodej Polski w Krakowie. W 2013 r. opublikowała tom wspomnień "Moje Bronowice, mój Kraków". 16 maja 2014 została odznaczona Srebrnym Medalem Zasłużony Kulturze Polskiej „Gloria Artis”.
Żona Jacka Rydla, wnuka poety Lucjana Rydla. Matka profesora UJ Jana Rydla.
Została pochowana na cmentarzu w Bronowicach (kwatera: IV B, rząd: płn, miejsce: 9).

</doc>
<doc id="1108780" url="https://pl.wikipedia.org/wiki?curid=1108780" title="Korabnik">
Korabnik

Korabnicy – kategoria ludności służebnej w dawnej Polsce, zajmująca się wyrobem łodzi (korabi) na potrzeby dworu książęcego. Poświadczeni źródłowo w 1255. Pozostawili ślady w toponomastyce w postaci wielu miejscowości o nazwie Korabniki.

</doc>
<doc id="1108785" url="https://pl.wikipedia.org/wiki?curid=1108785" title="Procapra przewalskii">
Procapra przewalskii



</doc>
<doc id="1108786" url="https://pl.wikipedia.org/wiki?curid=1108786" title="Kopa piętna">
Kopa piętna



</doc>
<doc id="1108788" url="https://pl.wikipedia.org/wiki?curid=1108788" title="CD Baskonia">
CD Baskonia

Club Deportivo Baskonia – hiszpański klub piłkarski z miasta Basauri, leżącego w Kraju Basków. Klub obecnie występuje w Tercera División i jest filią Athletic Bilbao. Baskonia swoje mecze rozgrywa na stadionie Artunduaga o pojemności 5.000 widzów. Klub ma 650 kibiców-socios.
Historia.
Klub Baskonia został założony w 1913 roku jako "CD Basconia". Znany jest także pod nazwą "CD Vasconia". Początkowo Baskonia była oddzielnym klubem, ale w 1997 roku stała się satelickim zespołem Athletic Bilbao. Obecnie jest drugim zespołem rezerw Athletic, a także młodzieżową drużyną klubu z Bilbao. W związku z tym, że w Segunda División B występuje pierwszy zespół rezerw, Baskonia nie może awansować o klasę wyżej.

</doc>
<doc id="1108790" url="https://pl.wikipedia.org/wiki?curid=1108790" title="WAYN">
WAYN

WAYN (Where Are You Now?) – serwis społeczności internetowej jednoczący podróżników z całego świata. Koncepcja strony internetowej WAYN narodziła się podczas spotkania przy piwie dwóch przyjaciół, których wspólną pasją jest podróżowanie, chęć utrzymania kontaktu podczas licznych wyjazdów oraz zdobywania nowych przyjaciół. Wspólne zainteresowania skłoniły ich do realizacji pomysłu – WAYN, którego głównym celem jest umożliwienie kontaktu ludziom z całego świata na podstawie ich lokalizacji. W maju 2003 roku WAYN został wdrożony do internetu, a teraz jest na 2000 miejscu w rankingu Alexy. Liczba członków w ciągu roku (do kwietnia 2006) urosła z 45 tys. do 4,1 mln, a teraz sięga ponad 8 mln .
Często mylony z imieniem "Wayne", WAYN jest akronimem słów "Where Are You Now?" zawierającym założenia, na których jest oparty – bieżąca lokalizacja, podróż i styl życia. Co ciekawe, w języku arabskim WAYN oznacza "Gdzie (Where)", ukazując globalną i uniwersalną naturę WAYN.
Cechy.
Tak jak wiele innych serwisów społeczności internetowych, głównym produktem WAYN jest profil użytkownika, który staje się jednocześnie jego wizytówką widoczną dla wszystkich członków społeczności. Na profilu, oprócz dodawania podróży, zdjęć, nowych i starych lokalizacji, można powiedzieć nieco o sobie, prowadząc blog lub też dzieląc się swoimi zainteresowaniami z innymi użytkownikami portalu, można też dodawać filmiki oraz słuchać ulubionej muzyki poprzez stworzenie własnej playlisty. Ponadto użytkownicy mają możliwość szukania ludzi w zależności od ich wieku, narodowości czy miejsca zamieszkania oraz dodawania ich do profilu jako przyjaciół oraz komunikowania się z nimi, wysyłając wiadomości przez konto e-mailowe, forum internetowe, eKartki, SMS-y oraz WAYN Komunikatora – Instant Messengera (bez konieczności ściągania tego programu).
Odkąd WAYN został zaprojektowany, pozwala swoim użytkownikom na wizualne zlokalizowanie własnych przyjaciół usytuowanych na całym świecie. Można zatem oglądać profile innych użytkowników, przeglądać ich podróże, dodawać komentarze i oceny do ich zdjęć. Serwis został stworzony z zamiarem, aby jego użytkownicy mogli się ze sobą kontaktować podczas podróży, informując się, gdzie aktualnie się znajdują. Jest on przydatny również dla tych, którzy chcą wiedzieć, kto zamierza odwiedzić ich lokalizację z innego miejsca. Mogą się oni także dowiedzieć, kto będzie podróżował do tego samego miejsca, co oni.
WAYN jest bardzo popularnym serwisem w Wielkiej Brytanii, gdzie ma ponad 1,5 mln członków. Ma również mocną pozycję w USA, Kanadzie, Australii, Nowej Zelandii oraz innych krajach w Zachodniej Europie włączając Holandię. Ogólnie użytkownicy WAYN pochodzą z 220 różnych krajów, tworząc silną globalną społeczność internetową.
Historia.
WAYN narodził się w Londynie w 2002 roku, a w maju 2003 został przedstawiony światu. WAYN jest wspierany finansowo przez Stephena Pankhursta, założyciela dobrze znanej brytyjskiej strony zrzeszającej szkoły o nazwie Friends Reunited, która została ostatnio sprzedana firmie ITV za 120 mln funtów.
Na początku WAYN rozwijał się poprzez przekazywanie informacji o jego istnieniu „pocztą pantoflową” – z ust do ust i zdobył 50 tys. użytkowników na koniec 2004 roku. Następnie, po wprowadzeniu zmian w maju 2005 roku, liczba rejestracji gwałtownie wzrosła, przekraczając 2,5 mln. 21 czerwca 2007 strona miała ponad 8 mln członków”.
WAYN jest również jedną z niewielu stron internetowych, które nie straciły nowych subskrypcji w wyniku wprowadzenia we wrześniu 2004 roku opłat za pełne członkostwo na stronie, dzięki czemu stał się, jako jeden z kilku serwisów społeczności internetowej, przedsięwzięciem dochodowym.
W listopadzie 2006 r. WAYN uzyskał wsparcie w wysokości 11 mln dolarów od Series A Funding z ECP (Esprit Capital Partners) oraz od Brenta Hobermana, byłego założyciela i sponsora portalu Lastminute.com. Esprit Capital Partners, to firma powstała z ostatniej fuzji Cazenove Private Equity i Prelude Ventures, która przekazała większość swoich inwestycji na rozwój WAYN. Pośród innych inwestorów poza Hobermanem znaleźli się również właściciele kilku bardzo udanych brytyjskich firm internetowych: David Soskin i Hugo Burge z Cheapflights i HOWZAT media LLP; Adrian Critchlow i Andy Phillips z Active Hotels (która została sprzedana w 2004) oraz Constant Tedder z Jagex – gry online. Niezwykłą decyzją dla inwestorów jest to, że Esprit pozwoliła Peterowi Ward oraz pozostałym współzałożycielom WAYN, na sprzedaż części swoich akcji.
Popularność.
Nie tak popularny jak MySpace w Stanach Zjednoczonych jednak WAYN.com rozwinął się w globalną markę. Mimo że WAYN.com nie jest zorientowany na szczególną grupę wiekową, jest najbardziej popularny wśród 18-25-latków, ale również ma silną pozycję wśród grupy wiekowej 35-45 lat i więcej.
WAYN został uznany przez narodową prasę Wielkiej Brytanii za Internetowy Fenomen roku.
WAYN został uznany Stroną Roku 2007 w kategorii serwis społeczności internetowej w konkursie Website of the Year.
Teraz WAYN ma ponad 10 mln użytkowników, a dziennie rejestruje się aż do 20 tys. nowych członków.
Krytyka.
Kiedy użytkownik zapisuje się do serwisu WAYN, ma możliwość zaimportowania własnych kontaktów z internetowej książki adresowej (takiej jak Hotmail, Yahoo!, AOL i Gmail), wpisując własną nazwę użytkownika i hasło oraz zaprosić te kontakty do WAYN-a. Jednakże niektórzy użytkownicy sądzą, że jest im trudno zablokować wysyłanie zaproszeń.
Dodatkowo, kiedy użytkownik rejestruje się do serwisu, może przeoczyć opcję „Skip this step” podczas importowania kontaktów z własnej książki adresowej, co oznacza dla wielu członków, że importowanie kontaktów jest obowiązkowe, a nie opcjonalne. Jednak w kwietniu 2004 roku WAYN wprowadził nowy layout usprawniający tę funkcję prywatności oraz prowadzący użytkownika przez bardziej intuicyjną nawigację podczas procesu rejestracji.
WAYN również cenzuruje wiadomości wysyłane przez użytkowników, by zachęcić ich do komunikacji na stronie. Dzięki temu użytkownik jest chroniony podczas interakcji z innymi użytkownikami. Dlatego każde odwołanie do adresu e-mailowego albo popularnej strony internetowej jest filtrowane. Jednak niektórzy członkowie znajdują sposoby na ominięcie filtrowania.

</doc>
<doc id="1108791" url="https://pl.wikipedia.org/wiki?curid=1108791" title="Where Are You Now">
Where Are You Now



</doc>
<doc id="1108792" url="https://pl.wikipedia.org/wiki?curid=1108792" title="Wayn.com">
Wayn.com



</doc>
<doc id="1108794" url="https://pl.wikipedia.org/wiki?curid=1108794" title="Rozálka (468 m)">
Rozálka (468 m)

Rozálka (czes. "Kapelský vrch", niem. "Wachtberg") – szczyt o wysokości 468 m n.p.m. leżący na zachód od centrum miasta Žamberka.
Na szczycie znajduje się kaplica z 1682 wystawiona przez hrabiego Bubna z Litic jako wotum za ustąpienia zarazy. Budowla jest poświęcona świętym: Rozalii, Rochowi, Sebastianowi, Mikołajowi i Marcinowi. Niegdyś w pierwszym tygodniu września odbywał się na szczycie odpust („Kapelské poutě”).
Na Rozálce zbudowano w 1932 także wieżę widokową im. Tyrša (czes. "Tyršova rozhledna"). Budowla o wysokości 20 m powstała na podstawie zmodyfikowanego projektu Theodora Petříka. Wzorem była zaprojektowana przez niego wieża widokowa Hýlačka koło Táboru (wysokość 18 m) przypominająca husycką wieżę. Budowla na Rozálce była remontowana w 2004. Wówczas na piętrze widokowym umieszczono metalowa panoramę według projektu Jana Vítka. Wieża jest czynna w sezonie. Klucz można otrzymać w warsztacie samochodowym u stóp góry.

</doc>
<doc id="1108795" url="https://pl.wikipedia.org/wiki?curid=1108795" title="Rejestr Kartelowy">
Rejestr Kartelowy

Rejestr Kartelowy – powołany ustawą z 28 marca 1933, prowadzony przez Ministerstwo Przemysłu i Handlu, zawierał spis wszystkich uchwał i postanowień odnoszących się do działalności monopolistycznej podmiotów prawa handlowego, np. regulacje dotyczące zbytu, cen, produkcji lub inwestycji.

</doc>
<doc id="1108796" url="https://pl.wikipedia.org/wiki?curid=1108796" title="HMS Jupiter">
HMS Jupiter

HMS „Jupiter” – nazwa noszona przez sześć okrętów brytyjskiej Royal Navy, pochodząca od Jowisza, boga nieba i burzy w mitologii rzymskiej:

</doc>
<doc id="1108801" url="https://pl.wikipedia.org/wiki?curid=1108801" title="Gerhard Oesten">
Gerhard Oesten

Gerhard Oesten (ur. 12 maja 1947 w Lubece) – niemiecki naukowiec, specjalista w zakresie ekonomiki rolnictwa, od 2005 członek zagraniczny PAN.
W 2007 został uhonorowany doktoratem honoris causa SGGW.

</doc>
<doc id="1108803" url="https://pl.wikipedia.org/wiki?curid=1108803" title="Joanna Papuzińska">
Joanna Papuzińska

Joanna Papuzińska, właśc. Papuzińska-Beksiak (ur. 3 stycznia 1939 w Warszawie) – polska prozaiczka, poetka, autorka bajek i wierszy dla dzieci, profesor nauk humanistycznych.
Życiorys.
Debiutowała w 1956 na łamach „Świata Młodych” opowiadaniem „Człowiek o gorącym sercu”. Jest autorką wielu popularnych książek i wierszy dla dzieci, m.in. „Nasza mama czarodziejka”, „Rokiś” czy „Czarna jama”.
W 1960 ukończyła studia dziennikarskie na Uniwersytecie Warszawskim. Początkowo pracowała na Wydziale Pedagogiki i Psychologii UW, a od 1982 w Instytucie Informacji Naukowej i Studiów Bibliologicznych Wydziału Historycznego Uniwersytetu Warszawskiego. W 1992 otrzymała stopień doktora habilitowanego, w 2001 tytuł profesora nauk humanistycznych. Ma w swoim dorobku rozprawy i artykuły z dziedziny krytyki literackiej, czytelnictwa, bibliotekoznawstwa i literatury dziecięcej oraz słuchowisk radiowych. Była inicjatorem powstania i redaktorem naczelnym miesięcznika „Guliwer” (do 2002). Współpracuje z wieloma czasopismami dla dzieci. Została zaproszona do prac m.in. jury Ogólnopolskiego Konkursu Literackiego im. Agnieszki Bartol „Ja i świat”.
Należała do Związku Literatów Polskich, a następnie do Stowarzyszenia Pisarzy Polskich. Członkini Zarządu Polskiej Sekcji IBBY.
Jej mężem był ekonomista Janusz Beksiak.
Wybrane prace.
Prace naukowe

</doc>
<doc id="1108804" url="https://pl.wikipedia.org/wiki?curid=1108804" title="Sąd Kartelowy">
Sąd Kartelowy

Sąd Kartelowy – powołany ustawą o kartelach z 28 marca 1933, działał przy Sądzie Najwyższym. Orzekał, na wniosek ministra Przemysłu i Handlu w sprawach, w których istniało podejrzenie zagrożenia dobra publicznego, spowodowane działalnością monopolistyczną spółek. Szczególną uwagę zwracano na regulacje dotyczące produkcji i zbytu lub ograniczania wymiany w oparciu o Rejestr Kartelowy. W szczególnych przypadkach miał moc rozwiązywania umów kartelowych niekorzystnych dla interesów państwa. Jego znaczenie zmalało po 27 listopada 1935, kiedy uprawnienia Sądu Kartelowego przejął minister Przemysłu i Handlu.

</doc>
<doc id="1108806" url="https://pl.wikipedia.org/wiki?curid=1108806" title="Narrowheaven">
Narrowheaven



</doc>
<doc id="1108810" url="https://pl.wikipedia.org/wiki?curid=1108810" title="Mącznik (ludność służebna)">
Mącznik (ludność służebna)

Mącznicy (łac. "molentes") – kategoria ludności służebnej w dawnej Polsce X-XIII wieku, zajmująca się przemiałem zboża na żarnach obrotowych na potrzeby dworu książęcego. Pozostawili ślady w toponomastyce w postaci wielu miejscowości o nazwie Mącznik i Mączniki.

</doc>
<doc id="1108811" url="https://pl.wikipedia.org/wiki?curid=1108811" title="Rafał Przedmojski">
Rafał Przedmojski

Rafał Przedmojski (ur. 3 sierpnia 1970 w Warszawie) – polski szachista.
Kariera szachowa.
W czasie swojej szachowej kariery kilka razy wystąpił w finałach drużynowych mistrzostw Polski, w barwach warszawskich klubów AZS UW i "Entropia NZSPW" (Niezależne Zrzeszenie Studentów Politechniki Warszawskiej). Wielokrotnie startował w mistrzostwach Warszawy, pięciokrotnie (1995, 2000, 2001, 2002, 2013) zdobywając tytuły mistrza tego miasta. W 1998 r. podzielił IV m. w młodzieżowych (do lat 26) mistrzostwach kraju oraz zajął I m. w pierwszym Królewskim Gambicie Radomia. W latach 2004–2006 zdobył pięć medali w mistrzostwach NATO: trzykrotnie srebrne wraz z drużyną oraz indywidualnie srebrny (2004) i brązowy (2005). W 2005 r. zwyciężył (wspólnie z Jerzym Słabym) w turnieju "YMCA Golden Autumn" w Warszawie oraz podzielił II m. (za Marcinem Szelągiem, wspólnie z Krzysztofem Chojnackim) w otwartym turnieju w Poznaniu. W 2008 r. w memoriale Tadeusza Gniota w Policach wypełnił pierwszą normę na tytuł mistrza międzynarodowego.
W 2001 r. napisał (wspólnie z Janem Pińskim) książkę pt. "Atak f3!? w obronie Caro-Kann" (), poświęconą jednemu z wariantów tego debiutu.
Najwyższy ranking w dotychczasowej karierze osiągnął 1 kwietnia 2007 r., z wynikiem 2411 punktów zajmował wówczas 49. miejsce wśród polskich szachistów.

</doc>
<doc id="1108816" url="https://pl.wikipedia.org/wiki?curid=1108816" title="Phoca largha">
Phoca largha



</doc>
<doc id="1108826" url="https://pl.wikipedia.org/wiki?curid=1108826" title="HMS Exeter">
HMS Exeter

HMS „Exeter” – nazwa (od miasta Exeter) noszona przez pięć okrętów brytyjskiej Royal Navy, najbardziej znany jest krążownik HMS "Exeter" z okresu II wojny światowej,

</doc>
<doc id="1108827" url="https://pl.wikipedia.org/wiki?curid=1108827" title="Jan Tkocz (geograf)">
Jan Tkocz (geograf)

Jan Karol Tkocz (ur. 8 lipca 1939 w Czerwionce) – polski geograf, specjalizujący się w geografii społeczno-ekonomicznej. 
W 1959 roku ukończył liceum ogólnokształcące dla pracujących w Nowych Tychach i podjął studia geograficzne na Uniwersytecie Wrocławskim. Po ich ukończeniu, w 1964 roku, został zatrudniony w Instytucie Śląskim w Opolu. W 1970 roku uzyskał, na Uniwersytecie Wrocławskim, stopień doktora, tematem jego rozprawy było "Kształtowanie się przestrzennego układu szachownicy gruntów województwa opolskiego w ostatnim stuleciu", a promotorem Wojciech Walczak. W 1982 roku uzyskał, na podstawie rozprawy "Osiedle rolnicze na Śląsku Opolskim w procesie uspołeczniania ziemi", stopień doktora habilitowanego. Tytuł profesora nauk o ziemi otrzymał w 2001 roku. 
W Instytucie Śląskim pracował do 1987 roku, w latach 1987-1994 zatrudniony był Zakładzie Geografii Społecznej Uniwersytetu Mikołaja Kopernika w Toruniu. Od 1994 do 2006 roku pełnił funkcję kierownika Katedry Geografii Ekonomicznej Uniwersytetu Śląskiego. Obecnie jest profesorem emerytowanym. 

</doc>
<doc id="1108828" url="https://pl.wikipedia.org/wiki?curid=1108828" title="Pacific Princess">
Pacific Princess

Pacific, wcześniej "Sea Venture" i "Pacific Princess", statek wycieczkowy pływający od 1972. Na nim (nosił wtedy nazwę "Pacific Princess") toczyła się akcja serialu telewizyjnego "Statek miłości", w rzeczywistości nakręconego przeważnie w studiu. Statek należał do linii Princess Cruises.
Na 9 pokładów pasażerskich zabiera 680 pasażerów.
Statek został zbudowany przez stocznię niemiecką Rheinstahl jako Sea Venture dla Norwegian Cruiseships.
Island Princess – jednostka siostrzana Pacific Princess.
ZWODOWANY 9.05.1970 r., koszt budowy 25$mln, prędkość 20 węzłów, długość 167,74 m.

</doc>
<doc id="1108835" url="https://pl.wikipedia.org/wiki?curid=1108835" title=".NET Passport">
.NET Passport



</doc>
<doc id="1108837" url="https://pl.wikipedia.org/wiki?curid=1108837" title="Wojna serbsko-bułgarska">
Wojna serbsko-bułgarska

Wojna serbsko-bułgarska – konflikt zbrojny między Serbią a Bułgarią w 1885 roku, spowodowany agresją Serbii na Bułgarię, trwający 14 dni i zakończony klęską Serbii. Po zjednoczeniu Rumelii Wschodniej z Księstwem Bułgarii (6 września 1885 r.) Serbia zaatakowała Bułgarię, obawiając się jej rosnącej siły.
Król Serbii Milan I Obrenowić, wspierany finansowo przez Austro-Węgry i zachęcany do inwazji na południe zaatakował Bułgarię 14 listopada 1885 roku. Początkowo armia serbska odnosiła sukcesy i podeszła pod Sofię. Wojska bułgarskie przebywały wtedy w Rumelii. Mimo dużej przewagi, wojska serbskie zostały rozbite w bitwie pod wsią Sliwnica i Bułgarzy przeszli do kontrofensywy na Pirot i Nisz. Interwencja Austro-Węgier uratowała Serbię od niechybnej klęski. 3 marca 1886 roku podpisano układ pokojowy serbsko-bułgarski przywracający stan sprzed wojny. W rezultacie zwycięskiej wojny Bułgaria zajęła mocną pozycję wobec Imperium Osmańskiego i mocarstw, co doprowadziło 20 lat później w 1908 roku do powstania Carstwa Bułgarii.

</doc>
<doc id="1108839" url="https://pl.wikipedia.org/wiki?curid=1108839" title="Voltaren">
Voltaren



</doc>
<doc id="1108841" url="https://pl.wikipedia.org/wiki?curid=1108841" title="Aonio Paleario">
Aonio Paleario

Aonio Paleario (także: Antonio Della Paglia, A. Degli Pagliaricciur, ur. około 1500 w Veroli, zm. 3 lipca 1570 w Rzymie) – włoski działacz reformacyjny, teolog luterański, pisarz, skazany na śmierć przez Inkwizycję.
W 1520 osiadł w Rzymie, gdzie działał w grupie wybitnych literatów, skupionych wokół papieża Leona X. Kiedy Karol III de Burbon-Montpensier zaatakował Rzym w 1527, Paleario wyjechał do Perugii, a potem do Sieny, gdzie został nauczycielem greckiego i hebrajskiego. Prawdopodobnie tam zapoznał się z pismami Lutra i pod ich wpływem zaczął popierać doktrynę protestancką.
W 1536 opublikował w Lyonie poemat dydaktyczny, pisany heksametrem po łacinie "De immortalitate animarum". W 1542 opublikował traktat "Della Pienezza, sufficienza, et satisfazione della passione di Christo" lub "Libellus de morte Christi" ("Korzyści, jakie przyniosła śmierć Chrystusa"), który spowodował oskarżenie Palearia przez Inkwizycję o herezję. Proces zakończył się uniewinnieniem pisarza. 
W Sienie napisał "Actio in pontifices romanos et eorum asseclas", traktat ostro atakujący „błędy i wypaczenia” katolicyzmu (m.in. dawanie prymatu tradycji przed Biblią, stworzenie pojęcia „czyściec”). To dzieło wydano w Lipsku dopiero po śmierci autora w 1606.
W 1546 mianowano go profesorem na uniwersytecie w Lukka, następnie w 1555 został wykładowcą greki i łaciny w Mediolanie. Tu w 1567 został oskarżony przez Fra Angelo – inkwizytora Mediolanu. Podczas procesu w Rzymie skazano Palearia na śmierć w październiku 1569 i wyrok wykonano w następnym roku.
Większość dzieł Palearia wydano w krajach protestanckich po jego śmierci (np. "Ant. Palearii Verulani Opera" (Amsterdam, 1696)). 

</doc>
<doc id="1108852" url="https://pl.wikipedia.org/wiki?curid=1108852" title="8 Estoński Pułk Piechoty">
8 Estoński Pułk Piechoty

8 Estoński Pułk Piechoty- (ros. "8-й пехотный Эстляндский полк") pułk piechoty okresu Imperium Rosyjskiego, sformowany 19 lutego 1711 za panowania Piotra I Wielkiego, rozformowany w 1918.
Święto pułkowe: 6 grudnia. Dyslokacja w 1914: Jabłonna ("Яблоновка").

</doc>
<doc id="1108858" url="https://pl.wikipedia.org/wiki?curid=1108858" title="Blah Blah Blah">
Blah Blah Blah

Blah Blah Blah − siódmy album solowy Iggy’ego Popa wydany w 1986 roku przez wytwórnie A&amp;M.
Album zajął 75 miejsce na Billboard top 200 albums.

</doc>
<doc id="1108874" url="https://pl.wikipedia.org/wiki?curid=1108874" title="Namastey London">
Namastey London

Namastey London (hindi नमस्ते लंदन, urdu نمستے لندن "Namaste Landan") – indyjski film wyreżyserowany w 2007 roku przez Vipul Amrutlal Shaha.
Fabuła.
Akcja filmu rozgrywa się w Londynie i częściowo w Pendżabie w Indiach. Jass (Katrina Kaif) zniechęca do siebie kolejnych kandydatów na męża, wybranych przez jej ojca. Szuka jakiegoś przystojnego i bogatego Brytyjczyka i znajduje go. Charlie oświadcza się Jass, ta jednak nie zdąża dać mu odpowiedzi, ponieważ dzwoni do niej ojciec z propozycją.
Po zniechęceniu kolejnego mężczyzny, ojciec Jasmeet wpada na pomysł, by wyjechać na wycieczkę do Indii. Jasmeet jeszcze nigdy nie była w Indiach. Zgadza się na wycieczkę i cała trójka (rodzice i Jass) wyjeżdżają. Ojciec pokazuje Jasmeet Indie, po czym przyjeżdżają do rodziny jego przyjaciela. Po drodze jednak psuje im się samochód i naprawia go im przystojny nieznajomy (Akshay Kumar). Tam spotykają kolejnych kandydatów na męża, których wyszukał ojciec Jasmeet, jednak żaden z nich nie wydaje się odpowiedni. Okazuje się, że przystojny nieznajomy jest synem przyjaciela ojca Jass. Jass od razu spodobała się Arjunowi, który postanawia ją poderwać.

</doc>
<doc id="1108879" url="https://pl.wikipedia.org/wiki?curid=1108879" title="ʎ">
ʎ



</doc>
<doc id="1108881" url="https://pl.wikipedia.org/wiki?curid=1108881" title="Cmentarz żydowski w Sobkowie">
Cmentarz żydowski w Sobkowie

Cmentarz żydowski w Sobkowie – położony jest przy ul. Krzywej poza terenem zwartej zabudowy, w pobliżu cmentarza katolickiego. Na terenie kirkutu zachowało się około 30 nagrobków wykonanych głównie z piaskowca i marmuru chęcińskiego, najstarsze z końca XVIII wieku. Widoczne są również pozostałości po fundamentach dwóch oheli. Cmentarz ma powierzchnię 0,53 ha.
Kirkut powstał w końcu XVIII wieku. Ostatnie pochówki miały miejsce w latach trzydziestych i czterdziestych XX wieku. Podczas II wojny światowej cmentarz uległ znacznej dewastacji. Zamknięty dla celów grzebalnych w 1964.

</doc>
<doc id="1108882" url="https://pl.wikipedia.org/wiki?curid=1108882" title="Fernando Botero">
Fernando Botero

Fernando Botero Angulo (ur. 19 kwietnia 1932 w Medellín) − kolumbijski artysta malarz i rzeźbiarz, karykaturzysta stylu klasycznego.
Zarys biografii.
W 1951 rozpoczął studia w Bogocie, edukację kontynuował w Madrycie i Florencji. W trakcie pobytu w Meksyku, w drugiej połowie lat 50. zainteresował się sztuką ludową Ameryki Łacińskiej.
W latach 1993–2005 zorganizowano w Berlinie wystawę rzeźb Fernanda Botero, cieszącą się sporym zainteresowaniem. Monumenty umieszczono m.in. w okolicach Bramy Brandenburskiej i w Lustgarten (Ogród Przyjemności).

</doc>
<doc id="1108883" url="https://pl.wikipedia.org/wiki?curid=1108883" title="Mielcarek (osada)">
Mielcarek (osada)

 
Mielcarek – do 1934 roku osada w okręgu wójtowskim, a następnie gminie Ostrów 
Wielkopolski. Pod koniec XIX wieku liczyła według Słownika Geograficznego Królestwa Polskiego 20 mieszkańców.
Obecnie znajduje się na terenie osiedla nr 3 Krępa w Ostrowie Wielkopolskim (rejon ul. Nowa Krępa).

</doc>
<doc id="1108885" url="https://pl.wikipedia.org/wiki?curid=1108885" title="Cmentarz żydowski w Daleszycach">
Cmentarz żydowski w Daleszycach

Cmentarz żydowski w Daleszycach – kirkut znajdujący się w Daleszycach. Leży na południowy wschód od miejscowości przy drodze prowadzącej do Staszowa, obok dawnego katolickiego cmentarza cholerycznego. Obecnie brak jest jakichkolwiek śladów wskazujących na grzebalny charakter miejsca. Cmentarz ma powierzchnię 1 ha. 
Cmentarz istniał jeszcze przed powstaniem gminy wyznaniowej w 1869. Powstał w 1823 i przypuszczalnie pełnił wtedy rolę epidemicznego. Tuż po II wojnie światowej kirkut uległ znacznej dewastacji. Wyrwane macewy posłużyły przy odbudowie murowanej zabudowy miejscowości. Obiekt zamknięto dla celów grzebalnych w 1964. W latach 80. rozgrabiono pozostałości nagrobków. Obecnie brak na cmentarzu jakichkolwiek fragmentów nagrobków.

</doc>
<doc id="1108887" url="https://pl.wikipedia.org/wiki?curid=1108887" title="Cmentarz żydowski w Małogoszczu">
Cmentarz żydowski w Małogoszczu

Cmentarz żydowski w Małogoszczu – znajduje się z dala od centrum miejscowości, w terenie niezabudowanym, po prawej stronie drogi prowadzącej do Jędrzejowa, na wysokości kamieniołomu Głuchowiec. Na terenie kirkutu zachowało się około 70 nagrobków wykonanych z chęcińskiego wapienia. Większość macew pochodzi z przełomu XIX i XX wieku. Na niektórych zachowały się ślady polichromii. Całość otoczona jest resztkami kamiennego muru.
Cmentarz powstał przypuszczalnie w latach 80. XIX wieku. W 1925 r. dokupiono plac w celu powiększenia nekropolii. Kirkut zdewastowano po drugiej wojnie światowej. Cmentarz ma powierzchnię 0,19 ha.
Od 2020 roku cmentarz jest systematycznie porządkowany przez stowarzyszenie Lokalni Patrioci z Kozłowa. 

</doc>
<doc id="1108889" url="https://pl.wikipedia.org/wiki?curid=1108889" title="Luis Prieto">
Luis Prieto

Luis Prieto Zalbidegoitia, Luis Prieto (ur. 19 lutego 1979 w Bilbao) – piłkarz hiszpański narodowości baskijskiej grający na pozycji środkowego obrońcy. Jest wychowankiem baskijskiego zespołu Athletic Bilbao, w którym gra do chwili obecnej.
Kariera klubowa.
Luis Prieto jest wychowankiem Athletic Bilbao. Tam występował w drużynach młodzieżowych, a w 1997 roku trafił do klubu CD Baskonia, będącego drugim zespołem rezerw Athletic. Przez rok występował w Tercera División, a w 1998 roku trafił na wypożyczenie do Barakaldo CF, występującego w Segunda División B. Po roku wrócił do Bilbao i grał w rezerwach z tego samego szczebla ligowego. Nie przebił się jednak do pierwszej drużyny i w 2000 roku ponownie wypożyczono go, tym razem do drugoligowego SD Eibar. Tam występował w pierwszym składzie przez 2 lata i na tyle ukształtował się piłkarsko, że w 2002 roku wrócił do pierwszej drużyny Athletic Club.
W Primera División Luis Prieto zadebiutował 1 września w przegranych 2:4 derbach Kraju Basków z Realem Sociedad. Od czasu debiutu minęło jednak 5 miesięcy nim rozegrał kolejne spotkanie w pierwszym zespole - wrócił tym samym do zespołu na mecz RSSS. Z Athletic zajął 7. miejsce w lidze. W sezonie 2003/2004 był zawodnikiem wyjściowej jedenastki i wspomógł zespół w walce o 5. miejsce, gwarantowane startem w Pucharze UEFA. W sezonie 2004/2005 zadebiutował w europejskich pucharach, a w 2005/2006 w sierpniowym meczu z Sociedadem (3:0) zdobył swojego pierwszego gola na pierwszoligowych boiskach. Łącznie w całym sezonie zaliczył cztery trafienia, w sezonie 2006/2007 - dwa. Na koniec sezonu utrzymał się z Bilbao w lidze.

</doc>
<doc id="1108890" url="https://pl.wikipedia.org/wiki?curid=1108890" title="Cmentarz żydowski w Łagowie">
Cmentarz żydowski w Łagowie

Cmentarz żydowski – kirkut znajdujący się w Łagowie poza zwartą zabudową, na północ od drogi do Kielc przy drodze gruntowej prowadzącej do Zarębów - przysiółka wsi Złota Woda. Na powierzchni około 0,5 ha dawny kirkut obsadzony jest rzadkim topolowym zagajnikiem otoczonym przez pola uprawne. Brak nagrobków lub innych śladów świadczących o istnieniu w tym miejscu cmentarza.
Kirkut założono w 1867. W przededniu drugiej wojny światowej zajmował obszar około 10,5 ha. Ostatni znany pochówek odbył się w 1942. Cmentarz uległ dewastacji podczas II wojny światowej. Po wojnie okoliczna ludność wykorzystywała ocalałe macewy w celach budowlanych. Obiekt zamknięto dla celów grzebalnych w 1964.

</doc>
<doc id="1108892" url="https://pl.wikipedia.org/wiki?curid=1108892" title="Mike Torode">
Mike Torode

Mike Torode szef ministrów (premier) wyspy Guernsey od 5 marca 2007 do 1 maja 2008.
Torode zastąpił na stanowisku Laurie Morgan, po skandalu związanym z wyłanianiem wykonawcy w przetargu publicznym i dymisji premiera oraz całego jego gabinetu w lutym 2007. W wyborze następcy 5 marca 2007, kandydaturę Torode poparło w parlamencie 24 deputowanych podczas gdy jego rywala, Petera Roffey'go, 22.
Torode jest członkiem parlamentu Guernsey od 1982. Początkowo był deputowanym z dystryktu St. Martin's. Obecnie reprezentuje dystrykt South East.

</doc>
<doc id="1108894" url="https://pl.wikipedia.org/wiki?curid=1108894" title="Józef Doms">
Józef Doms

Józef Doms (ur. 1780 w Dolním Prysku, Czechy, zm. 18 sierpnia 1853 w Raciborzu) – niemiecki kupiec i przedsiębiorca.
Życiorys.
We Wrocławiu Doms odbył nauki w zawodzie kupieckim. Na początku XIX wieku przybył do Raciborza, gdzie rozpoczął pracę w firmie kupieckiej rodziny Galli. Ożenił się z córką pryncypała Joanną, z którą miał czwórkę dzieci.
W 1811 zaczęła się w Raciborzu działalność Józefa Domsa. W 1823 zakupił sąsiedni dom, który został znacznie rozbudowany. Na podwórzu domu przy Rynku urządził pierwszą w mieście fabrykę tabaki. Tak zrodziła się nowa gałąź raciborskiego przemysłu tytoniowego. Po trzydziestu latach fabryka zatrudniająca 15 pracowników wyprodukowała 150 ton tabaki wartości 40 tysięcy talarów. Synowie Józef, Henryk, Juliusz i Leon w 1854 zbudowali przy ul. Chopina większą fabrykę tabaki, ponieważ zakład nie mógł podołać zapotrzebowaniu. Jednak i nowa fabryka okazała się za mała, więc w 1871 zbudowano przy dzisiejszej ul. Reymonta kolejną, znacznie większą, której część przetrwała do dnia dzisiejszego. Zwiększenie rozmiaru produkcji skłoniło właścicieli do przekształcenia firmy w spółkę prawa handlowego. Wnuk Józefa Domsa Franciszek wykupił konkurencyjną fabrykę Breibarth &amp; Co. na Ostrógu w 1889. Później kupiono młyn nad Psinką i całość znacznie rozbudowano. W 1901 rozpoczęto produkcję tytoni do palenia. Idąc z duchem czasu fabryki Domsa zaczęły produkować papierosy marki Freiherr v. Eichendorff, które sprzedawano w metalowych pudełkach, na których widniała postać poety z jego pomnika w Raciborzu. 
W 1911 obchodzono stulecie działania Domsów, ówczesny właściciel firmy, Franciszek Doms, równocześnie pan w Pawłowie, podarował miastu kilkuhektarowy park rozciągający się od murów fabrycznych do Odry. 
Produkcja tabaki zapoczątkowana przez Józefa Domsa dała podwaliny przemysłu tytoniowego w Raciborzu. Doms nie ograniczył się do jednorodnej działalności swojej wytwórni tabaki. W 1833 uruchomił w Raciborzu wytwórnię araku, mocnego alkoholu, uzyskiwanego z trzciny cukrowej i ryżu, o rocznej produkcji wynoszącej 6 tysięcy litrów.
W 1839 Józef Doms wybudował na Dębiczu (dzielnica Raciborza), pierwszy na Górnym Śląsku młyn parowy bardzo wydajnego systemu amerykańskiego, były napędzane wysokociśnieniową maszyną parową. Dobrej jakości mąki eksportował do Wrocławia i Królestwa Kongresowego oraz do Cesarstwa Austriackiego. W 1850 obok młyna zbudowano olejarnię, również napędzaną lokomobilą parową. 
Józef Doms był również właścicielem kopalni "Anna" w Pszowie oraz udziałowcem katowickiej huty "Baildon".

</doc>
<doc id="1108895" url="https://pl.wikipedia.org/wiki?curid=1108895" title="Wojciech Dzienniak">
Wojciech Dzienniak

Wojciech Dzienniak (ur. 1966 w Sosnowcu) – polski artysta rzeźbiarz.
Studiował na Wydziale Rzeźby Akademii Sztuk Pięknych w Krakowie oraz na Wydziale Grafiki Akademii Sztuk Pięknych w Krakowie filia w Katowicach, gdzie w 1994 roku obronił dyplom projektowy w pracowni prof. Tomasza Jury i rzeźbiarski w pracowni starszego wykładowcy Stanisława Hachuła. W ostatnich latach studiów i w pierwszych latach po dyplomie pracował jako nauczyciel plastyki w liceum prowadząc równocześnie pracownię ceramiki dla uczniów liceum i dzieci z dzielnicy. Był pomysłodawcą i współorganizatorem Przeglądu Twórczości Osób Niepełnosprawnych w latach 1993-1994 w Sosnowcu oraz Konkursowego Przeglądu Prac Plastycznych Uczniów Sosnowieckich Szkół Średnich w latach 1994-1997. O artyście nakręcono w 1998 roku reportaż biograficzny pt. „Próba Ognia”, wyprodukowany przez Redakcję Katolicką, Program 2 TVP. Od 2001 roku prowadzi pracownię ceramiki w Szkole podstawowej nr 25 im. Juliusza Słowackiego w Sosnowcu. W 2003 roku rozpoczął pracę w Młodzieżowym Ośrodku Pracy Twórczej, prowadząc pracownie ceramiki. Od stycznia 2007 roku Członek „Archidiecezjalnej Komisji Architektury i Sztuki Sakralnej”. Projektował scenografię do sztuk „Król Ubu” (1990) i „Eskurial” (1995) dla teatru Gugalander w Katowicach. Współpracował z Teatrem Epty-a.

</doc>
<doc id="1108896" url="https://pl.wikipedia.org/wiki?curid=1108896" title="Pluskwica">
Pluskwica

Pluskwica ("Cimicifuga" ) – rodzaj roślin wyróżniany do 1998 roku w obrębie rodziny jaskrowatych z gatunkiem typowym pluskwicą europejską ("Cimicifuga foetida" L., obecnie "Actaea europaea" (Schipcz.) J.Compton). W wyniku badań nad genomem jądrowym i plastydowym oraz nad cechami morfologicznymi rodzaj ten wraz z "Souliea" włączony został do rodzaju czerniec ("Actaea"). Należące tu gatunki włączone zostały do kilku spośród 7 sekcji rodzaju "Actaea" ("Cimicifuga", "Dichanthera", "Oligocarpae", "Pityrosperma", "Podocarpae"). W efekcie współczesne bazy danych taksonomicznych rodzaju "Cimicifuga" nie wyróżniają. Polskojęzyczne publikacje wciąż opisują ten takson, dlatego dla klasyfikowanych tu gatunków stosowane są nazwy polskie z nazwą rodzajową pluskwica. W tradycyjnym ujęciu rodzaj obejmował 23 gatunki, z czego 1 w Europie, 16 w Azji i 6 w Ameryce Północnej.
Systematyka.
"Thalictrodes" 
Rodzaj nie jest wyróżniany, należące tu gatunki włączane są do rodzaju "Actaea" z plemienia "Actaeeae" z podrodziny "Ranunculoideae" Arnott, rodziny jaskrowatych ("Ranunculaceae") z rzędu jaskrowców ("Ranunculales"), należących do kladu dwuliściennych właściwych (eudicots). 
Gromada: okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Ranunculopsida" Brongn., podklasa jaskrowe ("Ranunculidae" Takht. ex Reveal), nadrząd "Ranunculanae" Takht. ex Reveal), rząd jaskrowce ("Ranunculales" Dumort.), podrząd "Ranunculineae" Bessey in C.K. Adams, rodzina jaskrowate ("Ranunculaceae" Juss.), podrodzina " Cimicifugoideae" Arn., plemię "Cimicifugeae" (Arn.) Torr. &amp; A. Gray, podplemię "Cimicifuginae" Benth. &amp; Hook.f., rodzaj pluskwica ("Cimicifuga" Wernisch.).

</doc>
<doc id="1108897" url="https://pl.wikipedia.org/wiki?curid=1108897" title="Kaciaryna Dziehalewicz">
Kaciaryna Dziehalewicz

Kaciaryna Dziehalewicz (biał. Кацярына Міхайлаўна Дзегалевіч, ros. Екатерина Михайловна Деголевич; ur. 3 maja 1986 w Mińsku) – białoruska tenisistka, zwyciężczyni turnieju WTA w grze podwójnej.
Zawodowe występy Dziehalewicz rozpoczęła w 2004. W cyklu rozgrywek juniorskich nie osiągnęła zbyt wielu dobrych wyników, a jej najwyższe miejsca w rankingach to pozycje w drugiej połowie drugiej setki, zarówno w grze pojedynczej, jak i podwójnej.
W turnieju WTA zadebiutowała w 2007 w Acapulco, przegrywając w pierwszej rundzie z Séverine Brémond. Pierwszy zawodowy mecz wygrała w Stambule, pokonując Anę Tatiszwili. W Taszkencie została pokonana w pierwszym spotkaniu przez Ksieniję Pałkinę.
W grze podwójnej osiągnęła więcej niż w singlu, już w swoim pierwszym występie (Stambuł 2007) dochodząc do ćwierćfinału. Jej życiowym sukcesem jest wygranie turnieju WTA w grze podwójnej w Taszkencie razem z rodaczką Anastasiją Jakimawą.

</doc>
<doc id="1108898" url="https://pl.wikipedia.org/wiki?curid=1108898" title="Cimicifuga">
Cimicifuga



</doc>
<doc id="1108900" url="https://pl.wikipedia.org/wiki?curid=1108900" title="Kościół Najświętszego Serca Pana Jezusa w Krakowie (ul. Garncarska)">
Kościół Najświętszego Serca Pana Jezusa w Krakowie (ul. Garncarska)

Kościół Najświętszego Serca Pana Jezusa – rzymskokatolicki kościół parafialny oraz konwentualny sercanek znajdujący się w Krakowie w dzielnicy I przy ul. Garncarskiej 24, na Nowym Świecie.
Zbudowany został w końcu XIX w. w stylu eklektycznym z przewagą elementów neoromańskich według planów Władysława Kaczmarskiego, na gruntach ofiarowanych zakonnicom przez księżną Wandę Jabłonowską, finansowany przez Zofię Wołodkowiczową. Poświęcony został w 1900 roku. 
Na frontowej fasadzie kościoła i klasztoru znajdują się rzeźby autorstwa Jana Tombińskiego. W domu zakonnym przy kościele istnieje muzeum poświęcone biskupowi Józefowi Sebastianowi Pelczarowi, założycielowi zgromadzenia sercanek. W kościele zaś w kaplicy bocznej ołtarz z portretem i relikwiami biskupa Pelczara oraz drugi w którym złożono w 1995 przeniesione z Cmentarza Rakowickiego doczesne szczątki założycielki zgromadzenia Klary Ludwiki Szczęsnej. Przy ołtarzu św. Józefa umieszczono w 2011 niewielki ołtarz Jana Pawła II wraz z relikwiami. Ołtarz główny wykonał w 1899 r. Kazimierz Wakulski, autorem ołtarzy bocznych był Wit Wisz.

</doc>
<doc id="1108903" url="https://pl.wikipedia.org/wiki?curid=1108903" title="Pejritoos">
Pejritoos

Pejritoos – w mitologii greckiej królewicz tesalski. Był mężem Hippodamei, z którą spłodził Polypojtesa. W "Iliadzie" jest ukazany jako syn Zeusa i Dii, ale najczęściej był uważany za syna Iksjona i Dii. Przez ojca należał do Lapitów. Był największym przyjacielem Tezeusza. Często towarzyszył mu w dalekich wyprawach.
Gdy Pejritoos dowiedział się o bohaterskich czynach Tezeusza, postanowił wystawić go na próbę i zagarnął jego bydło pasące się w okolicach Maratonu. Tezeusz ruszył w pościg za złodziejem, a Pjeritoos zawrócił, by stawić mu czoło. Gdy stanęli naprzeciw siebie i miało dojść do walki, tak bardzo zachwycili się nawzajem swoją urodą, że Pejritoos oddał Tezeuszowi równowartość strat i oznajmił, że uważa się za jego niewolnika. Tezeusz przebaczył przyjacielowi i odmówił przyjęcia ofiary. Obaj mężczyźni potwierdzili swoją przyjaźń przysięgą.
Gdy Pejritoos brał za żoną Hippodameję zaprosił na ślub wszystkich bogów olimpijskich poza Aresem i Eris. Pejritoos pamiętał o szkodach wyrządzonych przez nią podczas ślubu Peleusa i Tetydy. Pejritoos jako syn Iksjona był krewnym centaurów, więc zaprosił ich na wesele. Ponieważ zjawiło się więcej gości weselnych niż mógł pomieścić pałac Pejritoosa, centaurowie, wraz z Nestorem, Kajneusem i innymi książętami tesalskimi zasiedli przy stołach ustawionych w pobliskiej jaskini. Centaurowie będąc w stanie upojenia alkoholowego próbowali zgwałcić pannę młodą i porwać kobiety obecne na uczcie. Między centaurami a Lapitami wywiązała się bójka. Pejritoos i jego drużba, Tezeusz skoczyli na ratunek Hippodamei i obcięli nos i uszy oprawcy panny młodej Eurytionowi oraz wyrzucili go z jaskini. Walka trwała do północy. Był to początek długich sporów między centaurami a Lapitami.
Tezeusz i Pejritoos przysięgli, że zdobędą, każdy dla drugiego, córki Zeusa za żony. Pejritoos uczestniczył w porwaniu Heleny dla Tezeusza. Tezeusz towarzyszył przyjacielowi w drodze do Hadesu, by porwać stamtąd Persefonę, żonę Hadesa. Przyjaciele zeszli do Podziemia, ale nie mogli stamtąd wyjść. Przebywali w niewoli do przybycia Heraklesa. Heros uwolnił Tezeusza, ale gdy próbował wyzwolić Pejritoosa, ziemia zadrżała i zrozumiał, że bogowie nie chcą wybaczyć winowajcy. Wobec tego Pejritoos musiał pozostać w podziemiach.
Pauzaniasz podaje inną wersję tej historii. Tezeusz i Pejritoos mieli udać się do Epiru na dwór królewski Hajdoneusa, którego żoną była Persefone, a córką Kore. Był tam także złośliwy pies nazwany Kerberos. Tezeusz i Pejritoos udawali, że przybyli, by prosić o rękę córki. W rzeczywistości planowali porwanie Kory i Persefony. Ręka Kory była obiecana bohaterowi, który będzie potrafił pokonać Kerberosa. Gdy Hajdoneus odkrył zamiary gości, nakazał ich uwięzić. Pejritoos został wydany na pożarcie Kerberosowi.

</doc>
<doc id="1108905" url="https://pl.wikipedia.org/wiki?curid=1108905" title="Szefowie ministrów Guernsey">
Szefowie ministrów Guernsey

Lista szefów ministrów wyspy Guernsey.
Z dniem 1 maja 2016 Rada Polityki na której czele stał szef ministrów, została zastąpiona przez Komitet Polityki i Zasobów z przewodniczącym na czele.

</doc>
<doc id="1108907" url="https://pl.wikipedia.org/wiki?curid=1108907" title="Kościół Najświętszego Serca Pana Jezusa w Krakowie (ul. Warszawska)">
Kościół Najświętszego Serca Pana Jezusa w Krakowie (ul. Warszawska)

Kościół Najświętszego Serca Pana Jezusa – rzymskokatolicki kościół konwentualny szarytek znajdujący się w Krakowie w dzielnicy I przy ul. Warszawskiej 8, na Kleparzu.
Kościół i klasztor zostały zbudowane w latach 1869–1871 według projektu Filipa Pokutyńskiego w stylu neoromańskim na miejscu zburzonego w 1871 roku kościoła śś. Szymona i Judy.
Jest to jednonawowa świątynia z transeptem i niewielkim prezbiterium zamkniętym absydą. Kościół jest wkomponowany w zabudowę klasztoru i praktycznie niewidoczny od strony ulicy. Wewnątrz znajduje się krypta, w której pochowano fundatora klasztoru biskupa Ludwika Łętowskiego.

</doc>
<doc id="1108910" url="https://pl.wikipedia.org/wiki?curid=1108910" title="Świecznica groniasta">
Świecznica groniasta



</doc>
<doc id="1108912" url="https://pl.wikipedia.org/wiki?curid=1108912" title="Kościół Matki Boskiej Nieustającej Pomocy w Krakowie (ul. Zamoyskiego)">
Kościół Matki Boskiej Nieustającej Pomocy w Krakowie (ul. Zamoyskiego)

Kościół Matki Boskiej Nieustającej Pomocy – kościół rzymskokatolicki, znajdujący się w Podgórzu w Krakowie, przy ul. Zamoyskiego 56, należący do zakonu redemptorystów.
Świątynia została wzniesiona na początku XX wieku. W 1902 roku rozpoczęto budowę klasztoru, a w 1905 kościoła. 8 września 1906 roku biskup Anatol Nowak dokonał konsekracji. Kościół został zbudowany w stylu neoromańskim (z elementami neogotyckimi) według projektu Jana Sas-Zubrzyckiego.
Architektura.
Świątynia wybudowana jest z cegły z kamiennymi detalami na planie krzyża łacińskiego.
Jest to trójnawowa bazylika z transeptem i pięciobocznie zamkniętym, jednoprzęsłowym prezbiterium z kaplicami bocznymi, które przylegają do transeptu.
Fasada usytuowana jest bokiem do ul. Zamojskiego. Główne wejście do świątyni stanowi kamienny, półkolisty, arkadowy portyk. Wsparty jest na kolumnach o stylizowanych kapitelach. Po bokach znajdują się dwie czworoboczne, niskie wieżyczki, nakryte osobnymi dachami. Trójkątny szczyt fasady ozdobiony jest sterczynami, na których umieszczono ozdobne, żeliwne krzyże.
Od strony ulicy Zamojskego elewacje boczne są oszkarpowane. Obiega je arkadkowy fryz. Ściana transeptu zwieńczona jest trójkątnym szczytem, na sterczynach znajdują się kamienne posągi Chrystusa i Matki Bożej Bolesnej. Przy części prezbiterialnej zbudowano czworoboczną wieżę zegarową, nakrytą namiotowym hełmem. Lico wieży ozdobione jest pasowym układem cegieł z użyciem zendrówki oraz tzw. spieków, a w innych miejscach świątyni ozdobę stanowi różowo-ugrowa fuga i obramienia okien z kształtkami malowanymi na kolor złoty.
Pierwotnie dach pokryty był ceramiczną, drobną karpiówką, w latach 70. wymienioną na blachę.
Wnętrze kościoła.
Nawa główna jest wyższa od naw bocznych, nawy oddzielone są od siebie niskimi kolumnami, na których znajdują się półkoliste arkady. Przestrzeń skrzyżowania nawy głównej i transeptu nakryta jest kopulastym sklepieniem.
Pierwotnie wnętrze było pozbawione dekoracji malarskiej. Ściany, filary i sklepienia pokryte były pobiałą, a tylko niektóre elementy (np. łuki arkadowe) pozostawiono z odkrytą, surową cegłą. W latach 1922–1923 dekoracja kościoła uległa zmianie. Ściany i sklepienia zostały pokryte ornamentalnymi malowidłami z symbolami odwołującymi się do Litanii Loretańskiej i scenami z życia Marii autorstwa prof. Juliana Krupskiego ze Lwowa. W tym samym czasie wykonano pseudomarmoryzację trzonów kolumn.
Taki wystrój wnętrza przetrwał do lat 70. XX wieku. W latach 1970–1973 malowidła ścienne z lat 20. XX wieku zastąpiono kompozycjami mozaikowymi autorstwa Stanisława Jakubczyka.
Ołtarz główny zamontowano w prezbiterium w 1908 roku. Autorem projektu jest Jan Sas-Zubrzycki, a wykonawcą profesor szkoły rzeźbiarskiej w Zakopanem, Stanisław Wójcik.
Drewniany ołtarz składa się z mensy ujętej kolumnami oraz nastawy w formie architektonicznej zwieńczonej trójkątnym szczytem. W centralnej części ołtarza znajduje się wnęka zamknięta trójlistnym łukiem, w której umieszczono obraz Matki Bożej Nieustającej Pomocy. Jest on oprawiony w rzeźbioną (kwiaty i liście passiflory), złoconą ramę. Obraz ten jest kopią wizerunku Matki Bożej z rzymskiego kościoła OO. Redemptorystów pw. św. Alfonsa z 1866 roku. Podgórski obraz wykonany został w Rzymie w 1903 roku i przywieziony do Polski przez Bernarda Łubieńskiego. Tak jak oryginał ma wymiary 53 x 41 cm i wykonany został na desce mahoniowej, zagruntowanej i złoconej .
Nad niszą z obrazem i po bokach znajdują się płyciny. Boczne (po dwie) wypełnione są polichromowanymi płaskorzeźbami ukazującymi po lewej sceny Zwiastowania, a po prawej Nawiedzenie św. Elżbiety. Płycina nad obrazem podzielona jest kolumnami na trzy kwatery, które zawierają przedstawienie Bożego Narodzenia (centralnie) oraz pokłon trzech króli i pokłon pasterzy po bokach.
Integralną częścią ołtarza jest tabernakulum, które jest usytuowane pod małym baldachimem (obecny jest z późniejszego okresu). Składa się on z czterech potrójnych wiązkowych kolumn i ażurowej czaszy kopuły. Tłem tabernakulum jest złocona ściana z płaskorzeźbionymi motywami eucharystycznymi, m.in. baranka i wicią roślinną.
Ołtarz umieszczony jest pod dużym baldachimem zbudowanym z czterech par wiązkowych kolumn, które dźwigają arkady i kopułę o ostrołukowych wykrojach. Nad arkadą frontową znajduje się płaskorzeźba przedstawiająca scenę ukrzyżowania Chrystusa, a w zwieńczeniu arkady widoczne są dwa anioły adorujące krzyż. Po bokach kopuły, nad przednimi kolumnami, umieszczono baldachimowe altany z figurami świętych: Stanisława i Wojciecha. Kopułę wieńczy podobny baldachim, pod którym umieszczono postać Chrystusa ukazanego w pozycji stojącej z rozpostartymi ramionami.
W 1908 roku osadzono także ołtarz św. Józefa w kaplicy przy północnym ramieniu transeptu, autorstwa Jana Sas-Zubrzyckiego. Wykonawcą ołtarza był snycerz Andrzej Lenik z Krosna. W 1913 roku wymieniono obraz św. Józefa w kaplicy - autorstwa Józefa Kestnera z Wiednia.
W 1909 roku przy filarze, w narożniku prezbiterium i transeptu ustawiono ambonę, która została wykonana przez Stanisława Wójcika na podstawie projektu Sas-Zubrzyckiego. Ambona miała wieloboczny korpus wsparty na filarze. Na ściankach korpusu znajdowały się symbole ewangelistów. Przykryta była kopułowym baldachimem zwieńczonym figurą Chrystusa. W okresie po drugiej wojnie światowej ambona została rozebrana, pozostały tylko fragmenty tworzące nową, mniejszą.
W 1909 roku założono instalację elektryczną i zamontowano żyrandole i kinkiety, które zamówiono w krakowskiej firmie Stanisława Sulikowskiego. W tym samym roku na chórze muzycznym umieszczono organy wykonane przez firmę Rudolfa Haasego ze Lwowa.
Wyposażanie kościoła trwało wiele lat od momentu jego wybudowania, pewne prace wykonywano jeszcze przed drugą wojną światową. Nie były one dziełami autorskimi Sas-Zubrzyckiego. Ołtarze w transepcie są przykładami wyrobów wytwarzanych masowo w warsztatach bawarskich i austriackich.
W latach 1971–1972 kościół odnowiono zmieniając wiele elementów wyposażenia świątyni. 

</doc>
<doc id="1108915" url="https://pl.wikipedia.org/wiki?curid=1108915" title="Błękitny pokój">
Błękitny pokój



</doc>
<doc id="1108919" url="https://pl.wikipedia.org/wiki?curid=1108919" title="God’s Gonna Cut You Down">
God’s Gonna Cut You Down

God’s Gonna Cut You Down, znana także jako Run On – folkowa piosenka nieznanego autora nagrana przez wielu artystów reprezentujących różne gatunki muzyczne. Słowa utworu skierowane są do grzeszników i ostrzegają ich, że ostatecznie, niezależnie od tego jak będą od tego uciekali zostaną osądzeni na Sądzie Ostatecznym przez Boga – „Go tell that long tongue liar, / go and tell that midnight rider, / tell the rambler, the gambler, the back biter, / tell ‘em that God’s gonna cut 'em down” (powiedz kłamcy/powiedz oszustowi/powiedz włóczędze, hazardziście i wyzyskiwaczowi/powiedz im, że Bóg ich i tak dopadnie).
Jako „God’s Gonna Cut You Down” utwór ten był nagrany między innymi przez Odettę i Johnny’ego Casha, jako „Run On” piosenkę tę nagrali między innymi Elvis Presley i Moby.
Wersja Casha ukazała się na wydanym pośmiertnie albumie "American V: A Hundred Highways" i aranżacja tej piosenki różni się znacznie od wcześniej nagranych wersji tego utworu gospel, akompaniament utworu stanowi tylko gitara akustyczna i rytmiczne klaskanie. W czarno-białym teledysku wersji Casha wystąpili między innymi Iggy Pop, Kanye West, Chris Martin, Kris Kristofferson, Patti Smith, Terrence Howard, Flea, Q-Tip, Adam Levine, Chris Rock, Justin Timberlake, Kate Moss, Peter Blake, Sheryl Crow, Dennis Hopper, Woody Harrelson, Amy Lee, Tommy Lee, Dixie Chicks, Mick Jones, Sharon Stone, Bono, Shelby Lynne, Anthony Kiedis, Travis Barker, Lisa Marie Presley, Kid Rock, Jay-Z, Keith Richards, Billy Gibbons, Corinne Bailey Rae, Johnny Depp, Graham Nash, Brian Wilson, Rick Rubin i Owen Wilson. Teledysk zdobył w 2008 roku nagrodę Grammy w kategorii "Best short form music video".
Piosenka ta została też wykorzystana w premierowym trailerze gry Splinter Cell: Conviction, oraz w trailerze filmu „Prawdziwe męstwo” w reżyserii braci Coen oraz na początku misji „operacja Łamacz Mieczy” w grze Battlefield 3.

</doc>
<doc id="1108920" url="https://pl.wikipedia.org/wiki?curid=1108920" title="Run On">
Run On



</doc>
<doc id="1108921" url="https://pl.wikipedia.org/wiki?curid=1108921" title="Kościół Niepokalanego Serca Najświętszej Maryi Panny w Krakowie (ul. Smoleńsk)">
Kościół Niepokalanego Serca Najświętszej Maryi Panny w Krakowie (ul. Smoleńsk)

Kościół Niepokalanego Serca Najświętszej Maryi Panny – rzymskokatolicki kościół parafialny oraz konwentualny sióstr felicjanek znajdujący się w Krakowie, w dzielnicy I przy ul. Smoleńsk 6, na Nowym Świecie.
Zbudowany został w latach 1882-1884 według projektu Feliksa Księżarskiego. Przeznaczony był dla felicjanek wysiedlonych z zaboru rosyjskiego po upadku powstania styczniowego. Obok, w domku w ogrodzie, funkcjonowała prowadzona przez zakonnice Kuchnia Studencka im. Siostry Salomei.
Kościół zbudowany został w stylu neoromańskim, jest pseudobazylikowy, posiada empory. Jego wieżę zdobi złota korona, na wzór kościoła mariackiego. W samym kościele znajduje się grób bł. matki Angeli, założycielki zgromadzenia felicjanek.
W 1931 r. felicjanki w zamian za gospodarstwo w Tyńcu odstąpiły część ogrodu przy rogu ulic Straszewskiego i Zwierzynieckiej – na tym miejscu zbudowano wówczas Dom Katolicki z kinem "Świt", a obecnie mieści się tutaj filharmonia.

</doc>
<doc id="1108922" url="https://pl.wikipedia.org/wiki?curid=1108922" title="Stanisław Anioł (rzeźbiarz)">
Stanisław Anioł (rzeźbiarz)

Stanisław Anioł (ur. 6 maja 1950 w Wieliczce) – polski górnik-rzeźbiarz, związany z Kopalnią soli Wieliczka. Jeden z nielicznych na świecie specjalizujących się w rzeźbie w bryle solnej. Wykonuje również prace w kamieniu i drewnie, para się ponadto metalo- i korzenioplastyką.
Prace.
Jest autorem aranżacji najpiękniejszych komór solnego podziemia takich, jak: komory Pieskowa Skała, Weimar, Wisła oraz doposażenia unikatowej kaplicy Świętej Kingi. Swoje rzeźby prezentował także na Światowej Wystawie EXPO 2000 w Hanowerze.

</doc>
<doc id="1108924" url="https://pl.wikipedia.org/wiki?curid=1108924" title="Ivan Gundulić">
Ivan Gundulić

Ivan Gundulić, wł. Giovanni Francesco Gondola (ur. 8 stycznia 1589 w Dubrowniku, zm. 8 grudnia 1638) – chorwacki poeta barokowy.
Życie.
Gundulić należał do jednego z najmożniejszych rodów w Republice Raguzy. Otrzymał znakomite wykształcenie. W wieku 19 lat został członkiem Wielkiej Rady (Veliko Vijeće). Później pełnił wielokrotnie urzędy senatora, sędziego, kniazia i inne. W 1619 poślubił Nicoletę Sorkočević (Sorgo). Miał z nią trzech synów, którym nadał imiona: Fran (Francesco), Mato (Matheo) i Šiško (Segismondo).
Twórczość.
Największym dziełem Gundulicia jest epopeja "Osman", napisana w latach 1621–1638. Składa się ona z 20 pieśni i opisuje wydarzenia w Turcji po klęsce pod Chocimiem w 1621. Jest pochwałą polskiego bohaterstwa i męstwa, a sam autor staje się niejako piewcą wysławianego przez siebie królewicza polskiego panującego potem jako Władysław IV, który jest główną postacią utworu. Epos przeniknięty jest nadzieją na wyzwolenie narodów słowiańskich spod tureckiego jarzma. Poemat Gundulicia jest znakomitym źródłem do poznania XVII-wiecznych obyczajów. Został on opublikowany po raz pierwszy w 1826. Ponieważ zagubiły się pieśni 14 i 15, dopisał je potomek autora, Pietro Ignazio Sorgo-Cerva. Chorwackie odrodzenie narodowe, ustalając nowoczesny kanon języka chorwackiego, oparło się właśnie na "Osmanie".
W 1622 ukazało się inne znane dzieło poety – "Łzy syna marnotrawnego" ("Suza sina razmetnoga"). Składa się ono z trzech części, zatytułowanych: "Grzech" ("Sagriješenje"), "Rachunek sumienia" ("Spoznanje") i "Żal" ("Skrušenje") i przedstawia katolicki ideał człowieka, który upadł, ale podniósł się z Bożą pomocą i odzyskał szczęście.
Trzecim wybitnym poematem Gundulica jest sielanka dramatyczna "Dubravka". Została ona napisana i wystawiona w 1628, a opublikowana w 1877. Jej pierwsze słowa: "O piękna, o droga, o słodka wolności" ("O lijepa, o draga, o slatka slobodo") są uważane za motto Dubrownika.
Te trzy dzieła, a także utrzymane w duchu kontrreformacji liryki (między innymi parafrazy biblijnych psalmów), czynią z Gundulicia jednego z klasyków epoki baroku, a zarazem jednym najsłynniejszych Chorwatów w historii.

</doc>
<doc id="1108927" url="https://pl.wikipedia.org/wiki?curid=1108927" title="Kościół Zmartwychwstania Pańskiego w Krakowie (ul. Łobzowska)">
Kościół Zmartwychwstania Pańskiego w Krakowie (ul. Łobzowska)

Kościół Zmartwychwstania Pańskiego – kościół rzymskokatolicki mieszczący się na Garbarach w Krakowie, przy ulicy Łobzowskiej 10, w pobliżu miejsca, w którym istniał zburzony wcześniej kościół św. Piotra Małego.
Zbudowany został w latach 1885–1891 na miejscu garbarni Ludwika Lipińskiego według projektu Wandalina Beringera. Neoromański, salowy, z prostą, wąską fasadą główną z neoromańskim fryzem arkadowym i portalem. W 1910 zainstalowano 6 witraży zamówionych w Krakowskim Zakładzie Witrażów S.G. Żeleńskiego. 
W kościele jest pochowany Czcigodny Sługa Boży o. Paweł Smolikowski, generał zgromadzenia w latach 1895-1905.

</doc>
<doc id="1108929" url="https://pl.wikipedia.org/wiki?curid=1108929" title="Geoffrey Rowland">
Geoffrey Rowland

Geoffrey Rowland, baliw wyspy Guernsey od 15 czerwca 2005. 
Wcześniej, od października 2002 zajmował stanowisko zastępcy baliwa.

</doc>
<doc id="1108934" url="https://pl.wikipedia.org/wiki?curid=1108934" title="Starcie pod Sucharami">
Starcie pod Sucharami

Starcie pod Sucharami (Odwet za Szczuczyn) – walka stoczona przez kompanię ppor. Jana Wasiewicza "Lwa" z I batalionu 77 pułku piechoty AK 16 maja 1944 roku z oddziałem niemiecko-ukraińskim. W wyniku starcia zginęło 37 żołnierzy niemieckich i ukraińskich oraz 8 polskich.
Przed starciem.
1 kompania I batalionu została wysłana przez dowódcę 77 pułku piechoty, majora Macieja Kalenkiewicza w rejon wsi Siemiagi 13 maja, gdyż okoliczne placówki Armii Krajowej zaalarmowały dowództwo o oddziałach niemieckich próbujących wyegzekwować kontyngenty.
Przebieg starcia.
Rankiem 16 maja żołnierze 1 kompanii zostali sprowokowani ogniem pojedynczym wroga do wyjścia ze wsi na niezbyt dogodne dla nich pole walki. Po zorientowaniu się wrogów nawzajem doszło do gwałtownej wymiany ognia. Z pomocą siłom głównym kompanii przybyły, zgodnie z planem, plutony II i III. Ze strony polskiej zginął m.in. dowódca plutonu III plut. pchor. Wiesław Nowocień. Przy ciałach żołnierzy niemieckich partyzanci przyczepiali kartki z napisem "Odwet za Szczuczyn".
Po starciu.
Wieczorem 16 maja 1 kompania została przerzucona do wsi Mociewczuki, gdzie znajdowało się obozowisko batalionu, na odpoczynek. Kilka dni później kompania została okresowo przeniesiona do batalionu VII.
Mjr Maciej Kalenkiewicz wniósł 17 maja o nadanie Krzyży Walecznych Janowi Wasiewiczowi, Henryce Nowocień, (szefowi sanitarnemu kompanii), późniejszej żonie Aleksandra Tarnawskiego (ślub w 1950 r.) i pośmiertnie Wiesławowi Nowocieniowi, synowi Henryki.

</doc>
<doc id="1108935" url="https://pl.wikipedia.org/wiki?curid=1108935" title="Zbigniew Blechman">
Zbigniew Blechman

Zbigniew Blechman (ur. 9 listopada 1929 w Malinie, zm. 30 kwietnia 2018) – żołnierz, generał dywizji, dowódca Pomorskiego Okręgu Wojskowego, zastępca szefa sztabu Zjednoczonych Sił Zbrojnych Państw Stron Układu Warszawskiego w Moskwie.
Życiorys.
Po wojnie był przewodniczącym Zarządu Powiatowego Związku Walki Młodych w Bochni. Po ukończeniu Centralnej Szkoły Związku Walki Młodych wstąpił do ludowego Wojska Polskiego. Od 1947 był podchorążym w Oficerskiej Szkole Politycznej w Łodzi, a po jej rozwiązaniu w maju 1948 kontynuował naukę w Oficerskiej Szkole Piechoty nr 2 w Jeleniej Górze. W 1951 roku, po ukończeniu szkoły został promowany na stopień podporucznika w korpusie oficerów piechoty i wyznaczony na stanowisko dowódcy plutonu w Oficerskiej Szkole Samochodowej w Pile. W 1953 roku został dowódcą kompanii w tej uczelni. W 1958 roku, po ukończeniu Kursu Doskonalenia Oficerów w Akademii Sztabu Generalnego WP został wykładowcą cyklu taktyki i szkolenia ogniowego w Oficerskiej Szkole Samochodowej. W latach 1960–1963 był słuchaczem Akademii Sztabu Generalnego w Rembertowie.
Po ukończeniu akademii dowódca batalionu w 27 Pułku Zmechanizowanym w Kłodzku. W latach 1964–1966 pomocnik szefa Wydziału Operacyjnego Sztabu 2 Warszawskiej Dywizji Zmechanizowanej w Nysie. Od 1966 roku szef sztabu-zastępca dowódcy 6 Pułku Zmechanizowanego w Częstochowie. W latach 1967–1971 dowódca 18 Pułku Czołgów Średnich w Wędrzynie. Pułk ten wchodził w skład 4 Dywizji Zmechanizowanej w Krośnie Odrzańskim. W latach 1971–1972 szef sztabu-zastępca dowódcy 11 Drezdeńskiej Dywizji Pancernej w Żaganiu.
W latach 1973–1975 słuchacz Wojskowej Akademii Sztabu Generalnego Sił Zbrojnych ZSRR im. K. Woroszyłowa w Moskwie. Po zakończeniu studiów został dowódcą 20 Dywizji Pancernej w Szczecinku. Dowodzona przez niego dywizja uzyskała tytuł "Przodującego Związku Taktycznego WP". 5 października 1977 na mocy uchwały Rady Państwa PRL awansowany do stopnia generała brygady. Nominację wręczył mu Belwederze 10 października 1977 I sekretarz Komitetu Centralnego PZPR Edward Gierek. Od lutego 1978 roku był szefem sztabu-zastępcą dowódcy Pomorskiego Okręgu Wojskowego w Bydgoszczy. Od kwietnia 1983 do września 1989 dowodził tym okręgiem. Ukończył Wyższy Kurs Akademicki przy Akademii Sztabu Generalnego Sił Zbrojnych ZSRR. 24 września 1983 na mocy uchwały Rady Państwa PRL został awansowany do stopnia generała dywizji (nominację wręczył mu 10 października 1983 przewodniczący Rady Państwa PRL prof. Henryk Jabłoński).
Był przewodniczącym Wojewódzkiej Rady Przyjaciół Harcerstwa w Bydgoszczy. W latach 1986–1989 był członkiem Ogólnopolskiego Komitetu Grunwaldzkiego. Był delegatem na V (1968), VIII (1980) i X (1986) Zjazd PZPR. W latach 1986–1990 członek Komitetu Centralnego PZPR.
22 września 1989 zdał obowiązki dowódcy Pomorskiego Okręgu Wojskowego gen. bryg. Zbigniewowi Zalewskiemu. Od 1989 roku zastępca szefa sztabu Zjednoczonych Sił Zbrojnych Państw Stron Układu Warszawskiego w Moskwie. Od grudnia 1990 roku, po rozwiązaniu struktur Układu Warszawskiego, w dyspozycji Ministra Obrony Narodowej. 28 maja 1991 roku został przeniesiony w stan spoczynku.
Podczas ponad 40-letniej służby wojskowej był organizatorem wielu ćwiczeń pułkowych i dywizyjnych, m.in. dywizyjnych ćwiczeń "Tarcza-76" obserwowanych przez ministrów obrony narodowej państw - członków Układu Warszawskiego. Był też organizatorem i kierownikiem ćwiczeń "Opal-87", które obserwowali przedstawiciele 22 państw, zarówno Układu Warszawskiego, jak i państw NATO oraz neutralnych.
Pochowany 5 maja 2018 na Cmentarzu Nowofarnym w Bydgoszczy. Pogrzeb odbył się bez asysty wojskowej.
Życie prywatne.
Mieszkał w Bydgoszczy. Syn Piotra i Marii z domu Ćwiklik. Od 1951 żonaty z Aleksandrą (1929-2007), miał dwóch synów,

</doc>
<doc id="1108938" url="https://pl.wikipedia.org/wiki?curid=1108938" title="Śiwa-Nataradźa">
Śiwa-Nataradźa



</doc>
<doc id="1108939" url="https://pl.wikipedia.org/wiki?curid=1108939" title="Kościół św. Teresy od Jezusa i św. Jana od Krzyża w Krakowie">
Kościół św. Teresy od Jezusa i św. Jana od Krzyża w Krakowie

Kościół św. Teresy od Jezusa i św. Jana od Krzyża – rzymskokatolicki kościół parafialny oraz konwentualny karmelitanek bosych znajdujący się w Krakowie w dzielnicy II przy ul. Kopernika 44, na Wesołej.
Zbudowany został w latach 1720–1730 z fundacji kanclerza Jana Szembeka, konsekracji nowej świątyni dokonał w 1730 biskup warmiński Krzysztof Jan Szembek, brat fundatora. W drugiej połowie XVIII w. przeniosły się tutaj z domu zakonnego przy kościele św. Marcina karmelitanki.
Kościół zbudowany jest w stylu barokowym, na planie krzyża greckiego. Skromną fasadę z pilastrami zdobi portal. Przed kościołem wznosi się kolumna marmurowa z 1668. W ołtarzu głównym znajduje się obraz św. Teresy z Avili ofiarowany przez fundatora.
Z kościołem związana jest historia zakonnicy Barbary Ubryk, która po dziwnych zachowaniach, śmiechu na głos w kościele, trwających wiele godzin spowiedziach i napadach egzaltowanej pobożności została zamurowana w celi, w której w nieludzkich warunkach więziona była 21 lat (od 1848 do 1869). Wieść o tym wywołała skandal i rozruchy przeciwko duchowieństwu.

</doc>
<doc id="1108945" url="https://pl.wikipedia.org/wiki?curid=1108945" title="Wiara i Poselstwo Baptystów">
Wiara i Poselstwo Baptystów

Wiara i poselstwo baptystyczne – jest wyznaniem wiary Południowej Konwencji Baptystycznej. Podsumowuje zasadnicze elementy doktryny baptystycznej m.in. w kwestii autorytetu Biblii ("Sola scriptura"), natury jedynego Boga objawionego w Trzech Osobach, duchowego upadku człowieka, Bożego planu łaski, daru zbawienia, celu i przeznaczenia Kościoła chrześcijańskiego, ustanowień Pańskich, ewangelizacji, chrześcijańskiego wychowania, związku ze społeczeństwem, wolności religijnej oraz rodziny.
Mimo iż Południowa Konwencja Baptystyczna powstała w 1845, oficjalne wyznanie wiary sformułowane zostało dopiero w 1925 pod funkcjonującą do dziś nazwą "Wiara i poselstwo baptystyczne". Powstało ono w oparciu o inne baptystyczne wyznanie wiary z 1833 pt. "Wyznanie wiary z New Hampshire". W 1963 dokonano rewizji "Wiary i poselstwa baptystycznego", w 1998 wydano wersję nieznacznie poprawioną, zaś w 2000 dokonano ponownej rewizji, mającej na celu zaznaczenie odmienności ról mężczyzny i kobiety w rodzinie i społeczeństwie.

</doc>
<doc id="1108948" url="https://pl.wikipedia.org/wiki?curid=1108948" title="Antylopik przylądkowy">
Antylopik przylądkowy

Antylopik przylądkowy, także: grysbok przylądkowy ("Raphicerus melanotis") – gatunek ssaka z rodziny wołowatych.
Antylopik przylądkowy ma sierść wybarwiona na kolor płowo-brązowy, czasem na głowie widoczne są białe i ciemne plamki. Wysokość w kłębie 45–55 cm. Masa ciała osiąga 8–12 kg.
Antylopik przylądkowy wiedzie nocny tryb życia, łączy się w pary. Mieszka na otwartych przestrzeniach na terenie Prowincji Przylądkowej Zachodniej w Południowej Afryce. Antylopik przylądkowy jest gatunkiem endemicznym. Wpisany jest do Czerwonej księgi gatunków zagrożonych w kategorii LC (niskiego ryzyka).

</doc>
<doc id="1108954" url="https://pl.wikipedia.org/wiki?curid=1108954" title="Oborzyska Stare">
Oborzyska Stare

Oborzyska Stare – przystanek kolejowy w Starych Oborzyskach, w województwie wielkopolskim, w Polsce. Według klasyfikacji PKP ma kategorię dworca aglomeracyjnego. Uruchomienie przystanku pod nazwą "Petzelshof" nastąpiło w 1907 roku.
W roku 2017 przystanek obsługiwał 200–299 pasażerów na dobę.

</doc>
<doc id="1108956" url="https://pl.wikipedia.org/wiki?curid=1108956" title="Szefowie ministrów Jersey">
Szefowie ministrów Jersey

Szefowie ministrów Jersey
Szef ministrów ("chief minister") jest szefem rządu wyspy Jersey. Stanowisko to zostało utworzone w wyniku reformy administracyjnej w 2005.
Pierwszy szef ministrów został wybrany 5 grudnia 2005 przez parlament wyspy. Parlament ("States of Jersey") wybierał spośród dwóch zgłoszonych kandydatur: senatora Franka Walkera oraz senatora Stuarta Syvreta. Walker zdobył 38 głosów podczas gdy na Syvreta zagłosowało 14 deputowanych.

</doc>
<doc id="1108957" url="https://pl.wikipedia.org/wiki?curid=1108957" title="Wkładka domaciczna">
Wkładka domaciczna

Wkładka wewnątrzmaciczna (wewnątrzmaciczna wkładka antykoncepcyjna, spiralka domaciczna, ang. Intra Uterine Device, IUD) – środek antykoncepcyjny przeznaczony do umieszczenia w macicy w ostatni dzień krwawienia miesiączkowego. Ocenia się, że na świecie, głównie w krajach wysoko rozwiniętych, stosuje go ok. 160 milionów kobiet. Wkładka jest skuteczna przez wszystkie dni cyklu miesięcznego i zależnie od typu może pełnić swą funkcję od roku do 5, a nawet do 12 lat (Coopper T380A). Skuteczność wkładek mierzona wskaźnikiem Pearla utrzymuje się poniżej 1.
Historia.
Początkowo wkładkę wewnątrzmaciczną stosowano w celu leczenia tyłozgięcia macicy, a tym samym jako środek wspomagający zapłodnienie. Mimo że po zastosowaniu wkładki macica przyjmowała korzystniejsze położenie, ilość zapłodnień wcale nie rosła. Świadomie jako środek antykoncepcyjny wkładkę zastosowano w 1880. Był to przedmiot metalowy, ostry, łatwo powodujący perforacje macicy. Dopiero w 1909 R. Richter oraz Ernst Gräfenberg zaczęli stosować różnego rodzaju i kształtu wkładki, wykonywane przez siebie z różnych materiałów (były to kółka z metali nierdzewnych oraz wkładki z catgutu, a później z silkwormu. W latach 20. i 30. XX wieku metoda ta (tzw. pesaria) nabrała pewnej popularności.
Przełomem okazały się wkładki zastosowane w 1959 przez Oppenheimera, a w Japonii przez Tenrei Otę (tzw. pierścień Ota - początkowo z metalu, a wkrótce z tworzywa sztucznego). Stosowane przez nich wkładki były wtedy najskuteczniejsze spośród wszystkich innych metod, a ponadto nie wywoływały stanów zapalnych, nadmiernych krwawień itp. drastycznych efektów ubocznych. Ich wkładki, podobnie jak obecnie stosowane, były zaopatrzone w nitkę wystającą do pochwy, umożliwiającą łatwe ich usuwanie. Pomysłodawcą owej nitki był J. Lippes, twórca tzw. pętli Lippesa oraz inicjator użycia związków baru jako kontrastu. W 1969 Jaime Zipper a później Howard Tatum donieśli o dużej skuteczności wkładek z elementami owiniętymi drucikiem miedzianym. Dało to początek aktywnym wkładkom domacicznym.
Aktywne wkładki wewnątrzmaciczne - działanie.
Współczesne wkładki wewnątrzmaciczne produkowane są z elastycznego plastiku w wielu konfiguracjach przestrzennych, dopasowanych do światła macicy. Wszystkie też są aktywne, to znaczy zawierają jakiś czynnik zwiększający ich skuteczność. Najczęściej tym czynnikiem jest miedź, która gromadzi się w śluzie szyjki macicy upośledzając przemiany energetyczne glikogenu w komórce plemnika oraz w śluzówce macicy (endometrium) i zmienia jej właściwości, zapobiegając zapłodnieniu jaja. Uwalniana miedź wspomaga i rozszerza obszar działania wkładki obojętnej (obecnie praktycznie już nie używanej), działającej podobnie, ale tylko w okolicach miejsc jej styku ze śluzówką. Inne doniesienia mówią, że na skutek obecności wkładki komórka jajowa, zamiast przebywać w jajowodzie około 3 dni, trafia do macicy po kilkunastu godzinach, co wyklucza synchronizację faz. Mimo wielu badań zjawisko nie jest do końca wyjaśnione. Stosuje się też wkładki ze stopniowo uwalnianym progesteronem – hormonem mającym wpływ na stan śluzu w szyjce macicy i uniemożliwiającym przenikanie plemników do wnętrza. Wkładki z progesteronem działają około roku, wkładki z miedzią o wiele dłużej, średnio od trzech do pięciu lat. W nazwie "Coopper T380A" liczba 380 informuje, że urządzenie ma 380 mm² aktywnej powierzchni miedzianej, zaś litera T określa kształt wkładki (tu typu „T”). Oprócz miedzi czasami stosuje się też inne metale - osobno lub w połączeniu z miedzią, głównie cynk oraz srebro.
Wkładki mają kilka niezależnych sposobów działania:
Odsetki udanych ciąż (rozumianych jako zaczynających się od zagnieżdżenia zarodka) są kilka procent mniejsze w przypadku kobiet w przeszłości używających antykoncepcję hormonalną (antykoncepcja ustna, wkładki domaciczne, implanty, zastrzyki antykoncepcyjne) co u kobiet tego nie robiących. IUD stosowana jako antykoncepcja długoterminowa po części zapobiega zapłodnieniu zarodka.
Przeciwwskazania.
Wkładki zastosowane zgodnie z zaleceniami u zdrowych kobiet nie powodują żadnych efektów ubocznych, zwłaszcza nie są czynnikiem stymulującym powstawanie raka ani różnego rodzaju nadżerek, zapaleń itp., wykrywalnych metodami cytologicznymi. Jedynie statystycznie znacząco rośnie prawdopodobieństwo wystąpienia promienicy (prawdopodobnie na skutek wystających do pochwy nici i lokalnie większej dostępności glikogenu).
Założenie wkładki.
Założenie wkładki powinno być poprzedzone badaniem wykluczającym przypadki wymienione w przeciwwskazaniach. Wkładkę zakłada się w ostatnim dniu krwawienia miesiączkowego kiedy układ rozrodczy w sposób naturalny ma podwyższoną odporność na zakażenia a wejście do macicy jest rozszerzone. Wkładka jest elastyczna, łatwo można ją wcisnąć w aplikator a po włożeniu do macicy wypchnąć przy pomocy tłoczka. W macicy zwykle przyjmuje ona właściwy sobie kształt i położenie. Wystające na zewnątrz nitki (z polietylenu) przycina się do długości 2–3 cm. Po około tygodniu dokonuje się sprawdzenia umiejscowienia wkładki oraz wywiadu co do samopoczucia kobiety. Następne badanie powinno wykonać się po kolejnej miesiączce - sprawdza się czy wkładka nie wypadła i czy krwawienie nie jest nadmierne. Jeśli wszystko jest w porządku, kolejne badania są wykonywane po półroczu a następne raz w roku (decyduje lekarz prowadzący). Coroczne badania są zalecane każdej kobiecie w trosce o jej zdrowie bez względu na to jaką metodę antykoncepcji stosuje, nawet jeśli nie stosuje żadnej.
Usuwanie wkładki.
Każda wkładka ma przez producenta określony czas stosowania, którego nie należy przekraczać. Po wyznaczonym okresie kończy się działanie środka aktywnego, zmniejsza się elastyczność wkładki, istnieje możliwość urwania się nitek itp. itd. Wkładkę można usunąć w dowolnym dniu cyklu lecz zalecane jest zrobienie tego w ostatnim dniu miesiączki (z przyczyn podanych wyżej), co dodatkowo zapobiega możliwości wystąpienia niechcianej ciąży. Przy usuwaniu wkładki w innych terminach należy pamiętać, aby powstrzymać się od współżycia na 3-4 dni przed planowanym wyjęciem wkładki. Po miesiącu przerwy (wykonuje się wtedy badania ogólne) można założyć kolejną wkładkę. W przypadku zarażenia rzeżączką wkładkę należy bezwzględnie usunąć.
Stosunek religii do wkładki.
Kościół katolicki nie uznaje wkładki domacicznej jako środka antykoncepcyjnego, ale jako środek abortywny, wczesnoporonny, który nie dopuszcza do zagnieżdżenia się zarodka w macicy. Świadkowie Jehowy uważają, że stosowanie wkładki wewnątrzmacicznej zawierającej miedź lub wkładki uwalniającej hormon w macicy powinno być pozostawione osobistej decyzji. Przy jej podejmowaniu mąż i żona powinni się upewnić, czy ich postępowanie będzie się podobało Bogu i czy pozwoli im zachować czyste sumienie. Nie dopuszczają natomiast do stosowanie innych rodzaju – rzadko już spotykanych – wkładek obojętnych (nieaktywnych), gdyż uważają, że polega na usunięciu zarodka z macicy oraz że po poczęciu nie dopuszcza do zagnieżdżenia się zarodka w macicy, aby mógł normalnie rozwijać się.

</doc>
<doc id="1108960" url="https://pl.wikipedia.org/wiki?curid=1108960" title="Zsuzsa Koncz">
Zsuzsa Koncz

Zsuzsa Koncz (ur. 7 marca 1946 w Pély) – węgierska piosenkarka, dawniej związana z zespołami Gézengúz, Omega, Illés, Fonográf. Od chwili zwycięstwa w krajowym konkursie piosenki w 1966 r. występuje pod własnym nazwiskiem. W 1967 r. wyjechała na targi muzyczne „Midem”, gdzie miała możliwość zaprezentowania się publiczności Europy zachodniej. 
W 1968 wystąpiła na VIII Międzynarodowym Festiwalu Piosenki w Sopocie. Zaśpiewała wówczas piosenkę „Színes ceruzák”. W 1977 odbył się jej krótki występ na „Pop Session” w Sopocie. Jej kierunek muzyczny to pop-rock różnych odmian jednak mocno niezależny od komercyjnych reguł wyznaczonych przez Europę zachodnią. Zapewnia jej to do dziś – szczególnie w jej ojczystym kraju – wypełnioną publicznością każdą salę.
Jest również popularna w Niemczech i na Słowacji. W przeszłości koncertowała również w Japonii, Meksyku, Izraelu, na Kubie, USA, Kanadzie, Brazylii, Austrii, Niemczech, Czechosłowacji, Jugosławii czy Rumunii. W 1983 nagrała kompozycję „A Kárpáthyék lánya”, której tekst mówi o tragicznych węgierskich wydarzeniach z 1956 roku. 1 maja 2004 w niemieckiej miejscowości Zittau podczas koncertu „Święto dla wszystkich” (w pierwszy dzień przystąpienia nowych krajów do Unii Europejskiej) przypomniała się niemieckiej publiczności krótkim recitalem wykonując piosenki „Endlich, endlich” oraz „Miért hagytuk, hogy így legyen”.
Jest pierwszą węgierską piosenkarką, która sprzedała więcej niż milion płyt.
Dyskografia.
ma w swoim dorobku również sześć płyt niemieckojęzycznych. 
oficjalne DVD:
wybór nieoficjalnych DVD :
Za wybitne zasługi w dziedzinie kultury odznaczona Krzyżem Kawalerskim Republiki Węgierskiej oraz Francuskim Medalem Legii Honorowej. W marcu 2008 z rąk premiera Węgier otrzymała Statuetkę Kossutha, jeden z największych zaszczytów za zasługi dla państwa węgierskiego.

</doc>
<doc id="1108961" url="https://pl.wikipedia.org/wiki?curid=1108961" title="Arbogóralek drzewny">
Arbogóralek drzewny

Arbogóralek drzewny, góralek drzewny ("Dendrohyrax arboreus") – gatunek ssaka z rodziny góralkowatych (Procaviidae).
Zasięg występowania.
Arbogóralek drzewny występuje w zależności od podgatunku:
Taksonomia.
Gatunek po raz pierwszy naukowo opisał w 1827 roku szkocki zoolog Andrew Smith nadając mu nazwę "Hyrax arboreus". Jako miejsce typowe odłowu holotypu Smith wskazał lasy Przylądka Dobrej Nadziei w Południowej Afryce.
Granice taksonomiczne podgatunków są słabo zdefiniowane i wymagają dalszych badań. Rozpoznano siedem podgatunków.
Morfologia.
Długość ciała 32–60 cm; masa ciała 1,7–4,5 kg. Sierść brązowa dłuższa niż u innych góralków, białawy w okolicach gruczołu grzbietowego. Budową ciała przypomina inne góralkowate. 
Ekologia.
Arbogóralek drzewny żyje w lasach na drzewach, do wysokości nawet 4500 m n.p.m. zazwyczaj samotnie. Pod wieczór i wczesnym rankiem wydaje serię głośnych krzyków. Bardzo źle porusza się po ziemi, jest jednak doskonałym wspinaczem. Ciąża trwa 7 miesięcy. Zwykle rodzi się jedno lub dwa młode w miocie.
W odróżnieniu od góralka skalnego góralek drzewny żeruje w nocy, dzień przesypia w koronach drzew. Żywi się liśćmi, pędami i pąkami, czasem też owadami.

</doc>
<doc id="1108966" url="https://pl.wikipedia.org/wiki?curid=1108966" title="Pietro Martire Vermigli">
Pietro Martire Vermigli

Pietro Martire Vermigli (znany także jako: Piotr Męczennik, ur. 8 września 1499 we Florencji, zm. 12 listopada 1562 w Zurychu) – włoski zakonnik, następnie kalwiński teolog i pisarz, wywarł wpływ na doktrynę anglikanizmu.
Życiorys.
Pochodził ze średniozamożnej rodziny; był synem Stefano i Marii Fumantiny. Na chrzcie otrzymał imiona: "Piero Mariano", a gdy wstąpił do klasztoru kanoników laterańskich w Fiesole przybrał imię zakonne "Piotr Męczennik" ("Pietro Martire"). W 1519 przeniósł się do klasztoru koło Padwy, gdzie uzyskał w 1527 stopień doktora teologii. Znał język hebrajski i język grecki. Następnie głosił kazania w Brescii, Pizie, Wenecji i Rzymie. W 1530 został opatem klasztoru kanoników laterańskich w Spoleto, a w 1533 przeorem klasztoru w Neapolu.
W Neapolu nawiązał kontakt z mistykiem Juanem de Valdésem, zaczął czytać dzieła reformatorów: Bucera i Zwinglego i pod ich wpływem przyjął teologię protestantyzmu. Zarzucono mu błędne poglądy i zabroniono wygłaszania kazań. Przeniesiony w 1541 do Lukki, został oskarżony przez własny zakon. W 1542 uciekł do Pizy, a potem do Florencji, do włoskiego reformatora Bernardino Ochino, z którym razem uciekli z Włoch; Vermigli wyjechał do Zurychu, potem do Bazylei i w końcu do Strasburga, gdzie z poparciem Bucera, został wykładowcą teologii i ożenił się z byłą zakonnicą.
Vermigli razem z Ochino zostali zaproszeni do Anglii przez Thomasa Cranmera w 1547 i otrzymali pensję rządową. W 1548 Vermigli został wykładowcą teologii w Oksfordzie. W 1549 odrzucił luterańską doktrynę o konsubstancjacji i przyjął reformowaną (kalwińską) doktrynę o duchowej obecności Chrystusa podczas eucharystii. Wywarł znaczny wpływ na ukształtowanie teologii anglikanizmu (Book of Common Prayer w 1552).
Dojście do władzy katolickiej królowej Marii zmusiło go do wyjazdu do Strasburga, gdzie mimo oporu luteranów, został wykładowcą teologii. W 1556 przeniósł się na kalwińską uczelnię w Zurychu, gdzie pozostał do śmierci. Jan Kalwin uważał go za jednego z najważniejszych twórców doktryny o eucharystii. Vermigli napisał wiele traktatów teologicznych, głównie komentarzy do Biblii.
Zwłoki jego pierwszej żony Katarzyny (w czasie angielskiej rekatolicyzacji za królowej Marii) zostały wykopane z grobu w Oksfordzie w 1557, postawione przed sądem, skazane za herezję i wyrzucone na stos gnoju. Dopiero królowa Elżbieta I nakazała pochować zwłoki w katedrze w Oksfordzie.

</doc>
<doc id="1108971" url="https://pl.wikipedia.org/wiki?curid=1108971" title="Grand Prix na Żużlu 2002">
Grand Prix na Żużlu 2002

Grand Prix IMŚ na Żużlu 2002 (SGP) to ósmy sezon rozstrzygania tytułu najlepszego żużlowca na świecie w formule Grand Prix. W sezonie 2002 22 żużlowców zmaga się o tytuł podczas 10 rund.
Zasady.
Wprowadzony w 1998 system knock-out uległ drobnej modyfikacji rezygnując m.in. z finału pocieszenia i wprowadzając dwa biegi z udziałem rozstawionej ósemki w fazie eliminacyjnej – tabela biegowa składała się z 25 wyścigów.
Zawodnicy.
W każdej z eliminacji startowało 24 zawodników (22 stałych uczestników oraz dwóch z dziką kartą):
2002 Terminarz i wyniki.
Kalendarz
Klasyfikacja generalna SGP 2002

</doc>
<doc id="1108975" url="https://pl.wikipedia.org/wiki?curid=1108975" title="Sambar kropkowany">
Sambar kropkowany

Sambar kropkowany, jeleń Alfreda ("Rusa alfredi") – gatunek ssaka z rodziny jeleniowatych (Cervidae). To jeden z trzech endemicznych gatunków jeleni na Filipinach.
Występowanie.
Dawniej występował w lasach na filipińskich wyspach Panay, Negros, Cebu. Uznano, że ostatecznie wyginął na wolności w 1980 roku. W 1987 roku znaleziono oswojonego samca w jednej z wiosek, później także kilka innych osobników. Obecnie jeleń Alfreda jest hodowany w zoo. W 2009 roku, na podstawie znalezionych śladów i odchodów zwierzęcia, potwierdzono jego występowanie głęboko w filipińskiej dżungli. Obecnie żyje na Negros i Panay.
Morfologia.
Długość ciała 125–130 cm. Wysokość w kłębie 70–80 cm. Masa ciała 25–80 kg.
Ochrona.
Obecnie uważa się, że światowa populacja tych jeleni nie przekracza 300 osobników, co czyni je jednymi z najrzadszych ssaków. Zagrożenie dla gatunku stanowi kłusownictwo i wylesianie naturalnego środowiska.

</doc>
<doc id="1108976" url="https://pl.wikipedia.org/wiki?curid=1108976" title="Port lotniczy Luksemburg">
Port lotniczy Luksemburg

Port lotniczy Luksemburg – międzynarodowy port lotniczy położony 6 km na wschód od centrum Luksemburga. Jest jedynym portem lotniczym w Luksemburgu.

</doc>
<doc id="1108977" url="https://pl.wikipedia.org/wiki?curid=1108977" title="First We Take Manhattan">
First We Take Manhattan

First We Take Manhattan – piosenka autorstwa Leonarda Cohena, pierwotnie nagrana w 1986 przez Jennifer Warnes. Utwór trafił na album Warnes, "Famous Blue Raincoat". Twórca „First We…” zamieścił piosenkę na swoim albumie "I’m Your Man", który wydano w 1988. Spośród kompozycji pochodzących z tej płyty ta najbardziej przypomina stylem synth pop.
Wersja Leonarda Cohena.
Teledysk.
Wideoklip wyreżyserowała ówczesna dziewczyna Cohena – Dominique Issermann. Klip został nakręcony we Francji, w miejscowości Trouville. W teledysku widzimy Leonarda Cohena, stojącego na plaży, trzymającego w ręku walizkę i patrzącego na ocean. Za nim widać innych ludzi idących w jego stronę.

</doc>
<doc id="1108984" url="https://pl.wikipedia.org/wiki?curid=1108984" title="Gubernatorzy porucznicy Jersey">
Gubernatorzy porucznicy Jersey

Gubernatorzy porucznicy wyspy Jersey
Gubernator wyspy Jersey reprezentuje brytyjską monarchię i "de facto" pełni rolę głowy państwa na Jersey. Jego obowiązki są w dużej mierze głównie dyplomatyczne i ceremonialne. Z urzędu jest także członkiem parlamentu wyspy ("States of Jersey").
Gubernator posiada własną flagę. Jego rezydencja mieści się w Saint Saviour i jest przedstawiona na funcie Jersey o nominale £50.

</doc>
<doc id="1108986" url="https://pl.wikipedia.org/wiki?curid=1108986" title="Ibex Airlines">
Ibex Airlines

Ibex Airlines – japońska linia lotnicza z siedzibą w Kōtō (Tokio). Obsługuje połączenia krajowe z Tokio. Głównym węzłem jest Port lotniczy Sendai.

</doc>
<doc id="1108989" url="https://pl.wikipedia.org/wiki?curid=1108989" title="Życie Kalisza">
Życie Kalisza

Życie Kalisza – lokalny tygodnik społeczno-polityczny wydawany od 1990 w Kaliszu.
Redaktorem naczelnym tygodnika od 1990 był Arkadiusz Woźniak, następnie Piotr Piorun.

</doc>
<doc id="1108990" url="https://pl.wikipedia.org/wiki?curid=1108990" title="Bad Azz">
Bad Azz

Bad Azz, właściwie Jamarr Antonio Stamps (ur. 27 października 1975 w Hawaiian Gardens, zm. 11 listopada 2019 w Murrieta) – amerykański raper i założyciel Dogg Pound Gangsta Clique, znany również jako DPGC. Był także członkiem LBC Crew. Nie jest tak popularny na świecie jak jego partnerzy z Dogg Pound Gangsta Clique lecz jest doskonale znany w Los Angeles, często słyszany w stacjach radiowych KPWR i KKBT.

</doc>
<doc id="1108994" url="https://pl.wikipedia.org/wiki?curid=1108994" title="Thrash Zone">
Thrash Zone

Thrash Zone - piąty album w dorobku amerykańskiej grupy D.R.I., wydany w 1989 roku. Zawiera 14 utworów.

</doc>
<doc id="1108995" url="https://pl.wikipedia.org/wiki?curid=1108995" title="Rezerwat przyrody Łabędziniec">
Rezerwat przyrody Łabędziniec

Łabędziniec – faunistyczny rezerwat przyrody w województwie lubuskim, w powiecie strzelecko-drezdeneckim, w gminie Drezdenko.
Tereny rezerwatu Łabędziniec stanowią enklawę w utworzonym w 2000 roku rezerwacie Lubiatowskie Uroczyska, do którego z kolei od północy przylega rezerwat Czaplenice.
Rezerwat Łabędziniec położony jest w granicach dwóch obszarów sieci Natura 2000: obszaru specjalnej ochrony ptaków „Puszcza Notecka” PLB300015 oraz specjalnego obszaru ochrony siedlisk „Jeziora Gościmskie” PLH080036.
Obszar rezerwatu objęty jest ochroną czynną.

</doc>
<doc id="1108997" url="https://pl.wikipedia.org/wiki?curid=1108997" title="Grażyna Dziedzic (malarka)">
Grażyna Dziedzic (malarka)

Grażyna Dziedzic (ur. 18 lutego 1957 w Poznaniu) – artystka malarka.
Życiorys.
Jest absolwentką Państwowej Wyższej Szkoły Sztuk Plastycznych (obecne ASP) w Poznaniu. Dyplom ukończenia studiów z wyróżnieniem uzyskała w 1990 roku. Malarstwo studiowała pod kierunkiem doc. Wacława Twarowskiego.
Zajmuje się głównie malarstwem olejnym. Szczególnym zamiłowaniem darzy malarstwo pejzażowe, które lubi przedstawiać w dużych formatach płócien. W pejzażach często osadza ciekawe motywy architektoniczne.
Swoje prace eksponowała na wielu wystawach indywidualnych i zbiorowych. Prace wystawiała też na Międzynarodowych Targach Poznańskich.
Jej obrazy znajdują się w galeriach wielu miast m.in. w Poznaniu, Warszawie, Koszalinie i Gnieźnie.
Wiele prac znajdują się w prywatnych kolekcjach nie tylko w Polsce, lecz również w Europie oraz Stanach Zjednoczonych, Australii i Japonii. Kościańskie Muzeum Regionalne, mieszczące się w Ratuszu, posiada w swej kolekcji zakupiony duży obraz artystki, prezentujący Pałac w Czempiniu.

</doc>
<doc id="1108999" url="https://pl.wikipedia.org/wiki?curid=1108999" title="MC Eiht">
MC Eiht

MC Eiht, właściwie Aaron Tyler (ur. 22 maja 1971 w Compton) – amerykański raper. Członek grupy Compton’s Most Wanted. Użyczył głos Ryderowi w grze oraz zagrał postać A-Wax'a w filmie Zagrożenie dla społeczeństwa.
Dyskografia.
Wspólne albumy.
Brotha Lynch Hung &amp; MC Eiht.
&lt;br&gt;

</doc>
<doc id="1109006" url="https://pl.wikipedia.org/wiki?curid=1109006" title="Ogród Saski w Lublinie">
Ogród Saski w Lublinie

Park Saski lub Ogród Saski w Lublinie – park miejski w Lublinie założony w 1837 roku według projektu inżyniera Feliksa Bieczyńskiego w stylu angielskim. Pod koniec XIX wieku wokół parku postawiono ozdobne ogrodzenie z bramą i domkiem odźwiernego. Ogrodzenie i bramę rozebrano po II wojnie światowej, pozostawiając jedynie wspomniany domek. Ich odbudowę rozpoczęto w roku 2007, a zakończono w 2008. Ogród ma około 12 ha powierzchni. Jest wpisany do rejestru zabytków pod nr rej.: A/847 z 12.11.1982 i z 28.12.2014
Pomnik przyrody.
W jego południowej części rośnie topola biała o obwodzie 610 cm uznana za pomnik przyrody w 1997 roku.
Historia.
Ogród Saski jest najstarszym parkiem Lublina, nazwanym tak od 1860 roku na wzór warszawski. Położony obecnie przy Al. Racławickich park został założony w 1837 roku na pofałdowanych terenach należących do lubelskich dominikanów. Pracami nad jego powstaniem kierował Feliks Łodzia Bieczyński. Początkowo ogrodzony i ekskluzywny, jednak na początku XX wieku pod presją społeczną stał się ogólnie dostępny.
W lutym 2012 roku rozpoczęto gruntowną rewitalizację Ogrodu Saskiego. Prace objęły: wymianę ogrodzenia, wymianę nawierzchni ścieżek, uporządkowanie roślinności, remont stawu, budowę kanalizacji deszczowej, przebudowę placu zabaw, rewitalizację muszli koncertowej i szaletu. Prace remontowe zakończono w 2013 roku, nakładem ok. 13 milionów złotych.

</doc>
<doc id="1109007" url="https://pl.wikipedia.org/wiki?curid=1109007" title="Podniebna krucjata">
Podniebna krucjata

Podniebna krucjata ("ang. The High Crusade") – komedia science fiction produkcji niemieckiej w reżyserii Klausa Knoesela i Holgera Neuhausera z 1994 roku, na podstawie powieści Poula Andersona z 1960 o tym samym tytule.
Fabuła.
Historia zaczyna się w momencie, gdy Saraceni zajmują Jerozolimę i zaczynają rzeź angielskiej armii. Przy życiu pozostaje jedynie garstka rycerzy. Posłaniec wyrusza z wiadomością do Anglii, by prosić o ratunek dla tych, którym udało się uniknąć śmierci z rąk wroga. W kraju odbywa się uroczystość. Sir Roger poślubia wyższą urodzeniem damę, którą wygrał przypadkowo w pojedynku na kopie. Węzłem małżeńskim ma ich połączyć spowiednik i nauczyciel sir Rogera, brat Parvus. Ceremonię zaślubin zakłóca przybycie posłańca z Jerozolimy, który niesie wieść o śmierci 400 najlepszych rycerzy i mieście zajętym przez muzułmanów. Za cichymi wskazówkami Rudego Johna sir Roger przygotowuje rycerzy do krucjaty. Małżonka, lady Catherine, wymusza na mężu, by zabrał ją ze sobą na wojenną wyprawę.
W pobliżu zamku ląduje dużych rozmiarów statek kosmiczny wrogo nastawionych obcych Wersgorów. Rozpoczyna się bitwa. Przed świtem kosmici zostają pokonani i poza jednym, który zostaje ujęty przez ziemian, chronią się w części swojego statku. Przy użyciu więźnia - Branithara, Sir Roger rozpoczyna walkę o zdobycie statku (w celu jego dalszego wykorzystania go w bitwie krzyżowej) co ostatecznie mu się udaje. Branithar obiera jednak całkowicie inny kurs i średniowieczni rycerze trafiają na planetę obcych, gdzie po raz kolejny muszą zmierzyć się z nowym wrogiem i jego nowoczesną techniką. Atakowani ze wszystkich stron Anglicy nie poddają się. Walczą za króla i ojczyznę.
Kiedy klęska wydaje się być bliska, sir Roger obmyśla plan ucieczki z planety. Rudy John próbuje spoić kosmitę Branithara, by podstępem zdobyć informację, jak uruchomić statek. Kosmici klonują sir Rogera, by manipulować rycerzami. Jako pierwsza w pułapkę wpada Catherine. Fałszywemu Rogerowi udaje się zdobyć Catherine.

</doc>
<doc id="1109012" url="https://pl.wikipedia.org/wiki?curid=1109012" title="Pietro Perna">
Pietro Perna

Pietro Perna (ur. w 1522, zm. w 1582) włoski protestant – drukarz w Bazylei.
Pochodził z Lukki. Obawiając się represji za poglądy protestanckie wyjechał z Włoch i w 1542 osiedlił się w Bazylei, gdzie był uczniem Pietro Martire Vermigli. Zaczął pracować jako asystent w drukarni J. Oporinusa i w końcu założył własną drukarnię w Bazylei w 1558, która stała się największą drukarnią w tym mieście. Dzięki kontaktom z włoskimi reformatorami z Padwy, m.in. Lelio Socynem i Celio Secundo Curione mógł drukować ich dzieła. Jego zięciem był znany lekarz z Bazylei Theodor Zwinger.

</doc>
<doc id="1109013" url="https://pl.wikipedia.org/wiki?curid=1109013" title="Aaron Tyler">
Aaron Tyler



</doc>
<doc id="1109014" url="https://pl.wikipedia.org/wiki?curid=1109014" title="Groove Collective">
Groove Collective

Groove Collective – acid-jazzowa grupa założona w 1990 roku. Zasłynęła dzięki dwóm hitom z 1996 roku, które były coverami The Beatles „I Want You (She’s So Heavy)” oraz „Lift Off”.

</doc>
<doc id="1109015" url="https://pl.wikipedia.org/wiki?curid=1109015" title="Richard Lacey">
Richard Lacey

Richard Lacey (ur. 11 grudnia 1953) – brytyjski wojskowy, wicemarszałek sił powietrznych. Od 26 kwietnia 2006 pełni funkcję dowódcy sił brytyjskich na Cyprze, będąc jednocześnie administratorem baz wojskowych Akrotiri i Dhekelia.
Przed objęciem stanowiska na Cyprze pełnił funkcję przedstawiciela Zjednoczonego Królestwa w głównej kwaterze NATO w Brukseli.
Lacey służył w Royal Air Force od 1972. Jest absolwentem Uniwersytetu Cambridge. Ukończył także RAF College Cranwell oraz Royal College of Defence Studies. Przeszedł w stan spoczynku w 2009.

</doc>
<doc id="1109020" url="https://pl.wikipedia.org/wiki?curid=1109020" title="Brooklyn Funk Essentials">
Brooklyn Funk Essentials

Brooklyn Funk Essentials – nowojorska grupa muzyczna łącząca jazz, funk i hip-hop, zrzeszająca muzyków i autorów tekstów z różnych kultur.
Członkowie.
Skład zespołu zmieniał się wielokrotnie na przestrzeni lat. Na początku 2017 roku, według informacji umieszczonej na oficjalnej stronie grupy w serwisie Myspace, skład przedstawia się następująco
Dyskografia.
Albumy studyjne:

</doc>
<doc id="1109026" url="https://pl.wikipedia.org/wiki?curid=1109026" title="Park Ludowy w Lublinie">
Park Ludowy w Lublinie

Park Ludowy – park miejski w Lublinie o powierzchni ok. 23 ha (bez terenów Międzynarodowych Targów Lubelskich), stworzony po II wojnie światowej na terenach nad Bystrzycą.
Położenie.
Park Ludowy znajduje się w centrum Lublina, na terenie dzielnicy Za Cukrownią. Jego granice wyznaczają: wschodu al. Józefa Piłsudskiego, od południa ul. Lubelskiego Lipca 80, od zachodu ul. Stadionowa, a od północy Bystrzyca. W pobliżu ma znaleźć się Zintegrowane Centrum Komunikacyjne z Dworcem Głównym PKP i Dworcem Głównym PKS. Stoją tam także budynki sportowe: stadion piłkarski Arena Lublin, piłkarsko-żużlowy i lekkoatletyczny oraz kompleks basenów i aquapark Aqua Lublin. W południowo-wschodniej części parku znajdują się hale Międzynarodowych Targów Lubelskich.
Historia.
Obiekt powstał w czynie społecznym w latach 1950–1957 według projektu Władysława Niemca (Niemirskiego) na podmokłych terenach położonych nad Bystrzycą. Jego powierzchnia wynosiła wtedy 31 ha. Przez lata był chętnie odwiedzany przez mieszkańców Lublina, odbywały się tam koncerty, funkcjonowało miasteczko ruchu drogowego i popularna kawiarnia w samolocie DC3. Od ok. 1980 roku znaczenie parku zaczęło spadać. Przyczyniły się do tego m.in. wysoki poziom wód gruntowych (powodujący podtopienia i niszczenie drzew) oraz dewastacyjna działalność cukrowni, kiedy to w latach 1995–1996 tony ziemi z osadników przerzucono na teren parku. Wycięto wówczas około 600 drzew.
W latach 2011–2012 przeprowadzono konsultacje społeczne oraz rozbudowę terenów wystawienniczych. W ten sposób miała powstać społeczna koncepcja rewitalizacji terenu, a rozbudowa miała być prowadzona w harmonii z otoczeniem. Powstały: hala wystawiennicza, łącznik między starą a nową halą, plac wystawienniczy i parking. Nowa hala przegrodziła główną oś parku. Wschodnia połowa parku została ogrodzona i zamknięta dla mieszkańców. Działania inwestora budziły protesty wśród architektów krajobrazu. Z powodu degradacji roślinności, braku dogodnych przejść dla pieszych i przebywania w parku osób spożywających alkohol mieszkańcy Lublina oceniali park jako mało ciekawy i mało bezpieczny.
W 2013 roku na potrzeby Urzędu Miasta opracowano dokument „Park Ludowy – Park Aktywnej Rekreacji”. W 2015 roku wybudowano estakadę przy ul. Lubelskiego Lipca 80 i basen olimpijski. Po dokonaniu tych inwestycji oraz rozbudowie terenów wystawienniczych powierzchnia Parku Ludowego wynosiła ok. 23 ha. W tym samym roku opublikowano uszczegółowienie konsultacji społecznych przeprowadzonych 4 lata wcześniej, uwzględniające najnowsze ukończone inwestycje i plany (m.in. dalsze zmniejszenie powierzchni parku, rozbudowę Trasy Zielonej). Dokumentacja zawiera wstępne założenia rewitalizacji parku.
Wydarzenia.
Od 2012 roku Park Ludowy jest miejscem części imprez festiwalu Carnaval Sztukmistrzów. W 2012 roku gościł uczestników Europejskiej Konwencji Żonglerskiej. W 2017 roku Konwencja ma być ponownie zorganizowana w Lublinie, w Parku Ludowym.

</doc>
<doc id="1109028" url="https://pl.wikipedia.org/wiki?curid=1109028" title="Ogród Saski">
Ogród Saski



</doc>
<doc id="1109031" url="https://pl.wikipedia.org/wiki?curid=1109031" title="Felben-Wellhausen">
Felben-Wellhausen

Felben-Wellhausen – wieś i gmina w Szwajcarii w okręgu Frauenfeld, w kantonie Turgowia.
W urodził się Jonas Hiller.

</doc>
<doc id="1109032" url="https://pl.wikipedia.org/wiki?curid=1109032" title="Synagoga Beit Israel w Krakowie">
Synagoga Beit Israel w Krakowie

Synagoga Beit Israel w Krakowie (z hebr. "Dom Izraela") – synagoga znajdująca się na Kazimierzu w Krakowie, przy ulicy Miodowej 15.
Synagoga została założona pod koniec XIX lub na początku XX wieku. Podczas II wojny światowej, hitlerowcy zdewastowali synagogę. Obecnie w sali, w której znajdowała się synagoga mieści się pomieszczenie Hotelu Centrum Artystyczno-Konferencyjnego.
Do dnia dzisiejszego nic się nie zachowało z pierwotnego wyposażenia synagogi, które by mogły wskazywać na jej pierwotny charakter.

</doc>
<doc id="1109033" url="https://pl.wikipedia.org/wiki?curid=1109033" title="Warbirds">
Warbirds

Warbirds – amerykański film fabularny z 1989 roku.

</doc>
<doc id="1109035" url="https://pl.wikipedia.org/wiki?curid=1109035" title="Jałowa Wieś">
Jałowa Wieś



</doc>
<doc id="1109036" url="https://pl.wikipedia.org/wiki?curid=1109036" title="Pimp C">
Pimp C

Pimp C, właściwie Chad Butler (ur. 29 grudnia 1973 w Port Arthur, zm. 4 grudnia 2007 w Hollywood) – amerykański raper z południa, współtworzył wraz z Bun B grupę UGK.
Życiorys.
Grupa UGK najaktywniej działała w latach 90. Zasłynęła m.in. z gościnnych wystąpień na singlach "Big Pimpin" (Jay-Z), czy "Sippin' On Some Sizzurp" (Three 6 Mafia). Pimp C był współzałożycielem Trill Entertainment. Znany jest także dzięki gościnnemu występowi w remiksie utworu "Swang" z raperem Trae.
28 stycznia 2002 został skazany na osiem lat więzienia, zwolniony warunkowo w grudniu 2005.
4 grudnia 2007 Pimp C został znaleziony martwy w swoim pokoju hotelowym, na szóstym piętrze w Mondrian Hotel na Sunset Strip, w zachodnim Hollywood, stanie Kalifornia. Zmarł we śnie. Przedawkował popularny narkotyk w postaci napoju zmieszanego z syropem na kaszel.

</doc>
<doc id="1109039" url="https://pl.wikipedia.org/wiki?curid=1109039" title="Neepawa">
Neepawa

Neepawa – miasto w prowincji Manitoba w Kanadzie. W 2018 Blake McCutcheon został wybrany burmistrzem. W 2010 miasto zostało okrzyknięte „Najpiękniejszym Miastem Manitobii”.
Historia.
Wiele lat przed osiedleniem się Europejczyków, tereny były głównie zamieszkiwane przez ludy Kri i Assiniboinów. Nazwa miasta pochodzi od słowa w języku Kri oznaczającego „kraina obfitości”, nazwa ta została użyta po raz pierwszy około 1873. Przed osiedleniem się jedynymi Europejczykami przebywający na tych terenach byli głównie sprzedawcy futr. Wiele osób przechodziło przez ten obszar w drodze z Koncesji Selkirka do Edmonton. Pewna grupa z Listowel, Ontario postanowiła się osiedlić w 1877, w miejscu gdzie spotykały się strumyki Stony i Boggy.
W tamtych czasach terytorium Neepawy zawierało się w Terytoriach Północno-Zachodnich. Przez następne 30 lat wprowadziło się wielu osadników, pierwsi byli Brytyjczycy, Polacy i Węgrzy. Neepewa stała się częścią prowincji Manitoba, kiedy jej granice poszerzyły się w 1881. 
John A. Davidson i Jonathon J. Hamilton przybyli do miejscowości w 1880, byli pierwszymi prawdziwymi biznesmenami miasta, kupując tereny i dzieląc je na parcele. W 1881 John Hamilton i John Davidson zbudowali sklep i młyn wodny niedaleko połączenia strumyków Stony i Boggy. Jak wiele miast zachodniej Manitobii, Neepawa czekała na budowę kolei. Niedługo po tym jak kolei została dociągnięta do Fladstone w 1882, Davidson i Hamilton zaoferowali Manitobii i Północno-Zachodnim Koleją ziemię i bonus w postaci 16 000$ w zamian za konstrukcję nowej linii w granicach miasta. Oferta została zaakceptowana i stacja kolejowa została zbudowana. 
Miasteczko zaczęło rosnąć i 23 września 1883 zyskało prawa miejskie. Pierwszy szpital powstał w 1904 i mógł pomieścić 20 pacjentów. W szpitalu mieściła się też szkoła pielęgniarska. Pierwsza szkoła została otwarta w 1881. Był to trzypiętrowy budynek ukończony w 1898 i używany do 1928. Przedsiębiorstwo Solne w Neepawie funkcjonowało w mieście, w latach 1932-1970.
Pisarka Margaret Laurence napisała kilka książek w latach 60 i 70, przedstawiając miasto pod nazwą Manawaka. 12 maja 2019 Neepawa była gospodarzem 150-tych urodzin prowincji Manitoba.
Demografia.
Demografia
Ekonomia.
Ekonomia opiera się głównie na rolnictwie. Neepawa jest jednym z ważniejszych ośrodków rolniczych w regionie. Miasto słynnie z różnorodnych i wysokiej jakości lilii. W 2009 uprawiano ponad 2000 różnych gatunków lilii. Z tego powodu Neepawa nazywana jest „Liliową stolicą świata”. Miasto gości wielu turystów, około 12 000 osób bierze udział w corocznym Festiwalu Lilii, który jest organizowany od 1996.
Edukacja.
W mieście działają:
Transport.
Neepawa leży przy Yellowhead Highway 16 i Highway 5. Miasto znajduje się 55,3 km (drogą lądową) od Brandon i 212,9 km (drogą lądową) od Winnipeg. Lotnisko w Neepawa posiada pas startowy o długości 1,07km, obsługuje głównie ambulansy powietrzne i małe odrzutowce.
Sport.
Drużyny młodzieżowe i seniorskie: 
Media.
Gazety: 
Stacje radiowe:
Kanały telewizyjne:
Czasopisma:

</doc>
<doc id="1109042" url="https://pl.wikipedia.org/wiki?curid=1109042" title="Taiaha">
Taiaha

Taiaha – oburęczna broń maoryska, wykonywana z twardego drewna, najczęściej z akeake (najtwardsze) oraz "maire". Pomimo zewnętrznego podobieństwa do włóczni nie jest bronią miotaną, z zasady walczono nią jak kijem bojowym lub jak maczugą, zadając też ciosy kłute strona ostrą. Z tego też powodu trudno rozstrzygnąć do której z kategorii broni białej należy taiaha. 
Składa się z trzech części:
Taiaha nie ma stałych wymiarów i każdorazowo dopasowana jest do wzrostu: ma sięgać od ziemi do brody wojownika.
Według tradycji, tylko Maorys może używać tej broni.

</doc>
<doc id="1109047" url="https://pl.wikipedia.org/wiki?curid=1109047" title="Baśka (gra)">
Baśka (gra)

Baśka (kasz. "Baszka") – tradycyjna kaszubska gra karciana, znana również w Wielkopolsce jako „Kop”. Zwyczajowo gra się „na pieniądze” (choćby symboliczne). 
Na Kaszubach Baśka jest najpopularniejszą grą karcianą od ponad stu lat i wyprzedza drugiego pod tym względem, bardziej elitarnego Skata, od którego ma pewne zapożyczenia (np. "Granda"). 
W Baśkę gra się podczas spotkań towarzyskich, w "banie" (z gwary poznańskiej i języka kaszubskiego: w pociągu), ale popularne są tu też turnieje, gromadzące nawet setki uczestników. Istnieje Pomorsko-Kaszubska Liga Baśki.
W grze biorą udział cztery osoby. Gra jest szybka – jedno rozdanie nie trwa zwykle dłużej niż minutę, bo talia składa się z szesnastu kart i każdy z graczy otrzymuje ich tylko cztery. Rozdanie składa się z dwóch faz: licytacji (rajcowania) i rozgrywki. W wyniku licytacji ustalany jest "rodzaj gry" i strony – podział na "Starych" (lub "Starego") i przeciwnych im "Młodych", czasem ujawniany dopiero w trakcie rozgrywki. Rozgrywka i rozliczenie gry uzależnione są od rodzaju gry: "zwyczajna, wesele, cicha, Gran(d), Zollo, Gran(d) Doux" lub "Zollo Doux". 
Podczas Baśki gracze nie skrywają emocji – kontrom i przebiciom często towarzyszą okrzyki i uderzenia pięścią w stół.

</doc>
<doc id="1109049" url="https://pl.wikipedia.org/wiki?curid=1109049" title="Gross Misconduct">
Gross Misconduct

Gross Misconduct – trzeci album w dorobku amerykańskiej grupy M.O.D., utrzymany w stylu crossover thrash. Autorem projektu graficznego okładki jest Craig Hamilton.

</doc>
<doc id="1109051" url="https://pl.wikipedia.org/wiki?curid=1109051" title="Corning (Nowy Jork)">
Corning (Nowy Jork)

Corning – miasto w Stanach Zjednoczonych, w stanie Nowy Jork, nad rzeką Chemung River. Liczy 10 842 mieszkańców (2000).

</doc>
<doc id="1109054" url="https://pl.wikipedia.org/wiki?curid=1109054" title="Andrew George">
Andrew George

Andrew Neil George (ur. 9 października 1952), brytyjski polityk i dyplomata, gubernator Anguilli od 10 lipca 2006 do 11 marca 2009. 
Przed objęciem funkcji gubernatora, miał za sobą długa karierę w Foreign Office. Pracował w Australii, Paragwaju, Tajlandii (gdzie poznał żonę) oraz w Indonezji.
George wychował się w Szkocji. Jest absolwentem historii, która jest ponadto jego pasją. Ma dwoje dzieci.

</doc>
<doc id="1109056" url="https://pl.wikipedia.org/wiki?curid=1109056" title="Whitstable">
Whitstable

Whitstable – miasto w południowej Anglii, w hrabstwie Kent, nad Morzem Północnym, 9,5 km na północ od Canterbury. W 2016 miejscowość liczyła 33 398 mieszkańców. Whitstable jest wspomniana w Domesday Book (1086) jako "Nortone"

</doc>
<doc id="1109058" url="https://pl.wikipedia.org/wiki?curid=1109058" title="W.E. Burghardt Du Bois">
W.E. Burghardt Du Bois



</doc>
<doc id="1109059" url="https://pl.wikipedia.org/wiki?curid=1109059" title="William Edward Burghardt Du Bois">
William Edward Burghardt Du Bois



</doc>
<doc id="1109062" url="https://pl.wikipedia.org/wiki?curid=1109062" title="William Du Bois">
William Du Bois



</doc>
<doc id="1109067" url="https://pl.wikipedia.org/wiki?curid=1109067" title="Frymark">
Frymark

Frymark (niem. "Freimarkt") – w dawnej Polsce zamiana dóbr szlacheckich na dobra królewskie, dokonywana przez władcę. Nosiła znamiona nieekwiwalentnej wymiany, gdyż niejednokrotnie skarb królewski wymieniał się na dobra dziesięciokrotnie mniej warte, co stanowiło niekiedy ukrytą formę wynagradzania zwolenników królewskich. Doprowadziło to jednak w połowie XVI wieku do znacznego uszczuplenia królewszczyzn.
Lustracja frymarków była jednym z głównych postulatów ruchu egzekucyjnego. Nie mniej przypadki niekorzystnych frymarków zdarzały się jeszcze w XVIII wieku.
Do języka potocznego weszło sformułowanie "frymarczyć", co oznacza nieodpowiedzialne dysponowanie powierzonym sobie majątkiem.

</doc>
<doc id="1109069" url="https://pl.wikipedia.org/wiki?curid=1109069" title="Ksawery Czengiery">
Ksawery Czengiery

Ksawery Osipowicz Czengiery (ros. Ченгеры Ксаверий Осипович, ur. 11 czerwca 1816, zm. 21 października 1880) – rosyjski generał, uczestnik walk w powstaniu styczniowym.
Życiorys.
Ksawery Czengiery wywodził się z węgierskiej rodziny szlacheckiej z Siedmiogrodu. Był synem uchodźcy spod panowania Habsburgów, Józefa Csengery, który osiadł na Ukrainie zatrudniony jako plenipotent u księcia Sanguszki. Wykształcenie wojskowe odebrał w trakcie służby w Pułku Dworiańskim (Konstantynowska Szkoła Artylerii). Od 1837 oficer Szlisselburskiego Pułku Piechoty, a od 1839 adiutant jego dowódcy. 11 marca 1842, będąc w stopniu podpułkownika, otrzymał przydział do elitarnego Moskiewskiego Pułku Gwardii. Pod jego sztandarami brał udział w kampanii węgierskiej. Mianowany pułkownikiem, podczas wojny krymskiej pozostawał w składzie Fińskiego Pułku Gwardii stacjonującego w Petersburgu. 2 marca 1860 objął dowództwo nad Smoleńskim Pułkiem Piechoty.
Przed wybuchem powstania należał do rewolucyjnego koła oficerów.
Podczas powstania styczniowego sprawował funkcję naczelnika wojennego powiatów: kieleckiego, opatowskiego i sandomierskiego. Dowodząc wojskami rosyjskimi dwukrotnie starł się z oddziałem Mariana Langiewicza – pod Nową Słupią i Grochowiskami. Doprowadzenie do internowania powstańczego dyktatora w Austrii przyniosło mu łaskę imperatora, stopień generała-majora i stanowisko zastępcy dowódcy 7 Dywizji Piechoty. Mimo awansu, w kręgach wojskowych krążyła pogłoska, jakoby Czengiery miał umożliwić Langiewiczowi przekroczenie granicy w zamian za łapówkę. Za zasługi w tłumieniu powstania świeżo upieczony generał został odznaczony Orderem św. Włodzimierza III Klasy z Mieczami.
W 1866 mianowany dowódcą 37 Dywizji Piechoty. 5 lat później otrzymuje kolejny awans do stopnia generała-lejtnanta. Na krótko przed śmiercią delegowany przez cara do Rosyjskiego Komitetu Pomocy Rannym (poprzednika Międzynarodowego Komitetu Czerwonego Krzyża).

</doc>
<doc id="1109070" url="https://pl.wikipedia.org/wiki?curid=1109070" title="Manewr Ortolaniego">
Manewr Ortolaniego



</doc>
<doc id="1109076" url="https://pl.wikipedia.org/wiki?curid=1109076" title="Szefowie ministrów Anguilli">
Szefowie ministrów Anguilli



</doc>
<doc id="1109077" url="https://pl.wikipedia.org/wiki?curid=1109077" title="Castrop-Rauxel">
Castrop-Rauxel

Castrop-Rauxel – miasto w Niemczech, w kraju związkowym Nadrenia Północna-Westfalia, w rejencji Münster, w powiecie Recklinghausen. Liczy 75 408 mieszkańców (2010).
W mieście znajduje się stacja kolejowa Castrop-Rauxel Hauptbahnhof.
Urodził się tu Franciszek Jerzy Jaskulski.
W mieście rozwinął się przemysł chemiczny, maszynowy, elektrotechniczny, włókienniczy oraz spożywczy.
Współpraca.
Miejscowości partnerskie:

</doc>
<doc id="1109078" url="https://pl.wikipedia.org/wiki?curid=1109078" title="Mircea-Sergiu Lupu">
Mircea-Sergiu Lupu

Mircea-Sergiu Lupu (ur. 28 sierpnia 1962) – francuski szachista pochodzenia rumuńskiego, arcymistrz od 1995 roku.
Kariera szachowa.
Od końca lat 80. należał do szerokiej czołówki rumuńskich szachistów. W roku 1989 wystąpił w narodowym zespole na drużynowych mistrzostwach Europy w Hajfie, zdobywając złoty medal za indywidualny wynik na VI szachownicy. W następnym roku zadebiutował na szachowej olimpiadzie w Nowym Sadzie, natomiast po raz drugi w turnieju olimpijskim wystąpił w Moskwie, cztery lata później. W 1993 roku podzielił I miejsce w otwartym turnieju w Odorheiu Secuiescu, w 1998 podzielił III lokatę w Bukareszcie oraz był drugi (za Nikołajem Legkijem) w Besançon.
Od 1999 r. na arenie międzynarodowej reprezentuje barwy Francji. W tym roku zwyciężył (wraz z Elmarem Magerramowem) w Montpellier oraz podzielił III lokatę (za Władimirem Ochotnikiem i Władimirem Czuczełowem, wraz z m.in. Jeanem-Marcem Degraeve) w Bethune. W 2001 odniósł znaczny sukces w postaci dzielenia II miejsca (za Christianem Bauerem, wraz z m.in. Laurent Fressinetem, Andriejem Szczekaczewem, Stanisławem Sawczenko i Jurijem Kruppą) w międzynarodowych mistrzostwach Paryża.
Najwyższy ranking w karierze osiągnął 1 lipca 1998 r., z wynikiem 2520 punktów zajmował wówczas 8. miejsce wśród rumuńskich szachistów.

</doc>
<doc id="1109081" url="https://pl.wikipedia.org/wiki?curid=1109081" title="Super Nowości">
Super Nowości

Super Nowości – regionalny dziennik informacyjny, ukazujący się na terenie południowo-wschodniej Polski od marca 1997 roku. Redakcja główna mieści się w Rzeszowie, posiada także oddziały regionalne w Krośnie, Przemyślu, Stalowej Woli oraz w Tarnobrzegu. Od kwietnia 2022 redaktorem naczelnym "Super Nowości" jest Tomasz Górnicki.

</doc>
<doc id="1109082" url="https://pl.wikipedia.org/wiki?curid=1109082" title="Kilka zdartych płyt">
Kilka zdartych płyt

Kilka zdartych płyt – album studyjny nagrany przez zespół Dżem, wydany w marcu 1995, nakładem wydawnictwa Ania Box Music. Jest to pierwszy album wydany po śmierci Ryszarda Riedla.
Nagrań dokonano w studiu „JM Audio” Jacka Mastykarza w Krakowie w drugiej połowie listopada i na początku grudnia 1994 roku. Realizacja dźwięku – Piotr Brzeziński przy współpracy Wojciecha Siwieckiego. Projekt okładki – Chernoff art design.

</doc>
<doc id="1109086" url="https://pl.wikipedia.org/wiki?curid=1109086" title="Serwis biznesowy TVN24">
Serwis biznesowy TVN24



</doc>
<doc id="1109097" url="https://pl.wikipedia.org/wiki?curid=1109097" title="France Rumilly">
France Rumilly

Marie Françoise Suzanne Jeanne (France) Rumilly (ur. 1 maja 1939 w Boulogne-Billancourt) – francuska aktorka filmowa.
W okresie od 1962 do 1986 zagrała w przeszło trzydziestu filmach. Największą popularność przyniosła jej rola zakonnicy, a następnie matki przełożonej w sześciu filmach z serii o "żandarmie".

</doc>
<doc id="1109098" url="https://pl.wikipedia.org/wiki?curid=1109098" title="Afiliacja (sport)">
Afiliacja (sport)

Afiliacja – potoczne określenie w żargonie sportowym, określające drużynę z ligi nie najwyższego szczebla, będącą w związku z innym zespołem z wyższej ligi. Określenie ma zastosowanie praktycznie tylko w przypadku lig północnoamerykańskich (np. NHL, NBA).
W ramach takich umów, o ile zawodnicy mają podpisane odpowiednie kontrakty, zespół z ligi wyższej może powoływać zawodników z ligi niższej, jeśli jacyś gracze z podstawowego składu nie mogą występować, lub też zsyłać zawodników z pierwszego składu do niższej ligi, jeśli nie mieszczą się w podstawowych formacjach.

</doc>
<doc id="1109101" url="https://pl.wikipedia.org/wiki?curid=1109101" title="Ministerstwo Przemysłu i Handlu (II Rzeczpospolita)">
Ministerstwo Przemysłu i Handlu (II Rzeczpospolita)

Ministerstwo Przemysłu i Handlu – ministerstwo utworzone w listopadzie 1917, jako organ administracji centralnej, do którego kompetencji należała organizacja przemysłu, nadzór nad wykonywaniem i przestrzeganiem ustaw dotyczących przemysłu i handlu, ochrona wolnego handlu, sprawy górnictwa, miar i wag, sprawy towarzystw akcyjnych, spółek i stowarzyszeń, zarząd kolei i dróg wodnych. W sprawach o naruszenie interesu publicznego, na wniosek ministra Przemysłu i Handlu orzekał Sąd Kartelowy, w oparciu o prowadzony przez ministerstwo Rejestr Kartelowy.
5 grudnia 1923 przejęło też kompetencje Ministerstwa Poczt i Telegrafów, od stycznia 1924 do września 1926 nadzorowało działalność Generalnej Dyrekcji Poczt i Telegrafów.
Struktura.
Podlegały mu:

</doc>
<doc id="1109104" url="https://pl.wikipedia.org/wiki?curid=1109104" title="Beatyfikowani i kanonizowani w 2006 roku">
Beatyfikowani i kanonizowani w 2006 roku

W 2006 roku wyniesiono na ołtarze 15 osób i 4 świętych kościoła katolickiego.
Święci i błogosławieni.
18 marca
30 kwietnia
13 maja
14 maja
28 maja
15 czerwca
17 września
8 października
15 października
22 października
5 listopada
3 grudnia

</doc>
<doc id="1109106" url="https://pl.wikipedia.org/wiki?curid=1109106" title="Generali Ladies Linz 2007">
Generali Ladies Linz 2007

Tenisowy turniej WTA Ladies Linz 2007 odbył się w dniach 20 - 27 października w austriackim Linzu na kortach twardych w hali. Pula nagród wyniosła 600 000 dolarów amerykańskich.

</doc>
<doc id="1109109" url="https://pl.wikipedia.org/wiki?curid=1109109" title="Otwór sieciowy">
Otwór sieciowy

Otwór sieciowy (otwór Winslowa, łac. "foramen omentale", "foramen epiploicum", z gr. = pływać) – jedyny otwór w torbie sieciowej łączący ją z właściwą jamą otrzewnej, znajdujący się ku tyłowi od więzadła wątrobowo-dwunastniczego. Nazwa eponimiczna otworu Winslowa honoruje duńskiego anatoma Jacques'a-Bénigne Winslowa (1669-1760).
Ograniczony jest od przodu przez więzadło wątrobowo-dwunastnicze ("ligamentum hepatoduodenale"), od tyłu przez żyłę główną dolną ("vena cava inf."), od góry przez płat ogoniasty wątroby ("lobus caudatus hepatis"), a od dołu przez zgięcie górne dwunastnicy.

</doc>
<doc id="1109110" url="https://pl.wikipedia.org/wiki?curid=1109110" title="Otwór Winslowa">
Otwór Winslowa



</doc>
<doc id="1109111" url="https://pl.wikipedia.org/wiki?curid=1109111" title="Wrota Europy">
Wrota Europy

Wrota Europy – film wojenny w reżyserii Jerzego Wójcika, oparty na opowiadaniu Melchiora Wańkowicza „Szpital w Cichiniczach”.
Fabuła.
Styczeń 1918. Trzy ochotniczki – siostry miłosierdzia - sanitariuszki przybywają do szpitala polowego I Korpusu Polskiego, mieszczącego się we dworze w Ciechiniczach (Cichiniczach) między Rohaczowem a Bobrujskiem na kresach wschodnich. Dla jednej z nich, Zosi, jest to świetna okazja, by odnaleźć zaginionego wcześniej brata. Gdy szpital wpada w ręce bolszewików, siostry muszą sobie radzić nie tylko z opieką nad pacjentami, ale również brutalnością wrogich żołnierzy. Zosia wykazuje się w tych okolicznościach nieprzeciętną odwagą.

</doc>
<doc id="1109112" url="https://pl.wikipedia.org/wiki?curid=1109112" title="Mostowe">
Mostowe

Mostowe – myto pobierane do skarbu władcy za przejazd przez most, związane ze średniowiecznym przymusem drożnym. Było jednym z regaliów. W Polsce zniesione ostatecznie w 1538, co związane było ze zniesieniem przymusu przejazdów przez mosty i zezwoleniem na powszechne korzystanie z brodów.

</doc>
<doc id="1109114" url="https://pl.wikipedia.org/wiki?curid=1109114" title="Bitwa pod Großbeeren">
Bitwa pod Großbeeren

Bitwa pod Großbeeren (Grossbeeren) – starcie zbrojne, które miało miejsce 23 sierpnia 1813 roku podczas wojen napoleońskich.
Bitwa stoczona została w okolicach miejscowości Großbeeren, Blankenfield i Sputendorf. Dowodzący szwedzko-pruską armią książę Karol Jan pobił francuską armię dowodzoną przez marszałka Nicolasa Oudinota. Napoleon zamierzał zdobyć Berlin, by zmusić Prusy do opuszczenia szóstej koalicji, jednak uniemożliwiły to fatalna deszczowa pogoda, ciężka choroba marszałka Oudinota i znajdujące się na południu od pruskiej stolicy bagna.
Wstęp.
Po bitwie pod Budziszynem obie walczące strony zgodziły się na siedmiotygodniowy rozejm. Każda ze stron liczyła, że uda się jej przygotować do dalszych działań lepiej od przeciwnika. Gdy walki zostały wznowione Napoleon wydał w sierpniu rozkaz przejścia do ofensywy mającej na celu zdobycie stolicy Prus Berlina. Sądzono, że uda się w ten sposób zmusić Prusy do zawarcia separatystycznego pokoju. W międzyczasie Napoleon trzymał znaczną część swych sił jako strategiczną osłonę przed możliwymi ruchami potężnej armii austriackiej, która koncentrowała się w południowo-wschodnich Niemczech.
Na wodza armii mającej przeprowadzić decydującą ofensywę na Berlin Napoleon wyznaczył jednego ze swych najdzielniejszych i najzdolniejszych dowódców - marszałka Nicolasa Oudinota. Oudinot z powodu swego stanu zdrowia nie czuł się na siłach, by podjąć się realizacji tego zadania i dlatego próbował zrezygnować z zaszczytnej funkcji. Powodem kłopotów zdrowotnych marszałka były niezaleczone jeszcze w pełni rany odniesione w poprzednim roku podczas tak fatalnej dla Francji kampanii rosyjskiej. Jednak cesarz nalegał, więc nie mogąc już dłużej odmawiać, Oudinot przyjął dowództwo. Powierzona mu armia składała się z 4 korpusów liczących łącznie 65 000 piechoty i tylko 6500 jazdy (był to 4 korpus Bertranda, 7 korpus Reyniera, 12 korpus Oudinota, którym dowodził Guilleminot, oraz 3 korpus kawalerii). Cała armia liczyła łącznie 10 dywizji - w tym 2 saskie, jedna bawarska, jedna wirtemberska i jednak włoska. Pozostałe 4 dywizje francuskie również częściowo składały się z żołnierzy włoskich.
Nie znając planów Napoleona i Oudinota, koalicja realizowała swój własny plan, utworzony podczas rozejmu zawartego w Traszenbergu. Biorąc pod uwagę dotychczasowe dotkliwe porażki z Francuzami w tych bitwach, gdzie bezpośrednio dowodził Napoleon, członkowie koalicji postanowili osłabiać Francuzów w walkach toczonych tylko z marszałkami i generałami Napoleona - z nim samym wojska koalicji miały unikać bitwy. Z tego powodu wydzielając armię Oudinota Napoleon poszedł na rękę swym nieprzyjaciołom.
Berlin osłaniała potężna armia szwedzkiego księcia Karola Jana (90 000 Prusaków, Rosjan i Szwedów) złożona z pruskich korpusów Bülowa i Tauentziena, rosyjskiego korpusu Woroncowa oraz szwedzkiego korpusu Stendicka. Część tej armii blokowała Davouta w okolicach Hamburga. Oudinot 21 sierpnia odrzucił korpus Tauentziena pod Trebbinem i ruszył z trzema korpusami liczącymi łącznie 60 000 żołnierzy w kierunku Berlina.
Bitwa.
Od samego początku francuska ofensywa napotykała liczne trudności. Już w chwili wymarszu, czyli 19 sierpnia, pogoda bardzo się pogorszyła, a potężne ulewy zamieniły drogi w rzeki błota, niemal uniemożliwiając transport artylerii. W trakcie dalszego marszu wojska francuskie wkroczyły na obszar leżący na południe od Berlina pokryty małymi jeziorkami i licznymi mokradłami. W tych warunkach terenowych nawet przy najlepszej pogodzie tylko kilka dróg pozwalało zbliżyć się do pruskiej stolicy od południa.
Padający deszcz przekształcił pruskie pozycje obronne w liczne ufortyfikowane wyspy. Oudinot zmuszony został do prowadzenia swej armii trzema oddzielnymi drogami. Podzielone na trzy części wojska francuskie miały poważne problemy z utrzymaniem komunikacji. Liczący 13 000 żołnierzy i 32 działa 4 korpus generała Bertranda zajmował prawe skrzydło maszerującej armii, podczas gdy liczący 20 000 żołnierzy (głównie niedoświadczeni rekruci) 12 korpus generała Guilleminota maszerował na lewym skrzydle.
W środku maszerowała główna kolumna armii Oudinota, którą formował 7 korpus generała Reyniera. Korpus ten złożony z jednostek francuskich oraz sprzymierzonych jednostek saskich liczył 27 000 żołnierzy. Oudinot nie spodziewał się większego oporu ze strony Prusaków, ponadto z powodu niewielkiej ilości kawalerii nie miał żadnych informacji o pozycjach, jakie zajmował nieprzyjaciel. Berlina broniła prusko-szwedzka "Armia Północy" dowodzona przez szwedzkiego księcia Karola Jana, który jako marszałek Bernadotte należał niegdyś do najzdolniejszych dowódców Napoleona.
Włoska dywizja korpusu Bertranda zaatakowała pruski korpus Tauentziena, który bronił Blankenfelde i została odparta. Gdy korpus Reyniera dotarł do Großbeeren, natknął się na znaczną część armii księcia Karola Jana szykującą się do bitwy. Działając z własnej inicjatywy i bez wsparcia Reynier uderzył na pruski korpus von Bülowa, który właśnie został wzmocniony przez oddziały szwedzkie i osiągnął stan 38 000 żołnierzy. Do ataku ruszyła saska dywizja Sahra. Bertrand w tym czasie czekał na wynik ataku Reyniera. Sasi początkowo odnieśli sukces, jednak wkrótce załamali się po pruskim kontrataku i rzucili się do ucieczki. By ratować sytuację Reynier rzucił do natarcia dwie kolejne dywizje - saską dywizję Durrute'a i francuską Lecoqa. Dywizja saska Durrute'a także rzuciła się do ucieczki, natomiast natarcie dywizji Lecoqa zostało odparte dzięki pomocy Szwedów. Oudinot nie wziął udziału w walce, gdyż stał w Ahrensdorfie, skąd obserwował Rosjan i Szwedów. Posłał jednak Reynierowi na pomoc dywizję kawalerii i dywizję piechoty. Kawaleria francuska dowodzona przez Fourniera wykonała po zmierzchu szarżę, przechodząc przez cały korpus Bülowa, jednak nie uzyskawszy wsparcia, musiała się wycofać.
Oudinot z powodu trudności z koncentracją swych sił przybył na miejsce walk późno, gdy Reynier starał się bezskutecznie skłonić swych zdemoralizowanych stratami Sasów do kolejnego ataku. Uświadomiwszy sobie całą sytuację i widząc, że armia francuska zajmuje nieosłoniętą pozycję, Oudinot wydał rozkaz do odwrotu na Jüterbog. Armia jego poniosła bardzo duże straty - sam korpus Reyniera stracił 3000 zabitych i rannych, 1500 jeńców i 13 dział. Armia sprzymierzonych straciła około 1000 żołnierzy.
Po bitwie.
Porażka pod Großbeeren w połączeniu z chorobą skłoniły Oudinota, by wycofać się do Wirtembergii. Napoleon wściekł się, jednak nie z powodu przegranej bitwy, ale właśnie z powodu tego odwrotu. Według cesarza marszałek powinien wrócić na pierwotne pozycje pod Luckau. Na miejsce Oudinota dowódcą pokonanej armii został marszałek Ney, który miał ponowić próbę opanowania Berlina. Doprowadziło to do bitwy pod Dennewitz.
Bitwa pod Großbeeren miała niemałe znaczenie strategiczne, gdyż wraz z klęską pod Kulm zniweczyła korzyści odniesione ze zwycięstwa pod Dreznem.

</doc>
<doc id="1109115" url="https://pl.wikipedia.org/wiki?curid=1109115" title="Gubernatorzy Anguilli">
Gubernatorzy Anguilli

Gubernator Anguilli reprezentuje brytyjską monarchię. Gubernator jest powoływany przez monarchę na wniosek brytyjskiego rządu. Główną rolą gubernatora jest mianowanie szefa ministrów, poza tym pełni funkcję głównie ceremonialną.
Oficjalną jego rezydencją jest "Government House" w Old Ta. Gubernator posiada także własną flagę, przedstawiającą flagę Zjednoczonego Królestwa z herbem Anguilli pośrodku.

</doc>
<doc id="1109117" url="https://pl.wikipedia.org/wiki?curid=1109117" title="Kokcydioza królików">
Kokcydioza królików

Kokcydioza – wysoce śmiertelna choroba pasożytnicza wywołana przez dwa gatunki pasożytów, atakujący nabłonek wątroby "Eimeria stiedai" oraz atakujący nabłonek jelit "Eimeria perforans". Wysoka śmiertelność występuje szczególnie u młodych zwierząt (do 5 miesiąca życia a czynnikami sprzyjającymi są: złe odżywianie i niehigieniczne, ciasne pomieszczenia. Walka z tymi pasożytem jest trudna bo wytwarzane oocysty są odporne na czynniki zewnętrzne środowiska.
Cykl rozwojowy.
Postaciami inwazyjnymi są oocysty o wielkości ok. 20 mikrometrów zawierające w swoim wnętrzu sporozoity. W przewodzie pokarmowym królika soki trawienne rozpuszczają otoczkę oocysty i sporozoity wydostają się do światła jelita i atakują komórki nabłonka jelitowego lub komórki nabłonka przewodów żółciowych ("Eimeria stiedae"). Bardzo szybko dzielą się w procesie zwanym schizogonią. W wyniku licznych podziałów powstają nowe osobniki merozoity, które atakują kolejne komórki nabłonka. Po kilku podziałach bezpłciowych następuje rozmnażanie płciowe - gamogonia. Niektóre merozoity przekształcają się w męską mikrogametę a część w żeńskie makrogamety. Ruchliwa, wrzecionowata mikrogameta wnika do makrogamety, zlewa się z nią i tworzy zygotę. Zygota wytwarza mocną otoczkę i zamienia się w oocystę. W oocyście przebiega dalszy rozwój pasożyta - Sporogonia. Przy sprzyjających warunkach (temp. 24 °C, tlen, odpowiednia wilgotność) po 2-3 dniach powstają 4 spory po 2 sporozoity. Nasilenie kokcydiozy zależne jest od ilości połkniętych oocyst.
Objawy.
Króliki tracą apetyt, chudną, pojawia się osłabienie i niedokrwistość (blade błony śluzowe), wzdęcia brzucha, silny obrzęk wątroby, biegunka i żółtaczka.
Zmiany anatomopatologiczne.
Przy zakażeniu "E. stiedae" powiększona jest wątroba a na jej powierzchni są liczne, białawe, lub żółtawe guzki wielkości od ziarna prosa do ziarna grochu. Przy "E. perforans" dominuje nieżytowe zapalenie jelita cienkiego. Ściana jelit jest pogrubiała i mocno zaczerwieniona, po przekrojeniu ich na błonie śluzowej widać serowate ogniska o średnicy 2-3 mm, ułożone pojedynczo lub w skupiskach.

</doc>
<doc id="1109120" url="https://pl.wikipedia.org/wiki?curid=1109120" title="Hubert Skowronek (piłkarz)">
Hubert Skowronek (piłkarz)

Hubert Paweł Skowronek (ur. 3 grudnia 1941 w Gliwicach, zm. 6 stycznia 1979) - polski piłkarz, pomocnik, skrzydłowy, dwukrotny mistrz Polski (1971, 1972) z Górnikiem Zabrze.
Kariera sportowa.
W piłkę zaczął grać w 1955 w szkółce WKKF w Katowicach, w latach 1956-1959 występował w Carbo Gliwice, w latach 1959-1962 był graczem II-ligowego Piasta Gliwice (przez 4 sezony, w 47 spotkaniach strzelił 2 bramki). W sezonie 1962/1963 został zawodnikiem II-ligowego Śląska Wrocław, był podstawowym zawodnikiem tej drużyny, zdobywając z nią awans do I ligi w 1964. Na szczeblu II-ligowym zagrał 55 razy, zdobywając 12 bramek. W I lidze grał trzy sezony (do 1967), w 59 spotkaniach zdobył 12 bramek. W 1967 przeszedł do Górnika Zabrze, z którym wywalczył mistrzostwo Polski w 1971 i 1972, wicemistrzostwo Polski w 1969 oraz trzecie miejsce w 1968 i 1970, ponadto Puchar Polski w 1969, 1971 i 1972 (grał także w eliminacjach zwycięskiego dla Górnika Pucharu Polski w 1968 i 1970. Występował też w rozgrywkach Pucharu Zdobywców Pucharów w sezonie 1969/1970, w tym zagrał w meczu finałowym. Odszedł z klubu po sezonie 1972/1973 (w lidze dla Górnika zagrał w 117 spotkaniach, zdobywając 14 bramek), został zawodnikiem austriackiej drużyny Alpine Donawitz, ale jeszcze w 1973 powrócił do Polski. Karierę zakończył w klubie Walka Makoszowy w 1975.
1 raz zagrał w reprezentacji Polski - 3 grudnia 1966 w towarzyskim spotkaniu z Izraelem (0:0).
Po zakończeniu kariery zawodniczej pracował jako trener, m.in. był asystentem Huberta Kostki w Walce Makoszowy, od jesieni 1975 do końca 1976 trenował II-ligową Stal Stalową Wolę, od stycznia 1977 do lipca 1977 prowadził drużynę II-ligowego Piasta Gliwice, był też trenerem Zastalu Zielona Góra.
Zginął tragicznie w wypadku autobusu, którym jechał jako pasażer. 

</doc>
<doc id="1109121" url="https://pl.wikipedia.org/wiki?curid=1109121" title="Jörg Buttgereit">
Jörg Buttgereit

Jörg Buttgereit (ur. 20 grudnia 1963 w Berlinie) – niemiecki reżyser i krytyk filmowy, głównie znany z nakręcenia kontrowersyjnego obrazu pt. "Nekromantik", oraz jego kontynuacji "Nekromantik 2".
Filmografia.
Reżyser

</doc>
<doc id="1109123" url="https://pl.wikipedia.org/wiki?curid=1109123" title="René Leduc">
René Leduc

René Leduc (ur. 24 kwietnia 1898 w Saint-Germain-lès-Corbeil, zm. 9 marca 1968 w Istres) – francuski inżynier. W końcu lat 20. XX wieku rozpoczął pracę na konstrukcją samolotu napędzanego silnikiem strumieniowym. Rezultatem prac była budowa pierwszego na świecie samolotu napędzanego tego rodzaju napędem, samolotu Leduc 010 oraz całej serii konstrukcji doświadczalnych wykorzystujących silniki strumieniowe. Odznaczony Medalem Louisa Blériota.

</doc>
<doc id="1109124" url="https://pl.wikipedia.org/wiki?curid=1109124" title="Kazimierz Jan z Bnina Opaliński">
Kazimierz Jan z Bnina Opaliński

Kazimierz Jan z Bnina Opaliński (ur. 1639, zm. 21 lipca 1693 w Turowie) – biskup chełmiński. 
Życiorys.
Cysters, kanclerz kapituły katedralnej poznańskiej w latach 1659-1662, opat bledzewski, a od 1679 koadiutor biskupa poznańskiego. Nominowany przez papieża Innocentego XI na biskupa 18 listopada 1681.
W 1682 doprowadził do odbudowy zniszczonych kościołów w okolicy Torunia, bardzo aktywny w sprawie zniewagi katolików w Toruniu podczas oktawy Bożego Ciała, z poparciem króla w 1688 doprowadził do ugody. Pochowany został w klasztorze łąkowskim.

</doc>
<doc id="1109128" url="https://pl.wikipedia.org/wiki?curid=1109128" title="Kobylnik (ludność służebna)">
Kobylnik (ludność służebna)

Kobylnicy (łac. "iumentarii, chobilnici") – kategoria ludności służebnej w dawnej Polsce, zajmująca się wypasem książęcych stad koni. Poświadczeni źródłowo od XII do XIII wieku. Pozostawili ślady w toponomastyce w postaci wielu miejscowości o nazwie Kobylnik i Kobylniki.

</doc>
<doc id="1109133" url="https://pl.wikipedia.org/wiki?curid=1109133" title="Rynosporydioza">
Rynosporydioza



</doc>
<doc id="1109134" url="https://pl.wikipedia.org/wiki?curid=1109134" title="Premierzy Bermudów">
Premierzy Bermudów



</doc>
<doc id="1109136" url="https://pl.wikipedia.org/wiki?curid=1109136" title="Budy (gospodarka)">
Budy (gospodarka)

Budy (także majdany) – w dawnej Polsce położone w głębi lasów zakłady, w których wytwarzano z surowców leśnych smołę, dziegieć, popiół, potaż itp.
Nazwa prawdopodobnie pochodzi od bud – zabudowań otaczających czworokątny plac, majdan, stanowiący ośrodek zakładu.
Niejednokrotnie budy tworzyły całe osiedla z własną administracją i sądownictwem. Zanik budnictwa na ziemiach polskich nastąpił w XIX wieku, co związane było z rozpowszechnieniem się przemysłowych metod destylacji drewna. Gałąź rzemiosła pozostawiła ślady w toponomastyce w postaci wielu miejscowości o nazwie Budy.

</doc>
<doc id="1109138" url="https://pl.wikipedia.org/wiki?curid=1109138" title="Bitwa pod Stołpcami">
Bitwa pod Stołpcami

Bitwa pod Stołpcami miała miejsce 10 czerwca 1792 roku podczas wojny polsko-rosyjskiej 1792.
Jazda litewska generała Józefa Bielaka stoczyła pod Stołpcami 3-godzinną bitwę ze strażą przednią rosyjskiego korpusu generała Borysa Mellina.
Sytuacja przed bitwą.
Generał Józef Judycki, którego korpus liczył 7700 żołnierzy i 10 dział, otrzymał 7 czerwca od podjazdów informacje o zbliżającym się do Kojdanowa rosyjskim korpusie generała Mellina (9600 żołnierzy i 13 dział). Judycki postanowił wycofać się na Mir, wydzielając jednocześnie grupę jazdy pod wodzą generała Bielaka, by osłaniała odwrót wojsk litewskich i stojąc na lewym brzegu Niemna pod Stołpcami w miarę możliwości utrudniała Rosjanom przeprawę. W skład grupy Bielaka weszła jazda tatarska i brygada kawalerii narodowej Sulistrowskiego.
Przebieg bitwy.
Nad ranem 10 czerwca oczekujący Rosjan Bielak ustawił swą jazdę na nadrzecznym pagórku. Wkrótce pod Stołpcami zaczęło przeprawiać się przez Niemen 10 sotni rosyjskiej dragonii. Gdy Rosjanie dotarli do brzegu, Bielak zostawił kawalerię narodową Sulistrowskiego, a sam z Tatarami uderzył na nieprzyjaciela. Zaskakująca szarża jazdy tatarskiej rozproszyła rosyjską dragonię, która rzuciła się do ucieczki. Do pościgu za uciekającym wrogiem ruszyły litewskie chorągwie. W tym czasie przez dolny bieg Niemna przeprawił się drugi pułk rosyjskiej dragonii i niespodziewanie zaatakował lewe skrzydło jazdy litewskiej. Zaskoczone oddziały tatarskie wpadły w panikę i rzuciły się do ucieczki. Przybyła z pomocą kawaleria narodowa sama została zmieszana, a następnie rozproszona zarówno przez uciekających Tatarów jak i ścigających ich Rosjan.
Widząc dramatyczną sytuację swych wojsk Bielak zebrał wokół siebie 100 żołnierzy i rzucił się do desperackiej szarży, której impet niespodziewanie zastopował liczniejszych Rosjan. Gdy pozostałe oddziały litewskie ochłonęły z paniki, poszły za przykładem Bielaka i również ruszyły do szarży. Rosyjska jazda rzuciła się do ucieczki w kierunku rzeki, w której nurtach potonęło wielu Rosjan. Przed całkowitym pogromem uratowało jazdę rosyjską nadejście rosyjskiej piechoty, której artyleria ustawiona na lewym brzegu salwami odpędziła oddziały litewskie. Wobec zbliżających się dalszych oddziałów korpusu Mellina Bielak nakazał swym żołnierzom odwrót w kierunku Mira, gdzie znajdowała się już reszta sił korpusu Judyckiego. Bitwa trwała 3 godziny.
Po odwrocie grupy Bielaka rosyjski korpus generała Mellina dokończył przeprawę przez Niemen i stanął pod Załużem. Następnego dnia doszło do bitwy pod Mirem.

</doc>
<doc id="1109140" url="https://pl.wikipedia.org/wiki?curid=1109140" title="Gubernatorzy Bermudów">
Gubernatorzy Bermudów

Gubernator Bermudów reprezentuje brytyjską monarchię. Gubernator jest mianowany przez monarchę na wniosek brytyjskiego rządu. Główna rolą gubernatora jest wyznaczenie premiera Bermudów i 11 członków Senatu (izby wyższej parlamentu wysp).
Gubernator posiada także własną flagę, przedstawiającą flagę Zjednoczonego Królestwa z herbem Bermudów pośrodku.
Jako że Bermudy były jedną z pierwszych kolonii brytyjskich, pierwszy gubernator został wyznaczony już w 1612. Od tego czasu zazwyczaj gubernatorami zostawali zasłużeni kapitanowie królewskiej marynarki już po przejściu na emeryturę.

</doc>
<doc id="1109141" url="https://pl.wikipedia.org/wiki?curid=1109141" title="Ścieżka dźwiękowa serialu Zagubieni">
Ścieżka dźwiękowa serialu Zagubieni

Artykuł przedstawia muzykę, która została wykorzystana w amerykańskim serialu Zagubieni.
Soundtracki.
Sezon 1.
21 marca 2006 roku, wytwórnia Varèse Sarabande wydała oryginalną ścieżkę dźwiękową pierwszej serii serialu Lost. Zawierała ona wersje utworów pełnej długości, które pojawiły się w poszczególnych odcinkach sezonu pierwszego.
Lista pochodzi z oficjalnej strony wytwórni.
Sezon 2.
3 października 2006 roku, wytwórnia Varèse Sarabande wydała oryginalną ścieżkę dźwiękową pierwszej serii serialu Lost. Zawierała ona wersje utworów, które pojawiły się w poszczególnych odcinkach sezonu drugiego.
Lista pochodzi z oficjalnej strony wytwórni.

</doc>
<doc id="1109142" url="https://pl.wikipedia.org/wiki?curid=1109142" title="Volkswagen Golf Plus">
Volkswagen Golf Plus

Volkswagen Golf Plus – samochód osobowy typu minivan klasy kompaktowej produkowany przez niemiecką markę Volkswagen w latach 2005–2014.
Historia modelu.
Volkswagen Golf Plus bazuje na podwoziu Golfa V, zwiększeniu uległa szerokość i wysokość, długość pozostała niezmieniona. Model ten otrzymał całkowicie nowe, choć podobne, nadwozie i wnętrze – wspólne z Golfem V ma tylko zagłówki i lusterka boczne. Jako pierwszy samochód w klasie minivanów wyposażony został w światła tylne wykonane przy wykorzystaniu diod LED.
14 grudnia 2008 roku na targach w Bolonii zadebiutował zmodernizowany pod względem stylistycznym Golf Plus. Przeprowadzone zmiany upodobniły stylistykę tego modelu do Golfa VI. Zmieniono m.in. pas przedni pojazdu oraz reflektory i wnętrze. Sprzedaż auta po liftingu rozpoczęła się w kwietniu 2009 roku.
We wrześniu 2013 roku na salonie we Frankfurcie Volkswagen zaprezentował pojazd o nazwie Golf Sportsvan. Samochód ten, który w wersji produkcyjnej zadebiutował w marcu 2014 roku podczas targów motoryzacyjnych w Genewie, jest następcą Golfa Plus. Sportsvan, który jest znacznie większy od Plusa (długość nadwozia wzrosła o ponad 13 cm), trafł do salonów w połowie 2014 roku.
Silniki.
Benzynowe:
Wysokoprężne:

</doc>
<doc id="1109146" url="https://pl.wikipedia.org/wiki?curid=1109146" title="Bitwa koło przylądka św. Wincentego (1797)">
Bitwa koło przylądka św. Wincentego (1797)



</doc>
<doc id="1109148" url="https://pl.wikipedia.org/wiki?curid=1109148" title="Volkswagen LT">
Volkswagen LT

Volkswagen LT − samochód dostawczy klasy wyższej i lekki samochód ciężarowy o dopuszczalnej masie całkowitej nieprzekraczającej 5,5 tony produkowany przez niemiecką markę Volkswagen w latach 1975 - 2006.
Pierwsza generacja.
Volkswagen LT I został zaprezentowany po raz pierwszy w 1975 roku.
Nazwa modelu to skrót od niemieckich słów Lasten Transporter, czyli transporter do przewozu ciężarów. Auto zostało po raz pierwszy oficjalnie zaprezentowane w Berlinie w 1975 roku. Samochód produkowany był wyłącznie w zakładach w Hanowerze. Pojazd zyskał formę klasycznego transportera dostępnego w trzech rozstawach osi, z dwiema wysokościami dachu, w trzech klasach ładowności. W 1986 roku auto przeszło lifting. Zmienione zostały m.in. przednie reflektory, które zmienione zostały z okrągłych na prostokątne. W 1988 roku na bazie pojazdu zbudowano model Florida. Wiosną 1993 roku zmieniono atrapę chłodnicy. 
W latach 1979 - 1993 w ramach współpracy koncernu Volkswagen AG z koncernem MAN SE produkowano na wspólnej linii produkcyjnej model MAN-VW, którego dopuszczalna masa całkowita mieściła się pomiędzy sześcioma a ośmioma tonami.
Łącznie wyprodukowano 471 221 egzemplarzy pojazdu.
Silniki.
Początkowo pojazd napędzany był czterocylindrowym silnikiem benzynowym o pojemności 2 l i mocy 75 KM (55 kW). W 1976 roku do oferty wprowadzono silnik wysokoprężny brytyjskiego przedsiębiorstwa Perkins Engines Company Limited o pojemności 2.7 l i mocy 65 KM. Z powodu zbyt słabych osiągów, w 1978 roku rozpoczęto montaż sześciocylindrowych jednostek wysokoprężnych powstałych po dodaniu dwóch cylindrów do silnika 1.6 D znanego z Volkswagena Golfa. Samochody z silnikiem 2.4D o mocy 75 KM trafiły do sprzedaży w 1979 roku. Silnik ten wykorzystany został przez szwedzkie przedsiębiorstwo motoryzacyjne Volvo Car Corporation do napędu modelu Volvo 240, które stało się pierwszym autem zasilanym sześciocylindrowym silnikiem wysokoprężnym. W stosunku do oryginalnego silnika podwyższona została moc do 82 KM. Wiosną 1983 roku wprowadzono turbodoładowany silnik sześciocylindrowy o mocy 102 KM.
Druga generacja.
Volkswagen LT II został zaprezentowany po raz pierwszy w 1996 roku.
Pojazd zbudowany został w ramach spółki joint venture z niemieckim koncernem motoryzacyjnym Daimler AG, który w 1995 roku wprowadził bliźniaczy dla modelu LT model Sprinter. Auto zaprezentowane zostało podczas targów motoryzacyjnych w Lipsku w 1996 roku. 
Samochód produkowany był w trzech różnych długościach i dwóch różnych wysokościach o dopuszczalnej masie całkowitej nieprzekraczającej 4,6 tony. Oprócz wersji furgonowych produkowano także wersję osobową LT Kombi.
W 2006 roku auto zastąpione zostało modelem Crafter.
Silniki.
Do napędu pojazdu wykorzystane zostały pięciocylindrowe silniki wysokoprężne z bezpośrednim wtryskiem paliwa o pojemności 2.5 l. Wersja wolnossąca SDI osiągała moc 75 KM, natomiast wersje turbodoładowane TDI osiągały moce: od 83 do 109 KM. Z czasem gama jednostek napędowych uzupełniona została o brazylijskie silniki 2.8 TDI rozwijające moc 125 i 158 KM. W latach 1996 - 2003 na wybranych rynkach motoryzacyjnych auto dostępne było także z benzynowym silnikiem o pojemności 2.3 l i mocy 143 KM.

</doc>
<doc id="1109149" url="https://pl.wikipedia.org/wiki?curid=1109149" title="Monument Valley">
Monument Valley

Monument Valley (pol. Dolina Pomników; w języku navaho "Tsé Bii’ Ndzisgaii", czyli pol. Dolina Skał) – region w USA, na wyżynie Kolorado, położony administracyjnie na granicy stanów Utah i Arizona, w całości na terenie rezerwatu Indian Navaho ("Monument Valley Navajo Tribal Park"). Należy do rejonu Four Corners.
Dolina mimo swej nazwy nie jest doliną, lecz obszarem, na którym erozja eoliczna stworzyła formy skalne w postaci iglic, stoliw, płaskowyży, gór stołowych, stromych izolowanych form zwanych butte. Ze względu na duże stromizny utworów skalnych swobodne poruszanie się jest możliwe tylko w dolnych partiach, co prawdopodobnie przyczyniło się do nadania terenowi nazwy "doliny". Czerwona barwa skał spowodowana jest występowaniem dwóch rodzajów piaskowców "Wingate" oraz "Nawaho" (ang. "Wingate Sandstone" oraz "Nawaho Sandstone"), które dominują w Monument Valley. Skały te są wysycone dużą ilością tlenków żelaza.
Formy skalne od podstawy do wierzchołka mają wysokość do 300 m, a podstawa leży na średniej wysokości 1855 m n.p.m. Powierzchnia całkowita parku wynosi 372 km², jednakże dostęp dla turystów możliwy jest tylko w niewielkiej części. Wstęp na teren parku jest płatny. Można go zwiedzać konno lub w wynajętych samochodach z indiańskim przewodnikiem, bądź we własnym pojeździe po wyznaczonych drogach o łącznej długości 17 mil. Opłata za wjazd własnym pojazdem w 2014 roku wynosiła 20 dolarów.
Monument Valley w kulturze Indian Navaho.
Indianie Nawaho uważają się za gospodarzy tego miejsca od „zawsze”, jako że są bezpośrednimi następcami żyjących na tym terenie co najmniej od I w. p.n.e. Indian Anasazi. Nazwa doliny brzmiąca w języku Nawaho "Tsé Bii’ Ndzisgaii" oznacza "Białe smugi wewnątrz skały", co tłumaczy się częstym występowaniem barwnych minerałów i srebra w czerwonych skałach doliny.
W Monument Valley mają miejsce ważne ceremonie religijne. W określonych miejscach odbywają się między innymi "Taniec Kobiety" (ang. "Squaw Dance") i "Taniec Yei Bi Chei" oraz "Taniec Deszczu", "Taniec Piór" (ang. "Feather Dance"), "Taniec świętego Ognia" (ang. "Sacred Fire Dance"). Dwa pierwsze wykonane były po raz pierwszy w Monument Valley i są w dalszym ciągu tam wykonywane. "Taniec Yei Bi Chei", trwający dziewięć dni, wykonywany jest zawsze przez zasłużonego członka społeczności i według wierzeń Nawaho ma moc leczniczą. "Taniec Kobiet" związany jest z inicjacją dziewcząt, a w jego trakcie odgrywane są sceny opisujące zimowe opowieści o hibernujących zwierzętach.
Plan filmowy.
Monument Valley jest jednym z najbardziej rozpoznawalnych krajobrazów w Stanach Zjednoczonych, a zainicjował to John Ford, który zafascynowany miejscem chętnie umieszczał tam akcje swoich filmów. Jednak pierwszym filmem, którego tłem była Monument Valley był niemy film George’a Seitza z 1925 roku noszący tytuł "Ginący Amerykanin" (ang. "The Vanishing American").
Pierwszym westernem Johna Forda, którego akcja miała miejsce w krajobrazie doliny był nakręcony w 1939 roku "Dyliżans" (ang. "Stagecoach"). Film zapoczątkował wielką karierę Johna Wayne’a, który od tamtej pory stał się ulubionym aktorem Forda. Ponadto Ford nakręcił w Monument Valley takie klasyczne westerny jak: "Poszukiwacze" (ang. "The Searchers"), "Fort Apache, "Nosiła żółtą wstążkę", Jak zdobywano Dziki Zachód" (ang. "How the West Was Won") oraz, mimo braku tu jakiejkolwiek rzeki, w dużej części nakręcił film "Rio Grande".
Oprócz filmów Forda Monument Valley była miejscem akcji takich znanych filmów jak "Swobodny jeździec" (ang. "Easy Rider"), "Złoto MacKenny" (ang. "Mackenna’s Gold"), ' (ang. "2001: A Space Odyssey"), "Akcja na Eigerze" (ang. "The Eiger Sanction"), ' (ang. "National Lampoon’s Vacation"), "Powrót do przyszłości III" (ang. "Back to the Future Part III"), "Forrest Gump", "Jeździec znikąd" i "". W sumie do 2014 roku w Monument Valley nakręcono zdjęcia do co najmniej 99 filmów fabularnych.
Górnictwo w Monument Valley.
Na długo zanim biali odkryli złoża cennych metali Indianie Nawaho używali karnotytu, będącego uwodnionym uranylowo-potasowym wanadanem, do wykonywania tradycyjnych malowideł na piasku. Pierwsze wzmianki o obecności cennych rud opublikowano w 1921 roku. W latach 1942–1944 Biuro do spraw Indian przy Departamencie Zasobów Wewnętrznych Stanów Zjednoczonych wydzierżawiło cztery parcele położone w Monument Valley na terenie rezerwatu Indian Nawaho, na pograniczu Utah i Arizony. Otwarto na nich kopalnie rud wanadu i uranu, które działały do 1962 roku.
Polityka rządu Stanów Zjednoczonych w latach 1944–1986 zakładała pełną niezależność od krajów trzecich w zaopatrzeniu w paliwo własnych elektrowni jądrowych oraz w celu budowy arsenału nuklearnego. Spowodowało to, iż bez względu na koszty ludzkie i środowiskowe wydobyto w rejonie Monument Valley około 4 miliony ton rud uranowo-wanadowych.
Zanieczyszczenie środowiska pozostałościami po wydobyciu rud spowodowało, że tylko na przestrzeni lat 50. XX w. występowanie nowotworów wzrosło wśród rdzennych mieszkańców Monument Valley dwukrotnie. Badania prowadzone w 1990 roku wykazały pięciokrotnie wyższe występowanie neuropatii w rejonie, gdzie były kopalnie w porównaniu do innych, odległych obszarów Rezerwatu Nawaho. Od 2001 roku, przez pięć lat Agencja Ochrony Środowiska USA kosztem 60 milionów dolarów usunęła najbardziej szkodliwe pozostałości działalności górniczej na terenie Rezerwatu w Monument Valley.

</doc>
<doc id="1109156" url="https://pl.wikipedia.org/wiki?curid=1109156" title="Jen-Hsun Huang">
Jen-Hsun Huang

Jen-Hsun Huang (; ur. 17 lutego 1963 w Tajnan) – współzałożyciel Nvidia Corporation, jej prezes, dyrektor generalny i członek Rady Dyrektorów od czasu jej założenia.
Pod jego kierownictwem Nvidia stała się jednym z największych, niedysponujących własnymi fabrykami, przedsiębiorstw w branży półprzewodnikowej. NVIDIA otrzymała w tym czasie liczne nagrody, między innymi dla „Najszybciej rozwijającej się firmy” według magazynu Forbes, miejsce na liście TOP 40 pisma Wired i tytuł „Inwestora roku” od Stanford Business School. Jen-Hsun Huang jest od 1999 roku członkiem rady powierniczej RAND Corporation i często wygłasza odczyty z okazji różnych wydarzeń dotyczących technologii lub biznesu. Przed założeniem firmy Nvidia Jen-Hsun Huang był szefem jednego z działów w firmie LSI Logic oraz projektantem mikroprocesorów w firmie Advanced Micro Devices (AMD). Jen-Hsun Huang uzyskał tytuł B.S.E.E (Bachelor of Science in Electrical Engineering) Uniwersytetu Stanowego Oregon oraz M.S.E.E. (Master of Science in Electrical Engineering) Uniwersytetu Stanforda.

</doc>
<doc id="1109162" url="https://pl.wikipedia.org/wiki?curid=1109162" title="WUSB">
WUSB



</doc>
<doc id="1109164" url="https://pl.wikipedia.org/wiki?curid=1109164" title="Lepidodendron">
Lepidodendron

Lepidodendron ("Lepidodendron") - wymarły późnokarboński rodzaj widłaka z rzędu lepidofitów.
Nazwa łacińska pochodzi od greckich słów "lepido" – łuska i "dendron" – drzewo, toteż w XIX w. i na początku XX w. funkcjonowała polska nazwa lepidodendrona "łuskodrzew", obecnie zarzucona.
Charakterystyka.
Lepidodendrony były widłakami dorastającymi do 30 m wysokości i ok. 2 m średnicy u podstawy. Cechą łączącą je ze współczesnymi widłakami jest to, że ich korona była rozgałęziona dychotomicznie. Pnie i gałęzie były okryte epidermą ze szparkami, nie zawierały wcale, lub bardzo mało, drewna. Wnętrze pni często było puste. Wskazuje to, że lepidodendrony były bylinami o zielonych pniach. Liście umieszczone były na poduszkach liściowych. Poduszki te zachowują się w stanie kopalnym i mają charakterystyczny dla lepidodendronów łuskowaty (rombowy) kształt. Rozmieszczone są regularnie w rzędach. Lepidodendrony miały organy korzeniotwórcze, również rozgałęziające się dychotomicznie zwane stygmariami. Od poziomo rosnących, płytko zanurzonych lub leżących na powierzchni stygmarii odrastały prawdziwe korzenie o nazwie apendyks, po których zachowują się na stygmariach okrągłe blizny nieregularnie rozmieszczone.
Występowanie.
Późny karbon, sporadycznie także we wczesnym permie. Bardzo powszechne w utworach karbonu górnego Europy, w tym Polski (Górny Śląsk, Wałbrzych).
Znaczenie.
Były jednymi z najpowszechniejszych roślin drzewiastych karbonu późnego, a ich szczątki stały się ważnym składnikiem tworzących się wówczas torfowisk, z których później powstały węgle kamienne.
Megaspory i mikrospory lepidodendronów mają duże znaczenie w datowaniu osadów górnokarbońskich.

</doc>
<doc id="1109165" url="https://pl.wikipedia.org/wiki?curid=1109165" title="Richard Gozney">
Richard Gozney

Richard Hugh Turton Gozney (ur. 21 lipca 1951 w Oksfordzie) − brytyjski dyplomata i polityk, gubernator Bermudów od 12 grudnia 2007 do 18 maja 2012.
Edukacja.
Richard Gozney uczęszczał do Magdalen College School w Oksfordzie. Następnie studiował na Uniwersytecie Oksfordzkim w St. Edmund Hall. W 1973 został absolwentem geologii. W 1970 krótko pracował w szkole w Kenii.
Kariera zawodowa.
Richard Gozney jest kawalerem Orderu św. Michała i św. Jerzego.

</doc>
<doc id="1109168" url="https://pl.wikipedia.org/wiki?curid=1109168" title="All I Have (album)">
All I Have (album)

All I Have – debiutancki album studyjny amerykańskiej wokalistki R&amp;B, Amerie wydany na przełomie lipca i sierpnia 2001 roku. Najwyższą pozycję, jaką krążek uzyskał na notowaniu najlepiej sprzedających się albumów "Billboard 200" w Stanach Zjednoczonych, to #9 znajdujących się na liście przez siedemnaście tygodni w tym cztery tygodnie w Top 20 wcześniej wspomnianego notowania. Album został odznaczony certyfikatem złotej płyty przez RIAA.

</doc>
<doc id="1109177" url="https://pl.wikipedia.org/wiki?curid=1109177" title="Leukoarajoza">
Leukoarajoza

Leukoarajoza (ang. leukoaraiosis) – opisowe pojęcie radiologiczne określające rozlane zmiany w istocie białej mózgu, zlokalizowane głównie wokół komór mózgu i wykrywane w badaniach obrazowych jako zmiany hipodensyjne w TK oraz hiperintensywne w sekwencji T2 oraz FLAIR w MRI. Częstość leukoarajozy jest większa u ludzi starszych. Jako czynnik patogenetyczny leukoarajozy proponuje się przewlekły proces niedokrwienny. Leukoarajoza może objawiać się drobnymi deficytami neurologicznymi i łagodnymi zaburzeniami poznawczymi albo poważnymi deficytami powodującymi głęboką niepełnosprawność i otępienie. 
Termin wprowadzili Vladimir Hachinski i wsp. w 1987 roku

</doc>
<doc id="1109184" url="https://pl.wikipedia.org/wiki?curid=1109184" title="Płaszczowina śląska">
Płaszczowina śląska

Płaszczowina śląska – płaszczowina w północnej części Karpat fliszowych.
Pokrywa obszary zachodnich Karpat fliszowych, budując pasma Beskidu Śląskiego i Beskidu Małego, oraz dużą część pogórzy i Bieszczadów.
Zalega w dużej części na płaszczowinie podśląskiej, natomiast od południa nasunięta jest na nią płaszczowina magurska.
Jej budowa geologiczna jest skomplikowana, szereg uskoków dzieli ją na odrębne bloki i ponasuwane na siebie płaty. Największym z nich jest uskok Skawy, dzielący płaszczowinę śląską na dwie części różniące się rozwojem facjalnym i budową. Na zachód od niego płaszczowina dzieli się na jednostkę cieszyńską i godulską. Pomiędzy Skawą a Dunajcem wydziela się dwie strefy, północną (kredową) i południową (paleogeńską), przedzielone strefą lanckorońską z oknem tektonicznym, które odsłania płaszczowinę podśląską. Dalej na wschód, poza Dunajcem, płaszczowina dzieli się na szereg łusek i fałdów o skomplikowanym przebiegu. W obrębie płaszczowiny śląskiej występują utwory od najwyższej jury (tyton) do oligocenu.
Płaszczowina śląska zbudowana jest z piaskowców, łupków, podrzędnie zlepieńców, margli, wapieni oraz skał wulkanicznych - cieszynitów. Miąższość samych piaskowców godulskich i istebniańskich wynosi 2000 m.

</doc>
<doc id="1109191" url="https://pl.wikipedia.org/wiki?curid=1109191" title="Grzegorz Poloczek">
Grzegorz Poloczek

Grzegorz Poloczek (ur. 28 stycznia 1959) – polski piosenkarz, satyryk, członek i autor wielu tekstów górnośląskiego Kabaretu Rak.
Życiorys.
Dawniej pracował jako elektryk w kopalni „Pokój” w Rudzie Śląskiej. W 1991 roku zorganizował Bal Elektryka, na którym poznał Kabaret Rak, z którym później zaczął występować.
Jest autorem piosenki „Gorol, Hanys, dwa bratanki i do bitwy, i do szklanki”, która przeważnie była wykorzystywana jako czołówka i w napisach końcowych serialu "Święta wojna". Wykonał główną piosenkę do programu "Rączka gotuje" z TVP Katowice.
Mieszka w Rudzie Śląskiej.

</doc>
<doc id="1109203" url="https://pl.wikipedia.org/wiki?curid=1109203" title="Uistiti srebrzysta">
Uistiti srebrzysta

Uistiti srebrzysta ("Mico argentatus") – gatunek ssaka naczelnego z rodziny pazurkowcowatych (Callitrichidae).
Zasięg występowania.
Uistiti srebrzysta występuje na obszarach brazylijskiej Amazonii, na południe od Amazonki między dolnymi biegami rzek Tocantins i Tapajós, na południe wzdłuż prawego brzegu Tapejós do rzeki Cupari i lewego brzegu Tocantins do około 4° na południe oraz pomiędzy Xingu i Tocantins; populacje ograniczone przez podgórskie i górskie lasy brazylijskiej tarczy kontynentalnej.
Taksonomia.
Gatunek po raz pierwszy naukowo opisał w 1771 roku szwedzki przyrodnik Karol Linneusz nadając mu nazwę "Simia argentata". Jako miejsce typowe odłowu holotypu Linnaeus wskazał Brazylię (), ograniczone do Camety u lewego brzegu Tocantins, w Pará, w Brazylii.
Autorzy "Illustrated Checklist of the Mammals of the World" za gatunek monotypowy.
Morfologia.
Długość ciała (bez ogona) 20–22 cm, długość ogona 26–33 cm; masa ciała samic średnio 406 g (n = 9), samców średnio 349 g (n = 11). Mała, o jasnym ubarwieniu małpa. Włosy są krótkie. Ubarwienie ciała białe, srebrzyste lub jasnobrązowe. Sierść często ma srebrzysty połysk i staje się ciemniejsza w kierunku nasady ogona. Twarz czerwonawa: biała u jasnych form, brązowa u ciemniejszych. Duże uszy są nieowłosione i wystają z sierści. Spód ciała białawy u form srebrzystych i brązowawy u form ciemniejszych. Ogon długi barwy brązowej lub czarnej. Formy jasne występują w części północnej zasięgu, bliższej Amazonki, w stanie Pará. Formy ciemniejsze dalej w kierunku południowo-zachodnim, w Mato Grosso, Rondonia i wschodniej Boliwii.
Ekologia.
Zamieszkują obrzeża amazońskich lasów deszczowych, z polanami i pasami drzew wzdłuż rzek. Niektóre populacje zamieszkują też gęste lasy deszczowe. Są aktywne w ciągu dnia. Większość życia spędzają na drzewach po których poruszają się zwinnie i szybko. Na drzewa wdrapują się dzięki długim, wygiętym pazurom. Spotyka je się niekiedy na otwartych łąkach na skraju lasu. Grupa składa się z 3 - 8 dorosłych zwierząt i kilku osobników młodocianych. Grupie przewodzi dominująca samica. Obie płcie znakują swoje terytorium i chronią je przed innymi grupami. Marmozety białe śpią przytulone do siebie. Są trudne do odkrycia gdyż często wykorzystują białą korę drzew jako tło maskujące. Na pożywienie tych zwierząt składają się owoce, sok drzew oraz owady.
Rozród.
Ciąża u marmozet białych trwa około 140 - 145 dni. Po tym czasie na świat przychodzą 1 - 2, rzadko 3 młode. Masa urodzeniowa nowo narodzonych małp wynosi około 30 g. Młodymi osobnikami opiekuje się zarówno samica jak i samiec. Po 6 miesiącach młode są już w miarę samodzielne. Dojrzałość płciową osiągają po około 1,5 roku życia.
Populacja.
Mimo niewielkiego obszaru występowania, zwierzęta te są stosunkowo pospolite.

</doc>
<doc id="1109208" url="https://pl.wikipedia.org/wiki?curid=1109208" title="Fuzors">
Fuzors

Fuzors (od - połączenie) – podtyp zabawek Transformers wprowadzony na rynek w latach 1997-1998 jako druga fala zabawek z serii Beast Wars. Fuzory, zarówno Maximale, jak i Predacony, posiadały cechy dwóch różnych zwierząt (np. krokodyla i żółwia w przypadku Terragatora). W serialu o tej samej nazwie co seria - "Beast Wars" - Fuzorów reprezentowały dwie postacie, Quickstrike (Predacon) i Silverbolt (Maximal). Ich kapsuły hibernacyjne, wyrzucone przez statek Maximali podczas awaryjnego lądowania na Ziemi, rozbiły się na powierzchni planety, co spowodowało uszkodzenie ich skanerów DNA - urządzeń, dzięki którym mogli zeskanować żyjące wówczas zwierzęta i przybrać ich formy. Uszkodzone skanery pobrały "dane" od różnych istot i dlatego Fuzory posiadały różne ich elementy. Wszystkie Fuzory były kiedyś Maximalami, protoformami z kapsuł. Warty odnotowania jest fakt, że Fuzory mieli pewne cechy Transmetali. Na przykład w odcinku "Other Visits" zarówno Fuzory jak i Transmetale potrafiły naprawić uszkodzenia spowodowane przez bronie Voka, podczas gdy zwykli Transformerzy musieli poczekać na odnowę w kapsułach naprawczych.
Postacie.
Maximalscy Fuzorzy to:
Predacońscy Fuzorzy to:
W późniejszej serii pojawiła się postać Magmatron, która była kombinacją trzech oddzielnych dinozaurów. Pojawił się także Tigerhawk, który był połączeniem dwóch starych Maximali, Tigertrona i Airazor.

</doc>
<doc id="1109209" url="https://pl.wikipedia.org/wiki?curid=1109209" title="Hieronim Zanchiusz">
Hieronim Zanchiusz

Hieronim Zanchiusz, właśc. Girolamo Zanchi (ur. 2 lutego 1516 w Alzano Lombardo, zm. 19 listopada 1590 w Heidelbergu) – włoski zakonnik, następnie teolog kalwiński, duchowny i pisarz.
Życiorys.
Pochodził z rodziny szlacheckiej; jego ojciec zmarł w 1528 na dżumę, a matka 3 lata później. W wieku 15 lat wstąpił do zakonu augustianów, gdzie poznał dzieła Arystotelesa, języki klasyczne i teologię. Jego nauczycielem historii Rzymian był Pietro Martire Vermigli, późniejszy reformator religijny, który zapoznał go z doktryną protestantyzmu.
W 1551, wobec rosnącego zagrożenia ze strony włoskiej Inkwizycji, Zanchiusz uciekł do Genewy, gdzie przyjął kalwinizm, a następnie wyjechał do Strasburga, gdzie został wykładowcą w kolegium St. Thomas w 1553. W 1563 wyjechał do Gryzonii, gdzie w mieście Chiavenna został duchownym włoskiego zboru. W 1567 książę Palatynatu Fryderyk III nakłonił go do wyjazdu do Heidelbergu, gdzie Zanchiusz wraz z Zachariaszem Ursynem objął kierownictwo katedry teologii na miejscowym uniwersytecie. W 1568 Zanchiusz otrzymał tam stopień doktora. Po śmierci księcia Fryderyka w 1577 Zanchiusz został duchownym zboru w Neustadt an der Haardt.
Zanchiusz był niezwykle płodnym pisarzem; wśród jego licznych dzieł są m.in. "Wyznanie religii chrześcijańskiej" (1585) i "Uwagi o boskich przymiotach". Jego najbardziej znane dzieło to "Doktryna o absolutnej predestynacji", która jest wznawiana aż do dzisiaj.
Epitafium na grobie Zanchiusza brzmi:

</doc>
<doc id="1109210" url="https://pl.wikipedia.org/wiki?curid=1109210" title="Kazuki Nakajima">
Kazuki Nakajima

 – japoński kierowca wyścigowy.
Życiorys.
Karting i niższe serie.
Nakajima rozpoczął karierę od kartingu w 1996 roku. Jego największym sukcesem był tytuł mistrza Suzuka Formuła ICA. Dzięki dobrym wynikom został przyjęty do programu rozwoju młodych kierowców przez ekipę Toyoty.
Pod ich okiem rozpoczął poważną karierę wyścigową w 2002, debiutując w Japońskiej Formule Toyota. W 2003 był już jej mistrzem. W sezonie 2004 startował w Japońskiej Formule 3 w zespole TOM’s. W pierwszym roku startów zdołał wygrać dwa wyścigi i pole position, ostatecznie kończąc go na 5. miejscu w generalce. Poza tym wystartował również w tej samej ekipie w Grand Prix Makau i wyścigu Bahrain F3 Superprix, kończąc je odpowiednio na 13. i 7. pozycji.
W kolejnym roku startów w tej serii zdobył już tytuł wicemistrzowski, zdobywając trzykrotnie najlepsze pole startowe i ponownie jak w poprzednim roku, wygrywając dwie rundy. Startował również w kilku eliminacjach SuperGT, gdzie zdołał wygrać jeden wyścig. Po kilku startach ukończył ją na wysokiej 8. pozycji. Ponownie zaliczył start w Makau, gdzie tym razem zajął bardzo wysoką 5. lokatę.
W 2006 startował już w Formule 3 Euroseries w barwach brytyjskiego Manor Motorsport. Jego największym sukcesem było zwycięstwo w jednej z rund. Ostatecznie ukończył ją na 7. pozycji z dorobkiem 36 punktów. W tym zespole po raz trzeci wystartował w nieoficjalnych mistrzostwach świata F3, nie kończąc ich.
W sezonie 2007 reprezentował barwy japońskiej ekipy DAMS już w samym przedsionku F1, GP2. Po kilku rozczarowujących występach, Japończyk radził sobie coraz lepiej stając aż sześciokrotnie na podium. Ostatecznie pierwszy i ostatni rok startów w tej serii ukończył na 6. miejscu w klasyfikacji mając na koncie 42 punkty.
W 2012 roku został kierowcą zespołu Petronas Team TOM’s w serii wyścigowej Formuła Nippon. 15 kwietnia zajął pierwszą pozycję na torze Suzuka Circuit, zaś 15 lipca Pole Position na torze Fuji International Speedway. W tym samym roku reprezentował barwy zespołu Toyota Racing w 24-godzinnym wyścigu Le Mans w ramach serii FIA World Endurance Championship.
Formuła 1.
W sezonie 2007 Mistrzostw Świata Formuły 1 był oficjalnym kierowcą testowym zespołu Williams Brał także udział w kilku sesjach treningowych przed wyścigami, a podczas Grand Prix Brazylii zastąpił Alexa Wurza. W trakcie wizyty w boksach Nakajima popełnił błąd i potrącił dwóch swoich mechaników, nie odnieśli oni jednak żadnych poważnych obrażeń. Kazuki ukończył wyścig na 10. miejscu, które dało mu 22. miejsce w klasyfikacji końcowej sezonu.
7 listopada 2007 roku Nakajima został ogłoszony drugim kierowcą Williamsa w sezonie 2008. Nakajima w sezonie 2008 zasłynął wieloma kraksami które spowodowały odpadnięcie z wyścigu innych kierowców, m.in. Roberta Kubicy podczas Grand Prix Australii i Fernando Alonso podczas Grand Prix Europy. Jednak poza negatywnymi występami pokazywał się również z dobrej strony, będąc w kilku wyścigach lepszym od Nico Rosberga oraz punktując pięciokrotnie, a więc tyle samo co Niemiec, jednak ze słabszym skutkiem. Ostatecznie ukończył sezon na 15. miejscu z dorobkiem 9 punktów. W sezonie 2009 ponownie reprezentował barwy zespołu Williams. Sezon zakończył na dwudziestym miejscu, nie zdobył punktów.
Wyniki.
Formuła Nippon/Super Formula.
‡ - Przyznano połowę punktów, gdyż zostało przejechane mniej niż 75% wyścigu.

</doc>
<doc id="1109214" url="https://pl.wikipedia.org/wiki?curid=1109214" title="Stojan Todorczew">
Stojan Todorczew

Stojan Todorczew, bułg. Стоян Тодорчев (ur. 27 października 1985, Perusztica, obwód Płowdiw) – bułgarski sztangista i strongman. 
Obecnie najlepszy bułgarski siłacz. w latach 2004 i 2005. Drugi Wicemistrz Europy Strongman 2007.
Życiorys.
Stojan Todorczew wziął udział w indywidualnych Mistrzostwach Świata Strongman 2007, jednak nie zakwalifikował się do finału.
Na przełomie 2007 i 2008 roku znacznie zmniejszył masę ciała ze 160 kg do 128 kg.
W klasyfikacji generalnej Super Serii za rok 2009, po udziale w trzech rozgrywkach, zajął drugie miejsce.
Mieszka w mieście Perusztica.
Wymiary
Rekordy życiowe

</doc>
<doc id="1109216" url="https://pl.wikipedia.org/wiki?curid=1109216" title="Rinosporydioza">
Rinosporydioza

Rinosporydioza – rzadka, przewlekła choroba ziarninowa błony śluzowej wywoływana przez "Rhinosporidium seeberi", występująca głównie w Indiach i na Cejlonie.
Etiologia.
Do zakażenia "Rhinosporidium seeberi" dochodzi w wyniku wtargnięcia patogenu w uszkodzoną błonę śluzową, prawdopodobnie w środowisku wodnym.
"Rhinosporidium seeberi" zaliczano tradycyjnie do grzybów, ale analiza genetyczna rRNA umiejscowiła systematycznie patogen w "Mesomycetozoea".
Objawy.
Rinosporydioza przebiega z miejscowym odczynem zapalnym i wytwarzaniem zmian rozrostowych w postaci polipów błony śluzowej w miejscu inwazji patogenu (nosogardło, spojówki oka oraz aparat łzowy; rzadziej ucho zewnętrzne, skóra i tkanka podskórna, narządy płciowe, odbytnica). Na powierzchni polipów można dostrzec białawe pola – miejsca martwicy i bliznowacenia.
Zmiany nie są bolesne. Do szerzenia się choroby dochodzi wyjątkowo.
Diagnostyka.
Diagnostyka polega na wykryciu obecności patogenu w badaniu mikroskopowym. Posiewy są ujemne.
Leczenie.
Farmakoterapia jest nieskuteczna. Stosuje się leczenie zabiegowe (np. elektrokoagulacja zmian).

</doc>
<doc id="1109218" url="https://pl.wikipedia.org/wiki?curid=1109218" title="WTA Tour 2008">
WTA Tour 2008

WTA Tour 2008 – sezon profesjonalnych kobiecych turniejów tenisowych organizowanych przez Women’s Tennis Association w 2008 roku. WTA Tour 2008 obejmuje "turnieje wielkoszlemowe" (organizowane przez International Tennis Federation), turnieje "kategorii I-IV", "Puchar Federacji" (organizowane przez ITF), mistrzostwa "WTA Tour Championships" oraz "Letnie Igrzyska Olimpijskie 2008" (organizowane przez ITF).

</doc>
<doc id="1109219" url="https://pl.wikipedia.org/wiki?curid=1109219" title="Cyril Marcelin">
Cyril Marcelin

Cyril Marcelin (ur. 16 maja 1979) – francuski szachista, arcymistrz od 2003 roku.
Kariera szachowa.
W roku 1996 reprezentował Francję w mistrzostwach Europy juniorów do lat 18 rozegranych w Rimavskiej Sobocie. W 1998 zajął III miejsce w Bagneux, natomiast rok później wystąpił w Erywaniu w mistrzostwach świata juniorów do lat 20. W 2000 podzielił I miejsca w otwartym turnieju w Bethune (wraz z Manuelem Apicellą, Dmitrijem Bunzmannem, Andriejem Sokołowem i Jewgienijem Sołożenkinem) oraz w kołowym w Montauban (wraz z Jakowem Murejem i Jeanem-Lukiem Chabanonem). W 2002 zajął II m. (za Glennem Flearem) w Montpellier oraz podzielił II miejsce (za Andrei Istratescu, wraz z m.in. Arturem Koganem, Borysem Czatałbaszewem, Alexandre Dgebuadze i Walerijem Niewierowem) w Sautron. W 2002 triumfował w Paryżu (turniej "NAO-IM") oraz podzielił I miejsce (wraz z m.in. Mladenem Palacem, Robertem Fontaine, Wadimem Małachatko i Michaiłem Brodskim) w Cap d'Agde. W 2004 zwyciężył (wraz z Władimirem Tukmakowem) w turnieju "Maîtres vs Espoirs" w Lozannie, natomiast w następnym roku podzielił I miejsce (wraz z Alexandrem Wohlem) w Monachium. W 2006 roku podzielił II miejsce (za Suatem Atalikiem, wraz z Janem Werle) w grupie C festiwalu "Corus" w Wijk aan Zee oraz zajął II miejsce w "openie" w Monachium.
Najwyższy ranking w dotychczasowej karierze osiągnął 1 lipca 2007 r., z wynikiem 2514 punktów zajmował wówczas 19. miejsce wśród francuskich szachistów.

</doc>
<doc id="1109221" url="https://pl.wikipedia.org/wiki?curid=1109221" title="Ariane (księżniczka holenderska)">
Ariane (księżniczka holenderska)

Ariane, księżniczka Niderlandów, właśc. nid. Ariane Wilhelmina Máxima Ines (ur. 10 kwietnia 2007) - młodsza córka króla holenderskiego Wilhelma Aleksandra i jego żony królowej Maksymy. 
Oficjalny tytuł "Jej Królewska Wysokość Ariane Wilhelmina Máxima Ines, księżniczka Niderlandów, księżniczka van Oranje-Nassau".
Urodziła się w szpitalu Bronovo, w Hadze, o godzinie 22:00 (czasu lokalnego), jako córka ówczesnego następcy tronu. Po urodzeniu ważyła 4,135 kilogramów i mierzyła 52 centymetry. Jej wszystkie imiona brzmią: "Ariane Wilhelmina Máxima Ines". Imiona te zostały ogłoszone przez jej ojca 20 kwietnia 2007. Pochodzenie imienia "Ariane" do dzisiejszego dnia jest tematem spekulacji – możliwe, że pochodzi z łacińskiego "Hadrian" lub greckiego "Ariadna". Podobnie jak jej w przypadku jej dwóch starszych sióstr - Amalii Katarzyny i Aleksji, jej imię zaczyna się od litery "A". Imię "Wilhelmina" otrzymała na cześć swojej praprababci – królowej Wilhelminy. "Máxima" to imię matki Ariane, a także jej prababci. "Ines" (pol. "Agnieszka") to imię młodszej siostry jej matki - Ines Zorreguiety.
Została ochrzczona 20 października 2007, w Hadze, podobnie jak jej siostry i kuzynki. Wikary Deodaat van der Boon ochrzcił ją wodą z Jordanu, księżniczka ubrana była w szatę w której w 1880 ochrzczono księżniczkę Wilhelminę. Na ceremonię zaproszonych zostało około 850 gości, m.in. zaproszono premiera Holandii - Jana Petera Balkenendego. Rodzicami chrzestnymi Ariane byli: Valeria Delger, Inés Zorreguieta, książę Guillaume Luksemburski, Tijo Baron Collot d’Escury i Anton Friling. Ariane jest obecnie 3. w kolejności do tronu Holandii i 801. w kolejności do tronu Wielkiej Brytanii.

</doc>
<doc id="1109223" url="https://pl.wikipedia.org/wiki?curid=1109223" title="Choroba gazowa">
Choroba gazowa

Choroba gazowa – choroba ryb powodowana przez nadmierne stężenie tlenu w wodzie.
Opis.
Choroba gazowa występuje u wielu gatunków ryb. 
Przy silnym nasłonecznieniu, w wodzie dochodzi do zwiększonej fotosyntezy, w wyniku której zostaje wyprodukowana duża ilość tlenu.
Rośliny występujące w wodzie powodują wzrost produkcji tlenu. Następstwem tego jest zwiększone ciśnienie gazowe.
Jest ono równoważone przez ryby w ten sposób, że ich krew pobierając tlen również nasyca się powodując podwyższone ciśnienie w układzie krwionośnym. 
Nasycenie wody tlenem jest zależne od temperatury w zbiorniku i wynosi:
Przyczyny.
W warunkach akwariowych może dojść do komplikacji i choroby gazowej na skutek zbyt gwałtownego spadku natężenia oświetlenia, np. gwałtowne zachmurzenie się nieba czy też nagłe wygaszenie światła w akwarium. W tym momencie następuje zatrzymanie fotosyntezy w akwarium.
Innym czynnikiem powodującym ten stan jest np. transport ryb ze sklepu akwarystycznego lub innego źródła i transportowane do domu w sztucznie natlenianych woreczkach foliowych.
Zwiększenie zawartości tlenu poprzez dopompowywanie go stwarza w wodzie wyższe ciśnienie tego gazu. Podwyższenie ciśnienia gazów powoduje wzrost ciśnienia w układzie krwionośnym ryb. 
Wprawdzie tlen wiąże się z hemoglobiną, CO2, tworzy z wapniem rozpuszczalne związki,
ale już następny składnik azot nie tworzy żadnych związków, a na skutek swej słabej rozpuszczalności wydziela się w formie banieczek. Następuje to u ryb szczególnie przy gwałtownym nastaniu zmierzchu czy też wyłączeniu światła. 
Uchodzące banieczki gazu mogą utworzyć zatory w drobnych naczyniach krwionośnych tzw. ("embolię"), przy czym dochodząc do naczyń głównych mogą wywołać bardzo gwałtowne zaburzenie prowadzące często do śnięcia ryb.
Takie same efekty występują przy spadku temperatury, jak również przy dostarczaniu wody o zaniżonej zawartości gazu.
Nasycenie tlenu w wodzie przy chorobie gazowej dochodzi nawet do 20-30 mg/l. 
Częstą przyczyną pojawiania się choroby gazowej jest okres zimowy u ryb żyjących w naturalnych warunkach, gdy do zbiornika następuje np. zrzut wody z elektrociepłowni. 
Objawy choroby.
Ryba staje się mało ruchliwa, płochliwa. Brak u niej chęci żerowania z powodu "wzdęć", częste poleganie na dnie lub pływanie przy powierzchni wody. Są niespokojne, apatyczne, pojawiają się u nich plamy odbarwiające na skórze w formie "pęcherzy" podobnych w jak po oparzeniach.
Banieczki te mogą lokalizować się w obrębie skrzeli lub na skórze. Dochodzi do wystąpienia obrzęków na ciele, np. w okolicy oczu i ich zmętnienie oraz ich uwypuklenie się. W późniejszym stadium choroby ryby te tracą równowagę i w dalszym postępie choroby sną. Zaburzenia równowagi są następstwem nagromadzenia się w pęcherzu pławnym, układzie pokarmowym i jamie ciała gazów szkodliwych dla prawidłowego funkcjonowania organizmu ryby.
W badaniu histopatologicznym czy sekcyjnym ryby można stwierdzić powiększone serce, obecność gazów pod torebkami narządów. W mózgu tych ryb widoczne są wybroczyny powstałe po pękaniu drobniutkich naczyń krwionośnych.
Zapobieganie.
Zapobieganie tej chorobie można stosować w warunkach domowej hodowli akwariowej. 

</doc>
<doc id="1109224" url="https://pl.wikipedia.org/wiki?curid=1109224" title="Nił Chasewicz">
Nił Chasewicz

Nil Chasewycz (ukr. "Ніл Хасевич"; ur. 13 listopada 1905 w Diuksynie na Wołyniu, zm. 4 marca 1952 w Suchiwcach koło Riwnego) – ukraiński grafik, w latach 1927–1937 członek grupy artystycznej "Spokij".
W 1923 eksternistycznie ukończył gimnazjum w Równem, w latach 1925–1926 pracował jako pomocnik pisarza ikon. Od 1926 wolny słuchacz w Akademii Sztuk Pięknych w Warszawie, w latach 1930–1933 student tej uczelni.
Współpracował z czasopismem "Wolyn" oraz piastował stanowisko głównego propagandzisty grupy UPA "Piwnicz" pod dowództwem Kłyma Sawura (Dmytro Klaczkiwski).
Najbardziej znany z ekslibrisów wykonywanych techniką drzeworytu. Wydano dwa albumy z jego pracami: "Ekslibris Nila Chasewycza" (1939) i "Grafika w bunkerach UPA" (1952).
W 1948 odznaczony Srebrnym Krzyżem Zasługi UPA. Zginął w walce w szeregach UPA.
O jego życiu opowiada film "Zdobuty abo ne buty" w reżyserii Mychajły Tkaczuka.

</doc>
<doc id="1109239" url="https://pl.wikipedia.org/wiki?curid=1109239" title="Polanczyna (Kudłoń)">
Polanczyna (Kudłoń)

Polanczyna, Polana Kudłoń – polana znajdująca się poniżej szczytu Kudłonia (1274 m n.p.m.) w Gorcach, na jego północnych zboczach. Ma powierzchnię 4,53 ha (2005 r.) i położona jest na wysokości 1150–1220 m n.p.m. Powstała, podobnie, jak i wiele innych polan gorczańskich w wyniku wypalania lasu przez Wołochów w XIV w., a potem użytkowana była pastersko przez kilkaset lat. Zaprzestano jej użytkowania w latach 1980–1990 i od tego czasu zaczyna stopniowo zarastać borówczyskami i lasem. Stopniowo wypierane są rosnące tutaj gatunki roślin chronionych: gółka długoostrogowa, storczyca kulista i inne górskie gatunki – nawłoć alpejska, jastrzębiec alpejski, kuklik górski. Wśród borówczysk i traw na polanie znajdują pożywienie jarząbki i drozd obrożny.
Z polany (dopóki całkiem nie zarośnie lasem) rozległe widoki na szczyty Beskidu Wyspowego. Od lewej strony są to w kolejności: Lubogoszcz, Wierzbanowska Góra, Ciecień, Śnieżnica, Ćwilin, Kamionna, Łopień, Jasień, Krzystonów, Mogielica. Doskonale widoczna jest też gorczańska polana Podskały.
Polana znajduje się na obszarze Gorczańskiego Parku Narodowego, w granicach wsi Lubomierz w województwie małopolskim, w powiecie limanowskim, w gminie Mszana Dolna. Na polanie zamontowano tablicę informacyjną z opisem polany i panoramą widoków. Poniżej polany, przy czarnym szlaku do Lubomierza duży ostaniec skalny Kudłoński Baca.

</doc>
<doc id="1109242" url="https://pl.wikipedia.org/wiki?curid=1109242" title="Jurij Stelmaszczuk">
Jurij Stelmaszczuk

Jurij Stelmaszczuk ps. "Rudyj" (ur. 1920 w Korsziwie, zm. 5 listopada 1945 w Kijowie) – ukraiński działacz wojskowy, dowódca Okręgu Wojskowego UPA "Turiw", w 1943 roku kierował mordami na ludności polskiej.
Życiorys.
Był organizatorem i dowódcą oddziałów UPA na Wołyniu (zahon (pułk) "Ozero"), a następnie dowódcą Okręgu Wojskowego "Turiw".
Zachorowawszy na tyfus, nieprzytomny, podczas transportu na saniach, został aresztowany 26 stycznia 1945 przez NKWD. Rozpoczął współpracę z NKWD, złożył obszerne zeznania dotyczące m.in. mordów na ludności polskiej. Jego zeznania umożliwiły NKWD przygotowanie i wykonanie operacji zakończonej zabiciem dowódcy UPA-"Piwnicz" Dmytra Klaczkiwskiego ps. "Kłym Sawur". Trzy dni po śmierci Klaczkiwskiego, 15 lutego 1945 Jurij Stelmaszczuk napisał w więzieniu rozkaz-odezwę, wzywającą do ujawnienia się oddziałów UPA wobec NKWD.
W śledztwie Stelmaszczuk składał obszerne zeznania, identyfikował zabitych (w tym ciało Klaczkiwskiego) i aresztowanych, występował publicznie na mityngach. Jeszcze przez kilka miesięcy był w ten sposób wykorzystywany przez NKWD.
6 sierpnia 1945 skazany na karę śmierci. Rozstrzelany 5 listopada 1945 w więzieniu łukianowskim.

</doc>
<doc id="1109243" url="https://pl.wikipedia.org/wiki?curid=1109243" title="Rene Leduc">
Rene Leduc



</doc>
<doc id="1109253" url="https://pl.wikipedia.org/wiki?curid=1109253" title="Streptokinaza">
Streptokinaza

Streptokinaza – pozakomórkowy enzym produkowany przez paciorkowce beta-hemolizujące, używany jako efektywny i tani lek fibrynolityczny w określonych przypadkach zawału mięśnia sercowego oraz zatorowości płucnej. 
Należy do grupy leków fibrynolitycznych i działa poprzez aktywację plazminogenu, który przechodzi w plazminę. Okres biologicznego półtrwania streptokinazy wynosi 23 minuty.
Mechanizm działania.
Plazmina jest produkowana i uwalniana do krwi w celu rozbijania fibryny w zakrzepach, które zakończyły swoje zadanie hamowania krwawienia. Zwiększona produkcja plazminy pod wpływem streptokinazy powoduje rozpuszczanie niepożądanych zakrzepów, na przykład w płucach przy zatorowości.
Podawanie.
Zależnie od umiejscowienia zmian stosuje się tabletki, iniekcje, czopki.
W zawale serca streptokinazę podaje się dożylnie tak wcześnie jak to tylko możliwe, w celu rozpuszczenia zakrzepów w tętnicach wieńcowych. Zmniejsza to stopień uszkodzenia mięśnia sercowego. Streptokinaza jest produkowana przez bakterie i jako obcy enzym powoduje wytworzenie reakcji odpornościowej przeciw niemu. Zaleca się nie stosować streptokinazy ponownie wcześniej niż 4 dni od pierwszego podania, jako że mogłoby to być nieefektywne i spowodować powstanie reakcji nadwrażliwości. Z tego powodu streptokinazę podaje się zazwyczaj tylko podczas pierwszego zawału serca. Przedawkowanie streptokinazy można leczyć kwasem aminokapronowym.

</doc>
<doc id="1109257" url="https://pl.wikipedia.org/wiki?curid=1109257" title="Guanaja">
Guanaja

Guanaja – wyspa w archipelagu Wysp Bahia, należąca do Hondurasu. Leży 70 km na północ od stałego lądu i 12 km na wschód od wyspy Roatan. Ośrodek administracyjny i główna miejscowość nosi tę samą nazwę co wyspa: Guanaja. Pozostałe miejscowości to Mangrove Bight i Savannah Bight. Główne źródła dochodu mieszkańców to rybołówstwo i obsługa ruchu turystycznego. Przemysł turystyczny nastawiony jest na obsługę amatorów nurkowania.
Wyspa została odkryta przez Krzysztofa Kolumba w 1502. Była miejscem osadnictwa zarówno hiszpańskiego, jak i w późniejszym okresie angielskojęzycznych osadników z Kajmanów, co tłumaczy wymieszanie się tych języków i powstanie lokalnego języka kreolskiego. 
W 1998 wyspa doznała zniszczeń spowodowanych huraganem Mitch, szczególnie ucierpiało Mangrove Bight, gdzie zniszczeniu uległa większość zabudowań. Domy odbudowano, jednakże nie jest możliwe szybkie odtworzenie lasów mangrowych, także zniszczonych huraganem, które stanowiły jedną z tutejszych atrakcji turystycznych.
Na wyspie w zasadzie nie istnieje transport lądowy, zarejestrowane są 3 samochody osobowe, a jedyna droga łączy Mangrove Bight z Savannah Bight. Guanaję z północy na południe przecina kanał, skracający podróż morską między jej miejscowościami.
Na wyspie znajduje się port lotniczy Guanaja.

</doc>
<doc id="1109258" url="https://pl.wikipedia.org/wiki?curid=1109258" title="Pedro Luís Vicençote">
Pedro Luís Vicençote

Pedro Luis Vicençote lepiej znany jako Pedrinho (ur. 22 października 1957 w Santo Andrè, Brazylia) brazylijski piłkarz grający na pozycji obrońcy.
W reprezentacji Brazylii w latach 1979-1983 rozegrał 13 meczów. Był członkiem kadry na Mistrzostwa Świata w 1982.

</doc>
<doc id="1109264" url="https://pl.wikipedia.org/wiki?curid=1109264" title="Chris Kramer">
Chris Kramer

Chris Kramer (ur. 14 maja 1975 w Regina, stolicy prowincji Sask) – kanadyjski aktor telewizyjny i filmowy.
Życiorys.
Urodziła się i wychował w rodzinie rzymskokatolickiej. Uczęszczał do college'u w Calgary. W wieku 21 lat postanowił zostać aktorem. Studiował aktorstwo w The Company of Rogues Acting Studio w Calgary.
Po udziale w trzech odcinkach serialu sci-fi "Kochanie, zmniejszyłem dzieciaki" ("Honey, I Shrunk the Kids: The TV Show", 1997, 1999, 2000), pojawił się w filmie "Widać Boba biegnącego" ("See Bob Run", 2000).
Zagrał potem gościnnie w serialach: "Pierwsza fala" ("First Wave", 2000), "Misja w czasie" ("Seven Days", 2000), "Cień anioła" ("Dark Angel", 2001) i "24 godziny" (2007).
Sławę zawdzięcza roli urodzonego w 1322 roku skazanego na wieczne potępienie pobożnego mnicha Morgana Pyma, który podpisał cyrograf z diabłem w serialu fantasy "Cyrograf" ("The Collector", 2004-2006).

</doc>
<doc id="1109265" url="https://pl.wikipedia.org/wiki?curid=1109265" title="Krążenie mniejsze">
Krążenie mniejsze



</doc>
<doc id="1109269" url="https://pl.wikipedia.org/wiki?curid=1109269" title="Mały krwiobieg">
Mały krwiobieg



</doc>
<doc id="1109275" url="https://pl.wikipedia.org/wiki?curid=1109275" title="Stella Krenzbach">
Stella Krenzbach

Stella Krenzbach – fikcyjna działaczka Ukraińskiej Powstańczej Armii (UPA), przywoływana w licznych źródłach ukraińskich w celu uprawdopodobnienia propagandowej tezy o masowym udziale Żydów w UPA i pozytywnym stosunku OUN i UPA do Żydów w czasie II wojny światowej.
Tekst "Dzięki UPA jeszcze żyję" ("Живу ще завдяки УПА"), opublikowany pod nazwiskiem "Stella Krenzbach" jako jej wspomnienia ukazał się po raz pierwszy w prasie ukraińskiej w Kanadzie i w Argentynie w 1954 roku. W 1957 emigracyjny historyk ukraiński Petro Mirczuk przedrukował go w zbiorze "W szeregach UPA: zbiór wspomnień b. żołnierzy Ukraińskiej Powstańczej Armii". W roku 1958 Filip Friedman i Bohdan Kordiuk po weryfikacji wspomnień Krenzbach zgodnie uznali, że należy uważać je za mistyfikację
Legenda Stelli Krenzbach.
Jedynym źródłem informacji o Stelli Krenzbach jest opublikowany po raz pierwszy 10 października 1954 w gazecie "Ukrainske Slovo" (Buenos Aires), a w listopadzie-grudniu 1954 w gazecie "Наша мета" w Toronto pod jej nazwiskiem tekst "Живу ще завдяки УПА" (później przedrukowywany), na który powołują się późniejsze publikacje. Stella Krenzbach miała urodzić się w rodzinie rabina. Ukończyła gimnazjum w Bolechowie, a w 1939 ukończyła studia na wydziale filozofii Uniwersytetu Lwowskiego i podjęła pracę we Lwowie jako nauczycielka.
W 1940 aresztowana, uciekła z transportu na Syberię. Ukrywała się u córki księdza greckokatolickiego z Bolechowa pod fałszywym nazwiskiem, pracowała jako krawcowa. Wstąpiła w szeregi UPA i ukończyła 6-miesięczny kurs sanitarny.
W lipcu 1944 z rozkazu dowództwa UPA została sekretarką naczelnika milicji w Rożniatowie, współpracowała w dalszym ciągu z ukraińskim podziemiem. Na początku 1945 została zatrzymana podczas przekazywania informacji podziemiu, była więziona i torturowana przez NKWD, skazana na karę śmierci. Została odbita przez oddziały UPA - Rożniatów został zajęty przez UPA na 4 dni.
W lecie 1945 przeszła wraz z oddziałami UPA w Karpaty, prowadziła polowy szpital. Jej oddział został rozbity, jednak żołnierze sowieccy nie odkryli szpitala. 1 października 1946 przedostała się do brytyjskiej strefy okupacyjnej w Austrii, następnie wyemigrowała do Izraela, gdzie pracowała w Ministerstwie Spraw Zagranicznych.
Kilka tygodni po publikacji jej wspomnień w „The Washington Post” została zamordowana na ulicy strzałem w tył głowy.
Nieudana próba weryfikacji wspomnień Krenzbach.
Próby odnalezienia Krenzbach w Izraelu przez Filipa Friedmana zakończyły się niepowodzeniem. Ministerstwo Spraw Zagranicznych Izraela w odpowiedzi na zapytanie zaprzeczyło, że miało pracownika o takim imieniu i nazwisku, ponadto żaden pracownik ministerstwa nie zginął w opisywanych okolicznościach. Również zgodnie z kwerendą Per Andersa Rudlinga Ministerstwo Spraw Zagranicznych Izraela w odpowiedzi na skierowane do niego zapytanie zaprzeczyło zatrudnieniu osoby nazwiskiem Stella Krenzbach a Per Anders Rudling nie odnalazł w „The Washington Post” wspomnień Stelli Krenzbach. Bohdan Kordiuk w 1958 roku w recenzji książki Filipa Friedmana na łamach ukraińskiej prasy emigracyjnej ("Suchasna Ukraina", Monachium), określił tę historię jako mistyfikację i stwierdził, że żaden ze znanych mu członków UPA nigdy o niej nie słyszał. Podobnie o Krenzbach jako o ocalonej z Holokaustu nie wspominają źródła żydowskie.
W zgodnej opinii Filipa Friedmana i Bohdana Kordiuka wspomnienia Krenzbach należy uważać za mistyfikację, jednak nie powstrzymało to prób dalszego bezkrytycznego rozpowszechniania tego tekstu.
Postać Stelli Krenzbach we współczesnych publikacjach.
Przykład Stelli Krenzbach pełni kluczową rolę także we współczesnych propagandowych publikacjach o OUN i UPA.
W 2010 roku ukraińska pisarka Oksana Zabużko wydała powieść "Muzeum porzuconych sekretów", w której główną bohaterką jest żydowska sanitariuszka, członkini UPA, wzorowana na postaci Stelli Krenzbach.

</doc>
<doc id="1109278" url="https://pl.wikipedia.org/wiki?curid=1109278" title="Polityka monetarna">
Polityka monetarna



</doc>
<doc id="1109282" url="https://pl.wikipedia.org/wiki?curid=1109282" title="Kurhany Semibratnieje">
Kurhany Semibratnieje

Kurhany Semibratnieje, Kurhany Siedmiu Braci – zespół 7 syndyckich kurhanów położonych na lewym brzegu rzeki Kubań w Kraju Krasnojarskim w Rosji, w pobliżu grodziska Semibratnieje.
Zostały odkryte w latach 1875–1876 przez rosyjskiego archeologa W.G. Tyzenhausena. Wysokość kurhanów waha się obecnie w granicach od 3,2 do 15 m. Zawierały pochówki z V i IV wieku p.n.e.
Cztery z kurhanów, oznaczone numerami 1, 3, 5, 7, były ograbione już w przeszłości. Odnaleziono w nich jedynie pochówki koni i przedmioty pozostawione przez złodziei, z ich punktu widzenia bezwartościowe.
Kurhan nr 2.
Kurhan nr 2 jest największym kurhanem pod względem rozmiarów. Pochodzi z lat 450-400 p.n.e. Zachowała się w nim prostokątna komora grobowa o długości 8 m i szerokości 6 m. Jej podłoga i ściany wyłożone były wapiennymi płytami, a całość przykryta była drewnianym pomostem. Około trzech czwartych grobowca zapełniało 13 szkieletów końskich w uzdach z brązowymi wędzidłami.
Północno-wschodni róg pomieszczenia był odgrodzony i tutaj spoczywał szkielet zmarłego. Szkielet ułożony był na plecach z głową skierowaną na wschód i wyprostowanymi kończynami. Zmarły miał na sobie skórzany pancerz pokryty licznymi żelaznymi i brązowymi pozłacanymi blaszkami. Przód pancerza zdobiła duża, srebrna blacha przedstawiającego jelenia i jelonka z umownym, szkicowo zaznaczonym porożem, oraz orła z rozwiniętymi skrzydłami i z głową opuszczoną w dół. Po prawej stronie szkieletu leżał miecz, żelazne groty włóczni i brązowe groty strzał. Na szyi zmarłego znajdował się lity naszyjnik oraz kolia ze 126 złotych rurek. Szczątki zmarłego przykrywała kapa ozdobiona złotymi blaszkami. Nie zachowała się ona do czasu odkrycia grobowca, pozostałością po niej pozostały złote blaszki w liczbie około 300 z wyrytymi, rozmaitymi przedstawieniami m.in. głowy bogini Ateny w hełmie, męskich i żeńskich głów z profilu, nagiego chłopca, przedniej części byka, skrzydlatego sfinksa, lwa, leżącego jelenia, głowy barana, głowy Meduzy, leżącego górskiego kozła, sylwetki sowy i kury. Przy zmarłym leżały także:
Brązowe ozdoby uprzęży, złote aplikacje odzieży z przedstawieniami realnych i fantastycznych zwierząt, złota biżuteria i broń oraz skórzany pancerz ze złotymi aplikacjami nawiązywały do scytyjskiego stylu zwierzęcego.
Kurhan nr 4.
Kurhan nr 4 pochodzi z lat 475-450 p.n.e. Wysokość jego wynosi 13 m. W momencie odkrycia okazało się, że już wcześniej był ograbiony. Jednak złodzieje nie wynieśli wszystkiego. Odnaleziono tu 3 rytony: jeden srebrny, dużych rozmiarów, zakończony wyobrażeniem przedniej części ciała skrzydlatego kozła górskiego oraz 2 złote: jeden zakończony głową barana, a drugi – przedniej części psa. Górne części rytonów były wykonane z rogów i ozdobione złotymi okrągłymi blaszkami z wyobrażeniami zwierząt: orła trzymającego zająca, lwa na leżącym jeleniu, lamparta atakującego górskiego kozła i smoka z otwartą paszczą. Odkryto tu także srebrny kyliks z wyobrażeniem bogini Nike, a także niedużą srebrną czarkę, 7 amuletów i złotą bransoletę zakończoną główkami żmij.
W osobnej części grobowca, odgrodzonej deskami, odnaleziono broń i skórzany pancerz z dużą brązową płytą z przodu, z wyobrażeniem głowy Meduzy. Znajdowały się tam również liczne przedmioty z brązu, w tym kocioł, kandelabr, rączka zwierciadła, a także naczynia gliniane. I w tym kurhanie znajdowały się również pochówki koni z ozdobioną w stylu zwierzęcym uprzężą.
Kurhan nr 6.
Kurhan nr 6 miał wysokość 11 m. Zawierał komorę grobową, składającą się z 3 części, przy czym część północna dzieliła się jeszcze na 2 pomieszczenia:wschodnie i zachodnie. Ściany były pokryte płytami wapiennymi, poszczególne części grobu również oddzielały płyty wapienne. We wschodnim pomieszczeniu znajdował się drewniany sarkofag, w zachodnie pomieszczeniu i w środkowej części grobowca zgromadzony był inwentarz, w południowej części znajdowały się szkielety 7 koni.
W sarkofagu znajdował się szkielet, obok którego były resztki futrzanej czapki i 3 nieduże srebrne naczynia. Na piersi zmarłego znaleziono 2 złote wisiorki i ponad 110 blaszek z widokiem m.in. siedzącego sfinksa, głowy Meduzy, głowami kobiet, a na palcach – 3 złote pierścienie. Oprócz tego w sarkofagu znajdowały się resztki żelaznego pancerza i miecza, brązowe groty strzał i żelazne groty kopii. W sąsiednim mniejszym pomieszczeniu, przeznaczonym dla rzeczy zmarłego, odnaleziono amfory na wino, wazę z czarnej laki z wyobrażeniem 2 atletów oraz proste brązowe zwierciadło z drewnianą rączką. W środkowej części grobu odkryto gliniane i brązowe naczynia, szkatułka pokrytą kościanymi płytkami z przedstawieniami siedzących bogini Afrodyty i Erosa.
Pozostałe kurhany.
Kurhan nr 5 był ograbiony wcześniej. Zachowała się tylko komora ze szkieletami 12 koni.
Trzy kurhany (nr 1, 3 i 7) zostały wybudowane później i są datowane na IV wiek p.n.e. One także zostały ograbione, ale niektóre elementy wyposażenia grobowego w nich się zachowały.
W kurhanie nr 1 o wysokości 15 m znajdowała się kamienna komora i, podobnie jak i w innych kurhanach, pokryta balami drewnianymi. Znaleziono w niej kościane groty strzał i części starogreckiego naczynia.
W kurhanie nr 3 była także kamienna komora, ale przykryta 3 wielkimi płytami. Odnaleziono tutaj srebrną rękojeść starogreckiego miecza tzw. machairy, zakończoną głowa gryfona. Odnaleziono tam też złote blaszki aplikacyjne z wyobrażeniami m.in. lwa, leżącego kozła, kiści winogron, a także pierścień z wyobrażeniem niedźwiedzia, kawałki naczyń srebrnych i alabastrowych oraz rozbitą wazę z Thasos, która pozwoliła ustalić wiek grobowca.
W kurhanie nr 7 była także kamienna komora, która była rozdzielona na 2 części: większą, przeznaczoną dla zmarłego, i mniejszą – dla wyposażenia grobowego. Tutaj odkryto resztki żelaznego pancerza, brązowe groty strzał, złote i srebrne blaszki.

</doc>
