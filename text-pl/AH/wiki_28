<doc id="1109285" url="https://pl.wikipedia.org/wiki?curid=1109285" title="Historia Gagauzji">
Historia Gagauzji

Historia Gagauzji 
Gagauzi, jako koloniści, przybyli do Besarabii z Bałkanów wraz z Bułgarami. Przesiedlenie to (w kilku falach) miało miejsce w drugiej połowie XVIII wieku, a także w wieku XIX. Najwięcej ludności przesiedliło się z terenu Dobrudży. Etnogeneza Gagauzów jest nieznana, istnieje wiele teorii, żadna jednak z nich nie posiada mocnych podstaw. Najczęściej widzi się w nich potomków średniowiecznych plemion tureckich (Uzów, Oguzów) lub Turków seldżuckich. Nie brak też opinii, w myśl których są oni sturczonymi Bułgarami, Grekami itd. Do czasów przesiedlenia się na teren Besarabii ich historia tak naprawdę jest nieznana. Przybywszy na ziemie położone pomiędzy Dniestrem a Prutem, osiedlili się głównie w południowej części Besarabii, zwanej Budziakiem.
Wiek XIX.
Od roku 1812 byli poddanymi carskiej Rosji. W latach 1856-1878 tereny zwartego osadnictwa gagauskiego w Budziaku podzielono pomiędzy Rosję a Księstwo (Hospodarstwo) Mołdawskie, któremu przypadło w udziale tzw. „Podunawie” - przy czym większość Gagauzów znalazła się wtedy po mołdawskiej stronie. Na mocy traktatu berlińskiego, kończącego kolejną wojnę rosyjsko-turecką, Gagauzi zamieszkali w „Podunawiu” stali się znów poddanymi cara, gdyż ziemie te włączono ponownie w skład Rosji. W okresie międzywojennym wsie gagauskie znalazły się w granicach Rumunii.
Związek Radziecki.
Po wymuszonym przez ZSRR odstąpieniu Besarabii (26 czerwca 1940 r.), na terytorium to wkroczyła Armia Czerwona, która pozostała w Besarabii do 22 czerwca 1941 roku. Po wybuchu działań wojennych tereny zwartego osadnictwa gagauskiego znalazły się ponownie w granicach Rumunii. Latem 1944 roku Besarabia została po raz drugi włączona w skład ZSRR, jednakże terytorium to podzielono pomiędzy dwie republiki związkowe: Mołdawską SRR oraz Ukraińską SRR. Obszar zwartego osadnictwa gagauskiego został znów podzielony - tym razem jednak większość wsi gagauskich pozostała w granicach Mołdawii, podczas gdy większość miejscowych Bułgarów znalazło się na Ukrainie (zwłaszcza miasto Bołgrad).
Próby uzyskania autonomii.
Gagauzi kilkakrotnie, w swojej historii, próbowali stworzyć własną autonomię (najczęściej padała propozycja stworzenia jej wraz z miejscowymi Bułgarami).
Pierwsza taka proklamacja miała miejsce już w czasach przynależności Podunawia do Mołdawii, jednakże największym echem w historii Gagauzów było powstanie komrackie w roku 1906, które było tylko lokalnym i bezkrwawym wystąpieniem, ale odegrało ono niezwykle ważną rolę propagandową w przyszłości, gdyż do tych wydarzeń Gagauzi nawiązywali najchętniej w staraniach o ustanowienie autonomii.
Współczesność.
W czasach przynależności do ZSRR o Gagauzach mówiło się niewiele. Ustanowiono piśmiennictwo gagauskie, a na krótki okres wprowadzono nawet nauczanie w języku ojczystym, ale bardzo szybko się z tych pomysłów wycofano. Odrodzenie dla Gagauzów przyszło dopiero pod koniec lat 80. XX wieku i było dziełem młodej inteligencji gagauskiej. Jej przedstawiciele, w lutym 1988 r. założyli w Komracie klub dyskusyjny pod nazwą "Gagauz-halkı" ("Lud Gagauski"). Organizacja ta szybko przerodziła się w ruch polityczny. W roku 1989 w mieście Czadyr Łunga powstały dwa ruchy społeczne o nazwach „"Birlik"” („Jedność”) oraz „"Millet sancısı"” („Ból Narodu”), a w Wulkaneszty „"Vatan"” („Ojczyzna”). W maju 1989 zadecydowano, że trzy organizacje: „"Gagauz-halkı"”, „"Birlik"” oraz „"Vatan"” zjednoczą się w jedną, pod wspólną nazwą „"Gagauz-halkı"”, przy czym każdy z tych podmiotów zachowa swoją samodzielność. Dnia 21 maja 1989 roku odbył się zjazd zjednoczeniowy społeczno-politycznych organizacji „"Gagauz-halkı"”. Wzięło w nim udział 528 delegatów, w tym 332 Gagauzów. Od tego momentu zaczęto czynić przygotowania do ustanowienia autonomii. 
Republika Gagauska została proklamowana 19 sierpnia 1990 roku (jako republika socjalistyczna) – był to jednakże twór separatystyczny w odniesieniu do Mołdawskiej SRR. Ogłoszono, że obywatele Republiki Gagauskiej zachowują obywatelstwo ZSRR, jednak przestają być obywatelami Mołdawskiej SRR. Po upadku ZSRR, Gagauzi znaleźli się w granicach nowego państwa jakim jest Republika Mołdawii, która swą niepodległość ogłosiła 27 sierpnia 1991. Od samego początku stosunki pomiędzy Komratem a Kiszyniowem były bardzo napięte. Władze centralne w Kiszyniowie nie uznawały secesji (zarówno władze Mołdawskiej SRR jak też władze niepodległej Mołdawii).
Dopiero 23 grudnia 1994 roku Parlament Republiki Mołdawii przyjął „Ustawę o Specjalnym Prawnym Statusie Gagauzji ("Gagauz Yeri")”. W ten sposób powstała autonomia gagauska (Terytorium Autonomiczne Gagauzji) - pod oficjanną nazwą gagauską - "Gagauz Yeri" (po mołdawsku: "Unitate teritorială autonomă Găgăuzia", po rosyjsku "Gagauziâ" lub dokładniej "Zemlja Gagauziâ"). W roku 1995 odbyło się referendum, mające na celu wytyczenie granic administracyjnych Gagauzji oraz ustanowienie stolicy Autonomii.
Po parafowaniu przez Mołdawię w listopadzie 2013 roku umowy stowarzyszeniowej z Unią Europejską parlament Gagauzji uchwalił przeprowadzenie referendum sprawdzającego, czy ludność chce integracji z Unią Europejską czy tworzoną przez Rosję unią celną. Władze Mołdawii uznały decyzję za wykraczającą poza kompetencje parlamentu Gagauzji i podjęły działania na rzecz zablokowania tej inicjatywy.

</doc>
<doc id="1109288" url="https://pl.wikipedia.org/wiki?curid=1109288" title="Adam Idzikowski">
Adam Idzikowski

Adam Idzikowski (ur. 1842 w Małopolsce, zm. 10 marca 1907 w Krakowie) – polski inżynier kolejnictwa, uczestnik powstania styczniowego.
Życiorys.
Po wybuchu powstania styczniowego przerwał studia na lwowskiej Akademii Technicznej; walcząc w szeregach powstańczych dosłużył się stopnia porucznika. Podjął następnie ponownie studia we Lwowie, wieńcząc je w 1866 dyplomem inżyniera. Pracował w kolejach Galicji. Od 1878 należał do lwowskiego Towarzystwa Politechnicznego. W 1900 przeszedł w stan spoczynku i osiadł w Krakowie, gdzie prowadził biuro inżynierskie.
Był aktywnym rzecznikiem wprowadzenia języka polskiego w charakterze języka urzędowego na państwowych kolejach galicyjskich. Kilkakrotnie inicjował w tej sprawie rezolucje zjazdów branżowych (m.in. na I Zjeździe Techników Polskich w Krakowie w 1882 i na Zjeździe Inżynierów Kolejowych we Lwowie w 1904), a także pisał na ten temat w broszurze "Pogląd na gospodarstwo krajowe w dziedzinie kolei lokalnych" (1904).

</doc>
<doc id="1109291" url="https://pl.wikipedia.org/wiki?curid=1109291" title="Oktawa (religia)">
Oktawa (religia)

Oktawa (łac. "octavus" – ósmy) – przedział czasu w liturgii obejmujący ważną uroczystość i siedem dni po niej następujących.
Historia.
Najwcześniej w III w. powstała oktawa Zmartwychwstania Pańskiego, w czasie której odbywały się nabożeństwa i katechezy dla nowo ochrzczonych dorosłych. Po przyjęciu chrztu w Noc Paschalną konieczne było wtajemniczenie (tzw. mistagogia) w pełniejsze rozumienie tajemnicy zbawienia (co działo się w oktawie). Dni Oktawy Paschalnej są tak ważne w liturgii, że nie ustępują nawet przed uroczystościami. W istocie rzeczy bowiem to sama uroczystość wielkanocna trwa aż osiem dni. Można się tu dopatrywać podobieństwa do kilkudniowego obchodu Paschy żydowskiej: trwającej w Izraelu siedem dni (tyle też trwa obchód wielkanocny w niektórych tradycjach wschodnich, np. w tradycji bizantyjskiej), a w diasporze osiem. Liturgia wszystkich dni oktawy powinna być sprawowana szczególnie uroczyście. Początkowo chrztu udzielano tylko w Noc Paschalną, ale z czasem wielka liczba nawracających się doprowadziła do tego, że dniem chrztu stała się również noc przed Zesłaniem Ducha Świętego. Stąd musiała pojawić się kolejna oktawa jako czas mistagogii nowo ochrzczonych. Oktawa Zesłania Ducha Świętego została zniesiona (w posoborowym kalendarzu) dopiero w 1970 roku, w ramach odnowy liturgii po Soborze Watykańskim II. W kalendarzu 1962 r. obowiązuje nadal. W VII wieku ukształtowała się oktawa Bożego Narodzenia, później Bożego Ciała i Najświętszego Serca Pana Jezusa. Dziś oktawa pozwala doświadczyć innej rachuby czasu. Przez powtarzające się nabożeństwa, oficja liturgii godzin, powtarzane teksty, rozważanie jednej tajemnicy, jeden dzień trwa przez kolejnych siedem. Dzień ósmy jest także symbolem końca świata i wieczności.
Oktawy współcześnie.
W obrządku rzymskim odnowionym na polecenie Soboru Watykańskiego II zachowały się tylko dwie formalne oktawy. "Obchód największych uroczystości Zmartwychwstania i Narodzenia Pańskiego trwa przez osiem dni. Obydwie oktawy rządzą się własnymi prawami". W pobożności ludowej pozostały także pewne zwyczaje związane z nieistniejącą już w liturgii oktawą Bożego Ciała, np. urządzanie w tych dniach procesji teoforycznych.
Wschodnie tradycje chrześcijańskie także znają obchodzenie największych świąt przez kilka dni.

</doc>
<doc id="1109294" url="https://pl.wikipedia.org/wiki?curid=1109294" title="VIVA TV Polska">
VIVA TV Polska



</doc>
<doc id="1109295" url="https://pl.wikipedia.org/wiki?curid=1109295" title="Wyżyna Turgajska">
Wyżyna Turgajska

Wyżyna Turgajska (kaz. Торғай үстірті, "Torgaj üstyrty"; ros. Тургайское плато, "Turgajskoje płato") – wyżyna w Azji Centralnej, w północno-zachodnim Kazachstanie. 
Wyżyna Turgajska rozciąga się między południowym krańcem gór Ural i stanowiącym jego przedłużenie pasmem górskim Mugodżary a Pogórzem Kazachskim. Na północy przechodzi w Nizinę Zachodniosyberyjską, na południu w Nizinę Turańską. Rozciągłość równoleżnikowa regionu wynosi około 600 km, rozciągłość południkowa około 300 km; przeciętna wysokość nad poziom morza to 200–300 m, a maksymalne wzniesienie 310 m n.p.m. Wyżyna jest w połowie przedzielona Bramą Turgajską, obniżeniem o południkowym przebiegu. Na południu wyżyna rozczłonkowuje się we wzniesienia o płaskich wierzchowinach. 
Wyżyna Turgajska składa się z piasków i glin pochodzących z osadów morskich i rzecznych. Na jej obszarze znajdują się złoża magnetytu, limonitu, boksytów i węgla. 
Północną część Wyżyny Turgajskiej zajmuje step, stanowiący część Wielkiego Stepu eurazjatyckiego. Na południu step przechodzi w półpustynię. Licznie występują słone jeziora.

</doc>
<doc id="1109296" url="https://pl.wikipedia.org/wiki?curid=1109296" title="Rosyjska sotnia UPA">
Rosyjska sotnia UPA

Rosyjska sotnia UPA – sotnia Ukraińskiej Powstańczej Armii złożona z Rosjan, powstała w 1943 w Okręgu Wojskowym UPA „Zahrawa”.
Oddział brał udział w walkach z wojskami niemieckimi. Twórcą oddziału, jak i inicjatorem tworzenia innych międzynarodowych oddziałów UPA był dawny oficer Armii Czerwonej – Dmytro Karpienko „Jastrub”.

</doc>
<doc id="1109300" url="https://pl.wikipedia.org/wiki?curid=1109300" title="Brama Turgajska">
Brama Turgajska

Brama Turgajska (ros. Тургайская ложбина – "Turgajskaja łożbina") – obniżenie o przebiegu południkowym dzielące w pół Płaskowyż Turgajski w Azji Centralnej, w północno-zachodnim Kazachstanie.
Brama Turgajska rozciąga się na długości około 300 km, jej szerokość wynosi od 20 do 75 km. Dno Bramy jest płaskie, wyścielone starymi osadami morskimi i rzecznymi. Jego najwyższy punkt w połowie długości Bramy leży na wysokości 126 m n.p.m. Bramą Turgajską spływa na północ rzeka Ubagan (dopływ Tobołu), a na południe rzeka Turgaj. Znajduje się tu wiele płytkich, często słonych jezior stepowych (największe: Kusmuryn, Sarymoin, Aksuat, Kujuk-kol, Sarykopa). Wody z topnienia śniegów spływające do Bramy tworzą rozlewiska typu limanowego. Roślinność na północy jest stepowa, na południu przechodzi w półpustynną. Tereny Bramy są użytkowane jako pastwiska.
Brama Turgajska jest pochodzenia erozyjno-tektonicznego. Jej przebieg odpowiada osi Przełomu Turgajskiego. Została uformowana przez rzeki płynące niegdyś z jezior Azji Środkowej, leżących w miejscu dzisiejszego Jeziora Aralskiego, na północ do Niziny Zachodniosyberyjskiej, które zanikły po zmianie klimatu na suchszy i cieplejszy.

</doc>
<doc id="1109302" url="https://pl.wikipedia.org/wiki?curid=1109302" title="Bitwa pod Kamienną Górą">
Bitwa pod Kamienną Górą



</doc>
<doc id="1109316" url="https://pl.wikipedia.org/wiki?curid=1109316" title="Widzę cię">
Widzę cię

Widzę cię (oryg. "I See You") – bollywoodzki film wyprodukowany w 2006 roku przez odtwórcę głównej roli Arjun Rampala i jego żonę Mehr Jesia w ich wytwórni Chasing Ganesha Films, a wyreżyserowany przez Vivek Agrawala. Ideą przewodnią filmu jest „Miłość znajdziesz w dziwnych miejscach”. Film był kręcony w Londynie. Wśród tłumu przechodniów możemy na chwilę zobaczyć Hrithik Roshana i Shah Rukh Khana. Inspiracją dla filmu był hollywoodzki film z 2005 "Jak w niebie". Akcja filmu rozgrywa się w Londynie, wśród Non Resident Indians. Tematem filmu jest dorastanie do miłości i związku niedojrzałego uczuciowo mężczyzny spełniającego się dotychczas w roli playboya.
Fabuła.
Dr. Shivani Dutt (Vipasha Agarwal) to Induska żyjąca w Londynie. W dobrobycie, otoczona troską swojej owdowiałej mamy (Kirron Kher). Jej spokojne życie kończy się w chwili, gdy Shivani dowiaduje się, że jeden z pracujących z nią lekarzy zamieszany jest w handel organami. Obawiając się procesu lekarz zleca śmierć Shivany w wypadku samochodowym. Shivana przeżyła, ale teraz pozostaje w komie pod opieką człowieka, który chce jej śmierci. Próbuje on przekonać matkę Shivany do podpisania decyzji o odłączeniu córki od aparatury. Uśpiona nie może się bronić. Jedynym ratunkiem pozostaje pomoc ducha. Ciało Shivany leży w szpitalu. Jej duch poszukuje kogoś, z kim mógłby wejść w kontakt. Niestety jedyną osobą, która jest w stanie zobaczyć Shivanę to Raj Jaiswal (Arjun Rampal), moderator popularnego programu telewizyjnego, beztroski, cieszący się życiem lekkoduch. Jego głównym celem w życiu jest podobać się kobietom, oczarowywać je, uwodzić unikając bliskości, nie wiążąc się. Niezbyt podoba mu się nieproszony gość w domu. W dodatku uparcie zapewniający go, że jest duchem potrzebującej pomocy lekarki. Raj lubi wygodę, nie lubi kłopotów. W końcu daje się jednak przekonać. Zaczyna jej wierzyć, ufać. Shivani staje się coraz ważniejsza. Ryzykuje dla niej bycie śmiesznym. Gdy rozmawia z kimś, kogo tylko on widzi, zaczyna być przez wszystkich traktowany jak szaleniec. Czy Raj uratuje ciało ducha, w którym się zakochał?...

</doc>
<doc id="1109317" url="https://pl.wikipedia.org/wiki?curid=1109317" title="Tuesday Knight">
Tuesday Knight

Tuesday Lynn Knight (ur. 17 lutego 1969 r.) – amerykańska aktorka filmowa i telewizyjna. Znana głównie z roli Kristen Parker w filmie "" oraz Val z opery mydlanej "Szpital miejski".

</doc>
<doc id="1109318" url="https://pl.wikipedia.org/wiki?curid=1109318" title="Seini">
Seini

 
Seini (niem. "Leuchtenburg"; węg. "Szinérváralja") – miasto w północno-zachodniej Rumunii, w okręgu Marmarosz, w północnym Siedmiogrodzie. Liczy 9439 mieszkańców. Prawa miejskie uzyskało w 1490. Położone jest 26 kilometrów na północny zachód od Baia Mare, 42 kilometrów na wschód od Satu Mare, 24 kilometrów na południowy wschód od Negrești-Oaș. Powierzchnia miasta wynosi 58,91 km².

</doc>
<doc id="1109319" url="https://pl.wikipedia.org/wiki?curid=1109319" title="Mister Fantastic">
Mister Fantastic

Reed Richards / Pan Fantastic – jedna z głównych postaci komiksów Marvela o Fantastycznej Czwórce.
Reed Richards był utalentowanym naukowcem. Wraz z przyjacielem, Benem Grimmem i dziewczyną, Susan Storm oraz jej bratem Johnnym wyruszył w podróż kosmiczną, by odkryć tajemnicę kodu genetycznego człowieka. W przestrzeni wystąpił wybuch nieznanej energii. Pod jej wpływem badacze posiedli nadprzyrodzone moce, które odmieniły ich życie. Przyjaciele stali się Fantastyczną Czwórką, na której czele stanął Reed, jako Pan Fantastic. Jego ciało mogło się teraz rozciągać jak guma, lecz wybitny intelekt miał również zasadnicze znaczenie w jego superbohaterskiej działalności.
Odtwórcy roli.
Postać Reeda pojawiła się w takich filmach o Fantastycznej Czwórce z 1994, 2005, oraz 2015 roku. Pojawił się także w należącym do MCU "Doktor Strange w multiwersum obłędu" z 2022 roku. W postać tą wcielili się kolejno: Alex Hyde-White, Ioan Gruffudd, Miles Teller oraz John Krasinski.

</doc>
<doc id="1109320" url="https://pl.wikipedia.org/wiki?curid=1109320" title="Piotr Dejmek">
Piotr Dejmek

Piotr Dejmek (ur. 25 kwietnia 1953 w Łodzi, zm. 20 kwietnia 2010 w Warszawie) – polski aktor i producent filmowy.
Życiorys.
Syn aktorki Danuty Mniewskiej i reżysera teatralnego Kazimierza Dejmka. Po raz pierwszy na szklanym ekranie pojawił się w drugim odcinku serialu "Daleko od szosy" (1976). W 1977 roku ukończył studia na Wydziale Aktorskim PWSFTViT w Łodzi i zadebiutował w roli Artura w spektaklu Sławomira Mrożka "Tango" na scenie Teatru Ziemi Mazowieckiej w Warszawie. Występował potem w teatrach warszawskich: Popularnym (1977–1979) i Wielkim (1982–1983).
Na kinowym ekranie debiutował w dramacie wojennym Jana Łomnickiego "Akcja pod Arsenałem" (1977). Za rolę lekarza Stefana w psychologicznym dramacie wojennym "Szpital przemienienia" (1978) odebrał w 1981 roku nagrodę Kryształowej Gwiazdy. Zaskarbił sobie sympatię najmłodszych widzów jako posłaniec króla Bajdocji w filmie "Podróże pana Kleksa" (1986). W dwóch odcinkach serialu Andrzeja Konica "Pogranicze w ogniu" (1988) pojawił się jako Adam Wałyga, przyjaciel Graby, współpracownik polskiego wywiadu, w serialu Wojciecha Wójcika "Ekstradycja" (1995) wystąpił w roli policjanta.
Później Piotr Dejmek został producentem filmowym i telewizyjnym (pracował m.in. w Telewizji Polskiej).
Zmarł po kilkuletniej walce z rakiem. Pochowany na cmentarzu Powązkowskim w Warszawie (kolumbarium, rząd 47-2)

</doc>
<doc id="1109321" url="https://pl.wikipedia.org/wiki?curid=1109321" title="Eumycetoma">
Eumycetoma



</doc>
<doc id="1109322" url="https://pl.wikipedia.org/wiki?curid=1109322" title="Actinomycetoma">
Actinomycetoma



</doc>
<doc id="1109323" url="https://pl.wikipedia.org/wiki?curid=1109323" title="Turgaj (rzeka)">
Turgaj (rzeka)

Turgaj (ros. Тургай) – rzeka w północno-zachodnim Kazachstanie. Jej długość wynosi 825 km, powierzchnia zlewni 157 tys. km², średni przepływ w dolnym biegu 8 m³/s.
Turgaj powstaje w południowo-wschodniej części Płaskowyżu Turgajskiego z połączenia rzek Żałdama i Kara-turgaj, spływających z Pogórza Kazachskiego. Płynie na południowy zachód do Bramy Turgajskiej. Tam skręca na południe, przybiera swój jedyny większy dopływ Irgiz i kończy bieg w bezodpływowym słonym okresowym jeziorze Szałkartengyz na północnym skraju Niziny Turańskiej.
Reżim Turgaju jest śnieżny. Najwyższy stan wody występuje wiosną. Płynąc dzieli się na wiele ramion, tworząc liczne jeziora. Zamarza od połowy listopada do połowy kwietnia.

</doc>
<doc id="1109324" url="https://pl.wikipedia.org/wiki?curid=1109324" title="Maduromykoza">
Maduromykoza



</doc>
<doc id="1109326" url="https://pl.wikipedia.org/wiki?curid=1109326" title="AŚ Białystok">
AŚ Białystok



</doc>
<doc id="1109328" url="https://pl.wikipedia.org/wiki?curid=1109328" title="Thing (komiks)">
Thing (komiks)

Ben Grimm / Rzecz lub Stwór – jedna z postaci z komiksów marvelowskich Fantastyczna Czwórka.
Reed Richards wraz z przyjacielem, Benem Grimmem i dziewczyną, Susan Storm oraz jej bratem Johnnym wyruszył w podróż kosmiczną, by odkryć tajemnicę kodu genetycznego człowieka. W przestrzeni wystąpił wybuch nieznanej energii. Pod jej wpływem badacze posiedli nadprzyrodzone moce, które odmieniły ich życie. Przyjaciele stali się Fantastyczną Czwórką, na której czele stanął Reed. Ben przyjął przezwisko Rzecz. Stał się stworem o kamiennym ciele z super siłą.
Odtwórcy roli.
Postać Bena pojawiła się w takich filmach jak: Fantastyczna Czwórka, Fantastyczna Czwórka i oraz w Fantastycznej Czwórce, gdzie wcielili się w niego kolejno: Michael Bailey Smith, Michael Chiklis (w polskiej wersji językowej do pierwszej części Artur Dziurman) oraz Jamie Bell (w polskiej wersji językowej Paweł Krucz).

</doc>
<doc id="1109330" url="https://pl.wikipedia.org/wiki?curid=1109330" title="Szałkartengyz">
Szałkartengyz

Szałkartengyz (t. Szałkarteniz, Czełkarteniz, Czełkar-tengiz; kaz. "Шалқартеңіз"; ros. "Шалкартениз") – bezodpływowe słone bagnisko w północnej części Niziny Turańskiej. Powierzchnia – 1800 km². Dopływy – Turgaj i Irgiz. 
Wiosną, w okresie topnienia śniegów na stepie, Turgaj i Irgiz niosą większe ilości wody. Wtedy bagnisko staje się słono-gorzkim jeziorem o głębokości 2–3 m.

</doc>
<doc id="1109332" url="https://pl.wikipedia.org/wiki?curid=1109332" title="Human Torch">
Human Torch

Johnny Storm / Ludzka Pochodnia () – jedna z postaci z komiksów marvelowskich o Fantastycznej Czwórce.
Reed Richards wraz z przyjacielem, Benem Grimmem i dziewczyną, Susan Storm oraz jej bratem Johnnym wyruszył w podróż kosmiczną, by odkryć tajemnicę kodu genetycznego człowieka. W przestrzeni wystąpił wybuch nieznanej energii. Pod jej wpływem badacze posiedli nadprzyrodzone moce, które odmieniły ich życie. Przyjaciele stali się Fantastyczną Czwórką, na której czele stanął Reed. Johnny przyjął przezwisko Ludzka Pochodnia. Może zacząć płonąć, strzelać ogniem i latać.
Odtwórcy roli.
Postać Johnny'ego pojawiła się w takich filmach jak: Fantastyczna Czwórka, Fantastyczna Czwórka i oraz w nadchodzącej Fantastycznej Czwórce, gdzie wcielili się w niego kolejno: Jay Underwood, Chris Evans (w polskiej wersji językowej do pierwszej części Mateusz Damięcki) oraz Michael B. Jordan (w polskiej wersji językowej Otar Saralidze).

</doc>
<doc id="1109334" url="https://pl.wikipedia.org/wiki?curid=1109334" title="Invisible Woman">
Invisible Woman

Susan Storm / Niewidzialna Kobieta () – jedna z postaci z komiksów marvelowskich "Fantastyczna Czwórka".
Reed Richards wraz z przyjacielem, Benem Grimmem i dziewczyną, Susan Storm oraz jej bratem Johnnym wyruszył w podróż kosmiczną, by odkryć tajemnicę kodu genetycznego człowieka. W przestrzeni wystąpił wybuch nieznanej energii. Pod jej wpływem badacze posiedli nadprzyrodzone moce, które odmieniły ich życie. Przyjaciele stali się Fantastyczną Czwórką, na której czele stanął Reed. Susan przyjęła przezwisko Niewidzialna Kobieta. Potrafi stać się niewidzialną i generować pola siłowe.
Odtwórczynie roli.
Postać Sue pojawiła się w niewydany filmie "Fantastyczna Czwórka", a później w"Fantastycznej Czwórce" z 2005 roku i oraz w "Fantastycznej Czwórce" z 2015 roku. Wcieliły się w nią kolejno: Rebecca Staab, Jessica Alba (w polskiej wersji językowej do pierwszej części Kamila Baar) oraz Kate Mara (w polskiej wersji językowej Julia Kamińska).

</doc>
<doc id="1109337" url="https://pl.wikipedia.org/wiki?curid=1109337" title="Rycerka (przystanek kolejowy)">
Rycerka (przystanek kolejowy)

Rycerka – przystanek kolejowy z ładownią w Rycerce Dolnej, w województwie śląskim, w Polsce.
W roku 2021 przystanek obsługiwał 50–99 pasażerów na dobę.
Turystyka.
W Rycerce swój początek ma szlak wokół Worka Raczańskiego.

</doc>
<doc id="1109344" url="https://pl.wikipedia.org/wiki?curid=1109344" title="Denise Biellmann">
Denise Biellmann

Denise Biellman (ur. 11 grudnia 1962 w Zurychu) – szwajcarska łyżwiarka figurowa, startująca w konkurencji solistek. Uczestniczka igrzysk olimpijskich w Lake Placid (1980), mistrzyni świata (1981), mistrzyni Europy (1981) oraz 3-krotna mistrzyni Szwajcarii (1979–1981).
Biellman jest pierwszą kobietą, która wylądowała potrójnego lutza na mistrzostwach Europy 1978. Ponadto jej nazwiskiem została nazwana pozycja piruetu stanego z trzymaniem nogi, w którym łyżwiarz w pozycji stojącej sięga rękoma do tyłu przez ramiona i chwyta płozę łyżwy nogi wolnej, unosząc w ten sposób nogę wolną ponad głowę tzw. piruet Biellmann. Pozycja Biellmann jest wykonywana również w spiralach łyżwiarskich tzw. spirala Biellmann.
Zakończyła karierę amatorską w 1981 roku w wieku 18 lat pozostając czynnym członkiem społeczności łyżwiarskiej występując w pokazach. Oprócz tego uruchomiła serię produktów fitness i związanych z modą. 

</doc>
<doc id="1109356" url="https://pl.wikipedia.org/wiki?curid=1109356" title="Płyta muzyczna">
Płyta muzyczna



</doc>
<doc id="1109357" url="https://pl.wikipedia.org/wiki?curid=1109357" title="Raciborów Kutnowski">
Raciborów Kutnowski

Raciborów Kutnowski – przystanek kolejowy we wsi Raciborów, w województwie łódzkim, w powiecie kutnowskim w Polsce.
W 2018 roku przystanek obsługiwał 0–9 pasażerów na dobę.
Przystanek znajduje się na linii Kutno – Brodnica.
Przystanek posiada jeden peron dostawiony przy torze.
Raciborów posiada połączenia bezpośrednie z Kutnem, Płockiem oraz Sierpcem.

</doc>
<doc id="1109367" url="https://pl.wikipedia.org/wiki?curid=1109367" title="Termogeneza">
Termogeneza

Termogeneza – w fizjologii jest to zespół procesów fizjologicznych i metabolicznych (oksydacyjnych lub katabolicznych) oraz reakcji behawioralnych, których celem jest wytworzenie ciepła dla utrzymania stałej temperatury ciała. Jest charakterystyczna dla zwierząt stałocieplnych.
Typy.
W zależności od sposobu wywołania kaskady reakcji prowadzących do produkcji ciepła możemy wyróżnić kilka rodzajów termogenezy:
Termogeneza drżeniowa.
Ciepło wytwarzane jest poprzez nieznaczne, ale szybkie i nieskoordynowane kurcze włókien mięśniowych, podobnie jak przy ćwiczeniach fizycznych. Praca mechaniczna zamieniana jest w ciepło, ze względu na równoczesne działanie mięśni antagonistycznych.
Termogeneza bezdrżeniowa.
To proces wytwarzania ciepła bezpośrednio w brunatnej tkance tłuszczowej, który zostaje zapoczątkowany w temperaturze ok. 20°C, jednak swoje maksimum osiąga podczas regularnego narażenia organizmu na niską temperaturę. Proces wytwarzania ciepła zachodzi w brunatnej tkance tłuszczowej, w której procesy oddechowe i procesy fosforylacji oksydacyjnej nie są ze sobą sprzężone, co sprawia, że energia wyzwalana w czasie utleniania, zamiast prowadzić do produkcji ATP z ADP może zostać zamieniona na ciepło. Oddziaływanie chłodnego powietrza o temperaturze 15°C w krótkim powoduje wzrost spoczynkowej przemiany materii o ok. 11,8%, przy czym wyższy poziom termogenezy bezdrżeniowej jest obserwowany u osób młodych, szczupłych, płci męskiej.
Termogeneza poposiłkowa.
To wzrost wytwarzania ciepła w organizmie po spożyciu pokarmu. Zależny jest od ilości i rodzaju spożytego pożywienia. Ocenia się, że termogeneza indukowana pożywieniem stanowi 6 - 10% dobowych wydatków energetycznych organizmu. Wytwarzanie ciepła wiąże się ze zwiększonym zużyciem energii potrzebnej do strawienia pokarmów. Największy efekt termogenny ma białko.
Termogeneza związana ze stosowaniem odpowiedniej diety jest wykorzystywana w regulacji masy ciała. Najczęściej stosowane preparaty termogenne zawierają: efedrynę, gorzką pomarańczę, kapsaicynę, imbir i kofeinę. Termogeneza poposiłkowa i termogeneza wywołana oddziaływaniem zimna są ze sobą powiązane, co sugeruje, że za ich wywołanie może odpowiadać podobny mechanizm.

</doc>
<doc id="1109376" url="https://pl.wikipedia.org/wiki?curid=1109376" title="Kubańska sotnia UPA">
Kubańska sotnia UPA

Kubańska sotnia UPA – sotnia Ukraińskiej Powstańczej Armii, złożona Kozaków kubańskich, dawnych żołnierzy Armii Czerwonej. Powstała w 1943 roku w okolicach Riwnego, brała udział w walkach z wojskami niemieckimi.

</doc>
<doc id="1109384" url="https://pl.wikipedia.org/wiki?curid=1109384" title="Entodinium">
Entodinium

Entodinium caudatum – jeden z najpospolitszych gatunków orzęsków występujących u bydła, żyjący w symbiozie ze zwierzętami żwaczowymi. 
Nie potrafią, wbrew temu, co wcześniej sądzono, trawić celulozy. Wykorzystują pokarm roślinny, z którego czerpią skrobię, oraz bakterie, pozyskując z nich białka. Symbiotyczny charakter tych protistów wynika z faktu, iż przechodząc ze żwacza do dalszych części żołądka, ulegają strawieniu, dostarczając przeżuwaczowi wysokowartościowego białka zwierzęcego. U owiec jego ilość wynosi 50 g na 1 kg trawionej masy pokarmowej.
Komórka entodinium ma kształt zaokrąglonego kwadratu z małym wyrostkiem cytoplazmatycznym w jednym z rogów, w okolicach którego znajduje się cytopyge. Perystom z cytostomem znajdują się naprzeciwko wyrostka po drugiej stronie komórki. Komórka posiada duży makronukleus ciągnący się przez całą jej długość.

</doc>
<doc id="1109391" url="https://pl.wikipedia.org/wiki?curid=1109391" title="Nowy koszmar Wesa Cravena">
Nowy koszmar Wesa Cravena

Nowy koszmar Wesa Cravena (ang. "Wes Craven’s New Nightmare") – amerykański film fabularny (horror) z 1994 r. w reżyserii Wesa Cravena. Film jest siódmą częścią "Koszmaru z ulicy Wiązów", którego autorem jest właśnie Craven.
Serwis Rotten Tomatoes przyznał mu wynik 79%.
Fabuła.
Aktorka Heather Langenkamp, która dziesięć lat temu wcieliła się w główną bohaterkę horroru Wesa Cravena, obecnie przyjmuje rolę w jego nowym projekcie. Tuż przed rozpoczęciem zdjęć, kobieta jest nękana serią tajemniczych głuchych telefonów. Niebawem w wypadku samochodowym ginie jej mąż, Chase Porter. W życiu Heather zaczyna dochodzić do niewytłumaczalnych przypadków, z których najbardziej przerażającym jest objawienie się Freddy’ego w snach aktorki. Krueger chce zawładnąć duszą jej kilkuletniego synka Dylana.

</doc>
<doc id="1109401" url="https://pl.wikipedia.org/wiki?curid=1109401" title="Ulysses Moore">
Ulysses Moore

Ulysses Moore – cykl fantastycznych powieści Pierdomenico Baccalario z ilustracjami Iacopo Bruno. Seria rozpoczęta w 2004 r. odniosła duży sukces wśród czytelników.
Książki.
Ukazały się następujące części serii (w nawiasach daty wydań, polskiego i oryginalnego):
Fabuła.
Rodzice Julii i Jasona kupują nowy dom w Kilmore Cove – miasteczku, którego nie ma na żadnej mapie. Willa Argo jest niezwykłym miejscem. Należała do pewnego mężczyzny, Ulyssesa Moore. Bardzo dziwne jest to, że nikt Ulyssesa nigdy nie widział. Właściwie prawie nikt – widział go wciąż pracujący ogrodnik Nestor. Nestor cieszy się z przyjazdu dzieci. Ma nadzieję, że razem z Rickiem Bannerem dotrą do Wrót Czasu i przejdą przez nie. Jason sądzi, że Ulysses Moore żyje, co jest prawdopodobne. Za szafą w ścianie są drzwi prowadzące do pewnej łodzi. Łodzi, która zabierze Cię do Wrót Czasu – stamtąd można wyruszyć w każde miejsce, do którego drugie wejście prowadzi przez inne drzwi z pojedynczym kluczem. Dzieci muszą znaleźć wszystkie klucze do wszystkich Wrót Czasu, bowiem w Kilmore Cove tych drzwi jest kilka, zarówno kluczy. Istnieje też Pierwszy Klucz, który otwiera wszystkie drzwi. Niestety, Obliwia Newton ma mapę, którą odebrała trójce przyjaciół. Dzięki mapie wie, gdzie są Wrota Czasu. Chce zapanować nad Wrotami i wzbogacić się, ujawniając je światu. Zależy jej tylko na pieniądzach.

</doc>
<doc id="1109402" url="https://pl.wikipedia.org/wiki?curid=1109402" title="Chaszuri">
Chaszuri

Chaszuri (, w czasach stalinowskich – Stalinisi) – miasto w środkowej Gruzji, w Kotlinie Środkowokartlijskiej, na przedgórzu Gór Lichskich.
Położone nad rzeką Kurą, założone w 1872 jako przystanek kolejowy zwany „Michajłowo”. Obecnie jest częścią regionu (mkhare) Wewnętrzna Kartlia i siedzibą dystryktu (raioni) Chaszuri.
W mieście działają Zakłady transportu kolejowego i przemysłu spożywczego, wytwórnia butelek dla rozlewni wód mineralnych. W pobliżu znajduje się uzdrowisko i ośrodek wypoczynkowy Surami.

</doc>
<doc id="1109405" url="https://pl.wikipedia.org/wiki?curid=1109405" title="Józef Janowski (muzealnik)">
Józef Janowski (muzealnik)

Józef Janowski (ur. 10 października 1928 w Warszawie, zm. 14 sierpnia 2018 w Krośnie) – dr nauk humanistycznych, archeolog, muzeolog, poeta, absolwent UW i UJ.
Twórca Muzeum w Krośnie i jego dyrektor 1957–1977, inicjator i poszukiwacz najstarszych śladów osadnictwa w rejonie krośnieńskim, np.; w Wietrznie, w Czarnorzekach. Członek Związku Literatów Polskich, prezes i współzałożyciel Stowarzyszenia Literackiego Nauczycieli w Krośnie, autor ponad 300 wierszy zebranych w 10 tomach poezji. Znaczna część jego twórczości literackiej poświęcona jest Beskidowi, Dukli, Wietrznie, Równemu i innym miejscowościom Ziemi Krośnieńskiej.

</doc>
<doc id="1109406" url="https://pl.wikipedia.org/wiki?curid=1109406" title="Serce ze złota">
Serce ze złota

Serce ze złota (Dil Ka Rishta, hindi दिल का रिश्ता, urdu دل کا رشتہ, angielski "Relationships of the heart", niemiecki "Nur dein Herz kennt die Wahrheit") – indyjski dramat miłosny wyreżyserowany przez Naresh Malhotra w 2003 roku i wyprodukowany przez Aditya Rai, brata Aishwarya Rai, która gra w parze z Arjun Rampalem główną rolę w filmie. Tematem filmu jest nieodwzajemniona miłość, szukanie zapomnienia w alkoholu, poczucie winy za błąd, który zniszczył czyjeś życie i zwycięstwo miłości, która przetrwała próbę cierpienia.
Fabuła.
Mumbaj. Jai (Arjun Rampal), milioner w ramach swojej działalności charytatywnej odwiedza wspieraną finansowo szkołę dla głuchoniemych. Spotyka tam Tię (Aishwarya Rai). Urzeczony jej urodą, naturalnością, prostotą i żywiołowością zakochuje się w niej. Tia przyjmuje jego pomoc, ceni sobie jego przyjaźń nie rozpoznając miłości. Wyznanie Jaia zaskakuje ją. Tia kocha biednego, ale bliskiego jej duchem i charakterem Raja (Priyanshu Chatterjee). Jai nie ustępuje, nadal próbuje zdobyć względy ukochanej. Wiadomość o jej ślubie, a potem narodzinach syna doprowadza go do rozpaczy, o której próbuje zapomnieć pijąc. Mijają miesiące, z Jaiem jest coraz gorzej, nie umie się pogodzić z odrzuceniem i z utratą na zawsze Tii. Jego przyjaciółka Anita (Isha Koppikar) próbuje go przekonać, aby się otrząsnął, przestał pić. Odurzony alkoholem Jai obiecuje zmianę życia, po czym mimo jej protestów pijany siada za kierownicą auta i powoduje wypadek. Zderza się z autem, w którym siedzą Tia z mężem. Raj i Anita giną na miejscu. Tia traci pamięć. Lekarze uważają, że na razie Tia jest w takim stanie, że wstrząs wywołany przypomnieniem utraconej przeszłości, może być zbyt groźny dla jej życia, więc jej matka (Rakhee Gulzar) bardzo niechętnie przyjmuje propozycję Jaia, który wywozi całą rodzinę do swojego domu w Afryce Południowej. Tii wmówiono, że mały Anshu jest synem Jaia i nieżyjącej Anity. Opiekując się nim zaczyna się zakochiwać w Jaiu. Ten, pełen poczucia winy i szantażowany przez matkę Tii, nie daje sobie prawa na to, by wyznać Tii swoją miłość. Dopiero Tia, po poznaniu prawdy, przekonuje go, aby dał sobie szansę.

</doc>
<doc id="1109407" url="https://pl.wikipedia.org/wiki?curid=1109407" title="Ołeh Lisohor">
Ołeh Lisohor

Ołeh Lisohor (ukr. Олег Володимирович Лісогор, ur. 17 stycznia 1979 w Browarach) - ukraiński pływak specjalizujący się w stylu klasycznym. Były rekordzista świata na 50 m stylem klasycznym – 26,17 s.

</doc>
<doc id="1109411" url="https://pl.wikipedia.org/wiki?curid=1109411" title="Azerska sotnia UPA">
Azerska sotnia UPA

Azerska sotnia UPA – sotnia Ukraińskiej Powstańczej Armii, złożona z Azerów, dawnych żołnierzy Armii Czerwonej. Powstała w 1943 roku w okolicach Równego, brała udział w walkach z wojskami niemieckimi.

</doc>
<doc id="1109415" url="https://pl.wikipedia.org/wiki?curid=1109415" title="Szkoła Europejska, Niemiecko-Polskie Gimnazjum i Liceum w Löcknitz">
Szkoła Europejska, Niemiecko-Polskie Gimnazjum i Liceum w Löcknitz

Szkoła Europejska, Niemiecko-Polskie Gimnazjum i Liceum w Löcknitz (niem. "Europaschule Deutsch-Polnisches-Gymnasium Löcknitz") – szkoła powstała w 1991 roku, gimnazjum i liceum w Löcknitz (Friedrich-Engels Straße 5–6) w powiecie Vorpommern-Greifswald w kraju związkowym Meklemburgia-Pomorze Przednie w Niemczech.
W szkole organizowane są niemiecko-polskie klasy integracyjne. Na zajęcia uczęszczają polskie i niemieckie dzieci oraz młodzież Zespołu Szkół im. Ignacego Łukasiewicza w Policach od siódmej klasy aż do matury. Polscy uczniowie mogą zdawać zarówno polską, jak i niemiecką maturę, natomiast niemieccy uczniowie nie mogą zdawać polskiej matury. Język polski jest nauczany jako przedmiot dodatkowy.
Szkoła liczy około 400 uczniów i 35 nauczycieli. Od roku 2004 szkoła nosi tytuł szkoły Europejskiej. Szkoła znajduje się w odległości ok. 10,5 km od przejścia granicznego w Lubieszynie i 25 km od centrum Szczecina.
Działalność.
Gimnazjum posiada własne studio radiowe oraz bibliotekę. Grupa rozjemcza działa w przypadku konfliktów szkolnych.
Od roku szkolnego 2009/2008 wszyscy uczniowie od klasy siódmej do dziesiątej muszą uczestniczyć w całodziennych zajęciach. Za to w szkole mają do dyspozycji różne dodatkowe przedmioty, jak np. siatkówkę, sztuki plastyczne i zabawy ruchowe.

</doc>
<doc id="1109416" url="https://pl.wikipedia.org/wiki?curid=1109416" title="LC MARC">
LC MARC



</doc>
<doc id="1109418" url="https://pl.wikipedia.org/wiki?curid=1109418" title="LCMARC">
LCMARC



</doc>
<doc id="1109419" url="https://pl.wikipedia.org/wiki?curid=1109419" title="US MARC">
US MARC



</doc>
<doc id="1109420" url="https://pl.wikipedia.org/wiki?curid=1109420" title="USMARC">
USMARC



</doc>
<doc id="1109421" url="https://pl.wikipedia.org/wiki?curid=1109421" title="CAN MARC">
CAN MARC



</doc>
<doc id="1109423" url="https://pl.wikipedia.org/wiki?curid=1109423" title="CANMARC">
CANMARC



</doc>
<doc id="1109424" url="https://pl.wikipedia.org/wiki?curid=1109424" title="MARC 21">
MARC 21



</doc>
<doc id="1109425" url="https://pl.wikipedia.org/wiki?curid=1109425" title="MARC21">
MARC21



</doc>
<doc id="1109428" url="https://pl.wikipedia.org/wiki?curid=1109428" title="Billy MacKenzie">
Billy MacKenzie

Billy MacKenzie, właśc. William MacArthur MacKenzie (ur. 27 marca 1957 w Dundee, zm. 22 stycznia 1997) – szkocki wokalista przez wiele lat w zespole The Associates.
W 1976 roku po powrocie do Szkocji z podróży po świecie wraz z Alanem Rankinem założyli zespół muzyczny The Ascorbic Ones. W 1979 roku zmienili nazwę na The Associates. Zespół działał do roku 1990 kiedy
MacKenzie rozpoczął karierę solową. MacKenzie współpracował z wieloma muzykami i zespołami, między innymi ze szwajcarskim zespołem Yello nad albumem „One Second” z 1987 roku. MacKenzie śpiewał i napisał tekst do 2 utworów, a jeden z nich „The Rhythm Divine” stał się europejskim przebojem z Shirley Bassey jako wokalistką.
22 stycznia 1997 Billy MacKenzie popełnił samobójstwo, jak się przypuszcza na skutek depresji.
Po śmierci jego twórczość spotkała ze znacznym zainteresowaniem – wiele z jego twórczości została po raz pierwszy lub ponownie wydana. Powstała także napisana w 1998 r. przez Toma Doyle’a książka biograficzna pt. "The Glamour Chase".
Haig/MacKenzie.
W okresie 1993-1995 Paul Haig i Billy MacKenzie nagrali szereg utworów, które ukazały się w 2005 na albumie "Memory Palace".
Lista utworów

</doc>
<doc id="1109432" url="https://pl.wikipedia.org/wiki?curid=1109432" title="Löcknitz">
Löcknitz

Löcknitz – miejscowość i gmina w Niemczech, w kraju związkowym Meklemburgia-Pomorze Przednie w powiecie Vorpommern-Greifswald, siedziba Związku Gmin Löcknitz-Penkun, położona przy drodze Pasewalk-Szczecin (B104 i DK10), nad rzeką Randow, na Pomorzu.
Toponimia.
Nazwa, notowana w źródłach średniowiecznych w formie "Lokeniz" (1212), "Lochniza" (1216), "Lockenitza" (1250), "Lokniz" (1267), "Lokenitze" (1327), ma źródłosłów słowiański. Pochodzi od słowa "lъkno", oznaczającego mokradła, roślinność bagienną. W języku polskim rekonstruowana w formie "Łęknica".
Historia.
Znaleziska potwierdzają ślady osadnictwa w epoce kamienia. Ok. roku 600 n.e. osiedliły się na tym terenie słowiańskie plemiona określane jako Wkrzanie, należący do grupy Wieletów (Luciców). Pierwsza wzmianka o miejscowości w dokumentach pochodzi z 1267 roku.
W czasie wojny trzydziestoletniej zamek i otaczające go wioski zostały zniszczone; na terenie miejscowości zachowała się jedynie ośmioboczna wieża zamkowa, pochodząca z okresu średniowiecza. W 1807 roku tereny zostały splądrowane przez armię Napoleona Bonapartego.
W 1938 roku, w czasie nocy kryształowej, narodowi socjaliści zniszczyli nieliczne żydowskie sklepy oraz pomieszczenia modlitewne.
Od 1992 roku w Löcknitz funkcjonuje dwujęzyczne polsko-niemieckie gimnazjum.
Społeczność.
Po wstąpieniu Polski do Unii Europejskiej bardzo dużo Polaków ze Szczecina przeniosło się do Löcknitz, z uwagi na dużo niższe ceny mieszkań. Na 3 tys. mieszkańców 650 to Polacy. Także w okolicy mieszkają ich setki. Miasteczko jako jedyne w regionie odnotowuje od paru lat wzrost populacji. W miejscowości rozwijają się także polskie usługi, a firmy niemieckie oraz urzędy zatrudniają polskojęzycznych pracowników.
Rozwój populacji:
Edukacja.
W Löcknitz znajduje się Szkoła Europejska, Niemiecko-Polskie Gimnazjum i Liceum w Löcknitz, współpracujące z Zespołem Szkół im. Ignacego Łukasiewicza w Policach.
Współpraca.
Miejscowości partnerskie:

</doc>
<doc id="1109433" url="https://pl.wikipedia.org/wiki?curid=1109433" title="Tytus Trzecieski">
Tytus Trzecieski

Tytus Trzecieski, herbu Strzemię (ur. 1 stycznia 1811 w Bażanówce, zm. 24 grudnia 1878 w Polance) – polski szlachcic, filozof, rolnik, górnik z wykształcenia, właściciel kopalń rud, ropy naftowej i majątku ziemskiego, dziedzic Miejsca Piastowego, Polanki, współorganizator ruchów niepodległościowych.
Inicjator wykorzystania ropy naftowej w przemyśle. Współzałożyciel kopalni ropy naftowej w Bóbrce.
Życiorys.
Pochodzenie.
Urodził się w rodzinie Jana Trzecieskiego z Polanki (1772–1842) i Magdaleny Wiktor h. Brochwicz II (zm. 1842 r.). Jego bratem był Franciszek Trzecieski (1805–1875), oficer, powstaniec listopadowy i styczniowy, więzień polityczny w 1863 r., poseł do parlamentu Austrii.
Żoną Tytusa była Anna Węgleńska – h. Śreniawa, (8 VIII 1821 — 23 IV 1857), z którą miał syna Jana Wojciecha Trzecieskiego z Polanki (1855–1909), ożenionego z Anną Łętowską z Łętowa h. Ogończyk (1865–1945).
Córką Tytusa była Maria Trzecieska z Trzecieszy h. Strzemię (1853-1932); jej mężem został Władysław Marian Walenty Kraiński z Krainki h. Jelita (1841–1926).
Kariera.
Ukończył studia filozoficzne na Uniwersytecie we Lwowie. W 1834 r. wyjechał za granicę do Niemiec, gdzie studiował rolnictwo. Po powrocie do kraju prowadził działalność przemysłową i gospodarstwo rolne w Polance.
Został członkiem pierwszej rady nadzorczej Towarzystwa Wzajemnych Ubezpieczeń w Krakowie od 1860 do 1864 od 1860.
Działalność patriotyczna.
W czasie rzezi galicyjskiej Jakuba Szeli 1846 schronił w swoim dworze w Polance (obecnie dzielnica Krosna) powstańców krakowskich, m.in. Wincentego Pola, i został pobity. W pożarze dworu spłonął także cały dotychczasowy dorobek piśmienniczy Wincentego Pola. Podczas napadu na dwór Tytus Trzecieski został ranny i porwany przez chłopów podburzonych przez zaborcę. Pobili oni również Teofila Trzecieskiego. W czasie odstawienia do cyrkułu w Jaśle został rozpoznany przez znajomych konwojentów i uwolniony. W 1863 wspomagał materialnie powstańców styczniowych.
Działalność w kolebce przemysłu naftowego.
Z pomyślnym skutkiem stosował do leczenia owiec ropę, zbieraną w bobrzeckim lesie i dostarczaną mu przez tzw. dziegciarzy. 
Wspólnie z Ignacym Łukasiewiczem zawiązali spółkę z właścicielem Bóbrki, Karolem Klobassą i stworzyli pierwszą na świecie kopalnię ropy naftowej, gdzie obecne mieści się Skansen Kopalnictwa Naftowego. 
Zmarł 24 grudnia 1878 w Polance. Został pochowany na cmentarzu w Jedliczu.

</doc>
<doc id="1109435" url="https://pl.wikipedia.org/wiki?curid=1109435" title="Leszek Kowal">
Leszek Kowal

Leszek Kowal - krakowski basista, występował m.in. w zespołach The Cooks, Monkey Business, Krakowska Grupa Bluesowa oraz Homo Twist, z którym nagrał pierwszą płytę "Cały ten seks".

</doc>
<doc id="1109436" url="https://pl.wikipedia.org/wiki?curid=1109436" title="Clematis integrifolia">
Clematis integrifolia



</doc>
<doc id="1109437" url="https://pl.wikipedia.org/wiki?curid=1109437" title="Clematis chinensis">
Clematis chinensis



</doc>
<doc id="1109438" url="https://pl.wikipedia.org/wiki?curid=1109438" title="Clematis montana">
Clematis montana



</doc>
<doc id="1109439" url="https://pl.wikipedia.org/wiki?curid=1109439" title="Clematis florida">
Clematis florida



</doc>
<doc id="1109440" url="https://pl.wikipedia.org/wiki?curid=1109440" title="Clematis flammula">
Clematis flammula



</doc>
<doc id="1109443" url="https://pl.wikipedia.org/wiki?curid=1109443" title="Clematis recta">
Clematis recta



</doc>
<doc id="1109450" url="https://pl.wikipedia.org/wiki?curid=1109450" title="Arenas Club de Getxo">
Arenas Club de Getxo



</doc>
<doc id="1109451" url="https://pl.wikipedia.org/wiki?curid=1109451" title="Locknitz">
Locknitz



</doc>
<doc id="1109452" url="https://pl.wikipedia.org/wiki?curid=1109452" title="Loecknitz">
Loecknitz



</doc>
<doc id="1109453" url="https://pl.wikipedia.org/wiki?curid=1109453" title="Edward Szwajkiewicz">
Edward Szwajkiewicz

Edward Szwajkiewicz (ur. 8 czerwca 1954 w Znamiensku) – polski związkowiec, działacz opozycji w okresie PRL.
Życiorys.
Ukończył w 1974 Technikum Mechaniczno-Elektrycznego w Białogardzie, po czym do 1989 był zatrudniony w Stoczni Gdańskiej im. Lenina w Gdańsku jako technik elektryk.
W 1980 wstąpił do „Solidarności”. W sierpniu 1980 uczestnik strajku w Stoczni Gdańskiej im. Lenina. Po wprowadzeniu stanu wojennego uczestniczył w parodniowym strajku na terenie SG. Później zaangażował się w działalność podziemnych struktur związku. W sierpniu 1988 został wiceprzewodniczącym Komitetu Strajkowego, zajął się też ponowną organizacją NSZZ „S” w regionie. W 1989 uczestniczył w obradach plenarnych Okrągłego Stołu, a także w zespole ds. pluralizmu związkowego.
Do 2001 wchodził w skład prezydium zarządu Regionu Gdańskiego NSZZ „S”, był m.in. etatowym sekretarzem zarządu. W latach 1992–1996 reprezentował związek w pracach Komisji ds. Samorządu Terytorialnego przy gdańskim urzędzie wojewódzkim. W 2001 ukończył studia licencjackie na kierunku zarządzania administracją publiczną w Gdańskiej Wyższej Szkole Humanistycznej. Do 2006 pozostawał zatrudniony w przedsiębiorstwie Euroluk Grupy Stoczni Gdynia, następnie został kierownikiem zespołu technicznego w firmie Międzynarodowe Targi Gdańskie.
Wyróżniony odznaką Zasłużonego Działacza Kultury (1999). 28 sierpnia 2008 odznaczony przez prezydenta Lecha Kaczyńskiego Krzyżem Oficerskim Orderu Odrodzenia Polski w związku z 28. rocznicą podpisania porozumień sierpniowych.

</doc>
<doc id="1109455" url="https://pl.wikipedia.org/wiki?curid=1109455" title="Union Deportiva Almería">
Union Deportiva Almería



</doc>
<doc id="1109458" url="https://pl.wikipedia.org/wiki?curid=1109458" title="Thalictrum minus">
Thalictrum minus



</doc>
<doc id="1109459" url="https://pl.wikipedia.org/wiki?curid=1109459" title="Bank of America WTA Tour Championships 2003">
Bank of America WTA Tour Championships 2003

Bank of America WTA Tour Championships 2003 - tenisowy turniej z cyklu WTA Tour Championships sponsorowany przez Bank of America, zamykający zawodowy sezon rozgrywek kobiecych, w 2003 roku został rozegrany w dniach 5 listopada - 10 listopada w Los Angeles.
Gra pojedyncza.
Faza grupowa.
Grupa czerwona.
Wyniki
Tabela
Grupa czarna.
Wyniki
Tabela

</doc>
<doc id="1109461" url="https://pl.wikipedia.org/wiki?curid=1109461" title="Josquin des Pres">
Josquin des Pres



</doc>
<doc id="1109462" url="https://pl.wikipedia.org/wiki?curid=1109462" title="Psałterz Gallikański">
Psałterz Gallikański

Psałterz Gallikański () – łaciński przekład biblijnej Księgi Psalmów z końca IV wieku, włączony do Wulgaty i używany w Kościele katolickim do połowy XX wieku.
Opis psałterza.
Przekład powstał w Rzymie lub jego okolicy. Jego autorem był Hieronim ze Strydonu, który tłumaczył psalmy z greckiej Septuaginty. Ta wersja psałterza przyjęła się najpierw w Galii, co dało jej nazwę.
Później Hieronim stworzył przekład psalmów, wprost z języka hebrajskiego ("Psalterium juxta Hebraeos", 391), a wcześniej (383–386) zaadaptował również psałterz Itali. Jednak już wtedy poważanie dla psałterza Gallikańskiego w Kościele było tak duże, że ostatecznie to właśnie ten tekst włączono do Wulgaty; jedynie Psalm 95 (w Wulgacie 94) pochodził z "Psalterium Romanum". Z psałterza Gallikańskiego pochodziły popularne łacińskie modlitwy, takie jak "De profundis clamavi ad te Domine" (Psalm 130). 
Od początku XX wieku w Kościele katolickim narastała krytyka psałterza. Język łaciny ludowej, w którym powstał był niezrozumiały dla czytelników wykształconych na łacinie klasycznej. Według opinii o. Stanisława Wójcika z 1947: 
Krytykowano również fakt, że psałterz tłumaczony z greckiego zawierał wiele błędów w porównaniu z hebrajskim oryginałem, m.in. w 27 miejscach zniekształcał myśl autora natchnionego. W 1943 ukazała się encyklika Piusa XII "Divino afflante Spiritu"; jednym z jej motywów była zachęta do badań nad językami oryginalnymi tekstów biblijnych. Już w styczniu 1940 papież zlecił profesorom Papieskiego Instytutu Biblijnego przygotowanie nowego psałterza łacińskiego, ten zaś ukazał się w marcu 1945.

</doc>
<doc id="1109464" url="https://pl.wikipedia.org/wiki?curid=1109464" title="Pedrinho">
Pedrinho

Pod imieniem Pedrinho znani byli: 

</doc>
<doc id="1109465" url="https://pl.wikipedia.org/wiki?curid=1109465" title="Pedro Luis Vicencote">
Pedro Luis Vicencote



</doc>
<doc id="1109467" url="https://pl.wikipedia.org/wiki?curid=1109467" title="Kureń Kijowski">
Kureń Kijowski

Kureń Kijowski - półwojskowa jednostka OUN-M, utworzona w Kijowie w 1941, głównie z wziętych do niewoli żołnierzy Armii Czerwonej.
Kureń pełnił rolę policji pomocniczej w Kijowie. Funkcje dowódcze pełnili członkowie grup pochodnych OUN-M.
Początkowo dowódcą był Ołeh Olżycz (do września 1941), a od początku października 1941 - Petro Zachwałynskyj. Po przybyciu do Kijowa Kurenia Bukowińskiego obie formacje zostały połączone, a potem na ich bazie utworzono kijowską policję pomocniczą oraz batalion Schutzmannschaft.
Petro Zachwałynskyj objął stanowisko dowódcy kijowskiej policji, a od sierpnia 1942 zastąpił go na tym stanowisku Anatolij Kabajda.
Kureń Kijowski jest oskarżany o udział w zbrodni w Babim Jarze.

</doc>
<doc id="1109469" url="https://pl.wikipedia.org/wiki?curid=1109469" title="Kureń kijowski">
Kureń kijowski



</doc>
<doc id="1109470" url="https://pl.wikipedia.org/wiki?curid=1109470" title="Jorg Buttgereit">
Jorg Buttgereit



</doc>
<doc id="1109471" url="https://pl.wikipedia.org/wiki?curid=1109471" title="Monika Ross">
Monika Ross



</doc>
<doc id="1109472" url="https://pl.wikipedia.org/wiki?curid=1109472" title="Joerg Buttgereit">
Joerg Buttgereit



</doc>
<doc id="1109475" url="https://pl.wikipedia.org/wiki?curid=1109475" title="Thalictrum flavum">
Thalictrum flavum



</doc>
<doc id="1109476" url="https://pl.wikipedia.org/wiki?curid=1109476" title="Władysław Hardek">
Władysław Hardek

Władysław Hardek (ur. 3 czerwca 1947 w Krakowie) – polski związkowiec. 
Życiorys.
Pracował w Hucie im. Lenina w Walcowni Zimnej Blach nr 1 jako mistrz szlifierni walców. Przewodniczący podziemnej Regionalnej Komisji Wykonawczej NSZZ „Solidarność” Regionu Małopolska w stanie wojennym od 1982, uczestnik strajku w Hucie im. Lenina 13-16 grudnia 1981.
Od kwietnia 1982 przedstawiciel podziemnych struktur NSZZ Solidarność Regionu Małopolska w Tymczasowej Komisji Koordynacyjnej NSZZ „Solidarność”.
Aresztowany 19 sierpnia 1983 w Pile. 22 sierpnia 1983 wystąpił w głównym wydaniu Dziennika Telewizyjnego, gdzie odczytał oświadczenie o ujawnieniu się i wezwanie do zaniechania działalności konspiracyjnej. Odrzucił jednak propozycję wejścia do Rady Konsultacyjnej przy Przewodniczącym Rady Państwa Wojciechu Jaruzelskim. Od 1987 na emigracji w Niemczech, Kanadzie i USA. W 2002 roku Teresa Starmach przekazała do IPN część archiwum Władysława Hardka. 

</doc>
<doc id="1109477" url="https://pl.wikipedia.org/wiki?curid=1109477" title="Ustiurt">
Ustiurt

Ustiurt (kaz.: Үстірт, "Üstyrt"; uzb.: Ustyurt platosi; karakałp.: Үстирт, "U’stirt"; turkm.: Üstýurt platosy; ros.: плато Устюрт, "płato Ustiurt") – płaskowyż w zachodnim Kazachstanie, Uzbekistanie i częściowo Turkmenistanie, położony między zapadliskami między półwyspem Mangystau a Jeziorem Aralskim i deltą Amu-darii. Obejmuje powierzchnię ok. 200 tys. km² i wznosi się średnio na wysokość 150–200 m n.p.m. Najwyżej położony punkt osiąga 370 m n.p.m. Płaskowyż obniża się gwałtownie ku otaczającym nizinom i zapadliskom tworząc urwiste, wysokie na 60–350 m krawędzie, tzw. "czinki". Zbudowany jest głównie z wapieni i innych skał osadowych. Lekko falista równina pokryta jest półpustynną roślinnością piołunowo-słonoroślową.

</doc>
<doc id="1109480" url="https://pl.wikipedia.org/wiki?curid=1109480" title="Instict">
Instict



</doc>
<doc id="1109483" url="https://pl.wikipedia.org/wiki?curid=1109483" title="Unai Expósito">
Unai Expósito

Unai Expósito Medina (ur. 23 stycznia 1980 w Barakaldo) – piłkarz hiszpański narodowości baskijskiej grający na pozycji prawego obrońcy. Wychowanek baskijskiego klubu Athletic Bilbao, do którego powrócił w 2005 roku. Jego stryjem był Iosu Expósito – jeden z liderów punkrockowego zespołu Eskorbuto.
Kariera klubowa.
Piłkarskie treningi Expósito rozpoczął w szkółce piłkarskiej Athletic Bilbao w latach 1991–1995. Następne 3 lata spędził w powiązanej z Athletic Bilbao szkółce piłkarskiej Danok Bat Bilbao. W 1998 roku rozpoczął grę na poziomie seniorskim w trzecim zespole Athletic Bilbao - w CD Baskonia. Sezon 1999/2000 spędza w zespole rezerw oraz debiutuje w pierwszym zespole - 14 maja w zremisowanym 0:0 meczu z RCD Espanyol. Jednak po rozegraniu dwóch meczów ponownie został odesłany do rezerw i dwa sezony spędził grając w Segunda División B. Latem 2002 na sezon wypożyczono go do drugoligowym CD Numancia i tam ogrywał się z dorosłym futbolem występując w pierwszym składzie.
W 2003 roku Expósito zmienił barwy klubowe i przeszedł do CA Osasuna. W jej barwach występował jednak sporadycznie. W sezonie 2003/2004 zagrał zaledwie w 3 ligowych meczach, a w 2004/2005 w zaledwie 20. Po dwóch latach odszedł z klubu z Nawarry i powrócił do Bilbao. W sezonie 2005/2006 był podstawowym obrońcą drużyny i zajął z nią 12. miejsce w La Liga, a w kolejnym - 2006/2007 - skutecznie wspomógł w walce o utrzymanie.
Kariera reprezentacyjna.
Reprezentacja Kraju Basków "(Euskadi)":

</doc>
<doc id="1109484" url="https://pl.wikipedia.org/wiki?curid=1109484" title="Jan Kułaj">
Jan Kułaj

Jan Henryk Kułaj (ur. 11 stycznia 1958 w Jarosławiu, zm. 10 września 2020 w Cieszacinie Wielkim) – polski rolnik, pierwszy przewodniczący Niezależnego Samorządnego Związku Zawodowego Rolników Indywidualnych „Solidarność” od marca 1981.
Życiorys.
Syn Augustyna i Antoniny. Od 1979 należał do Zjednoczonego Stronnictwa Ludowego. Zajął się prowadzeniem indywidualnego gospodarstwa rolnego w Cieszacinie Wielkim. W początkach 1981 był jednym z przywódców protestów rzeszowskich; 20 lutego tego samego roku podpisał porozumienia ustrzycko-rzeszowskie. Na fali sukcesu tamtych strajków 9 marca 1981 został wybrany na pierwszego przewodniczącego NSZZ RI „Solidarność”.
Po wprowadzeniu stanu wojennego internowany 15 grudnia 1981, przetrzymywany był w Konstancinie-Jeziornie. Zwolniony został 28 kwietnia 1982. Po wyjściu (z inicjatywy działacza ZSL Romana Malinowskiego) wystąpił w telewizji państwowej, składając samokrytykę. Wycofał się również z działalności opozycyjnej, a w 1986 wszedł do Rady Konsultacyjnej przy Przewodniczącym Rady Państwa Wojciechu Jaruzelskim.
Pod koniec lat 90. był członkiem Partii Ludowo-Demokratycznej. W 2008 został zarejestrowany jako kandydat Partii Demokratycznej – demokraci.pl w wyborach uzupełniających do Senatu zarządzonych w okręgu krośnieńskim na dzień 22 czerwca w związku ze śmiercią senatora Andrzeja Mazurkiewicza. Uzyskał 1774 głosy i zajął 6. miejsce spośród 12 kandydatów. Doradzał prezydentowi Konfederacji Pracodawców Polskich Andrzejowi Malinowskiemu. W 2014 kandydował do sejmiku podkarpackiego z ramienia Platformy Obywatelskiej.

</doc>
<doc id="1109485" url="https://pl.wikipedia.org/wiki?curid=1109485" title="Unai Exposito">
Unai Exposito



</doc>
<doc id="1109486" url="https://pl.wikipedia.org/wiki?curid=1109486" title="Bitwa pod Chojnicami (1657)">
Bitwa pod Chojnicami (1657)

Bitwa pod Chojnicami miała miejsce 2 stycznia 1657 roku w rejonie Chojnic w czasie potopu szwedzkiego pomiędzy wojskami polskimi i szwedzkimi.
W końcu 1656 roku przebywający pod Gdańskiem Jan Kazimierz został odcięty od reszty kraju. Ponieważ prowadził wówczas ważne pertraktacje z francuskim posłem Antonim de Lumbresem, do Gdańska pragnęła dotrzeć królowa Ludwika Maria. Dowiedziawszy się o tym Karol X Gustaw zamierzał kurtuazyjnie przepuścić polską monarchinię, jednak Ludwika Maria nie chciała korzystać z pomocy nieprzyjaciela i poprosiła o pomoc stojącego w Piotrkowie Trybunalskim Stefana Czarnieckiego.
Czarniecki możliwie jak najszybciej przybył do Wolborza, gdzie czekała na niego Ludwika Maria i stąd rozpoczęła się wyprawa do Gdańska. Gdy Czarniecki wkroczył do Chojnic, 31 grudnia dołączyły do niego wojska hetmanów koronnych (wielkiego Stanisława „Rewery” Potockiego i polnego Stanisława Lanckorońskiego). Dzień po nowym roku, nocą z 2 stycznia na 3 stycznia, szwedzka straż przednia dowodzona przez pułkownika Rutgera von Aschenberga niespodziewanie zaatakowała część wojsk koronnych (pułk Konstantego Wiśniowieckiego, chorągwie Sobieskiego i Koniecpolskiego). Doszło do walk, podczas których nawet Ludwika Maria znalazła się w niebezpieczeństwie w chwili szwedzkiego ataku na tabor wozowy. Królowa musiała opuścić karetę i udać się do najbliższej kwatery.
Po zapewnieniu bezpieczeństwa królowej wszystkie wojska polskie zaczęły szykować się do bitwy, jednak Aschenberg w porę wycofał się, ścigany przez Czarnieckiego. W pościgu tym zabito ok. 300 Szwedów, pojmano wielu z nich oraz zdobyto 3 chorągwie. Reszta Szwedów zdołała schronić się w zamku człuchowskim. Na wieść o nadciągających siłach głównych dowodzonych przez Karola Gustawa, wojska polskie wycofały się w stronę Nakła i 7 stycznia stanęły w Grocholinie. Tam królowa zażądała, by Jana Kazimierza wydostać z Gdańska. Poparł ją Czarniecki, jednak hetmani sprzeciwili się, tłumacząc, że wojsko jest wygłodzone i nieopłacone. W tej sytuacji Ludwika Maria za własne pieniądze przeciągnęła na swą stronę wielu hetmańskich podwładnych, co pozwoliło kontynuować gdańską wyprawę. 8 stycznia z obozu pod Kcynią Czarniecki wraz z królową ruszył na Gdańsk na czele 6000 jazdy, zachęconej obietnicą żołdu od królowej i dużej zaliczki.

</doc>
<doc id="1109487" url="https://pl.wikipedia.org/wiki?curid=1109487" title="Seth Warner">
Seth Warner

Seth Warner (ur. 17 maja 1743 w Roxbury w kolonii Connecticut, zm. 26 grudnia 1784 w Roxbury w kolonii Connecticut) – oficer Armii Kontynentalnej, kapitan, jeden z założycieli Green Mountain Boys.
Przyszedł na świat w Roxbury w kolonii Connecticut. W 1763 roku przeprowadził się z ojcem do Bennington na "New Hampshire Grants". Obaj pracowali tam jako myśliwi.
Green Mountain Boys.
Lokalna społeczność osiedlająca się na terenach przyszłej Republiki Vermontu (a później stanu) sprzeciwiała się władzy Prowincji Nowy Jork na tej ziemi i w celu obrony swoich praw powołała oddziały Green Mountain Boys. W tej paramilitarnej milicji obywatelskiej główną rolę odgrywali bracia Allen, a szczególnie Ethan i Ira. Seth Warner był ich kuzynem i przystępując do oddziału, ze względu na swoje obycie z bronią i znajomość terenu, został wybrany kapitanem.
Decyzja ta oznaczała jednocześnie wyrok ze strony Prowincji Nowy Jork, gdyż władze tej kolonii posiadały sądowe nakazy aresztowania na członków Green Moountain Boys. Jednak mimo iż Seth mieszkał zaledwie milę od agencji rządu prowincji nigdy nie został ujęty.
Amerykańska Rewolucja.
Podczas wojny o niepodległość walczył w szeregach Armii Kontynentalnej jako członek jednostki Republiki Vermontu. Otrzymał stopień pułkownika.
W 1775 wziął udział w inwazji na Kanadę i wraz z oddziałem 300 żołnierzy odparł atak 800-osobowego oddział generała Carltona mający za zadanie przerwanie oblężenia miasta i wsparcie McLeana. Brał również udział w bitwie o Crown Point.
W lipcu 1777 w czasie spotkania w Windsorze, Warner otrzymał rozkaz opuszczenia Fortu Ticonderoga oraz objęcia dowództwa straży tylnej, która stoczyła bardzo dobrze zaplanowaną bitwę pod Hubbardton przegraną po przybyciu posiłków brytyjskich w postaci Jegrów Brunszwickich.
Warner brał udział i wspierał Johna Starka w planowaniu bitwy pod Bennington. Później w czasie lądowania nad jeziorem George zdobył statki mające posłużyć w ucieczce sił generała Burgoyne.
Zakończenie kariery.
W 1782 w związku z pogarszającym się zdrowiem powrócił do Roxbury. Nigdy nie nauczył się dbać o swoje finanse i był typem działacza publicznego. Jego próby spekulacji ziemią z nowych terytoriów spowodowały duże długi. Pod koniec życia Warnera jego żona złożyła do Kongresu list w sprawie wsparcia finansowego. Po długim czasie oczekiwania Kongres przyznał im wsparcie w postaci 2000 akrów ziemi (8 km²) w północno-wschodniej części Vermontu. Ziemię tę nazwano później Gruntami Warnera (ang. "Warner’s Grant"). Darowizna była już jednak spóźniona – Seth Warner nie żył od 4 lat.
W późniejszych latach uhonorowano Setha Warnera na pomniku bitwy pod Bennington, na którym jego postać uwieczniona jest w postaci rzeźby u podstawy pomnika.
Dalekim kuzynem Setha Warnera był Olin Levi Warner, rzeźbiarz.

</doc>
<doc id="1109491" url="https://pl.wikipedia.org/wiki?curid=1109491" title="Agnieszka Lubicz">
Agnieszka Lubicz



</doc>
<doc id="1109495" url="https://pl.wikipedia.org/wiki?curid=1109495" title="Billy Mackenzie">
Billy Mackenzie



</doc>
<doc id="1109496" url="https://pl.wikipedia.org/wiki?curid=1109496" title="Instinct (album Iggy’ego Popa)">
Instinct (album Iggy’ego Popa)

Instinct – ósmy album solowy Iggy’ego Popa wydany w 1988 roku przez wytwórnię A&amp;M Records.
Album zajął miejsce 110. Billboard top 200 albums, a singel „Cold Metal” zajął miejsce 37. Mainstream rock charts. Album był nominowany do nagrody Best Hard rock/Metal performance w 1989 roku.

</doc>
<doc id="1109497" url="https://pl.wikipedia.org/wiki?curid=1109497" title="Johannes Gessner">
Johannes Gessner

Johannes Gessner (ur. 18 marca 1709 w Zurychu, zm. 6 maja 1790 tamże) – lekarz i przyrodnik szwajcarski. Syn Christopha Gessnera i Esther z domu Maag, członek szwajcarskiego rodu Gessnerów.
Studiował pod kierunkiem wybitnego naturalisty i geologa Johanna J. Scheuchzera, a następnie uzupełniał swe wykształcenie na uniwersytetach w Lejdzie, Paryżu i Bazylei. W 1738 roku ożenił się z Katarzyną Escher. W tym samym roku objął po Scheuchzerze stanowisko w słynnej Carolinum w Zurychu. Utworzył tu ogród botaniczny. Był członkiem Niemieckiej Akademii Przyrodników Leopoldina i Towarzystwa Fizycznego w Zurychu (później przemianowanego na Towarzystwo Historii Naturalnej), a także członkiem korespondentem różnych zagranicznych akademii i towarzystw naukowych, m.in. w Berlinie, Getyndze, St. Petersburgu, Sztokholmie i Uppsali.

</doc>
<doc id="1109498" url="https://pl.wikipedia.org/wiki?curid=1109498" title="Ignacio Padilla">
Ignacio Padilla

Ignacio Padilla (ur. 7 listopada 1968 w Meksyku, zm. 20 sierpnia 2016) – meksykański pisarz, dziennikarz i eseista.
Debiutował pod koniec lat 80. zbiorem opowiadań "Subterráneos". Pierwszą powieść wydał w 1994. Przez pewien czas był redaktorem naczelnym "Playboya", w latach 2001–2003 był attaché londyńskiej ambasady Meksyku. Pracował jako wykładowca uniwersytecki. Należał do grupy literackiej "Generación del crack". Jego utwory były wielokrotnie nagradzane, np. wydany w Polsce "Amphitryon" zdobył Premio Primavera de Novela. 
Tytuł powieści nawiązuje do mitu o Amfitrionie, a jej akcja rozgrywa się w Europie w pierwszej połowie XX wieku – kluczowe wydarzenia mają za tło I i II wojnę światową. Bohaterami są ludzie tracący swą tożsamość w wyniku partii szachów. Uczestnikiem jednej z takich "transakcji" staje się nazistowski zbrodniarz Adolf Eichmann. W prozie Padilli zauważalny jest wpływ Jorge Luisa Borgesa.

</doc>
<doc id="1109500" url="https://pl.wikipedia.org/wiki?curid=1109500" title="Idrætsparken">
Idrætsparken

Idrætsparken – nieistniejący wielofunkcyjny obiekt sportowy w stolicy Danii, Kopenhadze. 
Został otwarty 25 maja 1911 roku. Pojemność stadionu to 52 377 miejsc. Na stadionie swoje mecze domowe rozgrywał miejscowy klub Kjøbenhavns Boldklub.
W 1990 został wyburzony i na tym miejscu wybudowano w 1992 nowy stadion Parken.
W latach 1911-1990 na stadionie Idrætsparken reprezentacja Danii rozegrała 232 mecze, 125 zwyciężając i 66 przegrywając.

</doc>
<doc id="1109502" url="https://pl.wikipedia.org/wiki?curid=1109502" title="Komórki nowotworowe">
Komórki nowotworowe



</doc>
<doc id="1109503" url="https://pl.wikipedia.org/wiki?curid=1109503" title="Rutger von Ascheberg">
Rutger von Ascheberg

Rutger von Ascheberg (ur. 1621, zm. 1693) – szwedzki wojskowy i szlachcic, generał-lejtnant od 1670, generał od 1674, feldmarszałek od 1678, gubernator prowincji Skania, Halland i Blekinge od 1680, senator od 1681.
Rodzina Aschebergów pochodziła z Westfalii i w XVI wieku wyemigrowała do Kurlandii. Ascheberg rozpoczął służbę wojskową już w wieku lat 13 po stronie szwedzkiej w Niemczech w czasie wojny trzydziestoletniej. W wieku 18 lat porzucił wojsko i wyjechał na studia do Francji, lecz już rok później został powołany do kawalerii do heskiego regimentu i dalej brał udział w wojnie trzydziestoletniej.
W 1655 w wojnie z Danią dowodził własnym regimentem i w 1657 został pułkownikiem. Zasłynął także w czasie potopu szwedzkiego w bitwie pod Chojnicami. W 1658 został ciężko ranny pod Kopenhagą i musiał wrócić do kraju na rekonwalescencję. Brał później udział w kolejnej wojnie szwedzko-duńskiej.
Pochowany został w Göteborgu, gdzie do dziś główna ulica nosi jego imię.

</doc>
<doc id="1109504" url="https://pl.wikipedia.org/wiki?curid=1109504" title="Scott Fischer">
Scott Fischer

Scott Fischer (ur. 24 grudnia 1955, zm. 11 maja 1996) – amerykański alpinista i himalaista.
We wczesnych latach 1980. założył agencję „Mountain Madness”, która specjalizowała się w organizowaniu wypraw wysokogórskich. W 1992 zdobył K2, przy zejściu ratując życie nowozelandzkiemu wspinaczowi Gary’emu Ballowi, który z powodu choroby płuc nie był w stanie poruszać się o własnych siłach. W 1994 zdobył Mount Everest bez dodatkowego tlenu, a w 1995 jako pierwszy w historii wprowadził klientów komercyjnej wyprawy na szczyt ośmiotysięczny.
Zginął w tragicznym sezonie 1996, podczas nieudanego zejścia z Mount Everest. Jego ciało zostało odnalezione poniżej wysokości 8400 metrów i pogrzebane przez Anatolija Bukriejewa niecały rok później.

</doc>
<doc id="1109505" url="https://pl.wikipedia.org/wiki?curid=1109505" title="Aiden Wilson Tozer">
Aiden Wilson Tozer

Aiden Wilson Tozer (ur. 21 kwietnia 1897 w La Jose (obecnie Newburg), zm. 12 maja 1963) – amerykański pastor protestancki w Chrześcijańskim i Misyjnym Sojuszu, kaznodzieja, autor książek chrześcijańskich, mentor duchowy. Za swoje dokonania otrzymał dwa honorowe doktoraty.
Pomiędzy ponad czterdziestoma książkami jego autorstwa przynajmniej dwie: "Szukanie Boga" i "Poznanie Świętego" są uznawane za chrześcijańską klasykę. Jego książki wskazują czytelnikowi na możliwość i konieczność głębszej relacji z Bogiem.
Aiden powierzył życie Jezusowi Chrystusowi w 1915 r. Cztery lata później został pastorem zboru w Nutter Fort. Potem był pastorem kilku innych zborów. Przez 31 lat był odpowiedzialny jako pastor za zbór „Southside Alliance” z Chicago. Później objął tę funkcję w zborze Avenue Road Church z Toronto. Żyjąc w prosty, niematerialistyczny sposób, on i jego żona Ada Cecelia Pfautz, nie kupili nigdy samochodu wybierając podróżowanie autobusami i koleją. Zmarł na nagły atak serca.
Tozer miał siedmioro dzieci, sześciu chłopców i jedną dziewczynkę. Pochowano go na cmentarzu Ellet, w miejscowości Akron w stanie Ohio w USA. Na jego grobie napisano po prostu: „A. W. Tozer – Mąż Boży”.

</doc>
<doc id="1109506" url="https://pl.wikipedia.org/wiki?curid=1109506" title="Ewa Trojanowska">
Ewa Trojanowska

Ewa Teresa Trojanowska z domu Korbacz (ur. 24 grudnia 1936 w Stolcu) – polska ekonomistka, działaczka społeczna, posłanka na Sejm PRL IV kadencji w latach 1965–1969.
Życiorys.
Córka Michała i Heleny. Z zawodu ekonomistka. Ukończyła studia na Wydziale Towaroznawstwa Wyższej Szkoły Ekonomicznej w Łodzi. Starsza planistka w Tomaszowskich Zakładach Włókien Sztucznych. Członkini prezydium Zarządu Zakładowego Związku Młodzieży Socjalistycznej oraz Zarządu Ligi Kobiet i Zarządu Oddziału Stowarzyszenia Inżynierów i Techników. W 1965 jako bezpartyjna została wybrana do Sejmu z okręgu wyborczego Tomaszów Mazowiecki. W czasie kadencji (trwającej do 1969) zasiadała w Komisji Planu Gospodarczego, Budżetu i Finansów. W 1966 wstąpiła do Polskiej Zjednoczonej Partii Robotniczej. W latach 1971–1975 była sekretarzem Komitetu Miejskiego partii w Tomaszowie Mazowieckim, skąd przeszła na funkcję sekretarza Komitetu Wojewódzkiego w Piotrkowie Trybunalskim, pełniąc ją do 1981. Od 1985 do 1987 była starszym instruktorem w Komitecie Zakładowym PZPR w tamtejszym Urzędzie Wojewódzkim, a następnie w 1987 zastępcą kierownika Rejonowego Ośrodka Pracy Partyjnej KM w Tomaszowie Mazowieckim.
Odznaczona Brązowym Odznaczeniem im. Janka Krasickiego.

</doc>
<doc id="1109509" url="https://pl.wikipedia.org/wiki?curid=1109509" title="Dorota Lubicz">
Dorota Lubicz



</doc>
<doc id="1109512" url="https://pl.wikipedia.org/wiki?curid=1109512" title="Thomas Rupprath">
Thomas Rupprath

Thomas Rupprath (ur. 16 marca 1977 w Neuss) – niemiecki pływak specjalizujący się w stylu grzbietowym i motylkowym.

</doc>
<doc id="1109514" url="https://pl.wikipedia.org/wiki?curid=1109514" title="Antoni Pustelnik">
Antoni Pustelnik



</doc>
<doc id="1109523" url="https://pl.wikipedia.org/wiki?curid=1109523" title="Fussballclub Schaan">
Fussballclub Schaan



</doc>
<doc id="1109524" url="https://pl.wikipedia.org/wiki?curid=1109524" title="Bank PBS Basket Kwidzyn">
Bank PBS Basket Kwidzyn



</doc>
<doc id="1109525" url="https://pl.wikipedia.org/wiki?curid=1109525" title="Sandoyar Ítróttarfelag">
Sandoyar Ítróttarfelag



</doc>
<doc id="1109526" url="https://pl.wikipedia.org/wiki?curid=1109526" title="Zdzisław Pucek (kompozytor)">
Zdzisław Pucek (kompozytor)

 
Zdzisław Pucek (ur. 21 maja 1932 w Chorzępowie k. Międzychodu) – kompozytor, instrumentalista, pedagog, wydawca.
Ukończył PWSM w Łodzi w 1965 r. Studiował równocześnie muzykę organową (u prof. Jana Kucharskiego) i kompozycję (u prof. Tomasza Kiesewettera). W jego dorobku kompozytorskim znajdują się m.in. utwory organowe, fortepianowe oraz utwory na kwartet smyczkowy lub kwartet instrumentów dętych. Ulubioną formą kompozytorską Zdzisława Pucka jest klasyczna faktura polifoniczna. Poza utworami polifonicznymi, skomponował wiele utworów rozrywkowych oraz piosenek.
Od 1992 r. prowadzi własne Wydawnictwo Muzyczne GAMMA. W ramach tej działalności wydaje nuty i płyty CD z utworami polskich kompozytorów. W 2006 r. otrzymał nagrodę Stowarzyszenia Autorów ZAiKS za popularyzację polskiej twórczości rozrywkowej.

</doc>
<doc id="1109527" url="https://pl.wikipedia.org/wiki?curid=1109527" title="CS Tiligul-Tiras Tiraspol">
CS Tiligul-Tiras Tiraspol



</doc>
<doc id="1109528" url="https://pl.wikipedia.org/wiki?curid=1109528" title="Tiligul Tyraspol">
Tiligul Tyraspol



</doc>
<doc id="1109529" url="https://pl.wikipedia.org/wiki?curid=1109529" title="Futbalový Klub Viktoria Žižkov">
Futbalový Klub Viktoria Žižkov



</doc>
<doc id="1109530" url="https://pl.wikipedia.org/wiki?curid=1109530" title="Janusz Rachoń">
Janusz Rachoń

Janusz Włodzimierz Rachoń (ur. 11 sierpnia 1946 w Nowym Sączu) – polski profesor nauk chemicznych, w latach 2002–2008 rektor Politechniki Gdańskiej, senator VII kadencji.
Życiorys.
W 1969 ukończył studia na Politechnice Gdańskiej w specjalności lekka synteza organiczna. W 1975 na Wydziale Chemicznym PG uzyskał stopień doktora nauk chemicznych, dziesięć lat później stopień doktora habilitowanego. W 1995 otrzymał tytuł naukowy profesora nauk chemicznych.
Specjalizuje się w zakresie syntezy organicznej, chemii organicznej fosforu (syntezy związków biologicznie czynnych stosowanych w medycynie, rolnictwie i przemyśle) oraz prowadzi badania mechanizmów reakcji.
Od 1969 pozostaje zawodowo związany z Politechniką Gdańską, przechodząc kolejne szczeble kariery akademickiej. W pierwszej połowie lat 90. zajmował stanowisko prodziekana ds. nauki Wydziału Chemicznego, od 1993 zasiadał w senacie tej uczelni. Od 2002 do 2008 przez dwie kadencje pełnił funkcję rektora PG. Zatrudniony też w Polskiej Akademii Nauk, w której do 2002 zasiadał w Komitecie Chemii (m.in. jako wiceprzewodniczący). W latach 1978–1980 jako stypendysta Fundacji im. Alexandra von Humboldta przebywał na Uniwersytecie w Getyndze. Jako "visiting profesor" wykładał także na Florida State University
W wyborach parlamentarnych w 2007 z listy Platformy Obywatelskiej został senatorem VII kadencji w okręgu gdańskim, otrzymując 175 743 głosy. W 2011 nie ubiegał się o reelekcję.
Jest autorem około 150 artykułów naukowych i referatów kongresowych, 4 rozpraw monograficznych, 8 patentów oraz wdrożonych technologii. Członek komitetów organizacyjnych międzynarodowych i krajowych konferencji naukowych, konsultant w zakresie syntezy organicznej oraz utylizacji odpadów i zanieczyszczeń organicznych. Zainicjował i organizuje doroczne spotkania w trójkącie „Polityka-Nauka-Biznes”, które odbywają się w Dworze Artusa w Gdańsku. Zajmował m.in. stanowiska Wiceprzewodniczącego Konferencji Rektorów Polskich Uczelni Technicznych, Prezesa Zarządu Polskiego Forum Akademicko-Gospodarczego, w 2007 zasiadł w Radzie Narodowego Centrum Badań i Rozwoju.
Jest żonaty, ma dwóch synów. Stryj Michała Rachonia.
Odznaczenia i wyróżnienia.
W 2012, "za wybitne osiągnięcia w pracy naukowo-badawczej i działalności dydaktycznej, za zasługi na rzecz rozwoju nauki", został postanowieniem prezydenta Bronisława Komorowskiego odznaczony Krzyżem Komandorskim Orderu Odrodzenia Polski. Wcześniej nagrodzony m.in. Medalem Komisji Edukacji Narodowej, odznaczony Złotym Krzyżem Zasługi, Krzyżem Kawalerskim (1995) i Oficerskim (2000) Orderu Odrodzenia Polski.
W 2010 otrzymał Nagrodę Naukowej Miasta Gdańska im. Jana Heweliusza

</doc>
<doc id="1109535" url="https://pl.wikipedia.org/wiki?curid=1109535" title="Puchar Zdobywców Pucharów (1994/1995)">
Puchar Zdobywców Pucharów (1994/1995)

XXXV Puchar Europy Zdobywców Pucharów 1994/1995

</doc>
<doc id="1109537" url="https://pl.wikipedia.org/wiki?curid=1109537" title="Loose change">
Loose change



</doc>
<doc id="1109538" url="https://pl.wikipedia.org/wiki?curid=1109538" title="Loose+change">
Loose+change



</doc>
<doc id="1109540" url="https://pl.wikipedia.org/wiki?curid=1109540" title="Państwowy Teatr Lalki „Tęcza”">
Państwowy Teatr Lalki „Tęcza”

Państwowy Teatr Lalki „Tęcza” – teatr lalek w Słupsku, założony w 1946 w Tuchomiu z inicjatywy dwojga aktorów – państwa Elżbiety i Tadeusza Czaplińskich. Swą działalność rozpoczął bożonarodzeniowym spektaklem „Szopka Polska” (Ludwika Szczepańskiego). Początkowo funkcjonował jako rodzinny, prywatny teatr wędrowny. Dopiero dwadzieścia lat później, w 1966 r. otrzymał stałą siedzibę w Słupsku przy ulicy Waryńskiego. 
Największe znaczenie dla Teatru miała dyrekcja Zofii Miklińskiej i Stanisława Mireckiego (1969–1991), bowiem dominujący wówczas nurt przedstawień o tematyce regionalnej na kilka lat wyróżnił "Tęczę" z grona pozostałych krajowych teatrów lalkowych. W ciągu kilkudziesięciu lat z Teatrem współpracowało wielu wybitnych twórców, m.in. sztandarowe postaci polskiej plastyki teatralnej (Ali Bunsch, Rajmund Strzelecki, Adam Kilian), czołowi kompozytorzy (Jerzy Derfel, Krzesimir Dębski, Katarzyna Gärtner, Witold Lutosławski, Jerzy Maksymiuk, Jerzy Stachurski), reżyserzy (Jan Dorman, Janusz Galewicz, Krzysztof Rau, Wojciech Wieczorkiewicz, Stanisław Ochmański). W tym czasie "Tęcza" również zgromadziła wiele nagród i wyróżnień.

</doc>
<doc id="1109550" url="https://pl.wikipedia.org/wiki?curid=1109550" title="Paradoks Abilene">
Paradoks Abilene

Paradoks Abilene (ang. "Abilene paradox") sformułował w 1974 roku Jerry B. Harvey. Paradoks ten polega na zgadzaniu się na podjęcie decyzji w grupie, gdyż każdy z osobna myśli, iż wszyscy pozostali tego chcą, choć w rzeczywistości każdy członek grupy uważa ją za niesłuszną. 

</doc>
<doc id="1109552" url="https://pl.wikipedia.org/wiki?curid=1109552" title="Strictly Personal">
Strictly Personal

Strictly Personal – drugi oficjalnie wydany w 1968 r. album awangardowej grupy amerykańskiej Captain Beefheart and His Magic Band.
Historia powstania albumu.
21 stycznia 1968 r. podczas tury koncertowej po Anglii odbył się w londyńskim hotelu wywiad z Beefheartem przeprowadzony przez Tony’ego Wilsona z Melody Maker. I właśnie w tym wywiadzie Don wspomniał o planowanym podwójnym albumie "It Comes to You in a Plain Wrapper" i jego okładce z papieru pakunkowego oklejonej znaczkami pocztowymi z podobiznami członków grupy. Jednak w 1968 r. ukazał się tylko jeden pojedynczy longplay "Strictly Personal". Oto wyjaśnienie tajemnicy.
Otóż prawdopodobnie zapobiegliwy producent i menedżer Bob Krasnow podpisał kontrakt na następny album zespołu zarówno z MGM jak i Buddah. To dawało grupie dwukrotnie więcej czasu studyjnego. Zaplanowano więc podwójny album, który miał nosić nazwę "It Comes to You in a Plain Brown Wrapper". Pierwszą częścią miała być płyta studyjna, a drugą – płyta nagrana na koncercie. Okładką miał być papier pakunkowy z naklejonymi znaczkami-podobiznami muzyków. I tak właśnie ostatecznie wygląda okładka "Strictly Personal"! Czyli pierwszą częścią planowanego wydawnictwa jest właśnie "Strictly Personal". Drugą częścią jest "Mirror Man" nagrany nieco wcześniej, ale wydany później.
Pomiędzy październikiem 1967 a prawdopodobnie styczniem 1968 r. odbyło się kilka sesji nagraniowych przygotowujących materiał do "Strictly Personal". Dla beefheartologów są to nagrania bezcenne. Pomimo tego, że nie są to legendarne, całkowicie niezmiksowane przez Krasnowa kawałki, to są one znakomitym źródłem informacji, jak brzmiałby naprawdę "Strictly Personal", gdyby Krasnow nie dostał w swoje ręce taśm-matek. Nagrania te stały się znane w 1992 r., gdy firma Sequel Records wydała album "I May Be Hungry But I Sure Ain't Weird".
Krasnow zrobił w tym czasie dość ciemny interes. Postarał się o to, aby kontrakt CB &amp; HMB z Buddah został źle umieszczony w kartotekach firmy, co spowodowało jego wygaśnięcie. Jeszcze tego samego dnia grupa znalazła się w biurze Jaya Coopera podpisując kontrakt z MGM. Natychmiast doszło do sesji nagraniowej w Sunset Studio Recorders w Hollywood, która zaczęła się 25 kwietnia i trwała do 2 maja. Był to ten sam repertuar, który grupa nagrała już uprzednio dla albumu "It Comes to You in a Plain Wrapper". Jeśli sobie uświadomimy, że sesja trwała tylko tydzień, to grupa musiała być wówczas w rewelacyjnej formie. Po tych nagraniach zespół wyjechał na kolejne europejskie tournée.
Pod koniec maja w biurze grupy The Rolling Stones odbyło się spotkanie Magic Bandu z Krasnowem, który przywiózł ze Stanów acetat przygotowanego do wydania "Strictly Personal". To, czego wysłuchali na bardzo dobrym sprzęcie, zszokowało ich. Nikt nie spodziewał się, że Krasnow aż tak zmieni brzmienie utworów. Zostały one zniekształcone przez ponagraniowe efekty nałożone przez producenta. Dokonał on powtórnego montażu i miksowania, i dodał tak wiele efektów, ile mógł znaleźć; puszczanie taśmy do tyłu, dodawanie echa, zniekształcanie dźwięku i, co najbardziej zauważalne, nadużywanie fazowania. Grupa podzieliła się na dwa obozy: tych, co zaakceptowali nagrania (jak np. John French) i na tych, co zaoponowali (jak np. Beefheart). Znawca twórczości CB &amp; HMB, gitarzysta Henry Kaiser uważa, iż Beefheart początkowo zaaprobował te ingerencje Krasnowa i zmienił swoją opinię dopiero w kilka miesięcy później, po wydaniu płyty i jej obojętnym i chłodnym przyjęciu. Jednak stoi to w wyraźnej sprzeczności z wypowiedziami członków grupy.
"Strictly Personal" nie przekształcił grupy w główny zespół undergroundowy, a opublikowanie nagrań zrobionych podczas przygotowywania albumu przekonuje, że brzmią one bardziej zgodnie z muzyką, jaką grupa wykonywała przedtem i będzie wykonywała później. To, co częściowo zniszczył Krasnow, to atakująca, fizyczna siła sekcji rytmicznej oraz gryzące, nawzajem się przenikające i kontrastujące partie gitarowe, które były później tak wyróżniającym się składnikiem muzyki CB &amp; HMB.
W świetle tego wszystkiego, co stało się ze "Strictly Personal", nazwa płyty nie mogła być bardziej niewłaściwa, gdyż całkowity efekt manipulacji Krasnowa można najlepiej opisać jako "strictly impersonal".
Pomimo tego jest to ważna płyta w dorobku grupy i do dziś pozostaje w sercach wielu fanów. Potwierdziła to ankieta zrobiona przez fanzin beefheartowski „Apocalypso”; "Strictly Personal" zajął trzecie miejsce w kategorii najpopularniejszych albumów.
Opis utworów.
W 1972 r. Beefheart stwierdził, że napisał słowa i wymyślił muzykę do "Strictly Personal" w ciągu 24 godzin (co raczej należy do mitów), po spędzeniu całego roku bez snu, zaczynając od utworu, który przywoływał prymitywny, przedchicagowski blues, zatytułowany kontrowersyjnie „Ah Feel Like Ahcid”.
Ah Feel Like Ahcid. Wiadomo, że nieco później Don opisał LSD jako przecenioną aspirynę, bardzo podobną do Disneylandu starych ludzi. Utwór zdradza pewne aluzje do acid-rocka, jednak jeśli przysłuchamy się treści kawałka, to usłyszymy, że tak naprawdę jest to "ah feel like ah said!" Ogólne odczucie jest bliskie terenowym nagraniom np. Johna Lomaxa czy Alana Lomaxa lub Johna Hammonda, co Beefheart podkreśla odmierzając tempo tupaniem nogą, surowymi zadęciami na harmonijce i zapożyczonym od Sona House’a riffem (z „Death Letter Blues”). Pojawiają się motywy pocztowe (związane z okładką), jak odniesienia do listów, telegramów i atrakcyjności listonosza upikantniające utwór, którego treścią jest, ogólnie mówiąc, komplementowanie kobiet. Małe fragmenty tego kawałka pojawiają się później w różnych miejscach albumu. Gdy w pewnym miejscu jest mowa o lizaniu znaczka a potem widzeniu filmu, to trzeba to rozumieć jako zażycie narkotyku, zwłaszcza iż potem odbiorca poczty "ain't got t'blues no more" (nie ma więcej bluesa czyli po prostu nie jest już smutny). Jest to wszystko zrozumiałe w amerykańskim kontekście kulturowym; Owsley Stanley (słynny "aptekarz" Grateful Dead) zaczął sprzedawać porcje kwasu na znaczkach pocztowych. W wiele lat później Don wyparł się jakichkolwiek odniesień do narkotyków w tym utworze, ale brzmi to całkowicie nieprzekonywająco.
Cała płyta zawiera liczne elementy transowe, które są szczególnie mocne w dwu następnych utworach „Safe As Milk” i „Trust Us."
Safe as Milk. W tym utworze dziwaczny sposób nagrania sprawia wrażenie, iż płyta jest położona na gramofonie nieco poza swoim środkiem. Także na skutek mocnego fazowania tylko perkusja i gitara slide są właściwie dobrze słyszalne. Utwór ten od razu uwidacznia słuchaczowi różnice pomiędzy starym a nowym materiałem muzycznym. Rozproszone radykalne pomysły muzyczne albumu "Safe as Milk" zostały tu skomasowane, rozwinięte i pomnożone. Dla wielu słuchaczy również i ten utwór ma odniesienie do narkotyków. Jednak Don wyjaśnił, bardziej przekonywająco, że chodziło mu o radioaktywny izotop stront 90, który przenika do ciała, a tym samym do mleka karmiących matek.
Trust Us jest jednym z najlepszych utworów na płycie i to pomimo (a może dzięki temu) kontrastu między bardzo melodyjną partią gitary na tle niskiego, ciemnego riffu oraz między szczęśliwą i beztroską ideologią hippiesowską (ang. trust, look within itd) podciętą przez całkowicie łajdacki głos Beefhearta. Utwór ten w jakiejś mierze wyraża także wiarę w mesjanistyczną, uzdrowicielską rolę muzyki. Zaczyna się niemal klasztornym chorałem, wkrótce rozbitym przez wdzierające się instrumenty grające w rytmie 4/4 i pełnym zupełnie nieoczekiwanych zmian. Ta wersja ukrywa brzmienie gitar bardzo nisko, gdzieś w tle, być może z powodu przekonania Krasnowa, że rynek nie toleruje dziwnego strojenia gitar. Utwór kończy się wspaniałym monumentalnym refrenem "Let the dying die" oraz szeptanym apelem "Trust us" (zaufaj nam), co jednak kojarzy mi się raczej z horrorami, gdy mami się ofiarę uspokajającymi słówkami.
Strona pierwsza oryginalnej winylowej płyty kończy się ciężkim, fenomenalnym rockowym bluesem Son of Mirror Man – Mere Man. Fazowanie wydaje się tutaj wszechobecne, ale nawet i ono nie potrafi całkowicie zniszczyć potęgi utworu. Wspaniała harmonijka, prawie zupełnie zniszczony wokal i zapowiedź pochodów basowych, które w większym stopniu pojawią się na drugiej stronie albumu i w następnych nagraniach grupy. Mimo iż jest to zasadniczo blues, grupa pokusiła się o niespodzianki rytmiczne; na początku mamy ewidentnie rytm polki, a w końcowej części utworu gitara basowa najwyraźniej gra rytm walca. W nagraniu tym zadebiutowało także sito do mąki nagłośnione przez wzmacniacz.
On Tomorrow zapowiada kierunek rozwoju, który zostanie w pełni zrealizowany na "Trout Mask Replica". Mimo tego, że ta wersja jest słabsza od tej z sesji do "Wrappera" (między innymi opuszczony jest wstęp gitarowo-perkusyjny) jest to najbardziej nowatorski, polirytmiczny utwór z całego albumu. Już nawet powierzchowne wysłuchanie utworu wykazuje, że związki pomiędzy partiami poszczególnych instrumentów nie zostały ukształtowane zgodnie z rockandrollową tradycją. Każdy instrument bowiem ma równy udział w całości, ale równocześnie nie traci swojej charakterystycznej, indywidualnej jakości. Jest to także jedna z przyczyn, dlaczego muzyka CB &amp; HMB nigdy nie nudzi, mimo wielokrotnych przesłuchań i dlaczego się z niej nie wyrasta, tylko do niej się dorasta. Mamy tutaj wspaniały, towarzyszący Beefheartowi głos Jeffa Cottona – jakby zapowiedź jego wspaniałego falsetu z utworu „Pena” powstałego rok później.
Beatle Bones 'n Smokin' Stones jest jedną z najbardziej zapamiętywanych kompozycji Beefhearta. Mamy tu ślady quasi zappowskiej parodii; truskawkowe gąsienice, małe koguciki itd. Wymierzone to jest być może w podejrzanie nagły zwrot The Beatles w kierunku "Flower Power". I chyba to właśnie spowodowało skargę Lennona umieszczoną w prasie... Trzeba tu nadmienić, że Lennon był fanem albumu "Safe as Milk" i bronił go przed atakami (istnieje zdjęcie Lennona na tle plakatu "Safe as Milk" wiszącego u niego na ścianie). A jednak wydaje się, że po prostu nie zrozumiał on tego utworu. Jest to przede wszystkim utwór o śmierci i przemijaniu, stąd owe kości żuków itd. W centrum utworu znajduje się refren ..."with a dark, with a light"..., wspaniały moment, który oddziałuje chyba na wszystkich i najbardziej wyróżniał się podczas występów grupy.
Riff do „Spoonful” (Williego Dixona) został w niezwykle dynamiczny sposób wykorzystany w Gimme Dat Harp Boy. Mógłby się on stać podstawą do niekończących się improwizacji, jak to zrobili The Cream. Jednak Magic Band dodał na końcu każdego taktu dość skomplikowany element, który stanowi pewne zamknięcie. Jest to chyba najbardziej dynamiczny utwór albumu z najbardziej określonym rytmem, wręcz porywającym swoją motorycznością i bez żadnych niespodzianek. Za to mamy rewelacyjne solo Dona na harmonijce, prezentujące różne techniki gry, łącznie z jednoczesnym śpiewaniem skatem podczas dmuchania (techniki tej używał np. Roland Kirk grając na flecie, a w 1969 r. zostanie ona także wykorzystana przez Iana Andersona z grupy Jethro Tull). Chropowaty dźwięk harmonijki jest daleki od wystudiowanej techniki Paula Butterfielda. Inspiracją do tego utworu stał się koncert... Canned Heat w Whisky-A-Go-Go. Don poszedł tam razem z Markerem, gdyż chciał zobaczyć ich gitarzystę (slide) Ala Wilsona (który był zarazem jednym z najlepszych harmonijkarzy na świecie), ale był całkowicie zdegustowany Bobem „The Bear” Hite’em, wokalistą grupy, który grał wtedy również na harmonijce. Był tak jego śpiewem i grą rozsierdzony, że co chwilę przychylał się do Markera komentując jego występ: "Gimme dat harp boy – ain't no fat man's toy". Tekst do tego utworu napisał zaraz po tym koncercie w swoim ulubionym miejscu w Los Angeles, w Cantor's Deli.
Kandy Korn – najwcześniej skomponowany utwór tego albumu – zaczyna się jak hymn nastolatków z prostymi słowami, które mogłyby być wykorzystane nawet w jakimś przeboju dla niewyrobionych muzycznie i estetycznie dziewcząt. Jednak już po kilku taktach zaczyna się przekształcać w bardzo wyrafinowany utwór, w hipnotyczną, lawopodobną strukturę, niepowstrzymanie posuwającą się naprzód masę, przez którą z trudnością przedziera się niezwykle niski głos Beefhearta, przytłoczony nawałą dźwięków. Potem mamy gitarowe staccato w rytmie 6/8 przechodzące znów w klasztorne chorały i wreszcie potężną kodę obu gitar. Jest to tak wspaniałe, że jeden z muzyków podczas nagrywania aż krzyknął z zadowolenia...
To niesamowite, dreszczowcowe zakończenie płyty rozświetlone jest nieco frywolnym ..."I ain't blue no more, black heaven, ah said, ah..." – powtórką fragmentu „Ah Feel Like Ahcid”, co zamyka płytę jakby klamrą.
Opis płyty.
Spis utworów.
Wszystkie utwory są autorstwa Dona Vana Vlieta i opublikowane przez Lupus Music Co. Ltd.

</doc>
<doc id="1109553" url="https://pl.wikipedia.org/wiki?curid=1109553" title="Jerusalem Prize">
Jerusalem Prize



</doc>
<doc id="1109554" url="https://pl.wikipedia.org/wiki?curid=1109554" title="CSS Albemarle">
CSS Albemarle

CSS Albemarle – okręt pancerny (taranowiec) Skonfederowanych Stanów Ameryki (CSA), a następnie drugi okręt o nazwie USS „Albemarle” US Navy. Nazwany został od miasta i cieśniny w Karolinie Północnej, które z kolei wzięły nazwę od generała George’a Moncka, pierwszego księcia Albemarle i jednego z pierwszych "lordów-protektorów" kolonii.
Budowa.
16 kwietnia 1862 roku w Departamencie Marynarki CSA, w atmosferze ogólnej euforii po niedawnym zwycięstwie okrętu pancernego CSS „Virginia” w walce z drewnianymi okrętami Unii blokującymi zatokę Hampton Roads w Wirginii, podpisano z dziewiętnastoletnim wówczas Gilbertem Elliotem z Elizabeth City kontrakt na budowę podobnego okrętu w celu zniszczenia jednostek Unii na wodach przybrzeżnych obu Karolin, gdzie okręty Północy pozwalały na utrzymywanie własnych sił lądowych odcinając Południe od wyjścia na Atlantyk.
Jako że warunki umowy dawały Elliotowi całkowitą swobodę w wyborze miejsca budowy taranowca, założył on swoją prymitywną stocznię na polu kukurydzy nad rzeką Roanoke, w miejscu zwanym "„Edward's Ferry”", w pobliżu dzisiejszej miejscowości Scotland Neck. Woda w tym miejscu była zbyt płytka dla kanonierek unionistów, które z pewnością zniszczyłyby taranowiec w trakcie budowy. Główny konstruktor, John L. Porter, zaprojektował jednokominowy okręt z długą na 18 metrów u podstawy (i na 14 metrów na szczycie) pancerną kazamatą o ścianach pochylonych pod dużym kątem (co zwiększało efektywność pancerza) zbudowaną z trzech warstw drewna i pokrytą dwoma warstwami żelaznych płyt o grubości 5,1 cm. Uzbrojony był w dwa działa kalibru 162,5 mm (6,4") - jedno na dziobie, drugie na rufie, mogące strzelać przez trzy strzelnice o szerokości 559 mm na wprost dziobu i rufy lub na burty, a napędzany przez dwie przeciwprężne maszyny parowe o mocy 200 KM każda.
Stępkę pod nowy okręt położono na początku kwietnia 1863 roku, o czym wiadomość wkrótce dotarła do przeciwnika. Oficerowie US Navy apelowali do Departamentu Wojny o zniszczenie „Albemarle” zanim opuści bezpieczne płycizny, ale US Army nie posiadała w tym regionie sił wystarczających dla przeprowadzenia ataku.
Początkowo planowano dla nowego okrętu wymiary 46,3 na 10,3 metra przy wyporności 376 ton. Kadłub powstał przez przyśrubowywanie w poprzek stępki fragmentu wręgi z drewna sosnowego, do którego z kolei mocowano następny fragment, tworząc burtę. Do tego fragmentu zamontowano pod kątem 35 stopni szkielet kazamaty i położono część górnego pokładu i przyłączono kolejny fragment konstrukcji drugiej burty. Przed położeniem pokładu głównego przygotowano też łoże dla maszyn parowych i tunele dla wałów śrubowych, które - wraz ze śrubami i innymi częściami odlewanymi - wykonać miała stocznia w Charlotte. Aby dziób okrętu mógł pełnić funkcję taranu, wypełniono go drewnem dębowym na długości 5,5 metra i pokryto układającymi się w 4-calowe ostrze płytami żelaznymi. Ostatnim etapem budowy kadłuba było uszczelnienie go bawełną moczoną w smole. Prace nad kadłubem i kazamatą trwały do czerwca 1863 roku, ale nie był to jeszcze koniec budowy.
Na rozkaz komandora Lyncha, dowódcy marynarki Konfederatów w Karolinie Północnej, okręt zwodowano już 6 października 1863 roku (matką chrzestną została panna Mary Spottswood), ale ponieważ poziom wody był wówczas o blisko dwa metry za niski, doszło do przegięcia kadłuba, którego środkowa część znalazła się 14 cm powyżej dziobu i rufy. Na szczęście dla „Albemarle” nie spowodowało to poważnych uszkodzeń i 18 października jednostka została doholowana do Halifaksu, gdzie miała otrzymać maszyny, pancerz i uzbrojenie.
Od początku problemem, z którym zmagali się konstruktorzy, był brak odpowiedniej ilości płyt pancernych; udało się temu zaradzić jedynie dzięki osobistemu zaangażowaniu kapitana okrętu Jamesa W. Cooke’a, ale pancerz i tak ukończono dopiero na początku kwietnia 1864 roku. Zgodnie z dokonanymi wówczas pomiarami „Albremarle” miał długość 46,3 metra, szerokość 13,7 metra i zanurzenie 2,7 metra. Siedemnastego dnia tegoż miesiąca, już po przeprowadzeniu okrętu w dół rzeki Roanoke, dobiegły końca prace wykończeniowe. O godzinie 14.00 CSS „Albemarle” został oficjalnie przyjęty do służby. Kilka godzin później, wciąż z robotnikami i przenośnymi paleniskami kowalskimi na pokładzie, wypłynął w dziewiczy rejs.
Pierwsze zwycięstwo.
CSS „Albemarle”, pod dowództwem kapitana Jamesa W. Cooke’a, wyruszył w pierwszy rejs w dół rzeki w kierunku miejscowości Plymouth z zadaniem oczyszczenia wód z okrętów unionistów, by generał Robert F. Hoke mógł zacząć szturmować i odbierać forty nieprzyjaciela. Okręt poruszał się rufą do przodu, ciągnąc za sobą łańcuchy kotwiczne.
Po drodze „Albemarle” napotkał parowiec „Cora”, skąd na jego pokład przeszło dwudziestu obiecanych przez gen. Hoke'a marynarzy, zwiększając liczebność załogi taranowca do 150 osób. W dalszej drodze przeprowadzono też ćwiczenia dla artylerzystów, a także przez sześć godzin w nocy z 17 na 18 kwietnia naprawiano przekładnię, a kilka godzin później załoga musiała się też uporać z awarią głowicy trzonu sterowego.
Dotarłszy na miejsce, już bez robotników, „Albemarle” zakotwiczył w odległości około 5 kilometrów od ujścia, a pilot, w niewielkiej łódce, zaczął pomiary głębokości. Stan rzeki był wysoki i wkrótce okazało się, że przeszkody postawione w poprzek jej nurtu przez unionistów w pobliżu Thoroughfare Gap (zatopione jednostki, drewniane pale, miny) znajdują się 3 metry poniżej powierzchni. Kapitan Cooke natychmiast kazał podnieść kotwice i ruszył środkiem nurtu omijając przeszkody. Okrętowi nie zaszkodził ostrzał prowadzony z fortów US Army w Warren's Neck i Boyle's Mill.
W tym samym czasie dwa parowce Unii, USS „Miami” i USS „Southfield”, połączone ze sobą łańcuchami, podążały w górę rzeki z zamiarem minięcia taranowca z obu burt i tym samym uwięzienia go. Dowódca „Albemarle” zorientował się w ich zamiarach, skręcił gwałtownie i minął „Southfielda” płynąc niebezpiecznie blisko brzegu rzeki. Następnie zawrócił i staranował jednostkę unionistów. Taran „Albemarle” wbił się głęboko w burtę „Southfielda”, który tonąc ciągnął taranowiec ze sobą. W ostatniej chwili, gdy okręt unionistów miał spocząć na dnie, przewrócił się, uwalniając tym samym okręt konfederatów.
W chwili, gdy „Albemarle” był zakleszczony w burcie tonącego „Southfielda”, „Miami” strzelił z działa do „Albemarle” z najbliższej odległości, ale pocisk rykoszetował odbijając się od pancerza i eksplodował na pokładzie „Miami”, zabijając dowódcę. Załoga „Miami” próbowała dokonać jeszcze abordażu „Albemarle”, ale została odparta ogniem ręcznej broni palnej. W tej sytuacji „Miami”, chcąc uniknąć staranowania, zawrócił, uciekając na otwarte wody cieśniny Albemarle.
Po oczyszczeniu rzeki z okrętów Unii i pod osłoną dział „Albemarle”, generał Hoke zaatakował i zdobył Plymouth oraz okoliczne forty.
Majowa bitwa.
5 maja CSS „Albemarle” i CSS „Bombshell” (przechwycony parowiec unionistów) eskortowały wyładowany wojskiem CSS „Cotton Plant” w dół rzeki Roanoke. Wkrótce natknęły się na cztery okręty sił Unii: „Miami” i bocznokołowce USS „Mattabesett”, USS „Sassacus” i USS „Wyalusing”. „Albemarle” pierwszy otworzył ogień, raniąc sześciu ludzi z obsady 100-funtowego działa typu Parrott na pokładzie „Mattabesett” i zaraz ruszył do taranowania. „Mattabesett” ominął ostrze taranu, a idący tuż za nim „Sassacus” oddał dwa strzały ze swych potężnych dział, ale oba pociski odbiły się od pancerza taranowca. „Bombshell”, cel znacznie mniej odporny, został trafiony salwą burtową z „Sassucusa” i zmuszony do kapitulacji.
Dowódca „Sassucusa”, widząc „Albemarle” ustawionego do siebie burtą w odległości niecałych 400 metrów, postanowił taranować. Okręt Unii uderzył taranowiec konfederatów w środek burty, całkowicie rozbijając własny dziób i krzywiąc swój brązowy taran; obie jednostki sczepiły się ze sobą. Wykorzystując to, że burta „Sassucusa” niemal dotykała wylotu lufy jednego z dział „Albemarle”, szybko oddane zostały dwa strzały, z których jeden przebił kocioł na „Sassucusie”. W gęstych obłokach gorącej pary okręt unionistów zdołał jednak oderwać się od nieprzyjaciela i odpłynąć. „Miami” próbował jeszcze torpedowania, a następnie zaplątania śruby okrętu konfederatów w sieć, ale żadna z tych prób się nie powiodła i „Albemarle” spokojnie wycofał się w górę Roanoke, by zakotwiczyć pod Plymouth.
„Albemarle” panował nad rzeką Roanoke i podejściami do Plymouth przez całe lato 1864 roku. Na jesieni rząd federalny zdecydował wreszcie, że coś trzeba w tej sytuacji zrobić. US Navy rozważała kilka sposobów zniszczenia „Albemarle”, aż wreszcie kapitan William B. Cushing dostał polecenie znalezienia dwóch niewielkich łodzi z napędem parowym, które można by było uzbroić w prymitywne „torpedy”, jak wówczas nazywano miny wytykowe. Cushing znalazł dwie 10-metrowe łodzie strażnicze będące w budowie w Nowym Jorku i natychmiast je zarekwirował. Na każdej kazał zainstalować 12-funtową haubicę i 14-stopowy wytyk poniżej poziomu wody z boku dziobu. Jedna z łodzi zatonęła podczas podróży do Norfolk, ale druga dotarła bezpiecznie, z siedmioma ludźmi załogi, do ujścia Roanoke. Tam została uzbrojona w minę wytykową, detonowaną za pomocą sznura.
Zatopienie i dalsze losy.
W nocy z 27 na 28 października 1864 roku Cushing podjął drogę w górę rzeki. Łodzi towarzyszył mały kuter, który miał osłaniać ją przed ewentualnym atakiem załogi szkunera południowców zakotwiczonego w pobliżu wraku „Southfield”. Jednak obie jednostki, nie wykryte, minęły szkuner i wówczas Cushing zdecydował się (wraz ze wszystkimi 22 ludźmi) na zdobycie „Albemarle” szturmem.
Jednak, gdy około 3:00 nad ranem obie łodzie dotarły do konfederackich nabrzeży, szczekanie psa zaalarmowało straże i unioniści zostali dostrzeżeni i natychmiast obłożeni ciężkim ogniem zarówno z brzegu, jak i „Albemarle”. Mimo to udało im się podpłynąć do „Albemarle”, gdzie okazało się, że dostępu do burt taranowca broni ława spławnego drewna. Pnie jednak były już mocno nasiąknięte wodą i pokryte warstwą glonów, po której niewielka łódź prześlizgnęła się. Gdy zbliżyła się do burty okrętu Cushing zwolnił minę i pociągnął za sznurek.
Wybuch był tak silny, że wszyscy znaleźli się w wodzie. Podmuch zdarł z Cushinga umundurowanie i ten, nago, dopłynął do brzegu, gdzie ukrył się oczekując świtu. Po południu udało mu się ukraść małą łódkę i powiosłować w dół rzeki, pod opiekę wojsk Unii, gdzie dotarł ok. 22:15. Z pozostałych uczestników ataku 1 uciekł, 2 utonęło, 11 schwytali konfederaci.
Eksplozja miny Cushinga wyrwała w burcie „Albemarle” na wysokości linii wodnej dziurę „"wystarczająco dużą, by zmieścił się w niej wagon kolejowy"”. Okręt zatonął na równej stępce na głębokości 2,5 metra, tak więc jego nadbudówki pozostały nad powierzchnią wody. Komandor Alexander F. Worley, który objął dowodzenie niecały miesiąc wcześniej, zdemontował działa, które zostały następnie użyte dla obrony Plymouth.
Po kapitulacji załogi Plymouth US Navy zdecydowała się na wydobycie i naprawienie okrętu. Pod koniec wojny unijna kanonierka USS „Ceres” odholowała „Albemarle” do stoczni w Norfolk, gdzie taranowiec dotarł 27 kwietnia 1865 roku. 7 czerwca zapadła decyzja o remoncie kadłuba i okręt został umieszczony w suchym doku. Prace remontowe ukończono 14 sierpnia, a w kilka dni później jednostka została wystawiona na aukcję. Zakupiona przez US Navy za 79 944 dolary nigdy nie weszła do aktywnej służby i w końcu ponownie została wystawiona na sprzedaż (15 października 1867 roku). Taranowiec został zakupiony przez firmę J. N. Leonard &amp; Company i prawdopodobnie oddany na złom.

</doc>
<doc id="1109556" url="https://pl.wikipedia.org/wiki?curid=1109556" title="Peter H. Dominick">
Peter H. Dominick

Peter Hoyt Dominick (ur. 7 lipca 1915, zm. 18 marca 1981) – amerykański polityk, członek Partii Republikańskiej. W latach 1961–1963 reprezentował stan Kolorado w Izbie Reprezentantów Stanów Zjednoczonych, a w latach 1963–1975 reprezentował ten sam stan w Senacie Stanów Zjednoczonych.

</doc>
<doc id="1109557" url="https://pl.wikipedia.org/wiki?curid=1109557" title="John A. Carroll">
John A. Carroll

John Albert Carroll (ur. 30 lipca 1901, zm. 31 sierpnia 1983) – amerykański polityk, członek Partii Demokratycznej. W latach 1947–1951 reprezentował stan Kolorado w Izbie Reprezentantów Stanów Zjednoczonych, a w latach 1957–1963 reprezentował ten sam stan w Senacie Stanów Zjednoczonych.

</doc>
<doc id="1109560" url="https://pl.wikipedia.org/wiki?curid=1109560" title="Kameleon trójrogi">
Kameleon trójrogi



</doc>
<doc id="1109566" url="https://pl.wikipedia.org/wiki?curid=1109566" title="Rajcza Centrum">
Rajcza Centrum

Rajcza Centrum – przystanek kolejowy w Rajczy, w województwie śląskim, w Polsce.
W roku 2021 przystanek obsługiwał 150–199 pasażerów na dobę.
Przystanek został otwarty 2 grudnia 1997 roku.

</doc>
<doc id="1109569" url="https://pl.wikipedia.org/wiki?curid=1109569" title="Henry Livermore Abbott">
Henry Livermore Abbott



</doc>
<doc id="1109571" url="https://pl.wikipedia.org/wiki?curid=1109571" title="Rajcza (stacja kolejowa)">
Rajcza (stacja kolejowa)

Rajcza – stacja kolejowa w Rajczy, w województwie śląskim, w Polsce.
W roku 2021 stacja obsługiwała 100–149 pasażerów na dobę.
Dworzec na stacji Rajcza został wzniesiony około 1884 roku według projektu Stefana Fussgängera.

</doc>
<doc id="1109573" url="https://pl.wikipedia.org/wiki?curid=1109573" title="Józef Boruwłaski">
Józef Boruwłaski

Józef Boruwłaski, "Joujou", inne zniekształcone formy nazwiska: "Boruwlaski, Borusławski", (ur. listopad 1739, koło Halicza, na Pokuciu, zm. 5 września 1837, Durham) – urodzony na terenach I Rzeczypospolitej karzeł, pamiętnikarz. 
Życiorys.
Mając 20 lat miał 71 centymetrów, ostatecznie osiągnął wzrost 99 cm, zachowując przez całe życie wzrost 5-letniego dziecka. Po wczesnej śmierci ojca przebywał u chorążyny halickiej Janowej Tarnowskiej. W wieku 14 lat znalazł się pod opieką Anny Humieckiej, miecznikowej wielkiej koronnej. W latach 1755-1760 zwiedził z nią całą Europę – był na dworze Marii Teresy w Wiedniu, u Stanisława Leszczyńskiego w Lunéville, rok w Paryżu (Wersal), a następnie w Holandii. Niewielki wzrost, przy dużej inteligencji i oczytaniu przyniosły mu wielką popularność (stąd przydomek "Joujou").
Po powrocie do Warszawy, w roku 1779 zakochał się i ożenił z Izaliną Barbontan, panną respektową swej opiekunki. Stracił wówczas miejsce u Humieckiej, dostał za to, za protekcją K. Poniatowskiego, roczną pensję w kwocie 120 dukatów od Stanisława Augusta. W latach 1780-1783 podróżował po dworach europejskich. W listopadzie roku 1780 opuścił wraz z żoną Warszawę, by przez Kraków udać się do Wiednia, skąd przez Niemcy w marcu 1782 dotarł do Anglii. Dochował się 4 córek normalnego wzrostu. Rodzinę swą utrzymywał dzięki występom w cyrkach i na jarmarkach. Latem 1782 osiadł w Anglii. Małżeństwo z Izaliną rozpadło się ok. roku 1790. Żona, po dorośnięciu córek, powróciła z nimi do Polski. Boruwłaski po wydaniu pamiętników zyskał powodzenie i stał się zamożny. W Anglii odwiedził go Julian Ursyn Niemcewicz. W latach 1796-1798 Boruwłaski wędrował po Irlandii, później wrócił do Anglii i w roku 1806 uzyskawszy stałą pensję osiadł w Durham, gdzie mieszkał do końca życia. Przyjaźnił się (po roku 1810) ze znanym wówczas malarzem, Wiliamem Collinsem. Dożył sędziwego wieku (98 lat). Zmarł 5 września roku 1837 w Durham, a pochowany został w katedrze w Nine-Altars.
Twórczość.
Był autorem pamiętników wydanych po angielsku i francusku (pierwsze wyd. 1788).

</doc>
<doc id="1109575" url="https://pl.wikipedia.org/wiki?curid=1109575" title="Henry Larcom Abbott">
Henry Larcom Abbott



</doc>
<doc id="1109578" url="https://pl.wikipedia.org/wiki?curid=1109578" title="Milówka Zabawa">
Milówka Zabawa

Milówka Zabawa – przystanek kolejowy w Milówce, w województwie śląskim, w Polsce.
Przystanek został oddany do użytku w 1992 roku. W roku 2021 przystanek obsługiwał 20–49 pasażerów na dobę.

</doc>
<doc id="1109581" url="https://pl.wikipedia.org/wiki?curid=1109581" title="Milówka (stacja kolejowa)">
Milówka (stacja kolejowa)

Milówka – stacja kolejowa w Milówce, w województwie śląskim, w Polsce. Stacja jest mijanką z bocznicą, która obecnie nie jest używana. W budynku dworcowym znajduje się posterunek dyżurnego ruchu; kasa biletowa i poczekalnia są nieczynne.
W 2021 roku ze stacji korzystało 300–499 pasażerów na dobę.

</doc>
<doc id="1109584" url="https://pl.wikipedia.org/wiki?curid=1109584" title="Welcome to the Jungle">
Welcome to the Jungle

Welcome to the Jungle – utwór otwierający debiutancki album grupy Guns N’ Roses, "Appetite for Destruction". Został także zawarty na kompilacji "Greatest Hits". Utwór znalazł się w ścieżkach dźwiękowych do animowanych filmów "Iniemamocni" i "Megamocny" oraz do gry komputerowej '. W 2017 roku został użyty jako outro filmu '.
Geneza utworu.
„Welcome to the Jungle” został napisany przez Axla Rose’a oraz Slasha. Według Rose’a inspiracją do jego napisania było spotkanie, w którym uczestniczył on, jego przyjaciel oraz bezdomny mężczyzna. Zdarzenie miało miejsce podczas spaceru po Nowym Jorku. Bezdomny chcąc przestraszyć młodzieńców zaczął krzyczeć w ich kierunku "„Wiesz gdzie jesteś? Jesteś w dżungli skarbie, ty tu zginiesz!”" ("„You know where you are? You’re in the jungle baby, you’re gonna die!”"). Wypadek wywarł tak wielki wpływ na Axla, że napisał on piosenkę na jego temat. Chociaż incydent ten miał miejsce w Nowym Jorku, utwór napisano w Seattle, a opisuje on Los Angeles. Według Slasha, utwór został napisany w mniej więcej trzy godziny.
Teledysk.
Do „Welcome to the Jungle” powstał pierwszy teledysk w dorobku zespołu Guns N’ Roses. Wideoklip został wyreżyserowany przez Nigela Dicka, kręcono go w dniach 1–2 sierpnia 1987 w Park Plaza Hotel i 450 S. La Brea Avenue w Hollywood. 
Teledysk rozpoczyna się ujęciem na Axla Rose’a wystylizowanego na wiejskiego chłopa, który wysiada z autobusu w Los Angeles, po czym przechodzi obok dilerów i prostytutek, nie dowierzając w to, co widzi. Następnie bohater zatrzymuje się przed witryną sklepu z telewizorami, w których pokazywany jest Slash pijący Jacka Daniel’sa prosto z butelki. W klipie pojawiły się również ujęcia muzyków występujących w klubie oraz imprezującego Rose’a. Obrazek zawierał także scenę, w której Rose siedzi w kamizelce bezpieczeństwa na krześle elektrycznym przed rzędem telewizorów, w których emitowane są nagrania wojenne i pełne przemocy, przez co stacja MTV obawiało się puszczać klip na swojej antenie.

</doc>
<doc id="1109585" url="https://pl.wikipedia.org/wiki?curid=1109585" title="Cisiec (przystanek kolejowy)">
Cisiec (przystanek kolejowy)

Cisiec – przystanek kolejowy w Ciścu, w województwie śląskim, w Polsce.
W roku 2021 przystanek obsługiwał 50–99 pasażerów na dobę.

</doc>
<doc id="1109586" url="https://pl.wikipedia.org/wiki?curid=1109586" title="Popowo Skwierzyńskie">
Popowo Skwierzyńskie

Popowo Skwierzyńskie – przystanek kolejowy w Popowie, w województwie lubuskim, w Polsce.
W roku 2017 przystanek obsługiwał 10–19 pasażerów na dobę.

</doc>
<doc id="1109589" url="https://pl.wikipedia.org/wiki?curid=1109589" title="Cięcina (przystanek kolejowy)">
Cięcina (przystanek kolejowy)

Cięcina – przystanek kolejowy w Cięcinie, w województwie śląskim, w Polsce.
W roku 2021 przystanek obsługiwał 100–149 pasażerów na dobę.

</doc>
<doc id="1109592" url="https://pl.wikipedia.org/wiki?curid=1109592" title="Cięcina Dolna">
Cięcina Dolna

Cięcina Dolna – przystanek kolejowy w Cięcinie, w województwie śląskim, w Polsce.
W roku 2021 przystanek obsługiwał 50–99 pasażerów na dobę.

</doc>
<doc id="1109593" url="https://pl.wikipedia.org/wiki?curid=1109593" title="CHAMP">
CHAMP

CHAMP ("CHAllenging Minisatellite Payload") – niemiecki satelita geo-naukowy (geodezyjny, geofizyczny...) wystrzelony 15 lipca 2000 roku z rosyjskiego kosmodromu Plesieck. Został umieszczony na niskiej orbicie okołoziemskiej o początkowej średniej wysokości lotu 452 km. Inklinacja orbity sprawiała, że przelatywał nad biegunami.
Cele misji.
Prowadzenie pomiarów pola grawitacyjnego Ziemi.
Ze względu na nieregularny rozkład mas we wnętrzu Ziemi przyspieszenie rzeczywiste różni się od przyspieszenia normalnego, a powierzchnia ekwipotencjalna jest zdeformowana w stosunku do powierzchni elipsoidy. Geoida, anomalie siły ciężkości, odchylenia pionu i inne funkcje pola siły ciężkości są wielkościami bazowymi dla realizacji spójnego globalnego systemu odniesienia w geodezji, stosowanego do pomiarów praktycznych i modelowania geodynamicznego. Undulacje geoidy i anomalie pola siły ciężkości reprezentują nieregularną strukturę pola siły ciężkości wzdłuż powierzchni Ziemi. Może ono zostać przedstawione w formie funkcji harmonicznych sferycznych. Pole siły ciężkości Ziemi zmienia się nie tylko przestrzennie, ale i czasowo. Każda zmiana w podziale mas atmosfery, mas wody w oceanach, mas lodów na Antarktydzie i Grenlandii, jak również mas wód podziemnych i mas we wnętrzu Ziemi prowadzi do krótkookresowych, sezonowych, rocznych, wieloletnich aż do wiekowych wariacji pola siły ciężkości i z tym związanych zmian geoidy.
Globalne modele pola siły ciężkości Ziemi są uzyskiwane w geodezji od rozpoczęcia ery satelitów poprzez obserwacje ruchu torowego sztucznych satelitów. Aż do startu niskolatających satelitów CHAMP i GRACE modele pola siły ciężkości Ziemi były obliczane z kierunkowych, oddaleniowych i dopplerowskich obserwacji od stacji naziemnej do wielkiej liczby satelitów na bardzo różnorodnych torach i za czasem obserwacji przynajmniej 20 lat. Ze względu na niepełne i mało dokładne obserwacje, co wiązało się z problemami ujęcia działających na lecącego na wyższych wysokościach satelitę wpływu sił zakłócających, otrzymane wyniki przed erą CHAMP i GRACE dawały tylko ograniczone dokładności pola siły ciężkości i stanowiły tylko długofalowy udział przy modelowaniu tego pola. Powód tego można było zobaczyć w tym, że dla czujnika ciężkości lecącego na wysokości setek kilometrów nad powierzchnią Ziemi problematyczne jest wymierzenie przestrzennej struktury pola ciężkości i przeprowadzenie ekstremalnie dokładnych obserwacji, na dodatek w szybkim czasie i bez wpływu niegrawitacyjnych sygnałów zakłóceniowych. Dokładnie powiodło się to pierwszy raz w 40-letniej historii geodezji satelitarnej niemieckiej misji CHAMP i poprawionej i rozbudowanej współpracy z amerykańska misją GRACE. Obie misje wykorzystują zasadę, która w latach 70. była intensywnie propagowana i studiowana przez niektóre amerykańskie i europejskie grupy naukowców, mianowicie – międzysatelitarne obserwacje w wysoko-niskiej, względnie nisko-niskiej wersji i pomiar działających na satelitę niegrawitacyjnych przyspieszeń zakłócających z wykorzystaniem wysokoodczuwalnego 3 osiowego przyrządu do pomiaru przyspieszenia. W 2000 roku satelita CHAMP został wystrzelony na niską 450 km orbitę i po raz pierwszy został z powodzeniem zrealizowany pomiar intersatelitarny w wysoko-niskiej wersji i jednoczesny pomiar przyspieszenia zakłócającego z użyciem precyzyjnego akcelerometru. Z pomocą skonstruowanego przez NASA (Jet Propulsion Laboratory, Pasadena) odbiornika GPS BlackJack na pokładzie satelity CHAMP uzyskiwano ciągłe obserwacje kodów i faz aż do 10 wysokolatających satelitów GPS. Ukończony przez francuską firmę ONERA precyzyjny akcelerometr STAR dostarczał biegnąc wzdłuż toru CHAMP pomiaru przyspieszenia. Już podczas pierwszych 30 dni pracy CHAMP – GPS i danych z akcelerometru mógł nastąpić przełom w określaniu globalnego pola siły ciężkości Ziemi. Długofalowe udziały pola siły ciężkości mogły po raz pierwszy zostać określone danymi z pojedynczego satelity z wyraźnie wyższą dokładnością niż było to możliwe jak dotąd ze wszystkimi danymi satelitarnymi z ostatnich 20-30 lat.
Prowadzenie obserwacji atmosfery/jonosfery.
Pierwsze wykorzystanie pomiarów satelitarnych GPS dla celu meteorologii nastąpiło w połowie lat 90. przez amerykańską misję Microlab 1. W lipcu 2000 roku wystartował niemiecki satelita geo-naukowy CHAMP, który sondował również regiony, które jak do tej pory ubogie były w dane. Satelita obiegał Ziemię po orbicie o średniej wysokości 450 km i okresie 93 minuty, miał na pokładzie ulepszony odbiornik GPS, a po spodniej stronie specjalną antenę.
Podczas gdy jeden z satelitów ginie z widoczności CHAMP-a za horyzontem Ziemi, dochodzą do odbiornika CHAMP radiosygnały GPS przechodzące przez atmosferę w coraz krótszych odległościach od powierzchni Ziemi. Podczas czegoś takiego, tzw. okultacji, która trwa od 1 do 2 minut, rejestrowane jest pasmo strumienia widoczności atmosfery pomiędzy wysokością 120 km a powierzchnią. Powodem refrakcji strumienia fal radiowych jest odchylanie się fal radiowych podczas drogi przez atmosferę; miarą tego jest kąt załamania.
Znajomość dokładnych efemeryd pozwala obliczyć współczynnik załamania atmosfery w funkcji wysokości geometrycznej.
W suchych rejonach atmosfery (stratosfera, obszary biegunowe) można z takich pomiarów obliczyć ciśnienie i temperaturę z wysoką dokładnością.
Sygnały GPS mają długość fali w zakresie ok. 20 cm i dlatego są praktyczne wolne od wpływu kropelek wody i kryształków lodu. Pomiary okultacyjne bazujące na GPS są metodą przedstawiania ciśnienia, temperatury i wilgotności niezależnie od pogody. Dzięki limb-geometrii oferują one w porównaniu do tradycyjnych satelitów pogodowych istotnie wyższą dokładność. Dzięki misji CHAMP z pojedynczego satelity otrzymujemy dziennie ok. 200-250 okultacji, na dodatek dostarczają one danych w rejonach, które do tej pory były słabo poznane. Dlatego też radio-okultacja stanowi dobre i ważne uzupełnienie dotychczasowych meteorologicznych systemów obserwacyjnych, jak globalna sieć radiosond.
W pierwszych 7 miesiącach od rozpoczęcia pomiarów sondujących przez CHAMP otrzymano i wykorzystano ok. 2000 obserwacji okultacji. Pierwsze profile pokazały dobrą zgodność z analizami meteorologicznymi. Niemiecki instytut naukowy pracuje nad metodą wykorzystania radio-okultacji do numerycznego modelowania prognoz pogody. Ze względu na zwiększenie ilości danych nad oceanami i w stratosferze oczekuje się, że zastosowanie radio-okultacji będzie stanowiło duże ulepszenie przy średnioterminowych prognozach pogody.
Prowadzenie pomiarów pola magnetycznego Ziemi.
Główne pole nie było przedmiotem badań satelity CHAMP. Pomiary pola magnetycznego za pomocą magnetometru transduktorowego (ang. fluxgate) umieszczonego na pokładzie satelity CHAMP dotyczyły pulsacji geomagnetycznych i były niezwykle dokładne. Dane o polu magnetycznym z satelity CHAMP zapewniły unikatowy sposób na studiowanie efektu propagacji fal MHD w atmosferze z dwóch powodów:

</doc>
<doc id="1109597" url="https://pl.wikipedia.org/wiki?curid=1109597" title="Champ">
Champ



</doc>
<doc id="1109598" url="https://pl.wikipedia.org/wiki?curid=1109598" title="Port lotniczy Amritsar">
Port lotniczy Amritsar

Port lotniczy Amritsar – międzynarodowy port lotniczy położony 11 km na północny zachód od centrum Amritsaru, w stanie Pendżab, w Indiach.

</doc>
<doc id="1109600" url="https://pl.wikipedia.org/wiki?curid=1109600" title="Żywiec Sporysz">
Żywiec Sporysz

Żywiec Sporysz – stacja kolejowa w Żywcu, w województwie śląskim, w Polsce.
Według danych Urzędu Transportu Kolejowego dobowa wymiana pasażerska na stacji kolejowej w 2017 roku wynosiła poniżej 10 osób.
Historia.
Stacja kolejowa w Sporyszu została otwarta w 1884 roku wraz z uruchomieniem Galicyjskiej Kolei Transwersalnej. Wzniesiono wówczas piętrowy dworzec o architekturze austro-węgierskiej. Na trasie linii kolejowej miały miejsce działania wojenne.
Po zakończeniu II wojny światowej obiekt został rozebrany. Na terenie dawnego dworca w latach siedemdziesiątych XX wieku wzniesiono nowy budynek.
Od stacji kolejowej została wytyczona bocznica do fabryki śrub. Na trasie bocznicy została zlokalizowana przesuwnica przeznaczona do transportowania wagonów do zakładu.

</doc>
<doc id="1109602" url="https://pl.wikipedia.org/wiki?curid=1109602" title="Pewel Mała (przystanek kolejowy)">
Pewel Mała (przystanek kolejowy)

Pewel Mała – przystanek kolejowy w Pewli Małej, w województwie śląskim, w powiecie żywieckim. 
W roku 2017 przystanek obsługiwał 0–9 pasażerów na dobę.

</doc>
<doc id="1109605" url="https://pl.wikipedia.org/wiki?curid=1109605" title="Japan Air Commuter">
Japan Air Commuter

Japan Air Commuter - japońska linia lotnicza z siedzibą w Kagoshima, na wyspie Kiusiu. Główną bazą jest Port lotniczy Kagoshima.

</doc>
<doc id="1109606" url="https://pl.wikipedia.org/wiki?curid=1109606" title="Radziechowy Wieprz">
Radziechowy Wieprz

Radziechowy Wieprz – przystanek kolejowy w Wieprzu, w województwie śląskim, w Polsce. Na linii kursują pociągi pasażerskie Kolei Śląskich.
W roku 2021 przystanek obsługiwał 50–99 pasażerów na dobę.
Historia.
Od 1984 przez miejscowość Wieprz przejeżdżała Galicyjska Kolej Transwersalna, która prowadziła z Żywca do Czadcy. Przystanek kolejowy został ukończony w październiku 1922, jednak otwarto go dopiero w 1923. 
O otworzenie stacji kolejowej starano się jeszcze przed I wojną światową.
"Rok 1919 (…)Gmina Radziechowy wznowiła starania o budowę przystanku kolejowego poczynione w 1914r. w Ministerstwie Kolei w Wiedniu – na co udzieliła zezwolenia Dyrekcja Kolei Państwowych w Krakowie i zażądała wpłaty 3000 koron waluty austriackiej.” W 1920 r. Gmina Radziechowy wpłaciła do Dyrekcji Kolei Państwowych w Krakowie kwotę 2700 marek polskich. W dwa lata później, w 1922r. „Rozpoczęto budowę przystanku kolejowego w Radziechowach, dobra Wieprz. Budowę ukończono w październiku. Do doprowadzenia budowy przyczynił się swoim wpływem ks. dr Andrzej Moliński, proboszcz radziechowski. Do wykonania budowy dostarczyły dobra arcyksięcia Karola Olbrachta z Żywca robociznę konną, materiał budowlany- drzewo i tarcicę. Gmina Radziechowy robociznę konną i pieszą oraz wpłaciła kwotę z funduszy publicznych w wysokości 44 000 marek polskich. Gmina Wieprz wpłaciła 25 % kosztów w gotówce""."
Początkowo stacja miała nazwę "Wieprz", co nie podobało się mieszkańcom gminy Radziechowy. Po petycjach do Ministerstwa Polskich Kolei Państwowych w 1924 roku Wysoka Rada Międzyministerialna dokonała zmiany nazwy przystanku kolejowego z "Wieprz" na "Radziechowy". To z kolei nie zadowalało mieszkańców gminy Wieprz, którzy podkreślali swoj wkład finansowy. W końcu nazwę przystanku zmieniono na "Radziechowy-Wieprz".

</doc>
<doc id="1109610" url="https://pl.wikipedia.org/wiki?curid=1109610" title="Szlaki turystyczne Kruszwicy i okolic">
Szlaki turystyczne Kruszwicy i okolic



</doc>
<doc id="1109620" url="https://pl.wikipedia.org/wiki?curid=1109620" title="Syria (prowincja rzymska)">
Syria (prowincja rzymska)

Syria – była ważną prowincją rzymską, podbitą w roku 64 p.n.e. przez Pompejusza. Pozostała pod panowaniem rzymskim (bizantyjskim) do roku 637, kiedy została podbita przez Arabów.
W pierwszych wiekach n.e. Syria przeżywała rozkwit gospodarczy. Miała też duże znaczenie militarne – stanowiła bazę dla wypraw przeciwko Partom, a potem Persom. W I w. to wojska syryjskie umożliwiły Wespazjanowi zdobycie władzy. Syria była kluczowym strategicznie obszarem podczas kryzysu III wieku. Od IV-V w. wzrastał opór ludności syryjskiej przeciw hellenizacji, co znalazło wyraz w rozwoju piśmiennictwa w języku miejscowym i w opozycji do oficjalnego kościoła (monofizytyzm). W okresie bizantyjskim w VI i VII w. ulegała najazdom perskim. Pod panowanie arabskie dostała się w 637 r., gdy jej stolica - Antiochia została zdobyta przez armię kalifa Umara - drugiego spośród tzw. kalifów prawowiernych.
W okresie rzymskim była podzielona na 10 okręgów: "Commagene", "Cyrrhestice", "Pieria", "Seleucis", "Chalcidice", "Chalybonitis", "Palmyrene", "Apamene", "Cassiotis", "Laodicene". W 193 została podzielona na "Syria Coele" i "Syria Phoenice". Konstantyn Wielki wydzielił 2 północne okręgi: "Commagene" i "Cyrrhestice" w oddzielną prowincję "Euphratensis". Teodozjusz I pozostałą część Syrii podzielił na 2 prowincje: "Syria Prima", ze stolicą w Antiochii i "Syria Secunda", ze stolicą w Apamei. "Syria Secunda" była podzielona na "Phoenicia Prima" (ze stolicą w Tyrze) i "Phoenicia Secunda" (ze stolicą w Damaszku).

</doc>
<doc id="1109621" url="https://pl.wikipedia.org/wiki?curid=1109621" title="Moonlight Serenade">
Moonlight Serenade

Moonlight Serenade – popularny amerykański utwór muzyczny z 1939 roku, który został skomponowany przez Glenna Millera, a tekst napisał Mitchell Parish. Pierwotnie piosenka miała się nazywać „Now I Lay Me Down to Weep”, jednak gdy Miller nagrał „Sunrise Serenade” w 1939 roku, utwór otrzymał obecnie znany tytuł.

</doc>
<doc id="1109623" url="https://pl.wikipedia.org/wiki?curid=1109623" title="Ił-20 (1948)">
Ił-20 (1948)

Ił-20 (ros. "Ил-20") – radziecki samolot szturmowy z okresu po II wojnie światowej
Historia.
W wyniki doświadczeń w toku walk samolotów szturmowych w trakcie II wojny światowej Siergiej Iljuszyn podjął się modyfikacji samolotu Ił-10 w celu poprawienia widoczności z kabiny oraz zapewnienia większej dokładności prowadzenia ognia z broni pokładowej. 
Wychodząc z tego założenia w opracowanym samolocie kabinę załogi umieszczono nad silnikiem i znacznie wysunięto ją do przodu. Takie usytuowanie kabiny zapewniało pilotowi widoczność w locie poziomym pod kątem od 37º do linii horyzontu a w locie nurkowym pod kątem 40 – 45º. Można było więc obserwować cele znajdujące się bezpośrednio pod samolotem. 
Tak opracowany samolot został zbudowany i w dniu 5 grudnia 1948 roku oblatany. Podano go serii prób w locie, który potwierdziły dobre właściwości pilotażowe, ale prędkość była zbyt mała. Także zastosowany silnik, który wcześniej nie przeszedł wszystkich prób, wykazywał wiele wad. W związku z wynikami prób, które wykazały, że samolot "Ił-20" ma gorsze osiągi niż nowa wersja samolotu "Ił-10M" i coraz częstszym użyciem do napędu samolotów silniki odrzutowe zrezygnowano ostatecznie z tego samolotu. 
Użycie.
Samolot "Ił-20" używany był tylko do prób i badań w locie. 
Opis konstrukcji.
Samolot szturmowy "Ił-20" był dolnopłatem, o konstrukcji całkowicie metalowej. 
Kadłub w przedniej części silnie opancerzony mieścił silnik, nad którym usytuowano dwumiejscową kabinę załogi. Za kabiną znajdowały się zbiorniki paliwa. 
Napęd stanowił silnik tłokowy umieszczony w przedniej części kadłuba, w obrębie pancernego korpusu, chroniący go przed uszkodzeniem od ognia przeciwnika.
Podwozie klasyczne, chowane w locie w centropłacie.

</doc>
<doc id="1109627" url="https://pl.wikipedia.org/wiki?curid=1109627" title="Sophene">
Sophene

Sophene (orm.: Ծոփք - Tsopk) była prowincją królestwa armeńskiego i imperium rzymskiego. Pompejusz dał Sophene Tigranesowi Młodszemu, po pokonaniu jego ojca Tigranesa II. Sophene z czasem stała się częścią Imperium Rzymskiego, stając się prowincją. Stolicą była Amida. Około 54, rządził nią Gaius Julius Sohaemus. W 530 roku Sophene została włączona do prowincji Armenia.

</doc>
<doc id="1109629" url="https://pl.wikipedia.org/wiki?curid=1109629" title="Kościół Chrystusa Zbawiciela w Olsztynie">
Kościół Chrystusa Zbawiciela w Olsztynie

Kościół ewangelicko-augsburski imienia Chrystusa Zbawiciela w Olsztynie – jedna z trzech świątyń znajdujących się w obrębie olsztyńskiego Starego Miasta w Olsztynie. Kościół ewangelicki stoi w rogu starego rynku przy ulicy Zamkowej. Obiekt zbudowany został w latach 1876-1899 w stylu neogotyckim. Poświęcony został 15 października 1877 roku i przebudowywany na przełomie XIX i XX wieku ze względu na powiększającą się parafię. Mimo przebudowy jednak szybko okazało się potrzebne wybudowanie kolejnego obiektu: kościoła garnizonowego.
W 1939 w Olsztynie mieszkało 14 tys. ewangelików. W 2007 roku parafia liczyła jedynie około 500 osób.
Dzwony wiszące na wieży kościoła mają inskrypcje z lat 20. XX wieku, pierwotne zostały prawdopodobnie przetopione na armaty podczas I wojny światowej. Od 1908 roku ma podłączenia do prądu i centralne ogrzewanie. Kościół posiada jedną wieżę o wysokości 43 metrów, na której znajduje zegar.

</doc>
<doc id="1109638" url="https://pl.wikipedia.org/wiki?curid=1109638" title="Germania Superior">
Germania Superior

Germania Superior (pol. "Germania Górna") – prowincja rzymska. 
Stolicą prowincji było "Moguntiacum". Innymi ważnymi miastami prowincji były: "Besontio", "Argentoratum", "Aquae Mattiacae". Obszar rozciągał się od doliny górnego Renu, przez dzisiejszą Szwajcarię (Jura); w głąb dzisiejszej Francji (Jura, Franche-Comté aż do Burgundii). 
Około roku 300 Rzym stracił kontrolę nad częścią tego terenu. Obszar na południe od Strasburga ("Argentoratum") włączono do prowincji Maxima Sequanorum, a na początku V wieku stał się częścią Burgundii(?).

</doc>
<doc id="1109647" url="https://pl.wikipedia.org/wiki?curid=1109647" title="Darkwing Duck (gra komputerowa)">
Darkwing Duck (gra komputerowa)

Darkwing Duck – gra komputerowa wydana przez Capcom w 1992 roku, przeznaczona na konsolę NES.
Fabuła.
Organizacja F.O.W.L. atakuje miasto St. Cannar. Gąsior Gęgacz, dyrektor agencji S.Z.A. (Sumiennie Zawsze Ambitnych agentów) prosi Robin Ducka o pokonanie ich. Robinowi pomagają Śmigacz McKwak i Kwacia Tapmajer-Mallard. W grze jest 7 misji, a na końcu każdej Robin musi walczyć z bossem. Gracz wciela się w postać Robina i musi pokonać Szafranka, Wilkokwaka, Likwidatora, Krzaczora, Megawolta, Moliartego i Zakutego Dzioba. 

</doc>
<doc id="1109650" url="https://pl.wikipedia.org/wiki?curid=1109650" title="Thompson (zespół muzyczny)">
Thompson (zespół muzyczny)

Thompson – chorwacki zespół rockowy. Jego frontmanem, piszącym teksty piosenek i jednocześnie będącym wokalistą, jest Marko Perković, który często jest utożsamiany z zespołem. W zespole, oprócz niego, występuje Tiho Orlić jako wspomagający wokal i basista. Pozostali członkowie zespołu są mniej lub bardziej widoczni. Obecni członkowie to: Marko Perković, Tiho Orlić, Damir Lipošek Kex, Fedor Boić, Damir Šomen i Tomislav Mandarić. Nazwa „Thompson” wywodzi się od Pistoletu maszynowego Thompson. Był to zarazem pseudonim Perkovicia w czasach wojny chorwacko-serbskiej. Frontman używał tej broni m.in. w czasie walk z Serbami z Krajiny o swoją rodzinną wioskę Čavoglave.
Wiele z ich piosenek (jak „"Bojna Čavoglave"”, „"Lijepa li si"”, „"Vjetar s Dinare"”) stało się przebojami w Chorwacji – są grane podczas meczów piłkarskich i innych wielkich wydarzeń.
Zespół promuje patriotyzm i nacjonalizm. Śpiewa na takie tematy jak miłość do swojego kraju, rodzina, religia, ale także o nienawiści do Serbów i Chorwackich Socjaldemokratów. Z powodu podejmowanej w piosenkach tematyki, zespół stał się kontrowersyjny. 
Ponadto Perković jest znany z otwartego popierania ideologii ustaszy, ubierając się na czarno (charakterystyczny mundur niektórych formacji), salutując na sposób „rzymski” oraz często otwarcie chwaląc Ustaszy i Niepodległe Państwo Chorwackie Ante Pavelicia w swoich wystąpieniach medialnych.

</doc>
<doc id="1109651" url="https://pl.wikipedia.org/wiki?curid=1109651" title="Pisidia">
Pisidia



</doc>
<doc id="1109652" url="https://pl.wikipedia.org/wiki?curid=1109652" title="Wielka Synagoga w Drohobyczu">
Wielka Synagoga w Drohobyczu

Wielka Synagoga albo synagoga Chóralna (ukr. "Велика синагога") – synagoga znajdująca się w Drohobyczu, na Ukrainie. Jest największą synagogą zachodniej Ukrainy i jedną z największych w Europie Środkowo-Wschodniej.
Synagoga została zbudowana w latach 1842–1865. W miejscu gdzie powstała, stała wcześniej znacznie mniej okazała drewniana bożnica, która spłonęła w pożarze w 1713 roku. Podczas II wojny światowej, po wkroczeniu wojsk niemieckich do miasta, synagoga została zdewastowana i przeznaczona na magazyn soli. Po zakończeniu wojny mieścił się w niej sklep meblowy. Przez dziesięciolecia obiekt ulegał systematycznej degradacji i nie był remontowany.
Na początku lat 90. XX wieku synagoga została zwrócona lokalnej gminie żydowskiej, która znalazła sponsorów na prace związane ze wzmocnieniem ścian budynku. W listopadzie 2013 r. rozpoczęto remont budynku, który zakończono latem 2018 roku.

</doc>
<doc id="1109654" url="https://pl.wikipedia.org/wiki?curid=1109654" title="Synagoga Chóralna w Drohobyczu">
Synagoga Chóralna w Drohobyczu



</doc>
<doc id="1109660" url="https://pl.wikipedia.org/wiki?curid=1109660" title="Metropolitalny Związek Komunikacyjny Zatoki Gdańskiej">
Metropolitalny Związek Komunikacyjny Zatoki Gdańskiej

Metropolitalny Związek Komunikacyjny Zatoki Gdańskiej (MZKZG) – jest to związek międzygminny utworzony przez 14 gmin leżących nad Zatoką Gdańską i w jej pobliżu, powołany 16 marca 2006 przez przedstawicieli samorządów, a zarejestrowany w dniu 5 czerwca 2007 przez Ministerstwo Spraw Wewnętrznych i Administracji.
Członkowie.
W skład MZKZG wchodzą następujące gminy:
Przewoźnicy.
Odpowiedni rodzaj biletu wydawanego przez MZKZG obowiązuje u wszystkich lub niektórych z niżej wymienionych organizatorów komunikacji:
Ponadto, bilety metropolitalne kolejowo-komunalne (w tym miesięczne łączone) ważne są w pociągach przewoźników kolejowych: PKP Szybka Kolej Miejska w Trójmieście i POLREGIO. Z biletów tych można korzystać na obszarze MZKZG, tj. w strefie ograniczonej stacjami: Babi Dół, Borkowo (dotyczy trasy z i do Kartuz), Cieplewo, Luzino i Reda Rekowo. Bilety miesięczne Gdańsk-Sopot i Gdynia-Sopot ważne są odpowiednio na obszarze dwóch miast.
Od 28 kwietnia 2022 r. funkcjonują Bilety Łączone Regionalne, ważne w komunikacji miejskiej oraz w autobusach regionalnych (PKS Gdańsk, PKS Gdynia, P.A. Gryf).
Statutowe zadania.
Statutowe zadania Związku obejmują:
• emitowanie i dystrybucję biletów metropolitalnych;
• uchwalanie cen i taryf biletów metropolitalnych;
• podejmowanie współpracy z właściwymi organizatorami, operatorami i przewoźnikami dotyczącej wprowadzenia oraz funkcjonowania biletów metropolitalnych w publicznym transporcie zbiorowym, m.in. poprzez integrowanie systemów pobierania opłat, w tym biletów metropolitalnych;
• rozliczanie przychodów z biletów metropolitalnych;
• badanie rynku, prognozowanie i planowanie publicznego transportu zbiorowego w zakresie wynikającym z funkcjonowania biletów metropolitalnych;
• promowanie publicznego transportu zbiorowego w zakresie wynikającym z funkcjonowania biletów metropolitalnych.
Kontrowersje.
Powołanie związku ujawniło kontrowersje dzielące samorządy od wielu lat, te różnice które od wielu lat hamują integrację komunikacji miejskiej pomiędzy Gdynią a Gdańskiem. Przykładem kontrowersji jest sama nazwa związku. Zdaniem władz Gdańska, aglomeracja powinna nazywać się aglomeracją gdańską, gdy władze Gdyni wolałyby aby związek powinien miał w nazwie Trójmiasto. Owocem kompromisu jest neutralna nazwa Zatoki Gdańskiej.
Kontrowersje budzi też fakt wysokiej ceny biletu metropolitalnego. Jej ustalenie jest wynikiem bardzo wysokiej ceny sieciowego biletu ważnego na obszarze działania gdańskiej komunikacji miejskiej, a uchwalonego przez Radę Miasta Gdańska. Przyjęto założenie, że cena biletu metropolitarnego nie może być niższa niż cena biletu sieciowego ważnego na obszarze jednego z organizatorów komunikacji, którzy biorą udział we wspólnej ofercie. Niższa cena biletu metropolitarnego mogłaby spowodować brak zainteresowania gdańskim biletem sieciowym.
Fakt ten może spowodować bardzo małe zainteresowanie mieszkańców nowym biletem i z tego względu krytycy uważają, że Związek Komunikacyjny Zatoki Gdańskiej jest inicjatywą propagandową, która ma pozorować integrację komunikacji miejskiej.

</doc>
<doc id="1109661" url="https://pl.wikipedia.org/wiki?curid=1109661" title="Celtic Football Club">
Celtic Football Club



</doc>
<doc id="1109664" url="https://pl.wikipedia.org/wiki?curid=1109664" title="Leszek Gilejko">
Leszek Gilejko

Leszek Kazimierz Gilejko (ur. 11 stycznia 1932 w Pułtusku, zm. 22 listopada 2013 w Warszawie) – polski socjolog, profesor.
Życiorys.
Urodził się 11 stycznia 1932 roku w Pułtusku. Był synem Bronisława (1904–1989), filozofa i historyka, żołnierza 13 pułku piechoty, uczestnika kampanii wrześniowej 1939 roku, więźnia Oflagu II C Woldenberg i Czesławy z d. Markowskiej (1904–1993).
Dzieciństwo spędził w Pułtusku. We wrześniu 1939 roku uciekli z matką w kierunku Lublina, ale na wieść o wkraczających wojskach radzieckich zawrócili. Mieszkali przez kilka tygodni w Pułtusku, później w Warszawie, a od wybuchu wojny niemiecko-radzieckiej u rodziny matki w Starosielcach (dziś dzielnica Białegostoku). Po zakończeniu wojny przeprowadzili się w czerwcu 1945 roku do Pułtuska, gdzie ojciec został dyrektorem liceum.
W 1953 roku ukończył studia w Szkole Głównej Planowania i Statystyki (dziś Szkoła Główna Handlowa), otrzymując absolutorium (uczelnia nie udzielała wówczas tytułu magistra). Dwa lata później ukończył studia na Uniwersytecie Warszawskim, zostając magistrem historii. W 1963 roku uzyskał stopień doktora w SGPiS w Warszawie, w 1968 roku stopień doktora habilitowanego w SGPiS, w 1977 roku tytuł i stanowisko profesora tej uczelni, a w 1988 roku tytuł profesora zwyczajnego. 
Był członkiem Senatu SGPiS (dziś SGH), zasiadał w wielu komisjach senackich. W latach 1978-1981 piastował funkcję Dziekana Wydziału Ekonomiczno-Społecznego. Pełnił funkcję kierownicze, m.in. dyrektora Instytutu Nauk Politycznych i Filozofii, kierownika Katedry Socjologii i Politologii a następnie Katedry Socjologii. Po przejściu na emeryturę wciąż aktywnie współpracował z Katedrą Socjologii Ekonomicznej Szkoły Głównej Handlowej w Warszawie.
W pracy badawczej i dydaktycznej zajmował się głównie socjologią ekonomiczną. Autor i redaktor wielu publikacji z zakresu demokracji przemysłowej, m.in. dotyczących partycypacji pracowniczej w zarządzaniu przedsiębiorstwami. Badacz samorządu robotniczego i związków zawodowych, socjolog gospodarki badający między innymi społeczne aspekty prywatyzacji, animator i kierownik wielu badań socjologicznych.
Członek powołanego po wprowadzeniu w Polsce stanu wojennego "Zespołu Partyjnych Socjologów przy KC PZPR". Należał do Unii Pracy. Jako jej kandydat startował w 2009 do Parlamentu Europejskiego z listy SLD-UP.
Pochowany w Alei Zasłużonych Cmentarza Wojskowego na Powązkach w Warszawie (kwatera FIV-tuje-10).
Odznaczenia i nagrody.
Leszek Gilejko był wielokrotnie odznaczany. W 1970 roku otrzymał Złoty Krzyż Zasługi, w 1978 roku Krzyż Kawalerski Orderu Odrodzenia Polski (Polonia Restituta), dziesięć lat później Krzyż Oficerski Orderu Odrodzenia Polski, a w 1998 roku z rąk Prezydenta RP Krzyż Komandorski Orderu Odrodzenia Polski.
Został uhonorowany nagrodą st. III Ministra Oświaty i Szkolnictwa Wyższego (1968 i 1970), Ministra Nauki, Szkolnictwa Wyższego i Techniki (1981), Ministra Edukacji Narodowej (1989), a także Medalem Komisji Edukacji Narodowej (1980), Złotą Odznaką Honorową Rady Narodowej m. st. Warszawy za zasługi dla Warszawy (1979), nagrodą st. I Rektora SGPiS (1989) i nagrodą st. I Rektora SGH (1991) oraz licznymi wyróżnieniami branżowymi.

</doc>
<doc id="1109667" url="https://pl.wikipedia.org/wiki?curid=1109667" title="Osiedle Borsiga">
Osiedle Borsiga

Osiedle Borsiga, Kolonia robotnicza Borsigwerk (niem: "Siedlung Borsigwerk", śl:" Bozywerk") – osiedle robotnicze (należące do grupy śląskich osiedli patronackich) dla pracowników Kombinatu górniczo-hutniczego, należącego do niemieckiego fabrykanta, Augusta Borsiga. Wybudowane zostało w latach 1863–1871, pomiędzy doliną Bytomki a trasą łączącą Bytom z Zabrzem, na południe od pobliskich kopalni "Hedwigswünsch" („Życzenie Jadwigi”) i "Ludwigsglück" („Szczęście Ludwika”) i uruchomionej w 1863 roku huty. Obecnie jest częścią dzisiejszej dzielnicy Biskupice w Zabrzu.
Opis.
Równocześnie z podobnymi do siebie domami robotniczymi i pomieszczeniami gospodarskimi w postaci komórek i piwnic, powstała także szkoła, domy dla nauczycieli, park, sala gimnastyczna oraz kaplica ewangelicka i cmentarz, który mieści się przy południowych granicach osiedla. W późniejszych latach dobudowane zostały dwa przedszkola, jedno dla dzieci robotników i jedno dla dzieci pracowników zarządu oraz wyższych rangą inżynierów.
Na ówczesne czasy standard wszystkich mieszkań był bardzo wysoki. Liczyły one średnio 55 metrów kwadratowych, posiadały pomieszczenia kuchni i maksymalnie nawet 3 izby, na zewnątrz mieszkania – na klatce schodowej znajdowały się ubikacje i dostęp do bieżącej wody.
Na zabudowania osiedla składało się ponad 50 dwupiętrowych domów, wykonanych tradycyjnie z czerwonej cegły familoków. Kształt osiedla wyznaczony był przez geometryczny układ zabudowań i ulic, zaprojektowany w sposób symetryczny i harmonijny.
Północna część osiedla, powyżej ul. Okrzei, charakteryzowała się lepszym standardem i inną formą, gdyż przeznaczona była dla pracowników wyższego szczebla. W północnej i środkowej części osiedla znajdują się zabytkowe, prawie stuletnie aleje kasztanowców.
Obecnie osiedle należy do najbardziej unikatowych założeń patronackich na Górnym Śląsku.
Linki zewnętrzne.
 

</doc>
<doc id="1109672" url="https://pl.wikipedia.org/wiki?curid=1109672" title="Jan Mujżel">
Jan Mujżel

Jan Mujżel (ur. 21 lutego 1923 w Mokniunach na Litwie, zm. 9 lipca 2006) – polski ekonomista, profesor, autor wielu prac z dziedziny teorii gospodarki oraz uwarunkowań wzrostu gospodarczego.
Czynnie, nie tylko naukowo, zaangażowany we wspieranie rynkowych reform gospodarczych w Polsce. Uczestniczył w obradach Okrągłego Stołu jako przedstawiciel strony solidarnościowo-opozycyjnej, był przewodniczącym Rady Strategii Społeczno-Gospodarczej przy Radzie Ministrów.
Był związany m.in. z Uniwersytetem Łódzkim (który przyznał mu w 2005 roku tytuł doktora honoris causa) oraz Uniwersytetem Warszawskim.
Studia.
W latach 1945–1949 studiował na Wydziale Prawno-Ekonomicznym Uniwersytetu Łódzkiego. Od 1955 należał do PZPR. Rada Wydziału Ekonomii Politycznej Uniwersytetu Warszawskiego nadała mu w 1961 stopień doktora na podstawie pracy: "Stosunki towarowe i ich zakres w gospodarce socjalistycznej", a w 1962 stopień doktora habilitowanego na podstawie rozprawy: "Kategorie towarowo-pieniężne w produkcyjnej działalności przedsiębiorstw (regulująca rola kategorii towarowo-pieniężnych oraz jej warunki i granice)". W roku akademickim 1962/1963 odbył staż naukowy w Moskiewskim Uniwersytecie im. Michaiła Łomonosowa. W latach 1968–1969 jako stypendysta Fundacji Forda przebywał w różnych ośrodkach naukowych USA. W 1951 został zastępcą profesora, w 1963 docentem, w 1968 profesorem nadzwyczajnym, a w 1976 profesorem zwyczajnym.
Praca zawodowa.
Podczas wojny pracował w różnych miejscach i w różnym charakterze na Litwie. Był m.in. pracownikiem Biura Pełnomocnika Rządu Tymczasowego ds. repatriacji, a po przyjeździe do kraju w 1945 pracownikiem Państwowego Urzędu Repatriacyjnego w Zielonej Górze. W latach 1946–1950 zajmował kierownicze stanowiska w zarządzaniu handlem uspołecznionym w Łodzi.
W 1949 rozpoczął pracę w szkolnictwie wyższym początkowo jako asystent, od 1950 starszy asystent, od 1951 adiunkt, początkowo w Szkole Głównej Planowania i Statystyki w Warszawie, a potem w Wyższej Szkole Ekonomicznej w Łodzi WSE w Katedrze Ekonomii Politycznej. W latach 1950–1957 i 1959–1960 prowadził wykłady zlecone z ekonomii politycznej na różnych wydziałach UŁ, w latach 1955–1957 w Wyższej Szkole Pedagogicznej w Łodzi. Od 1952 kierował Katedrą Ekonomii Politycznej WSE, a po jej włączeniu do UŁ od 1961 Zakładem Ekonomii Politycznej Socjalizmu w tej Katedrze. Od 1963 do 1966 pełnił funkcję dziekana Wydziału Ekonomiczno-Socjologicznego UŁ. W latach 1964–1970 kierował Katedrą Ekonomii Politycznej, a następnie do 1975 był dyrektorem Instytutu Ekonomii Politycznej. W latach 1973–1975 był zatrudniony na pół etatu, a po przeniesieniu służbowym na pełnym etacie w Warszawie, gdzie w latach 1975–1978 pełnił funkcję zastępcy dyrektora Instytutu Planowania, a potem dyrektora w latach 1980–1981 w tym Instytucie. Od 1982 pracował w Instytucie Nauk Ekonomicznych PAN. W latach 1975–1993 pracował w niepełnym wymiarze zajęć w Instytucie Ekonomii, a potem w Katedrze Ekonomii Wydziału Ekonomiczno-Socjologicznego UŁ. Był nauczycielem akademickim w Prywatnej Wyższej Szkole Nauk Społecznych, Komputerowych i Medycznych w Warszawie.
Od 1966 był członkiem Komitetu Nauk Ekonomicznych PAN, gdzie był zastępcą przewodniczącego w latach 1981–1984. Wchodził w skład Rad Naukowych Instytutu Planowania, Instytutu Handlu Wewnętrznego, Instytutu Wzornictwa Przemysłowego, Państwowej Komisji Cen. Był członkiem Komisji ds. Modernizacji Gospodarki i Państwa (w latach 1971–1974) a potem Komisji ds. Reformy Gospodarczej.
Pod jego kierunkiem powstało kilkadziesiąt prac magisterskich, wypromował 14 doktorów w UŁ. 
W 1988 przeszedł na emeryturę.
Pochowany na cmentarzu Powązki Wojskowe w Warszawie (kwatera A3 tuje-1-9).
Działalność w organizacjach zawodowych.
Od 1950 był członkiem Polskiego Towarzystwa Ekonomicznego w latach 1953–1955 był prezesem Oddziału Łódzkiego PTE, w latach 1962–1975 był wiceprezesem Zarządu Głównego PTE. W latach 1975–1986 był wybierany do Zarządu Głównego, był członkiem jego prezydium a od 1986 członkiem Rady Głównej. Specjalność naukowa: teoria ekonomii, w tym teoria funkcjonowania gospodarki i przedsiębiorstw.
Wybrane publikacje.
Współautor:
Jego autorstwa są liczne artykuły w piśmiennictwie branżowym krajowym i zagranicznym. Brał aktywny udział w krajowych i międzynarodowych konferencjach naukowych i zjazdach ekonomistów.

</doc>
<doc id="1109675" url="https://pl.wikipedia.org/wiki?curid=1109675" title="Metacerkarie">
Metacerkarie



</doc>
<doc id="1109677" url="https://pl.wikipedia.org/wiki?curid=1109677" title="Filoksera winiec">
Filoksera winiec

Filoksera winiec ("Daktylosphaera vitifoliae, Phylloxera vastatrix, Viteus vitifolii") – mszyca, groźny szkodnik winnic. Wielkość owada nie przekracza 1,5 mm. Przechodzi skomplikowany rozwój, związany z polimorfizmem i sezonową zmianą pokoleń. Pochodzi z Ameryki Północnej, skąd została przywieziona do Europy ok. lat 60. XIX w., w Polsce niespotykana.
W latach 1863–1897 filoksera winiec spowodowała zniszczenia w europejskich winoroślach, powodując gwałtowny spadek produkcji wina i destylatów winnych (brandy i koniaków), co przyczyniło się do spopularyzowania w krajach europejskich whisky.
Objawy występowania.
Szkodnik rozwija się na korzeniach i liściach winorośli. Na korzeniach tworzą się galasy zaburzające system przewodzący w roślinie, co powoduje obumieranie korzeni i osłabienie całej rośliny, która więdnie, żółknie i zamiera. Galasy tworzą się również na wierzchniej stronie blaszki liściowej. Mają wielkość ziarna grochu, są otwarte w górnej części. Początkowo zielone, w miarę upływu czasu czerwienieją. W skrajnych przypadkach pokrywają całą powierzchnię liścia. Nie są jednak tak szkodliwe dla rośliny, jak obecność galasów korzeniowych. W galasach i na powierzchni rośliny widoczne poszczególne stadia rozwojowe i formy szkodnika.
Identyfikacja i biologia.
Jaja owalne w zarysie, ok. 0,3 mm długości, początkowo zabarwione złocistożółto, w miarę upływu czasu zielenieją. Stadia larwalne w budowie zewnętrznej podobne do bezskrzydłych osobników dorosłych. U starszych stadiów larwalnych w miarę wzrostu szerokość ciała zwiększa się szybciej niż długość, w wyniku czego ciało larw staje się zaokrąglone. Występują dwie formy postaci dorosłych: żyjąca na liściach forma "gallicolae", oraz forma korzeniowa "radicicolae". "Gallicolae" to owady kuliste w zarysie ciała, długości 1,6–1,8 mm i szerokości 1,0–1,2 mm. Głowa z częścią tułowiową rozszerzona, zaokrąglona po stronie grzbietowej, odwłok zwęża się ku tyłowi, na końcu lekko postrzępiony. "Radicicolae" podobne do "gallicolae", ale mniejsze, ok. 1 mm długości. Łatwą do zaobserwowania cechą odróżniającą od "gallicolae" jest obecność brodawek na grzbietowej części ciała. Oprócz postaci bezskrzydłych występują osobniki uskrzydlone. Ich ciało jest barwy pomarańczowej z czarną częścią tułowiową. Gatunek pochodzi z Ameryki Północnej, obecnie rozprzestrzeniony w wielu krajach całego świata. Do Europy zawleczony w XIX w., znany z wielu krajów.

</doc>
<doc id="1109678" url="https://pl.wikipedia.org/wiki?curid=1109678" title="Wojna o sukcesję w Lüneburgu">
Wojna o sukcesję w Lüneburgu

Wojna o sukcesję lüneburską – konflikt o tron w księstwie Brunszwik-Lüneburg w północnych Niemczech, trwający w latach 1370–1388.
Przyczyny wojny.
Po śmierci w roku 1369 Wilhelma II Lüneburskiego, bez pozostawienia męskiego potomka, wygasła stara linia dynastii Lüneburskiej. Zgodnie z prawami rodu Welfów oraz przedśmiertnym życzeniem samego Wilhelma, dziedzictwo miało przypaść w udziale księciu Magnusowi II Brunszwickiemu. Cesarz Karol IV uznał jednak sporne ziemie za lenno cesarskie, nadając je w lenno Albrechtowi z dynastii askańskiej i jego stryjowi Wacławowi, co wywołało wojnę sukcesyjną.
Pierwsze walki.
Magnus II nie zamierzał rozwiązać problemu księstwa za pomocą pokojowych środków. Na czele 700 rycerzy i knechtów dokonał najazdu na Lüneburg. W wynikłych tam walkach, które Magnus II prowadził z księciem Albrechtem, na stronę tego ostatniego przeszły takie miasta jak Lüneburg, Winsen czy Hanower. Następnie walki przeniosły się w okolice Wolfsburga. Na przełomie 1371–1372 roku książę brunszwicki zajął zamek Neuhaus. 24 czerwca 1372 r. obie strony starły się w bitwie pod wioską Hesslingen, która zakończyła się wynikiem nierozstrzygniętym. W kolejnej bitwie, która miała miejsce 25 lipca 1373 pod Leveste am Deister, poległ książę Magnus II.
Ugoda.
Po śmierci Magnusa II doszło do pojednania pomiędzy elektorem Wacławem i jego bratankiem Albrechtem po jednej stronie a wdową po Magnusie i jej małoletnimi synami Henrykiem i Bernardem po drugiej stronie. Uzgodniono pozostawienie jedności kraju, w którym rządzić mieli obaj panowie sascy, a dopiero po ich śmierci władza miała przypaść synom Magnusa II.
W 1374 r. Albrecht wzmocnił swoje prawa poślubiając wdowę po Magnusie Katarzynę i wybrał za swoją siedzibę Celle, gdzie rezydował do roku 1378. Dwaj synowie Magnusa również zawarli związki małżeńskie – poślubili w 1386 r. córki elektora Wacława: Fryderyk Annę, a Bernard Małgorzatę.
Kontynuacja i zakończenie wojny.
Jako że konkurenci nie mogli dojść do porozumienia walki wybuchły z nową siłą. Obie strony dokonywały w księstwie licznych mordów i rabunków. W 1385 r. doszło do oblężenia zamku Ricklingen, gdzie schowali się m.in. rycerze rabusie z obozu synów Magnusa. W jego trakcie 28 czerwca 1385 r. poniósł śmierć trafiony wystrzelonym z procy odłamkiem skalnym książę Albrecht.
Po tym wydarzeniu obaj synowie Magnusa przejęli władzę w Lüneburgu. Elektor Wacław, któremu cesarz nadał prawa do spornych ziem, wysłał swojego zięcia na rozmowy pokojowe. Nic z nich jednak nie wynikło, w związku z czym wiosną 1388 r. konflikt wybuchł na nowo. Wacław zmuszony był ponownie zebrać swoją armię w okolicy Lüneburga. Po zebraniu wojsk, elektor zamierzał wyruszyć z rejonu Winsen nad rzeką Aller w kierunku Celle, zajmowanego przez Henryka i jego matkę. Podczas przygotowań do wyprawy Wacław niespodziewanie ciężko zachorował (według współczesnych został on otruty) i zmarł.

</doc>
<doc id="1109679" url="https://pl.wikipedia.org/wiki?curid=1109679" title="Obóz jeniecki w Cowra">
Obóz jeniecki w Cowra

Obóz jeniecki w Cowra, nazwa oficjalna № 12 Prisoner of War Compound – obóz jeniecki położony w australijskiej miejscowości Cowra, był to jeden z 28 obozów jenieckich na terenie Australii w czasie II wojny światowej.
Historia.
Obóz oficjalnie otwarto w czerwcu 1941, a pierwsi więźniowie pojawili się w nim 15 października tego roku. Początkowo w obozie przebywali tylko włoscy żołnierze którzy poddali się w Afryce Północnej, w późniejszym czasie internowani w nim było także Japończycy, Koreańczycy i Indonezyjczycy, łączna powierzchnia obozu wynosiła ponad 30 hektarów.
5 sierpnia 1944 miała miejsca próba masowej ucieczki z obozu, grupa około 1100 Japończyków zaatakowała strażników i przedarła się przez drut kolczasty otaczający obóz. Ucieczka udała się 378 jeńcom, w czasie próby ucieczki zginęło 231 Japończyków i czterech australijskich strażników, a 108 Japończyków i 4 Australijczyków zostało rannych. Z 378 uciekinierów 334 zostało schwytanych w ciągu następnych 9 dni, a 44 popełniło samobójstwo.
Upamiętnienie.
Obóz został zamknięty w 1947. W 1971 w Cowra powstał ogród japoński upamiętniający tragiczne wydarzenia z okresu wojennego.
W 1984 powstał australijski miniserial telewizyjny "Ucieczka z Cowry" (ang. "The Cowra Breakout") w reżyserii Phillipa Noyce'a, opowiadający o próbie ucieczki japońskich jeńców z obozu.

</doc>
<doc id="1109683" url="https://pl.wikipedia.org/wiki?curid=1109683" title="Ʝ">
Ʝ



</doc>
<doc id="1109687" url="https://pl.wikipedia.org/wiki?curid=1109687" title="ɟ">
ɟ



</doc>
<doc id="1109690" url="https://pl.wikipedia.org/wiki?curid=1109690" title="Wedantasutra">
Wedantasutra



</doc>
<doc id="1109692" url="https://pl.wikipedia.org/wiki?curid=1109692" title="ɶ">
ɶ



</doc>
<doc id="1109698" url="https://pl.wikipedia.org/wiki?curid=1109698" title="ʁ">
ʁ



</doc>
<doc id="1109699" url="https://pl.wikipedia.org/wiki?curid=1109699" title="ɹ">
ɹ



</doc>
<doc id="1109702" url="https://pl.wikipedia.org/wiki?curid=1109702" title="ʂ">
ʂ



</doc>
<doc id="1109711" url="https://pl.wikipedia.org/wiki?curid=1109711" title="Fasciolopsis buski">
Fasciolopsis buski

Fasciolopsis buski – gatunek pasożytniczej przywry, największej spotykanej u człowieka; dorosłe osobniki osiągają 7,5 cm długości. Choroba pasożytnicza wywoływana przez "Fasciolopsis buski" to fasciolopsoza ("fasciolopsidosis").
Występowanie.
Pasożyt jest rozpowszechniony na Dalekim Wschodzie i subkontynencie indyjskim. Zachorowania na fasciolopsozę spotyka się w rejonach, w których ludzie hodują świnie i spożywają surowe rośliny wodne (orzechy i kasztany wodne).
Historia.
W 1843 roku angielski chirurg George Busk w badaniu pośmiertnym pewnego marynarza ze wschodnich Indii odkrył 14 osobników przywry w dwunastnicy mężczyzny. Nie opublikował jednak swojego odkrycia. W 1852 roku wspomniał o nim George Budd w swojej monografii "Diseases of the Liver". W 1857 w tłumaczeniu dzieła Küchenmeistera "On Animal and Vegetable Parasites", E. R. Lankester ponownie odniósł się do odkrycia Buska, honorując go w zaproponowanej przez siebie nazwie pasożyta, "Distoma Buskii". Busk nie chciał się na to zgodzić i zasugerował nazwę "Distoma crassum", przez pewien czas stosowaną. Wkrótce okazało się jednak że pod tą nazwą gatunkową opisano już w 1836 roku innego pasożyta. W 1874 roku para misjonarzy z Chin zgłosiła się do angielskiego lekarza uskarżając się na uporczywą biegunkę, błędnie diagnozowaną i bezskutecznie leczoną. Lekarz odnalazł w próbkach kału pacjentów 12 robaków, które pokazał Buskowi; ten rozpoznał opisanego przez siebie ponad trzydzieści lat wcześniej pasożyta. W tym samym czasie angielscy parazytolodzy opisali robaka wydalonego z organizmu 15-letniego chłopca z wymiocinami jako nowy gatunek pasożyta; błąd przez lata powielany był w literaturze specjalistycznej. Dopiero w 1902 roku Odhner zbadał pasożyty uzyskane z wymiocin nastoletniego Chińczyka i określił, że należą do rodzaju "Fasciolopsis", przemianowując gatunek na "Fasciolopsis buski". W 1908 roku przedstawiono kolejny opis pasożyta, określonego tam jako przywra Kwana, od nazwiska odkrywcy; potem stwierdzono, że jest tożsamy z "F. buski". Inną nieużywaną dziś nazwę wprowadził E. Rodenwaldt, który w 1909 roku opisał gatunek "F. fulleborni", przemianowany w 1917 roku przez Browna na "F. spinifera". Dwa lata później K. W. Goddard z Christian Hospital w Shaoxing przebadał 400 pasożytów i wyodrębnił gatunki "F. buski", "F. goddardi" i "F. rathouisi".
Charakterystyka gatunku i cykl życiowy.
Pierwszym żywicielem pasożyta są ślimaki wodne "Segmentina nitidella", "Segmentina hemisphaerula", "Hippeutis schmackerie", "Gyraulus", "Lymnaea", "Pila", "Planorbis" ("Indoplanorbis") i "Zebrina", które ulegają zarażeniu, gdy do ich organizmu dostaną się miracidia przywry. W ślimaku przywra przechodzi kolejne stadia rozwojowe (sporocysta, redia, cerkaria), po czym opuszcza go i osadza się na wodnych roślinach, często na orzechach "Trapa natans" i kasztanach wodnych "Eleocharis tuberosa". Tam przeobraża się w metacerkarię, która jest przypadkowo zjadana przez świnię albo człowieka. Istnieje możliwość zarażenia się przywrą przez picie wody z metacerkariami, ponieważ mogą one znajdować się na jej powierzchni. W przewodzie pokarmowym larwa przyczepia się do ściany jelita czczego lub dwunastnicy i osiąga dojrzałość. Długość życia dorosłego osobnika "Fasciolopis buski" wynosi około roku. Jaja przywry wydostają się z kałem; jeśli dostaną się do zbiornika wodnego, cykl pasożyta zamyka się.

</doc>
<doc id="1109712" url="https://pl.wikipedia.org/wiki?curid=1109712" title="Zbiór brzegowy">
Zbiór brzegowy

Zbiór brzegowy – podzbiór przestrzeni topologicznej, który nie zawiera żadnego niepustego zbioru otwartego.
Własności.
Następujące warunki są równoważne:
Przykłady.
Następujące zbiory są brzegowe w odpowiednich przestrzeniach topologicznych:

</doc>
<doc id="1109713" url="https://pl.wikipedia.org/wiki?curid=1109713" title="Krążowniki rakietowe projektu 1144">
Krążowniki rakietowe projektu 1144

Krążowniki rakietowe projektu 1144 (kod projektu: Orłan, w kodzie NATO: Kirov) – typ radzieckich krążowników rakietowych o napędzie atomowym przeznaczonych do zwalczania żeglugi nawodnej i podwodnej nieprzyjaciela. W latach 1974–1989 zbudowano cztery jednostki tego typu, w tym prototypowy „Kirow” projektu 1144 i trzy ulepszone okręty projektu 11442.
Opis.
Typ "Kirov" został zaprojektowany jako duży okręt wojenny mający za zadanie lokalizowanie i zwalczanie okrętów podwodnych nieprzyjaciela, lecz później jego rola została rozszerzona również do zwalczania jednostek nawodnych oraz do zapewnienia ochrony przeciwlotniczej sojuszniczym okrętom. Należą do największych na świecie okrętów wojennych pozostających w służbie, wielkością ustępują jedynie lotniskowcom.
Napęd krążowników typu "Kirov" stanowią dwa reaktory atomowe (według niektórych źródeł cztery) współpracujące z dwiema turbinami parowymi oraz dodatkowo dwa kotły parowe jako napęd pomocniczy na wypadek awarii reaktorów. Turbiny o mocy 70 000 KM każda pozwalają na rozwijanie prędkości do 31 węzłów. Na napędzie pomocniczym okręt może płynąć z prędkością około 14 – 17 węzłów, a jego zasięg w takim wypadku jest ograniczony do około 1600 km.

</doc>
<doc id="1109714" url="https://pl.wikipedia.org/wiki?curid=1109714" title="Mitchell Parish">
Mitchell Parish

Mitchell Parish właśc. Michael Hyman Pashelinsky (10 lipca 1900 - 31 marca 1993) był amerykańskim pisarzem, autorem tekstów piosenek.
Parish urodził się na Litwie i wywodził się z żydowskiej rodziny. Gdy miał niespełna rok, wraz z rodziną wyemigrował do Stanów Zjednoczonych, początkowo osiedlając się w Luizjanie, a później w Nowym Jorku. 
Najbardziej rozpoznawalne teksty Parisha to m.in. "„Stardust”, „Sweet Lorraine”, „Deep Purple”, „Stars Fell on Alabama”, „Sophisticated Lady”, „Volare”, „Moonlight Serenade”, „Sleigh Ride”, „One Morning in May” i „Louisiana Fairy Tale”.
Parish zmarł na Manhattanie, mając 92 lata. Został pochowany na Beth David Cemetery w Elmont, Nowym Jorku.

</doc>
<doc id="1109715" url="https://pl.wikipedia.org/wiki?curid=1109715" title="Baddeck">
Baddeck

Baddeck – wieś ("village") w kanadyjskiej prowincji Nowa Szkocja, ośrodek hrabstwa Victoria, miejscowość spisowa ("designated place"), położona nad jeziorem Bras d’Or Lake. Według spisu powszechnego z 2016 obszar miejscowości spisowej to: 2,11 km², a zamieszkiwało wówczas ten obszar 826 osób.
Nazwa miejscowości pochodzi od określenia w języku mikmak, być może od miana "petek", które oznacza „zwrot”, „zginać do tyłu”, i miałoby się wiązać ze sposobem podejścia do tamtejszej przystani; wersja francuska brzmiała: "La Badecque" (1751).

</doc>
<doc id="1109716" url="https://pl.wikipedia.org/wiki?curid=1109716" title="Powiat Mistelbach">
Powiat Mistelbach

Powiat Mistelbach (niem. "Bezirk Mistelbach") – powiat w Austrii, w kraju związkowym Dolna Austria, w rejonie Weinviertel, przy granicy austriacko-czeskiej. Siedziba powiatu znajduje się w mieście Mistelbach.
Geografia.
Powiat graniczy: na wschodzie z powiatem Gänserndorf, na południu z powiatem Wien-Umgebung, na południowym zachodzie z powiatem Korneuburg, na północnym zachodzie z powiatem Hollabrunn.
Północna i częściowo wschodnia granica powiatu jest granicą państwową z Czechami, niedaleko Słowacji. Wschodnie krańce powiatu stanowi rzeka Dyja, przez jego teren przepływa również rzeka Zaya.
Podział administracyjny.
Powiat podzielony jest na 36 gmin, w tym cztery gminy miejskie "(Stadt)", 20 gmin targowych "(Marktgemeinde)" oraz dwanaście gmin wiejskich "(Gemeinde)".
Transport.
Przez powiat przebiegają drogi krajowe: B6 ("Laaer Straße"), B7 ("Brünner Straße"), B40 ("Mistelbacher Straße"), B45 ("Pulkautal Straße"), B46 ("Staatzer Straße"), B47 ("Lundenburger Straße"), B48 ("Erdöl Straße") i B219 ("Poysdorfer Straße"). Na granicy z Czechami usytuowano dwa drogowe przejścia graniczne Laa an der Thaya-Hevlín i Drasenhofen-Mikulov, oraz jedno kolejowe Bernhardsthal–Brzecław.
Na terenie powiatu budowana jest autostrada północna (A5), która połączy Wiedeń z granicą czeską.

</doc>
<doc id="1109718" url="https://pl.wikipedia.org/wiki?curid=1109718" title="Ogonna Nnamani">
Ogonna Nnamani

Ogonna Nneka Nnamani (ur. 29 lipca 1983 w Bloomington) – amerykańska siatkarka, reprezentantka kraju, grająca na pozycji przyjmującej. Uczestniczka Igrzysk Olimpijskich 2004 w Atenach. Największy sukces z reprezentacją odniosła w 2008, zdobywając srebrny medal na Igrzyskach Olimpijskich w Pekinie.
Sukcesy klubowe.
Mistrzostwa NCAA:
Liga portorykańska: 
Puchar Szwajcarii: 
Liga szwajcarska: 
Liga Mistrzyń:
Puchar Czech: 
Liga czeska: 
Sukcesy reprezentacyjne.
Igrzyska Panamerykańskie: 
Puchar Panamerykański: 
Volley Masters Montreux: 
World Grand Prix: 
Mistrzostwa Ameryki Północnej, Środkowej i Karaibów:
Puchar Świata: 
Igrzyska Olimpijskie: 

</doc>
<doc id="1109719" url="https://pl.wikipedia.org/wiki?curid=1109719" title="Polska Metropolia Warszawska">
Polska Metropolia Warszawska

Polska Metropolia Warszawska – polska gazeta regionalna dla województwa mazowieckiego, wydawana od 2007 w Warszawie przez wydawnictwo Polska Press, część grupy wydawniczej należącej do PKN Orlen. Od 3 stycznia 2011 roku ukazuje się dwa razy w tygodniu – w poniedziałki i piątki. Gazeta powstaje we współpracy z brytyjskim dziennikiem „The Times”, którego logo znajduje się na winiecie, a teksty są wykorzystywane we współpracy redakcyjnej.
Początkowo miał to być dziennik ogólnopolski o nazwie „Polska” z regionalnymi mutacjami. Siedem mutacji powstało z przekształcenia regionalnych dzienników należących do koncernu (do ich dotychczasowych tytułów dodano wyraz "Polska"), utworzono kolejne mutacje w województwach, w których wydawnictwo nie miało swoich dzienników, m.in. w Warszawie dla województwa mazowieckiego. Od 2007 roku „Polska” ukazywała się w regionalnych mutacjach pod następującymi tytułami: „Polska Metropolia Warszawska” (Warszawa) , „Polska Dziennik Bałtycki” (Gdańsk), „Polska Dziennik Łódzki”, „Polska Dziennik Zachodni” (Katowice), „Polska Kurier Lubelski”, „Polska Gazeta Krakowska”, „Polska Głos Wielkopolski” (Poznań), „Polska Gazeta Wrocławska”, „Polska Białystok”, „Polska Gazeta Opolska”, „Polska Kielce”, „Polska Koszalin”, „Polska Kujawy”, „Polska Lubuskie”, „Polska Olsztyn”, „Polska Rzeszów”, „Polska Szczecin”. W lutym 2009 zapadła decyzja o likwidacji wydań nie powiązanych z dziennikami regionalnymi. Od marca 2009 zlikwidowane zostały następujące tytuły: „Polska Białystok”, „Polska Gazeta Opolska”, „Polska Kielce”, „Polska Koszalin”, „Polska Kujawy”, „Polska Lubuskie”, „Polska Olsztyn”, „Polska Rzeszów”, „Polska Szczecin”. 
Po kilku latach odstąpiono od projektu połączenia regionalnych dzienników w jeden dziennik ogólnopolski. W 2015 roku zrezygnowano z wyrazu "Polska" w nazwach dzienników wydawanych poza Warszawą i w efekcie z projektu pozostała tylko „Polska Metropolia Warszawska” jako gazeta regionalna dla województwa mazowieckiego. Redakcja w Warszawie przygotowuje też teksty, publikowane przez pozostałe 19 gazet regionalnych, które należą do Polska Press.
Serwis www.polskatimes.pl.
Dwa tygodnie po ukazaniu się pierwszego papierowego numeru „Polski” wystartował, istniejący do 5 września 2022, portal internetowy www.polskatimes.pl – serwis, w skład którego początkowo wchodziło dziewięć edycji on-line dzienników regionalnych Polskapresse tworzących tytuł „Polska”: „Polska Dziennik Bałtycki”, „Polska Dziennik Łódzki”, „Polska Dziennik Zachodni”, „Polska Gazeta Krakowska”, „Polska Gazeta Wrocławska”, „Polska Głos Wielkopolski”, „Polska Gazeta Opolska”, „Polska Kurier Lubelski” oraz „Polska Metropolia Warszawska”. Obecnie jest to główny serwis internetowy Polska Press. 5 września 2022 portal internetowy www.polskatimes.pl został zastąpiony przez nowy portal internetowy pod nazwą www.i.pl.

</doc>
<doc id="1109720" url="https://pl.wikipedia.org/wiki?curid=1109720" title="Matador (ujednoznacznienie)">
Matador (ujednoznacznienie)



</doc>
<doc id="1109721" url="https://pl.wikipedia.org/wiki?curid=1109721" title="Târgu Cărbunești">
Târgu Cărbunești

 
Târgu Cărbunești – miasto w południowej Rumunii, w okręgu Gorj, w Oltenii. Liczy 8731 mieszkańców (2002).
Leży w południowo-wschodniej części okręgu. W mieście urodził się Gheorghe Vlăduțescu, filozof, członek Akademii Rumuńskiej. Burmistrzem miasta jest Toader Pasti Cristian.

</doc>
<doc id="1109722" url="https://pl.wikipedia.org/wiki?curid=1109722" title="Grupa Wydawnicza Polskapresse">
Grupa Wydawnicza Polskapresse



</doc>
<doc id="1109730" url="https://pl.wikipedia.org/wiki?curid=1109730" title="Sweet Lorraine">
Sweet Lorraine

Sweet Lorraine – popularna piosenka napisana przez Cliffa Burwella (muzyka) oraz Mitchella Parisha (tekst). Została opublikowana w 1928 roku i od tamtego czasu stała się jednym z najbardziej znanych jazzowych utworów. Własne wersje dzieła nagrali m.in. Rudy Vallee w 1928, Teddy Wilson w 1935 i Nat King Cole w 1940, którego wersja odniosła zresztą największy sukces.

</doc>
<doc id="1109733" url="https://pl.wikipedia.org/wiki?curid=1109733" title="Home Depot Championships 2002">
Home Depot Championships 2002

Home Depot Championships 2002 - tenisowy turniej z cyklu Home Depot Championships, zamykający zawodowy sezon rozgrywek kobiecych, w 2002 roku został rozegrany w dniach 6 listopada - 11 listopada w Los Angeles.
Gra pojedyncza.
Zawodniczki rozstawione.
Rezygnacje: 

</doc>
<doc id="1109735" url="https://pl.wikipedia.org/wiki?curid=1109735" title="Frederick Winslow Taylor">
Frederick Winslow Taylor

Frederick Winslow Taylor (ur. 20 marca 1856, zm. 21 marca 1915) – amerykański inżynier, wynalazca stali szybkotnącej i młota parowego, twórca tayloryzmu.
Życiorys.
Zdał egzaminy wstępne na Uniwersytet Harvarda, jednak ze względu na chorobę oczu studiów nie podjął. Pracował jako ślusarz w stalowni, a po uzyskaniu tytułu inżyniera jako dyrektor fabryki papieru. Autor „Zarządzania warsztatem wytwórczym” ("„Shop Management”") i „Zasad naukowego zarządzania” ("„The Principles of Scientific Management”").
Wprowadził metodę naukową do zarządzania oraz określił rolę czynnika kierowniczego i wykonawczego w zarządzaniu. Należał do nurtu techniczno-fizjologicznego wykazując zainteresowanie ogniwami podstawowymi dla sprawnego funkcjonowania organizacji.
Pracując w Bethlehem Steel Corporation przygotowywał eksperymenty dotyczące m.in. ładowania materiałów za pomocą łopat (nazwał te prace „nauką o ładowaniu”), a następnie wykorzystywał je do maksymalizowania wydajności pracy.
Ustalając dokładnie wszystkie szczegóły procesu ładowania przez robotników surówki żelaza na wagony, m.in. kształt szufli, długość trzonka, kąt nachylenia łopaty przy nabieraniu surówki i jej wychylenia przy wyrzucaniu na wagon, a nawet sposób ustawienia stóp pracownika doprowadził do 3,8-krotnego zwiększenia wydajności pracy ładowaczy.
Prowadził także badania nad: sortowaniem kulek do łożysk, analizą mikroruchów, przerwami w pracy, skracaniem dnia pracy, premiami i karami oraz zastosowaniem kar ostrzegawczych prowadzących do zwolnienia z pracy. Opracował chronometraż.
Pomimo że jego doświadczenia często były wykorzystywane jako sposób do większego wyzysku pracownika, sam Taylor wierzył, że jego badania spowodują wzrost ich płac oraz poziomu życia.

</doc>
<doc id="1109736" url="https://pl.wikipedia.org/wiki?curid=1109736" title="Pulsatilla patens">
Pulsatilla patens



</doc>
<doc id="1109737" url="https://pl.wikipedia.org/wiki?curid=1109737" title="Geismar (Turyngia)">
Geismar (Turyngia)

Geismar – miejscowość i gmina w środkowych Niemczech, w kraju związkowym Turyngia, w powiecie Eichsfeld, wchodzi w skład wspólnoty administracyjnej Ershausen/Geismar.

</doc>
<doc id="1109738" url="https://pl.wikipedia.org/wiki?curid=1109738" title="Sasanka dzwonkowata">
Sasanka dzwonkowata

Nazwa używana w odniesieniu do różnych gatunków sasanek:

</doc>
<doc id="1109748" url="https://pl.wikipedia.org/wiki?curid=1109748" title="Bălan">
Bălan

Bălan (węg. "Balánbánya") – miasto w Rumunii, w okręgu Harghita, położone w Siedmiogrodzie. Liczy 7902 mieszkańców (dane z 2002 roku). 
Prawa miejskie uzyskało w 1968. Jest to jeden z najważniejszych ośrodków górnictwa miedzi w Rumunii. Zabytkiem jest kościół rzymskokatolicki konsekrowany w 1869. Merem miasta jest Mihai Mereş.

</doc>
<doc id="1109752" url="https://pl.wikipedia.org/wiki?curid=1109752" title="François Koeningstein">
François Koeningstein



</doc>
<doc id="1109753" url="https://pl.wikipedia.org/wiki?curid=1109753" title="Cliff Burwell">
Cliff Burwell

Cliff Burwell właśc. Clifford R. Burwell (1898 – 1977) był amerykańskim pianistą i pisarzem, autorem tekstów piosenek. Burwell zdobył sławę dzięki skomponowaniu utworu "Sweet Lorraine" w 1928 roku, który osiągnął sukces głównie dzięki temu, iż jego własną wersję nagrał m.in. w 1940 roku Nat King Cole.

</doc>
<doc id="1109763" url="https://pl.wikipedia.org/wiki?curid=1109763" title="Mikrokod">
Mikrokod



</doc>
<doc id="1109764" url="https://pl.wikipedia.org/wiki?curid=1109764" title="Radko Dmitriew">
Radko Dmitriew



</doc>
<doc id="1109771" url="https://pl.wikipedia.org/wiki?curid=1109771" title="Ūkio bankas">
Ūkio bankas

AB Ūkio bankas – powstały 19 listopada 1990 roku litewski bank, którego większościowym akcjonariuszem był Władimir Romanow (w 2012 posiadał 64,92% akcji). Był czwartym bankiem co do wielkości depozytów – miał ich w 2013 roku 3,4 miliardów litów, czyli 1,3 miliardów dolarów (natomiast według ilości aktywów – szóstym), i najstarszym prywatnym bankiem komercyjnym na Litwie. W latach 2008–2013 był notowany na Wileńskiej Giełdzie Papierów Wartościowych należącej do OMX Baltic (OMXB10).
Działalność.
Ūkio bankas miał 12 filii na Litwie. Bank miał również filie na Ukrainie (w Kijowie) i Kazachstanie (w Ałmaty) oraz w Edynburgu, w Szkocji (była to jedyna filia banku umiejscowiona w Europie Zachodniej).
Podczas wywiadu dla portalu informacyjnego Delfi.it główny akcjonariusz ogłosił swoje plany sprzedania jego części inwestorowi strategicznemu. Romanow wymienił między innymi GE Money Bank.
26 sierpnia 2008 roku, w związku z zapaścią kredytową banku, agencja ratingowa Standard &amp; Poor’s obniżyła rating ze stabilnego na negatywny.
Upadek.
W lutym 2013 postanowiono ograniczyć działalność banku po tym, gdy ujawniono, że bank wykazuje słabą jakość aktywów; uwikłał się w wiele ryzykownych inwestycji, np. w obrębie Białorusi, gdzie miał zainwestować m.in. w modernizację stadionu Traktara Mińsk opiewającą na kwotę 250 mln euro, w klub Partyzan Mińsk, a także prowadzić inwestycje deweloperskie. Kontrola wykazała, że w przeszłości bank ignorował zalecenia banku centralnego Litwy dotyczące ograniczenia ryzyka związanego z działalnością banku, związanego między innymi z finansowaniem inwestycji w przedsięwzięcia, w których brał udział Władimir Romanow. Bank zaniechał podniesienia jakości aktywów, a jego akcjonariusze prowadzili w latach 2005–2012 szkodliwe działania w postaci podejrzanych transakcji.
Po dokonaniu weryfikacji otrzymanych danych instytucja nadzorcza ustaliła, że wartość majątku banku jest mniejsza niż jego kierownictwo przedstawiało w oficjalnych dokumentach. W związku z tym stwierdzono, że bank nie zachowywał należytej ostrożności przy udzielaniu kredytów. Stwierdzono również, iż przez konta bankowe przetransferowano fundusze opiewające na kwotę 13 milionów dolarów; fundusze te miały pochodzić z budżetu Federacji Rosyjskiej i być uzyskane w drodze oszustwa. Zdaniem Prezesa Centralnego Banku Litwy Vitasa Vasiliauskasa, problemy banku rozpoczęły się po tym, gdy główny udziałowiec, Władimir Romanow oświadczył, że klub Žalgiris Kowno jest zadłużony – wtedy klienci banku zaczęli masowo wycofywać fundusze z kont depozytowych w banku. Od 12 lutego 2013 roku bank nie spełniał norm płynności finansowej, wobec tego Bank Litwy wprowadził do Ūkio bankas zarządcę komisarycznego w osobie Adomasa Audickasa. Rząd Litwy przeznaczył 230 milionów euro na zwrot depozytów klientom banku. 2 maja 2013 roku Sąd Okręgowy w Kownie wszczął postępowanie upadłościowe. Portfel kredytowy banku nabył Šiaulių bankas.
Ūkio bankas był sponsorem klubu Heart of Midlothian FC, będąc tym samym największym wierzycielem, posiadał w nim również 29% akcji. Jego logo widniało na koszulkach zawodników w latach 2005–2011.

</doc>
<doc id="1109778" url="https://pl.wikipedia.org/wiki?curid=1109778" title="Słowacki Kościół Ewangelicki Wyznania Augsburskiego w Serbii">
Słowacki Kościół Ewangelicki Wyznania Augsburskiego w Serbii

Słowacki Ewangelicki Augsburskiego Wyznania Kościół w Serbii (słow. "Slovenská evanjelická a. v. cirkev v Srbsku", serb. "Slovačka evangelička a. v. crkva u Srbiji") – mniejszościowy kościół luterański w Serbii, będący większością w Wojwodinie.
Członkami kościoła są Słowacy, których przodkowie przybyli do Wojwodiny w XVIII wieku. Kościół liczy około 40 tys. wiernych i jest największą wspólnotą protestancką w Wojwodinie. Ma 27 zborów i 3 senioraty (baczski, banacki i sriemski). Przyszli duchowni Kościoła kształcą się na Uniwersytecie Komeńskiego w Bratysławie.

</doc>
<doc id="1109779" url="https://pl.wikipedia.org/wiki?curid=1109779" title="Wil">
Wil

Wil (niem. "Wil SG") – miasto w Szwajcarii, w kantonie Sankt Gallen. Wchodzi w skład okręgu Wil. Liczba mieszkańców 17 283.
Wil jest drugim pod względem ludności miastem kantonu zaraz po Sankt Gallen.

</doc>
<doc id="1109781" url="https://pl.wikipedia.org/wiki?curid=1109781" title="Ukio bankas">
Ukio bankas



</doc>
<doc id="1109784" url="https://pl.wikipedia.org/wiki?curid=1109784" title="Herb Brytyjskiego Terytorium Antarktycznego">
Herb Brytyjskiego Terytorium Antarktycznego

Herb Brytyjskiego Terytorium Antarktycznego został nadany 11 marca 1952, kiedy terytorium to zależne było od Falklandów (razem z Południową Georgią i Południowym Sandwichem).
Herb składa się z tarczy ozdobionej płonącą pochodnią na reprezentujących morze trzech falistych niebieskich liniach. Tarczę trzymają odpowiednio z lewej i prawej strony: złoty lew (symbol Wielkiej Brytanii) i pingwin cesarski (symbol dzikiej przyrody występującej na Antarktydzie). Lew stoi na zielonej trawie, pingwin na lodowej krze. Klejnot herbowy, dodany w 1963, reprezentuje "RRS Discovery", statek odkrywczy, którego używali Robert Falcon Scott i Ernest Shackleton w czasie swej pierwszej podróży na Antarktydę.
Motto "Research and Discovery" (ang. "badanie i odkrycie") jest nawiązaniem do ideałów British Antarctic Survey.
Herb widnieje na fladze Brytyjskiego Terytorium Antarktycznego.

</doc>
<doc id="1109785" url="https://pl.wikipedia.org/wiki?curid=1109785" title="Wodzisław Śląski Radlin">
Wodzisław Śląski Radlin

Wodzisław Śląski Radlin – przystanek kolejowy w Wodzisławiu Śląskim. Dworzec wybudowany został przy ul.Dębowej w dzielnicy Radlin II. 
Na przystanku zatrzymują się pociągi osobowe Kolei Śląskich i Przewozów Regionalnych.
W roku 2018 przystanek obsługiwał pomiędzy 10 a 19 pasażerów na dobę.

</doc>
<doc id="1109786" url="https://pl.wikipedia.org/wiki?curid=1109786" title="Gotha Go 242">
Gotha Go 242

Gotha Go 242 – niemiecki średni szybowiec transportowo-desantowy z okresu II wojny światowej
Historia.
W wyniki doświadczeń w bojowym użyciu szybowca "DFS 230" pod koniec 1940 roku niemieckie Ministerstwo Lotnictwa (RLM) zwróciło się do wytwórni Gothear Waggonfabrik AG o opracowanie większego szybowca zdolnego do przewozu 21 żołnierzy. Już na wiosnę 1941 roku zbudowano dwa prototypy szybowca oznaczonego jako "Gotha Go 242". Natychmiast też podjęto badania w locie. 
Jeszcze przed zakończeniem badań przystąpiono do budowy serii informacyjnej tych szybowców, a następnie pierwszej wersji seryjnej oznaczonej jako "Go 242A-1". Wersja ta była przeznaczona do zadań transportowych i posiadała uzbrojenie obronne. Równocześnie rozpoczęto produkcję wersji desantowej oznaczonej jako "Go 242A-2". 
W toku produkcji seryjnej dokonywano dalszych zmian w tym szybowcu budując jego kolejne wersje. Produkcja szybowca trwała do 1944 roku, początkowo w wytwórni Gothaer Waggonfabrik AG, później także w wytwórni Hartwig w Sonneburgu. Łącznie zbudowano 1528 szybowców "Go-242" wszystkich wersji. 
Na bazie tego szybowca opracowano również jego wersję silnikową, która otrzymała oznaczenie "Gotha Go 244". Wersja ta wyposażona została w silniki produkcji francuskiej "Gnôme-Rhône 14M06/07". Na wersję silnikową przebudowano 133 szybowce "Go-242" (różnych wersji) oraz zbudowano 41 zupełnie nowych, które oznaczono jako "Go 244B-5". 
Użycie.
Szybowce Go-242 już w 1941 roku zostały wprowadzone do jednostek desantowych, ale głównym ich zadaniem stał się transport zaopatrzenia na froncie wschodnim oraz do Afryki Północnej, a do ich holowania używano samolotów "Junkers Ju 52".
Używano ich także do zaopatrywania i ewakuacji wojsk zamkniętych w kotłach przez Armię Radziecką, w szczególności w rejonie Cholmu na Kubaniu i na Krymie. Ponosiły one wtedy znaczne straty. 
Opis konstrukcji.
Szybowiec "Gotha Go 242" był górnopłatem o konstrukcji mieszanej metalowo-drewnianej, z dwoma belkami kadłubowymi. 
Belki kadłubowe miały konstrukcję półskorupową drewnianą, na ich końcu zamocowano poziome usterzenie, usterzenie pionowe było zdwojone. Centralny kadłub miał konstrukcję kratownicową ze spawanych rur stalowych i pokryty był płótnem. Tylna część kadłuba stanowiła równocześnie zamknięcie ładowni i odchylała się do góry. Po bokach kadłuba znajdowały się drzwi boczne, w wersjach "Go 242B-3" i "Go 242B-4" były jeszcze dodatkowe drzwi dla skoczków spadochronowych. 
Płat miał konstrukcję drewnianą, kryty sklejką do głównego dźwigara, a następnie płótnem. Skrzydła zewnętrzne podparte były zastrzałami i wyposażone w lotki i tylne klapy.
Podwozie w pierwszych wersjach składało się z układu płóz, a w kolejnych w podwozie kołowe trójpodporowe amortyzowane, stałe. 
Wersja transportowa szybowca posiadała uzbrojenie obronne w postaci czterech ruchomych stanowisk wyposażonych w karabiny maszynowe "MG15" kal. 7,92 mm z zapasem 250 naboi każdy; umieszczone one były z przodu, w dolnej oraz górnej i tylnej części kadłuba. Istniała też możliwość umieszczenia dodatkowo 4 karabinów maszynowych "MG34" kal. 7,92 mm w bocznych oknach kadłuba.

</doc>
<doc id="1109790" url="https://pl.wikipedia.org/wiki?curid=1109790" title="Krzysztof Wodiczko">
Krzysztof Wodiczko

Krzysztof Wodiczko (ur. 16 kwietnia 1943 w Warszawie) – polski artysta wizualny i teoretyk sztuki zamieszkały w USA.
Życiorys.
W 1968 ukończył studia na Wydziale Projektowania Przemysłowego ASP w Warszawie. Po studiach pracował jako projektant w zakładach przemysłowych: początkowo w UNITRA Warszawa, potem (w latach 1970-1977) w Polskich Zakładach Optycznych w Warszawie.
W 1977 wyjechał z Polski, początkowo do Kanady, gdzie pracował na Uniwersytecie Guelph. Od 1979 wykładał na Ontario College of Art w Toronto, a od 1977 do 1981 na Nova Scotia College of Art and Design w Halifaksie. W 1983 przeniósł się do Nowego Jorku, a w 1991 do Bostonu, gdzie zaczął nauczać na Massachusetts Institute of Technology, od 1994 był dyrektorem Center for Advanced Visual Studies na MIT. Obecnie wykłada na Harvard Graduate School of Design.
Twórczość.
Jego prace wiążą się z wykorzystaniem przestrzeni publicznej do projekcji poruszających tematykę społeczną i polityczną. Artysta w pracach oraz w teoretycznej refleksji często podkreśla postrzeganą przez siebie konieczność aktywnego korzystania z demokracji. W 1987 opracował "Pojazd dla bezdomnych", który przez dwa lata testował na ulicach Nowego Jorku. Od 1980 pracował nad projekcjami slajdowymi, a od 1996 także filmowymi na budynkach w przestrzeni miejskiej. W 1985 wyświetlał przez dwie godziny obraz swastyki na tympanonie ambasady RPA w Londynie jako protest przeciw polityce apartheidu. W 2009 na 53. Biennale w Wenecji, w Pawilonie Polskim w ogrodach Giardini, artysta zaprezentował swoją Instalację "Goście". Tematykę obecności imigrantów w społeczeństwie poruszał jego projekt "Laska tułacza" (1992), prezentowany m.in. Barcelonie, Nowym Jorku, Paryżu i Marsylii.
Inną instalacją była "Hiroshima", zaprezentowana po raz pierwszy w 1999 Kopule Wojny Atomowej w Hiroshimie. Artysta, wraz z ofiarami wybuchu, ich dziećmi i wnukami, i innymi bezpośrednio lub pośrednio związanymi osobami, przygotował nagranie ich opowiadań, które wyświetlono na budynku. Nagrano obraz samych dłoni opowiadających, projekcja „dodawała” więc do „korpusu” Kopuły dłonie i głos.
Artysta zrealizował także instalację z projekcją na galerii Zachęta w Warszawie w 2005. Na frontowej ścianie galerii pojawiały się nagrania kobiet, które gotowe były opowiedzieć o traumatycznych wydarzeniach ze swojego życia. W nagraniach często podkreślano społeczny kontekst tych doświadczeń.
25 marca 2012 w Nantes odsłonięto zaprojektowany przez Wodiczkę pomnik obalenia niewolnictwa.
2 października 2007 otrzymał tytuł doktora "honoris causa" ASP w Poznaniu.
Odznaczony Krzyżem Oficerskim Orderu Odrodzenia Polski (2011) oraz Złotym Medalem „Zasłużony Kulturze Gloria Artis” (2009). W 2006 otrzymał Nagrodę im. Katarzyny Kobro.
Życie prywatne.
Jest synem muzyka Bohdana Wodiczki. Byłą żoną Krzysztofa Wodiczki jest Elżbieta Góral – artystka plastyczka, wnuczka Mariana Keniga.

</doc>
<doc id="1109801" url="https://pl.wikipedia.org/wiki?curid=1109801" title="Jack Niedźwiadek">
Jack Niedźwiadek

Jack Niedźwiadek jest amerykańskim filmem obyczajowym z 1993 roku, w którym wystąpili m.in. Danny DeVito oraz Reese Witherspoon. Opowiada on o życiu komika Leary'ego, który po śmierci żony samotnie wychowuje dwójkę synów, Jacka i Dylana. Film był kręcony w San Francisco.

</doc>
<doc id="1109806" url="https://pl.wikipedia.org/wiki?curid=1109806" title="Flaga Brytyjskiego Terytorium Antarktycznego">
Flaga Brytyjskiego Terytorium Antarktycznego

Flaga Brytyjskiego Terytorium Antarktycznego jest używana od 1963, od chwili utworzenia Terytorium. Poprzednio tereny te były administrowane razem z Wyspami Falklandzkimi i używano ich flagi.
Flaga jest złożeniem bandery brytyjskiej marynarki wojennej z flagą Wielkiej Brytanii w lewym górnym narożniku i Herbem Brytyjskiego Terytorium Antarktycznego na środku pozostałej powierzchni. Flaga powiewa nad brytyjską stacją badawczą na Antarktydzie oraz nad główną siedzibą The British Antarctic Survey.
Statki tej instytucji używają innej wersji flagi, stanowiącej złożenie bandery brytyjskich sił pomocniczych marynarki z tarczą pochodzącą ze środka herbu Brytyjskiego Terytorium Arktycznego. Komisarze brytyjscy używają flagi Wielkiej Brytanii z herbem Brytyjskiego Terytorium Antarktycznego w środku.

</doc>
<doc id="1109810" url="https://pl.wikipedia.org/wiki?curid=1109810" title="Beata Borecka">
Beata Borecka



</doc>
<doc id="1109811" url="https://pl.wikipedia.org/wiki?curid=1109811" title="Wiktoria Koburg (księżniczka)">
Wiktoria Koburg (księżniczka)

Księżniczka Wiktoria, właśc. Victoria Alexandra Olga Mary (ur. 6 lipca 1868 w Marlborough House, Londyn, zm. 3 grudnia 1935 w Coppins, Iver, Buckinghamshire) – księżniczka Zjednoczonego Królestwa.
Życie.
Księżniczka Wiktoria urodziła się 6 lipca 1868 roku w Marlborough House w Londynie. Jej ojcem był Albert Edward, książę Walii (późniejszy Edward VII), najstarszy syn królowej Wiktorii i księcia Alberta. Jej matką była Aleksandra Duńska, księżna Walii, córka Chrystiana IX, króla Danii i księżniczki Luizy z Hesji-Kassel. Jako córka księcia Walii Wiktoria nosiła tytuł "Jej Królewska Wysokość Księżniczka Walii Wiktoria". Przez rodzinę nazywana była Toria.
Została ochrzczona w Marlborough House 6 sierpnia 1868 roku przez Archibalda Campbella Taita, biskupa Londynu. Jej rodzicami chrzestnymi zostali: królowa Wiktoria, cesarz Rosji, cesarzewicz Rosji, książę Artur, Ludwik, książę Hesji i Renu, książę Jerzy z Hesji-Kassel, królowa Grecji, królowa-wdowa Danii, wielka księżna wdowa Meklemburgii-Strelitz, księżna Teck i księżniczka Fryderyka Anhalt-Dessau.
Wiktoria, księżniczka Walii, odbierała edukację od wychowawców. Dzieciństwo spędziła w Marlborough House i Sandringham. Księżniczka była szczególnie blisko ze swoim bratem, przyszłym królem Jerzym V. Wiktoria była pierwszą miłością Mikołaja II, cesarza Rosji.
Chociaż Wiktoria miała wielu kandydatów do małżeństwa, nigdy nie wyszła za mąż. Księżniczka stała się towarzyszką swoich rodziców, a szczególnie matki, z którymi żyła aż do śmierci królowej Aleksandry w 1925 roku. Wiktoria zamieszkała wtedy w swoim własnym domu w Coppins, Iver, w Buckinghamshire. Tam szczególnie interesowała się życiem wsi i została honorowym prezydentem Iver Horticultural Society.
Księżniczka Wiktoria zmarła w domu w 1935 roku. Jej pogrzeb miał miejsce w kaplicy św. Jerzego w Zamku Windsor, a pochowana została we Frogmore Royal Burial Ground, w parku Windsor. Jej śmierć bardzo przeżył Jerzy V, który zmarł miesiąc później.

</doc>
<doc id="1109812" url="https://pl.wikipedia.org/wiki?curid=1109812" title="Bogusław Mrozek">
Bogusław Mrozek

Antoni Bogusław Mrozek (ur. 9 czerwca 1930, zm. 28 maja 2020) – polski badacz stosunków międzynarodowych, był profesorem zwyczajnym w Zakładzie Studiów Pozaeuropejskich Instytutu Stosunków Międzynarodowych Uniwersytetu Warszawskiego.
W 1953 ukończył studia w Szkole Głównej Służby Zagranicznej. W 1959 uzyskał doktorat, a pięć lat później habilitację. W 1969 został docentem Uniwersytetu Warszawskiego, a następnie w 1972 profesorem nadzwyczajnym tej uczelni. W latach 1969–1975 był dyrektorem Instytutu Nauk Politycznych UW, a po wyłonieniu się z niego Instytutu Stosunków Międzynarodowych, dyrektorem ISM w latach 1976–1977. W 1972 uzyskał tytuł profesora zwyczajnego.
Jego dorobek naukowy dotyczy przede wszystkim polityki i historii regionu Azji Południowej i Południowo-Wschodniej, a także historii stosunków międzynarodowych.

</doc>
<doc id="1109814" url="https://pl.wikipedia.org/wiki?curid=1109814" title="Okoliczniki">
Okoliczniki



</doc>
<doc id="1109816" url="https://pl.wikipedia.org/wiki?curid=1109816" title="Veenendaal">
Veenendaal

Veenendaal – miasto w Holandii, w prowincji Utrecht. 1 lipca 2007 liczyło 61 802 mieszkańców.

</doc>
<doc id="1109820" url="https://pl.wikipedia.org/wiki?curid=1109820" title="Gruszka (narzędzie tortur)">
Gruszka (narzędzie tortur)

Gruszka – metalowe narzędzie tortur, dzięki któremu – za pomocą mechanizmu sprężynowego lub śrubowego – można było je wkładać w naturalne otwory ciała (usta, odbyt, pochwę), a następnie powodować rozwieranie się tego narzędzia (dokręcano uchwyt śrubowy lub zwalniano sprężynę, co powodowało uruchomienie najczęściej trzech elementów).
Mechanizm sprężynowy działał na podobnej zasadzie co w automatycznie otwierającym się parasolu. Stosowana doustnie uniemożliwiała ofierze wydobycie głosu, a tym samym „załatwiała problem” jęków i krzyków torturowanej w inny sposób ofiary. Zaopatrzona w ostrza była samoistną torturą kaleczącą (niekiedy rozrywającą) wnętrze ciała.

</doc>
<doc id="1109821" url="https://pl.wikipedia.org/wiki?curid=1109821" title="Unionidae">
Unionidae



</doc>
<doc id="1109834" url="https://pl.wikipedia.org/wiki?curid=1109834" title="Morecambe F.C.">
Morecambe F.C.

Morecambe F.C. – angielski klub piłkarski założony w 1920 roku. Występuje on w League One. W logo zespołu znajduje się krewetka.

</doc>
<doc id="1109835" url="https://pl.wikipedia.org/wiki?curid=1109835" title="Przewodnik metaliczny">
Przewodnik metaliczny



</doc>
<doc id="1109837" url="https://pl.wikipedia.org/wiki?curid=1109837" title="Domitia">
Domitia



</doc>
<doc id="1109839" url="https://pl.wikipedia.org/wiki?curid=1109839" title="Aleksandra Lubicz">
Aleksandra Lubicz



</doc>
<doc id="1109843" url="https://pl.wikipedia.org/wiki?curid=1109843" title="Złoty Hipolit">
Złoty Hipolit

Złoty Hipolit – coroczne wyróżnienie przyznawane od 2001 przez poznańskie Towarzystwo im. Hipolita Cegielskiego, statuetka wręczana jest wraz z tytułem Wybitnej Osobistości Pracy Organicznej.
Wyróżnienie otrzymują osoby, które trwale zapisały się w świadomości społecznej poprzez propagowanie postaw patriotycznych, szacunku do wartości pozytywistycznych i pracy organicznej, jako źródła pomyślności narodu. Kapitułę Złotego Hipolita stanowią intelektualiści reprezentujący różne nurty społeczne, naukę, religię, kulturę i media. Zgłaszanie kandydatów jest możliwe przez instytucje i osoby prywatne, obdarzone mandatem społecznego zaufania.

</doc>
<doc id="1109846" url="https://pl.wikipedia.org/wiki?curid=1109846" title="Chinch">
Chinch



</doc>
<doc id="1109847" url="https://pl.wikipedia.org/wiki?curid=1109847" title="Wiktoria Koburg">
Wiktoria Koburg



</doc>
<doc id="1109848" url="https://pl.wikipedia.org/wiki?curid=1109848" title="Wiktoria Saxe-Coburg-Gotha">
Wiktoria Saxe-Coburg-Gotha



</doc>
<doc id="1109852" url="https://pl.wikipedia.org/wiki?curid=1109852" title="Ludwika Koburg">
Ludwika Koburg



</doc>
<doc id="1109861" url="https://pl.wikipedia.org/wiki?curid=1109861" title="Konwergencja (ekonomia)">
Konwergencja (ekonomia)

Konwergencja ( „zbierać się, upodabniać się”), także "teoria konwergencji", "efekt doganiania" – hipoteza, że w państwach biedniejszych dochody na mieszkańca (mierzone np. PKB/osobę) rosną szybciej niż w państwach bogatych. W rezultacie, w długiej perspektywie wszystkie społeczeństwa powinny żyć na podobnym, wysokim poziomie. 
Zgodnie z tą hipotezą względne zacofanie może ułatwiać wzrost i rozwój gospodarczy. Jak pokazują dane empiryczne, mimo znacznie niższej produktywności pracy kraje słabo rozwinięte często osiągają wyższe wskaźniki wzrostu gospodarczego niż kraje wysoko uprzemysłowione. Sytuacja taka nazywana jest też "efektem doganiania" (ang. "catch-up effect").
Opis.
W literaturze dotyczącej wzrostu gospodarczego możemy spotkać dwa znaczenia terminu "zbieżność". Pierwszy (czasami nazywany "sigma-zbieżnością") dotyczy zmniejszenia dyspersji (różnorodności) w poziomie życia w różnych społeczeństwach. Natomiast drugie znaczenie (nazywane "beta-zbieżnością") występuje, gdy ubogie kraje rozwijają się szybciej niż bogate. Ekonomiści mówią też o "warunkowej beta-konwergencji", gdy gospodarka doświadcza "beta-konwergencji", ale uzależniona jest to od innych niezmieniających się warunków. Mówią też o "bezwarunkowej beta-konwergencji" lub "beta-konwergencja absolutnej", kiedy tempo wzrostu gospodarki zmniejsza się w miarę zbliżania się jej do stanu ustalonego.
Efekt można zaobserwować na przykładnie czterech obecnie rozwiniętych, krajów. Na początku XX wieku dochód na osobę w Niemczech i w Japonii był znacznie niższy od dochodu w USA i w Wielkiej Brytanii. W Niemczech to zapóźnienie wynosiło ok. 35%, a w Japonii ok. 75%. Mimo dużych perturbacji w rozwoju gospodarczym spowodowanym np. pierwszą i drugą wojną światową czy Wielką Depresją w 1929 r., zarówno Niemcy jak i Japończycy doganiali Amerykanów i pod koniec XX wieku różnica pomiędzy tymi krajami a USA wynosiła ok. 10%, natomiast po 100 latach poziom życia w obu tych krajach zrównał się z poziomem życia Brytyjczyków. 
Jest wiele argumentów potwierdzających słuszność tej teorii.
Po pierwsze, bazując na prawie malejących przychodów, można wysnuć wniosek, że ta sama ilość kapitału zainwestowana w biednym kraju, w którym jest go niewiele, przyniesie znacznie większą korzyść niż w kraju bogatym. 
Po drugie, techniczne uzbrojenie pracy w krajach biednych jest na tak niskim poziomie, że zwiększenie go nie wymaga dużych nakładów kapitału. W krajach bogatych znaczna część funduszy przeznaczana jest na utrzymanie zaawansowanych technologicznie, a zatem drogich środków produkcji. Trudno jest zwiększać i tak już wysokie techniczne uzbrojenie pracy i wymaga to znacznie większych nakładów finansowych.
Ostatnim argumentem przemawiającym za słusznością tej teorii jest możliwość taniego wykorzystywania przez kraje słabo rozwinięte technologii już opracowanych i sprawdzonych. W krajach bogatych są one najczęściej przestarzałe, ale jednocześnie rewolucjonizują technicznie produkcję w krajach biednych. Oprócz zaoszczędzenia czasu i pieniędzy na badania naukowo-techniczne, kraje te ograniczają do minimum ryzyko zawodności danej technologii. Najlepszym dowodem mogą być niektóre kraje Azji południowo-wschodniej zwane "azjatyckimi tygrysami" (np. Korea Południowa, Singapur), które rozwój swoich gospodarek oparły na transferze technologii z krajów zachodnich.
Można by jednak zadać pytanie, dlaczego na świecie pozostaje tak wiele krajów biednych, tkwiących do dziś w zaklętym kręgu ubóstwa. Pogłębiają się różnice między bogatą północą a biednym południem. Bogaci się bogacą, podczas gdy biedni stają się jeszcze biedniejsi.
Zwolennicy teorii konwergencji tłumaczą to zjawisko m.in. brakiem gotowości do podjęcia walki o wspólne dobro przez rządzących w biednych krajach. Często musieliby oni zrezygnować z własnych korzyści dla interesu ogółu, a na takie poświęcenie nie każdy jest gotowy. Na taką mentalność ma wpływ często kolonialna przeszłość danego kraju, który latami był uciskany i służył jedynie jako rynek zbytu i źródło taniej siły roboczej. Teraz ówczesnych kolonialistów zastąpiły nowe władze, a sytuacja nadal nie uległa zmianie. Za przykład może służyć „zielona rewolucja”.
Wiele gospodarek próbowało też rozwijać się autarkicznie, doprowadzając tym samym do ruiny swój kraj, a jednak również obecnie istnieją kraje o gospodarce niemal zamkniętej, które nie wyciągają wniosków z historii np. Korea Północna. 
Ponadto trzeba też powiedzieć, że kraje bogate musiałyby chcieć umożliwić biedniejszym rozwój. Np. w handlu międzynarodowym zawsze najbardziej poszkodowane są te kraje, które eksportują towary nieprzetworzone. I tak, bez rozwiniętej technologii przetwórczej, kraj nie ma szans pełnić istotnej roli w handlu światowym i, poprzez zwiększanie bilansu handlowego, podnosić także poziomu PKB kraju. Mimo że Wybrzeże Kości Słoniowej jest największym na świecie eksporterem kakao, to jego terms of trade wykazują ciągłą tendencję spadkową. Nie wystarczy "rzucić ryby", trzeba "dać wędkę" i nauczyć z niej korzystać.
Ponadto na rozwój gospodarczy ma też wpływ wielkość inwestycji oraz w dużej mierze warunki społeczne i religijne. Rządy w krajach biednych muszą być dobrze wykształcone, by umiejętnie prowadzić politykę gospodarczą tak, by efektywnie przekładać na rzeczywistość hipotezę konwergencji i by korzystać z efektu doganiania. Tu nie sprawdziły się modele egzogeniczne, bo możliwości produkcyjne są w bardzo dużej mierze niewykorzystywane. Z powodów religijnych i tradycji w krajach arabskich nie wykorzystuje się potencjału kobiet, które są marginalizowane na rynku pracy, a mogłyby mieć istotny wpływ na tworzenie PKB.
Nie powinno się zaprzeczać hipotezie konwergencji, wskazując jako dowód istnienie biednych krajów. Znamy bowiem takie kraje, które wykorzystały swój potencjał i teraz są liczącymi się gospodarkami na arenie międzynarodowej, np. Chiny.
Kontrakty terminowe.
Tzw. efekt konwergencji występuje także m.in. na rynkach kapitałowych. Powolne zbliżanie się kursu kontraktu terminowego do kursu instrumentu bazowego nazywane jest "efektem konwergencji".

</doc>
<doc id="1109866" url="https://pl.wikipedia.org/wiki?curid=1109866" title="Aleksandra Sachsen-Coburg-Gotha">
Aleksandra Sachsen-Coburg-Gotha



</doc>
<doc id="1109867" url="https://pl.wikipedia.org/wiki?curid=1109867" title="Wattwil">
Wattwil

Wattwil – gmina w Szwajcarii, w kantonie Sankt Gallen. Wchodzi w skład okręgu Toggenburg. Liczba mieszkańców 8187.

</doc>
<doc id="1109869" url="https://pl.wikipedia.org/wiki?curid=1109869" title="Aconitum lycoctonum">
Aconitum lycoctonum



</doc>
<doc id="1109873" url="https://pl.wikipedia.org/wiki?curid=1109873" title="Sygilaria">
Sygilaria

Sygilaria ("Sigillaria") – wymarły późnokarboński rodzaj widłaka z rzędu lepidofitów.
Charakterystyka.
Sygilarie były widłakami dorastającymi do ponad 20 m wysokości i ok. 2 m średnicy u podstawy. Korona była nierozgałęziona lub rozgałęziona dychotomicznie na 2 lub 4 odgałęzienia. Liście duże (do 1m), płaskie, skupione w charakterystyczne dla sygilarii pióropusze. Pnie i gałęzie były okryte epidermą ze szparkami, nie zawierały wcale, lub bardzo mało, drewna. Wnętrze pni często było puste. Wskazuje to, że sygilarie były bylinami o zielonych pniach. Liście umieszczone były na poduszkach liściowych. Poduszki te zachowują się w stanie kopalnym i mają charakterystyczny dla sygilarii okrągły kształt. Rozmieszczone są regularnie w rzędach. Sygilarie miały organy korzeniotwórcze, również rozgałęziające się dychotomicznie zwane "Stigmariopsis" i różniące się trochę wyglądem od stigmarii lepidodendronów. Od poziomo rosnących, płytko zanurzonych lub leżących na powierzchni "Stigmariopsis" odrastały prawdziwe korzenie o nazwie apendyks, po których zachowują się na stigmariach okrągłe, nieregularnie rozmieszczone blizny.
Występowanie.
Późny karbon, rzadko także we wczesnym permie. Bardzo powszechne w utworach karbonu górnego Europy, w tym Polski (Górny Śląsk, Wałbrzych).
Znaczenie.
Były jednymi z najpowszechniejszych roślin drzewiastych karbonu późnego, a ich szczątki stały się ważnym składnikiem tworzących się wówczas torfowisk, z których później powstały węgle kamienne.
Megaspory i mikrospory sygilarii mają duże znaczenie w datowaniu osadów górnokarbońskich.

</doc>
<doc id="1109874" url="https://pl.wikipedia.org/wiki?curid=1109874" title="TVN24.pl">
TVN24.pl

TVN24.pl – portal informacyjny, uruchomiony 19 marca 2007. Serwis był notowany w rankingu Alexa na miejscu 2376 (stan na 29 października 2019).
Portal oferuje szczegółowe informacje o wydarzeniach w Polsce, za granicą, prognozę pogody, sport, wiadomości kulturalne i ciekawostki oraz wideo. Stanowi uzupełnienie i rozszerzenie oferty telewizji TVN24 oraz pozwala na większą interakcję z widzami. m.in. dzięki szerokiej obecności w mediach społecznościowych, integracji z serwisem Kontakt 24, komentarzami pod artykułami dostępnymi dla zalogowanych użytkowników. W ramach portalu funkcjonuje oficjalna strona internetowa programu „Fakty” emitowanego na głównym kanale TVN i TVN24 BiS.
W listopadzie 2020 serwis tvn24.pl odwiedziło 9,28 mln internautów według badania PBI/Gemius.
Charakterystyka.
Na tle innych portali informacyjnych serwis wyróżnia się tym, że nie tylko pośredniczy w dostarczaniu informacji, ale jest ich autorem. Strona główna układana jest przez wydawców według ważności, podobnie jak w gazetach. Aktualnie redakcja portalu liczy 45 osób – wydawców, redaktorów, grafików i producentów. Funkcję redaktora naczelnego pełni Mateusz Sosnowski. Portal działa przez całą dobę, redaktorzy na bieżąco śledzą informacje serwisów z całego świata, agencji informacyjnych, serwisów społecznościowych.
Serwis oferuje aplikację mobilną TVN24, dostępną na platformy iOS, Android i Windows Phone.
Kontakt 24.
W lutym 2008 portal wraz z telewizją TVN24 uruchomił platformę Kontakt TVN24, opartą na idei dziennikarstwa obywatelskiego. Za jej pomocą poprzez specjalny adres e-mail widzowie i internauci mogli przekazywać redakcji informacje. Najciekawsze relacje trafiały na strony serwisu oraz na antenę telewizji. Z tą formą współpracy z internautami portal eksperymentował już dwa miesiące po powstaniu, kiedy namawiał do przesyłania materiałów wideo z gwałtownych burz, które nawiedziły Polskę w maju 2007 roku.
W sierpniu 2010 platformę zastąpiono odrębnym serwisem Kontakt 24. Nowy serwis umożliwia użytkownikom stworzenie własnej strony Reportera 24, na którą mogą oni wrzucać swoje artykuły, materiały wideo czy fotografie. Informacje, które trafiają na stronę główną serwisu są weryfikowane przez profesjonalną redakcję. Najciekawsze materiały Reporterów 24 trafiają na antenę TVN24 oraz do portalu TVN24.pl. Własne materiały użytkownicy mogą też wysyłać nie będąc zarejestrowanym przez specjalne formularze zamieszczone w serwisie, a także tak jak wcześniej – używając e-mail, aplikacji mobilnej Kontakt 24 dostępnej na platformy iOS i Android, SMS-ów, MMS-ów, czy dzwoniąc do redakcji.
Transmisje na żywo i magazyny.
W kwietniu 2008 roku portal wprowadził regularne transmisje obrad Sejmu na swoich stronach. Internauci mogą na bieżąco oglądać posiedzenia Sejmu i konferencje prasowe. Transmisja jest nieodpłatna.
Portal bezpłatnie transmituje też na żywo ważniejsze konferencje prasowe i posiedzenia komisji śledczych. Oprócz tego na stronach serwisu można bezpłatnie obejrzeć codzienne wydanie wieczornego magazynu informacyjnego Fakty TVN oraz magazyny TVN24 – takie jak Kropka nad i, Jeden na Jeden, Czarno na Białym, Polska i Świat, Superwizjer TVN24, Szkło kontaktowe i inne.
Regionalne portale TVN24.pl.
30 maja 2012, tuż przed tym jak Polska została gospodarzem Euro 2012, portal TVN24.pl uruchomił swoje działy lokalne. Redakcje portalu zaczęły pracować już nie tylko w Warszawie, ale i we Wrocławiu, Gdańsku, Poznaniu, Krakowie, Łodzi, Katowicach.

</doc>
<doc id="1109876" url="https://pl.wikipedia.org/wiki?curid=1109876" title="Aconitum vulparia">
Aconitum vulparia



</doc>
<doc id="1109884" url="https://pl.wikipedia.org/wiki?curid=1109884" title="Pomnik Pokoju w Hiroszimie">
Pomnik Pokoju w Hiroszimie

Pomnik Pokoju albo – ruiny centrum wystawowego w Hiroszimie zachowane jako pomnik upamiętniający zrzucenie bomb atomowych na Hiroszimę i Nagasaki; stanowi część Parku Pamięci Pokoju w Hiroszimie (jap. 広島平和記念公園, "Hiroshima Heiwa Kinen Kōen"). W 1996 roku pomnik został wpisany na listę światowego dziedzictwa UNESCO pod nr. ref. 775.
Historia.
Budynek zaprojektowany jako centrum wystawowe w celu promocji przemysłu prefektury Hiroszima – przez czeskiego architekta Jana Letzla (1880–1925) – został ukończony w 1915 roku. Pięciopiętrowy secesyjny gmach z charakterystyczną 25-metrową kopułą stanął nad brzegiem rzeki Motoyasu w ruchliwej dzielnicy handlowej. W centrum wystawiano obiekty związane z przemysłem, prace rzemieślników z różnych regionów Japonii, a także dzieła sztuki.
Eksplozja po zrzuceniu bomby atomowej 6 sierpnia 1945 miała miejsce w bezpośredniej bliskości hali. Hipocentrum znajdowało się ok. 150 m od niej. Prawie wszystkie budynki w promieniu dwóch kilometrów od hipocentrum zostały zrównane z ziemią. Centrum to jedyny tak blisko położony budynek, który nie uległ całkowitemu zniszczeniu. Wskutek eksplozji zawaliła się większość ścian, a z kopuły ostał się jej żelazny szkielet. Zrujnowany gmach często nazywany jest także .
W 1949 roku japoński architekt Kenzō Tange (1913–2005) wygrał konkurs na projekt "Park Pamięci Pokoju w Hiroszimie", w którym ruiny odgrywały pierwszoplanową rolę. Zostały zabezpieczone w stanie, w jakim znajdowały się po wybuchu. W latach 1951–1955 roku wybudowano Muzeum Pamięci w Hiroszimie, a cały projekt ukończono w 1964 roku.
W 1966 roku rada miasta Hiroszimy uchwaliła rezolucję o zachowaniu ruin po wsze czasy. Pierwsze prace konserwacyjne przeprowadzono w latach 60. XX w., kolejne w latach 90.
W 1996 roku Pomnik Pokoju został wpisany na listę światowego dziedzictwa UNESCO.

</doc>
<doc id="1109885" url="https://pl.wikipedia.org/wiki?curid=1109885" title="Ostróżeczka">
Ostróżeczka

Ostróżeczka ("Consolida" ) – rodzaj roślin należących do rodziny jaskrowatych wyróżniany w niektórych ujęciach systematycznych. Ponieważ po zastosowaniu metod molekularnych okazał się być zagnieżdżony w obrębie rodzaju ostróżka ("Delphinium") – w nowszych ujęciach został włączony do tego rodzaju jako podrodzaj ("Delphinium" subg. "Consolida"). Wyróżniano w obrębie tego rodzaju 52 gatunki. Najwięcej przedstawicieli rodzaju występuje w Azji południowo-zachodniej i środkowej, kilkanaście gatunków rośnie w Europie. Poza tym liczni przedstawiciele rodzaju zostali introdukowani na inne kontynenty. W Polsce rośnie jako zadomowiony antropofit ostróżeczka polna ("C. regalis"), uprawiana jest ostróżeczka wschodnia ("C. orientalis") i ostróżeczka ogrodowa ("C. ajacis"), pierwszy z tych gatunków przejściowo dziczeje.
Są to rośliny jednoroczne rosnące głównie w miejscach suchych. Niektóre gatunki uprawiane są jako ozdobne, zwłaszcza ostróżeczka ogrodowa.
Systematyka.
"Ceratosanthus" Schur
Rodzaj wyróżniany był jako jeden z trzech lub czterech w obrębie plemienia "Delphinieae" w podrodzinie "Ranunculoideae" w rodzinie jaskrowatych "Ranunculaceae" z rzędu jaskrowców "Ranunculales". W 2019 roku dowiedziono, że w obrębie tego rodzaju zagnieżdżone są gatunki rodzaju "Aconitella", a cała ta grupa jest jednym z kladów w obrębie rodzaju ostróżka "Delphinium". W różnych ujęciach systematycznych już wcześniej grupa ta włączana była do "Delphinium" w randze podrodzaju "Delphinium" subg. "Consolida".

</doc>
<doc id="1109888" url="https://pl.wikipedia.org/wiki?curid=1109888" title="Consolida">
Consolida



</doc>
<doc id="1109893" url="https://pl.wikipedia.org/wiki?curid=1109893" title="Fasciolopsoza">
Fasciolopsoza

Fasciolopsoza ("fasciolopsidosis") – choroba pasożytnicza wywoływana przez przywry "Fasciolopsis buski".
Objawy i przebieg.
Większość zarażeń przebiega łagodnie i bez objawów klinicznych. Intensywna infestacja "Fasciolopsis buski" prowadzi do owrzodzenia błony śluzowej jelita cienkiego, zaburzeń wchłaniania, biegunek, toksemii i odczynów alergicznych. Fasciolopsoza może prowadzić do śmierci człowieka w objawach wyniszczenia i hipoproteinemii, przebiegającej z nasilonymi i uogólnionymi obrzękami (anasarca) oraz wodobrzuszem.
Rozpoznanie.
Rozpoznanie choroby stawiane jest na podstawie stwierdzenia jaj pasożyta (rzadziej dorosłych osobników) w kale (badanie koproskopowe) lub wymiocinach chorych. Jaja są elipsoidalne, z cienką błoną i zazwyczaj słabo zaznaczonym wieczkiem ("operculum"). Wielkość jaj waha się w granicach 130-159 na 78-98 µm. Nie jest możliwe rozróżnienie jaj "Fasciolopis buski" od motylicy wątrobowej.
Epidemiologia.
Szacuje się, że na całym świecie zarażonych tą przywrą może być 10 milionów ludzi. Stwierdzono obszary, w których częstość infestacji "Fasciolopis buski" jest bardzo wysoka i wynosi 7,1% miejscowej ludności.
Leczenie.
Lekiem z wyboru jest prazykwantel. Zalecana dawkowanie to 25 mg/kg masy ciała "p.o." 3 x dziennie przez 1 dzień.

</doc>
<doc id="1109896" url="https://pl.wikipedia.org/wiki?curid=1109896" title="Carlos Gurpegi">
Carlos Gurpegi

Carlos Gurpegi Nausia (ur. 19 sierpnia 1980 w Pampelunie) - piłkarz hiszpański narodowości baskijskiej grający na pozycji środkowego pomocnika. Obecnie jest zawodnikiem baskijskiego klubu Athletic Bilbao. W sezonach 2006/07 oraz 2007/08 nie uczestniczył w rozgrywkach, gdyż był zawieszony z powodu stosowania niedozwolonego środka - nandrolonu.
Kariera klubowa.
Gurpegi jest wychowankiem małego klubu CD Izarra. W 1998 roku podjął treningi w juniorach Athletic Bilbao. W sezonie 1999/2000 występował w CD Baskonia, będącym drugim zespołem rezerw Athletic, a jeszcze w jego trakcie rozegrał mecz w pierwszym zespole rezerw. W rezerwach występował przez niemal 2 lata, a w 2002 roku został włączony do kadry pierwszej drużyny z Bilbao. W Primera División zadebiutował 21 marca w przegranym 2:5 wyjazdowym meczu z Villarrealem. Od sezonu 2002/2003 Gurpegi był już podstawowym zawodnikiem Athletic. W wygranym październikowym meczu z Recreativo Huelva (2:1) zdobył pierwszego gola w lidze, a od końca sezonu jeszcze trzykrotnie trafiał do siatki rywali. Bilbao zajęło wówczas 7. pozycję w lidze. W sezonie 2003/2004 doprowadził Athletic do 5. miejsca i tym samym w sezonie 2004/2005 wystąpił w rozgrywkach Pucharu UEFA i awansował ze swoim klubem z grupy (zdobył łącznie 2 gole: z Trabzonsporem i Parmą). W lidze uzyskał 4 trafienia i z Bilbao zajął 9. miejsce w La Liga. W sezonie 2005/2006 zakończył sezon na 12. pozycji.
31 lipca 2006 roku Gurpegi został zdyskwalifikowany na 2 lata przez Hiszpańską Federację Piłkarską za stosownanie niedozwolonego środka - nandrolonu. Athletic nie rozwiązało jednak kontraktu z piłkarzem i przez kolejne 2 sezony widnieje on w składzie drużyny i ma przydzielony numer
1 lipca 2016 Gurpegi zakończył karierę i został asystentem Ernesto Valverde w Athletic Bilbao..

</doc>
<doc id="1109898" url="https://pl.wikipedia.org/wiki?curid=1109898" title="Krzyż Rycerski Krzyża Żelaznego">
Krzyż Rycerski Krzyża Żelaznego



</doc>
<doc id="1109910" url="https://pl.wikipedia.org/wiki?curid=1109910" title="Francisco Serrano">
Francisco Serrano

Francisco Serrano y Domínguez (ur. 17 grudnia 1810 w San Fernando koło Kadyksu w Andaluzji, zm. 26 listopada 1885 w Madrycie) – książę de la Torre, hrabia San Antonio, hiszpański generał i polityk, w latach 1869–1870 regent Hiszpanii, ostatni prezydent Pierwszej Republiki Hiszpańskiej.
Francisco Serrano y Domínguez karierę rozpoczął jako adiutant generałów Miny i Valdésa na północy kraju. Szybko wspinał się po szczeblach awansów, wyróżniając się szczególnie w akcjach przeciwko powstańcom karlistowskim. W 1839 został pułkownikiem, a w 1840 został mianowany marszałkiem polnym. Trzy lata później, kiedy Izabela II doszła do pełnoletniości, Serrano objął tekę ministra wojny. Przyszły prezydent, wedle wiarygodnych plotek, został kochankiem królowej. Nazywano go żartobliwie Generał Piękny.
W 1847 Franciszek de Asís Burbon, mąż królowej, zaczął okazywać gwałtowną zazdrość. Rząd poczuł się w obowiązku oddalić Serrano z dworu, gdyż król zagroził, że w przeciwnym wypadku on odejdzie. W związku z tym Serrano został mianowany generałem kapitanem w Grenadzie. Po kilku miesiącach zrezygnował z tego stanowiska, wymawiając się słabym zdrowiem, by zamieszkać posiadłości, jaką miał w okolicach Jaén.
29 września 1850 ożenił się z Antonią Domínguez y Borrell. Para doczekała się trójki dzieci.
Serrano został wysłany ze swoją pierwszą misją dyplomatyczną do Francji, gdzie przebywał dziesięć miesięcy. W czasie krótkiego czasu, spędzonego w Paryżu, Serrano nie nabrał ochoty do dyplomacji. Interesowała go bardzo wówczas zagmatwana raczej polityka wewnętrzna na Półwyspie Iberyjskim. W 1859 mianowano go generałem kapitanem Kuby. W 1862 został uhonorowany przez króla tytułem księcia de la Torre. Arystokracja hiszpańska urządziła wówczas wielką manifestację na jego cześć. W 1860 na świat przyszła córka marszałka Conchita.
Gdy wybuchła rewolucja Serrano wraz z Primem, Topetem oraz innymi wyższymi wojskowymi ogłosili słynny manifest "Hiszpania z honorem". Madryt przyjął księcia de la Torre jak bohatera po jego zwycięstwie nad siłami rojalistów pod Alcoleą. Gdy 8 października ukonstytuował się rewolucyjny Rząd Tymczasowy Serrano został prezydentem. 25 lutego 1869 został wyniesiony na stanowisko regenta królestwa z prawem do tytułu "Jego Wysokości". Regencja skończyła się gdy na tronie zasiadł Amadeusz Sabaudzki.
3 stycznia 1874 generał Pavía siłą rozwiązał kongres, a następnego dnia ukonstytuował się rząd pod wodzą księcia de la Torre, który, chociaż oficjalnie opowiadał się za republiką, nie przestał być instrumentem w rękach oligarchii przygotowującej restaurację dynastii Burbonów. Tym razem Serrano nie miał prawa do tytułu "Jego Wysokości". Mówiono, że prezydent postępuje zgodnie z poleceniami swojej żony.
Sytuacja polityczna w dalszym ciągu była zagmatwana i nieustabilizowana. Generał Serrano w ciągu roku musiał zmienić cztery razy ekipę rządzącą. 29 grudnia 1874 generał Martínez Campos proklamował wobec uzbrojonego wojska restaurację monarchii w osobie Alfonsa XII, syna Izabeli II. Prezydent Serrano, znajdujący się na froncie północnym, ogłosił rezygnację z władzy i udał się do Francji. Były prezydent dla zachowania pozorów trzymał się z dala od monarchii przez kilka miesięcy, ale w końcu pogodził się z faktami i postanowił poznać króla, syna swojej dawnej kochanki. Generał przez pewien czas zachował przywództwo partii liberalnej, ale potem Alfons XII powierzył liberałowi Sagacie utworzenie rządu. Książę de la Torre poczuł się znieważony i postanowił utworzyć grupę pod nazwą Lewica Dynastyczna. Niezdecydowana postawa ideologiczna naraziła go na pretensję ze strony członków jego partii.
Serrano zmarł następnego dnia po śmierci Alonsa XII. Śmierć króla sprawiła, że odejście księcia de la Torre przeszło niemal niezauważone. Na jego pogrzebie zabrakło honorów należnych dawnemu szefowi państwa, a nawet tych, które należały mu się jako wojskowemu.
W późniejszym czasie szczątki Francisco Serrano y Domínguez, księcia de la Torre, dwukrotnie szefa państwa hiszpańskiego, zostały ekshumowane z grobowca rodzinnego i przeniesione z wszelkimi należnymi honorami do kaplicy królewskiego kościoła Świętego Hieronima w Madrycie.

</doc>
<doc id="1109913" url="https://pl.wikipedia.org/wiki?curid=1109913" title="Ángel Javier Arizmendi">
Ángel Javier Arizmendi

Ángel Javier Arizmendi de Lucas (ur. 3 marca 1984 roku w Madrycie) – hiszpański piłkarz występujący na pozycji napastnika. Od 2013 gra w Deportivo La Coruña.
Kariera klubowa.
Javier Arizmendi swoją karierę piłkarską rozpoczął w 2003 roku w rezerwach Atlético Madryt. W 2004 roku po raz pierwszy wystąpił w dorosłej drużynie „Rojiblancos”. Swój debiut w Primera División zaliczył 15 lutego 2004 roku w przegranym 1:3 spotkaniu z FC Barcelona, a przez cały sezon rozegrał łącznie cztery spotkania. W ataku Atlético zapewnione miejsce miał Fernando Torres, a działacze klubu postanowili wypożyczyć Arizmendiego do Racingu Santander. W nowym zespole Hiszpan w 22 spotkaniach strzelił 3 bramki. Po roku spędzonym na Estadio El Sardinero Arizmendi powrócił do Atlético, jednak nadal nie potrafił wywalczyć sobie miejsca w pierwszym składzie. Przez całą rundę jesienną sezonu 2005/2006 rozegrał zaledwie jedno spotkanie.
W zimowym okienku transferowym Arizmendi został po raz kolejny wypożyczony, tym razem do Deportivo La Coruña. W jego barwach zanotował 17 ligowych występów i zdobył 2 bramki. Działacze Deportivo zdecydowali się wykupić hiszpańskiego napastnika na stałe. W sezonie 2006/2007 Arizmendi był podstawowym graczem swojej drużyny – wystąpił w 33 spotkaniach i strzelił 5 goli.
Latem 2007 roku pozyskaniem Arizmendiego zainteresował się trener Valencii – Quique Flores. Włodarze Atlético skorzystać z prawa pierwokupu Hiszpana za 3 miliony euro, a następnie sprzedali go do Valencii za 6,5 miliona euro. W sezonie 2007/2008 Arizmendi rozegrał 29 meczów i strzelił tylko 1 gola. Po jego zakończeniu Hiszpan podpisał sześcioletni kontrakt ze spadkowiczem z Primera División – Realem Saragossa. Nowy klub zapłacił za niego 4 miliony euro, a Arizmendi od razu wywalczył sobie miejsce w podstawowej jedenastce nowego zespołu.
W sezonie 2010/2011 Arizmendi grał w Getafe CF, a w sezonie 2011/2012 - w Neuchâtel Xamax. W 2012 roku przeszedł do RCD Mallorca.
Kariera reprezentacyjna.
Arizmendi ma za sobą występy w młodzieżowych reprezentacjach Hiszpanii. W dorosłej kadrze miał zadebiutować 10 listopada 2006 roku w spotkaniu przeciwko Rumunii, jednak z powodu kontuzji nie mógł w nim wystąpić. Debiut w drużynie narodowej Arizmendi zadebiutował niecałe 3 miesiące później – 7 lutego w towarzyskim meczu z Anglią rozegranym na Old Trafford.

</doc>
<doc id="1109916" url="https://pl.wikipedia.org/wiki?curid=1109916" title="Grigorowicz M-15">
Grigorowicz M-15

Grigorowicz M-15 – rosyjska patrolowa łódź latająca z czasów I wojny światowej, zaprojektowana w 1916 roku. Jedyny zachowany na świecie egzemplarz tej maszyny znajduje się w Muzeum Lotnictwa Polskiego w Krakowie.
Historia.
Zaprojektowana została przez Dymitra Pawłowicza Grigorowicza, kierownika zakładów S. S. Szczetinina i M. A. Szczerbakowa w Sankt Petersburgu, który był już twórcą kilku udanych, lekkich łodzi latających. Prace nad nowym typem rozpoczęły się jesienią 1915 roku, na życzenie dowództwa marynarki wojennej, które potrzebowało w tym przypadku ciężkiej maszyny, służącej do dalekiego zwiadu. M-15 powstał w 1916 roku, jako rozwojowa wersja łodzi latającej M-9. Wyprodukowano zaledwie około osiemdziesięciu maszyn tego typu, co wynikało z braku odpowiednich silników. Kilka z nich trafiło do lotnictwa, większość zaś służyła zadaniom szkoleniowym jako łodzie treningowe.
Konstrukcja.
M-15 miał układ dwupłatowca, z komorą płatów wyniesioną ponad kadłub. Znakomity francuski silnik Hispano-Suiza V8 napędzał śmigło pchające. Usterzenie umieszczono na pylonie, w strumieniu powietrza za śmigłem, co zapewniało większą skuteczność sterów. Konstrukcja kadłuba była półskorupowa, wykonana z drewna, o częściowo sklejkowym pokryciu, opartym na ażurowych wręgach. Konstrukcja skrzydeł, jak i usterzenia również były drewniane. Całość pokryto płótnem. Pływaki usytuowano pod dolnym płatem. 
Zachowany egzemplarz.
Unikat z krakowskiego Muzeum Lotnictwa Polskiego zbudowano w 1917 roku. Oznaczony numerem fabrycznym R II 262 wchodził w skład eskadry fortecznej w Arensburgu na wyspie Ozylia, części silnie ufortyfikowanego Archipelagu Moosundzkiego. W wyniku niemieckiej operacji „Albion” (między 10 a 24 października 1917 roku ), desantu na te wyspy broniące dostępu do Zatoki Ryskiej, maszyna trafiła w ręce zwycięzców, podobnie jak dziewięć innych M-15.
R II 262 został przetransportowany do Warnemünde, gdzie Niemcy zainteresowani nieznaną im wcześniej konstrukcją przetestowali swoją zdobycz w ramach Eskadry Badań Samolotów Morskich. Ostatecznie umieszczono ją w "Deutsche Luftfahrt Sammlung" (Niemieckich Zbiorach Lotniczych) w Berlinie. 
Podczas II wojny światowej maszyny z tej kolekcji wywieziono z miasta, bombardowanego przez alianckie lotnictwo. M-15 znalazł się w grupie dwudziestu trzech samolotów (oraz jednego szybowca i około siedemdziesięciu silników), porzuconych na terenie okupowanej Polski, w Kuźnicy Czarnkowskiej, gdzie odnaleziono je w 1945 roku.
Dzielił następnie losy całego zespołu, sukcesywnie powiększanego o nowe eksponaty, który przechowywano najpierw w Okręgowej Składnicy Lotniczej w Gądkach koło Poznania, następnie (początek lat 50. XX wieku) w Pilawie, koło Dęblina i (od około 1954 roku) we Wrocławiu. 
W końcu M-15, jak i reszta zbiorów lotniczych, trafił w 1964 roku do Muzeum Lotnictwa Polskiego w Krakowie, które funkcjonowało wówczas pod nazwą Ośrodka Ekspozycji Sprzętu Lotniczego. Mimo zniszczeń (poważne braki w skrzydłach oraz uszkodzenie kadłuba) rosyjska łódź latająca była wtedy jedynym, w miarę kompletnym, eksponatem z okresu I wojny światowej. Przez długi czas był przechowywany w charakterze depozytu muzealnego, udostępnianego tylko do celów badawczych za zgodą dyrekcji. M-15 poddano restauracji w końcu lat 70. XX wieku. Prace te kontynuowano między 1991 a 1993 rokiem. Wtedy też – z powodzeniem – uruchomiono silnik maszyny.
Grigorowicz M-15, malowany na kolor jasnoszary, obecnie eksponowany jest w małym hangarze muzeum wraz z pozostałymi samolotami z okresu Wielkiej Wojny.

</doc>
<doc id="1109922" url="https://pl.wikipedia.org/wiki?curid=1109922" title="Carewicz Dymitr">
Carewicz Dymitr



</doc>
<doc id="1109925" url="https://pl.wikipedia.org/wiki?curid=1109925" title="PKiM">
PKiM



</doc>
<doc id="1109926" url="https://pl.wikipedia.org/wiki?curid=1109926" title="Kucie na gorąco">
Kucie na gorąco

Kucie na gorąco – proces technologiczny, metoda obróbki plastycznej metali na gorąco, jedna z odmian kucia, gdzie obrabiany przedmiot jest podgrzewany do około 75% temperatury topnienia. W odróżnieniu od kucia na zimno w metodzie tej odkształcenie plastyczne osiągane jest w temperaturze wyższej od temperatury rekrystalizacji. W trakcie kucia na gorąco odbywa się kształtowanie materiału wraz ze zmianą własności fizykochemicznych, struktury i gładkości powierzchni. Metoda kucia na gorąco wykorzystywana jest przy obróbce ręcznej i mechanicznej, zarówno w kuciu swobodnym, jak i matrycowym.
Zastosowanie.
Kucie na gorąco wykorzystuje się w produkcji elementów, od których jest wymagana wysoka wytrzymałość. 
Metodę tę wykorzystuje się najczęściej przy produkcji przemysłowej:
oraz wszelkie elementy wykonywane w ramach kowalstwa artystycznego.

</doc>
<doc id="1109928" url="https://pl.wikipedia.org/wiki?curid=1109928" title="Gieorgij Wiernadski">
Gieorgij Wiernadski

Gieorgij Władimirowicz Wiernadski (ros. Гео́ргий Влади́мирович Верна́дский, ang. George Vernadsky)(ur. 20 sierpnia 1888, zm. 12 czerwca 1973) - rosyjski i amerykański historyk, syn Włodzimierza Iwanowicza Wiernadskiego, mediewista.
Życiorys.
Studia rozpoczął w 1905 na Uniwersytecie Moskiewskim, kontynuował je w Niemczech, Moskwie i Petersburgu. Wyemigrował z Rosji w roku 1920. Pracował w USA od 1927. Jest znany z książek o historii średniowiecznej Rusi oraz Mongołach.

</doc>
<doc id="1109929" url="https://pl.wikipedia.org/wiki?curid=1109929" title="PTF">
PTF



</doc>
<doc id="1109931" url="https://pl.wikipedia.org/wiki?curid=1109931" title="Magura Małastowska">
Magura Małastowska

Magura Małastowska (813 m n.p.m.) – szczyt w Beskidzie Niskim, najwyższa kulminacja długiego na ok. 10 km pasma Magury Małastowskiej, ciągnącego się od Przełęczy Małastowskiej na pd.-wsch. po Bielankę na pn.-zach.
Położenie.
Szczyt Magury Małastowskiej wznosi się w pd.-wsch. części grzbietu pasma Magury Małastowskiej, w odległości ok. 2 km od Przełęczy Małastowskiej. Leży w powiecie gorlickim, na granicy między miejscowościami: Nowicą (od zachodu) a Małastowem (od północnego wschodu). U podnóży góry mają swe źródła trzy niewielkie potoki: Przysłup (dopływ Ropy) od pd., Siarka (też: "Siary"; dopływ Sękówki) od pn. oraz Krzywy (dopływ Gładyszówki) od pd.-wsch.
Około 2 kilometrów na pd.-wsch. od szczytu przez Przełęcz Małastowską przebiega droga wojewódzka nr 977 łącząca Gorlice z Konieczną i dalej ze Słowacją.
Roślinność.
Sam szczyt, jak i całe pasmo Magury Małastowskiej są zalesione. W miejscowości Przysłop u podnóża Magury Małastowskiej znajduje się najdalej w polskich Karpatach wysunięte na wschód stanowisko rzadkiego w Polsce gatunku rośliny – turzycy pchlej.
Historia.
Na zboczach Magury Małastowskiej znajdują się pamiątki po przebiegającej jej zboczami podczas I wojny światowej linii frontu austriacko-rosyjskiego: okopy, umocnione stanowiska ogniowe, pozostałości ziemianek oraz cmentarze wojenne.
Turystyka.
Na grzbiecie pasma, mniej więcej w połowie odległości między szczytem a Przełęczą Małastowską, wybudowano w 1955 r. schronisko im. prof. St. Gabriela, należące do oddziału PTTK w Gorlicach.
Na wschodnich zboczach Magury znajduje się ośrodek narciarski SkiPark Magura.

</doc>
<doc id="1109935" url="https://pl.wikipedia.org/wiki?curid=1109935" title="Henryk Burbon-Orleański">
Henryk Burbon-Orleański



</doc>
<doc id="1109936" url="https://pl.wikipedia.org/wiki?curid=1109936" title="Stephen Sunday">
Stephen Sunday

Stephen Obayan Sunday (ur. 17 września 1988 w Lagos) – nigeryjski piłkarz grający jako defensywny pomocnik. Posiada także hiszpański paszport. Od 2016 roku gra w Real Salt Lake. Znany jako Sunny.
Sunday Stephen Obayan swoją karierę rozpoczynał w lokalnym klubie Ebedei FC z Lagos, miejscu swojego urodzenia w Nigerii. Po pewnym czasie został podstawowym zawodnikiem swojego klubu. Po grze w zespole Ebedei wyemigrował do Hiszpanii.
W roku 2003 uczestniczył w juniorskich mistrzostwach w Szwecji i Hiszpanii, a także wziął udział w corocznych mistrzostwach imigrantów w Madrycie. W tym czasie wypatrzyli go skauci Polideportivo Ejido. Jeden z włodarzy tego klubu adoptował go jako swojego syna, dzięki czemu Sunday mógł ubiegać się o hiszpański paszport i inne potrzebne do pozostania na Półwyspie Iberyjskim dokumenty.
W 2007 roku Sunday trafił do Valencii. W 2008 roku został wypożyczony do CA Osasuna, a rok później do Betisu. W 2011 roku został zawodnikiem Numancii. Następnie grał w Bene Sachnin, CSKA Sofia i Alanyasporze. W 2016 trafił do Real Salt Lake.

</doc>
<doc id="1109938" url="https://pl.wikipedia.org/wiki?curid=1109938" title="Diu (dystrykt)">
Diu (dystrykt)

Diu (hindi दीव, trb.: "Diw", trl.: "Dīv"; gudźarati દિયૂ, trl.: "Diyū"; ang. "Diu"; port. "Diu") – dystrykt wchodzący w skład indyjskiego terytorium związkowego Dadra, Nagarhaweli, Daman i Diu.
Geografia.
Dystrykt zajmuje przybrzeżną wyspę Diu oraz niewielki półwysep Ghoghla. Wyspa Diu oddzielona jest od stałego lądu, półwyspu Kathijawar w stanie Gudźarat, wąskim kanałem, przez który przerzucono dwa mosty. . Stolica dystryktu, miasto Diu, znajduje się we wschodniej części wyspy, . .
Historia.
Dystrykt był częścią, istniejącego latach 1987–2020, terytorium związkowego Daman i Diu.
Demografia.
Jeden z mniejszych dystryktów Indii – ma powierzchnię 39 km², a zamieszkany jest przez 52 074 osób(2011), co daje mu 631. miejsce pod względem ludności spośród 640 dystryktów Indii. Gęstość zaludnienia wyniosła 1,335 osób/km², a na każdego mężczyznę przypadało 1,031 kobiety.

</doc>
<doc id="1109940" url="https://pl.wikipedia.org/wiki?curid=1109940" title="Krzyż Niemiecki">
Krzyż Niemiecki

Krzyż Niemiecki (niem. "Deutsches Kreuz") – odznaczenie ustanowione przez Adolfa Hitlera, 28 września 1941, jako odznaczenie wyższej rangi niż Krzyż Żelazny I klasy, ale niższej niż Krzyż Rycerski Krzyża Żelaznego. 
Opis.
Występował w dwóch odmianach: złotej i srebrnej (co odpowiadało kolorom wieńca laurowego otaczającego swastykę). Złota wersja była znacznie powszechniejsza (około 38 000 nadań), gdyż wiązała się z bezpośrednimi czynami bojowymi, podczas gdy srebrna dotyczyła raczej zasług na polu wsparcia i była nadawana rzadziej (około 2000 razy). Pierwotnie był nagrodą za dzielność, później stał się odznaczeniem za zasłużoną służbę i jako taki, był traktowany jako kontynuacja Krzyża Zasługi Wojennej (Kriegsverdienstkreuz) z mieczami. W 1944 pojawił się dodatkowo Krzyż Niemiecki z Diamentami, jakkolwiek nigdy oficjalnie nie ustanowiony, ani nikomu nie nadany.
Krzyż Niemiecki w swej formie bardziej przypominał gwiazdę niż krzyż (nazwa „krzyż” odnosi się do faktu, że formalnie swastyka to „krzyż słoneczny”) i cechował się krzykliwym projektem, który szybko sprawił, że kolokwialnie odznaczenie to zwane było „jajkiem sadzonym” („jajkiem sadzonym Hitlera”), „reflektorem wstecznym dla patriotów” i „symbolem partyjnym dla krótkowidzów”. Jego średnica wynosiła 6,5 cm i był on noszony na prawej kieszeni kurtki mundurowej. Odznaczeni obiema wersjami krzyża, złotą i srebrną, mogli je obie nosić na swoim mundurze. Do noszenia na mundurach bojowych, krzyż był dostępny także w formie wykonanej z tkaniny.
Krzyż Niemiecki po 1945.
Ustawa RFN z roku 1957 zezwoliła na noszenie Krzyża Niemieckiego w nowej postaci, tzn. pozbawionego swastyki III Rzeszy. W przypadku Krzyża Złotego zamiast swastyki umieszczono w medalionie środkowym Krzyż Żelazny w nowej postaci. Przy Krzyżu Srebrnym umieszczono tam Krzyż Zasługi Wojennej III Rzeszy, także pozbawiony swastyki. Dodatkowo ustanowiono baretki, przedstawiające miniaturki zdenazyfikowanego odznaczenia na czarnej wstążce.

</doc>
<doc id="1109942" url="https://pl.wikipedia.org/wiki?curid=1109942" title="Operacja Reinhardt">
Operacja Reinhardt



</doc>
<doc id="1109945" url="https://pl.wikipedia.org/wiki?curid=1109945" title="Fundacja Prasowa „Solidarność”">
Fundacja Prasowa „Solidarność”

Fundacja Prasowa „Solidarność” – fundacja założona 15 marca 1990 przez ówczesnego senatora i redaktora naczelnego „Tygodnika Solidarność" Jarosława Kaczyńskiego, Marię Stolzman, Sławomira Siwka, Krzysztofa Czabańskiego, Macieja Zalewskiego oraz Bogusława Hebę; statutowym celem fundacji było prowadzenie i wspieranie działalności edytorskiej, prasowej i poligraficznej.
Historia i cele.
Pierwszym prezesem Fundacji został Sławomir Siwek, natomiast przewodniczącym Rady Fundacji – Jarosław Kaczyński. Wszyscy jej fundatorzy (założyciele) wnieśli wkłady, po 300 tys. zł (30 PLN).
W maju 1991 na żądanie Jarosława Kaczyńskiego (pełniącego wtedy funkcję ministra stanu i szefa kancelarii prezydenta Lecha Wałęsy) fundacja nabyła od Skarbu państwa w trybie bezprzetargowym lub płacąc relatywnie niskie kwoty „Express Wieczorny” oraz prawa wieczystego użytkowania kilku działek wraz z czterema nieruchomościami w pobliżu ścisłego centrum Warszawy:
po likwidowanym koncernie RSW „Prasa-Książka-Ruch” z czasów PRL. Likwidatorem koncernu w pierwszym składzie był między innymi Donald Tusk, a od roku 1998 Krzysztof Czabański, co spotkało się z zarzutem uwłaszczenia się Jarosława Kaczyńskiego oraz polityków partii Porozumienie Centrum na majątku państwowym.
Za całość fundacja zapłaciła 4 200 000 PLN (42 mld ówczesnych – starych – złotych) pochodzących głównie z państwowego banku BPH, który dofinansowywał fundację (wraz ze spółką Telegraf). Równocześnie fundacja podnajmowała biura (wynajmowane od gminy) bankowi BPH. Różnica czynszów będąca przychodem fundacji wynosiła miesięcznie około 16 800 PLN. Bank opłacał czynsz za 12 lat z góry.
Fundacja planowała stworzyć własny koncern mediowy. Po kilku latach budynki i prawa wieczystego użytkowania działek zostały wniesione aportem przez Fundację do nowych spółek (m.in. Srebrna S.A., obecnie Srebrna Sp. z o.o.), utworzonych przez ten sam krąg osób, które zakładały Fundację. Udziały w spółkach stanowiły kapitał założycielski nowych fundacji: Nowe Państwo i Solidarna Wieś. Podstawą funkcjonowania spółek był najem. Działalność fundacji polegała na dotowaniu niszowych i niskonakładowych tygodników: „Nowe Państwo” (jej pierwszym wydawcą była Srebrna S.A.) oraz „Obserwator” (tygodnik dla rolników).
Po sprzedaży ww. nieruchomości Fundacji pozostał tylko parking przy Nowogrodzkiej 84/86, z którego osiągała rocznie ok. 200 tys. zł zysku.
10 września 1991 (tuż przed wyborami do Sejmu) Fundacja, łamiąc własny statut, udzieliła pożyczki Porozumieniu Centrum w wysokości 8 mld starych złotych (800 000 PLN).
4 października 1991 Sejm przyjął ustawę dotyczącą budownictwa mieszkaniowego, w myśl przepisów której fundacja uzyskała prawo do dzierżawy wieczystej budynków przy Al. Jerozolimskich, ul. Nowogrodzkiej, Srebrnej i Ordona. Ustawa przygotowana została w Ministerstwie Gospodarki Przestrzennej i Budownictwa, kierowanym przez ówczesnego wiceprezesa Porozumienia Centrum Adama Glapińskiego.
W czerwcu 1993 ówczesny prezes fundacji Sławomir Siwek i ówczesny szef Biura Organizacyjnego PC Przemysław Gosiewski oświadczali, że w lipcu 1991 fundacja i Porozumienie Centrum zawarły ustną umowę, która gwarantuje PC prawo wskazania kandydata na redaktora naczelnego „Expressu Wieczornego” i określania linii programowej gazety.
W lipcu 1993 fundacja sprzedała „Express Wieczorny” szwajcarskiej spółce Marquard. Wcześniej przekazane Porozumieniu Centrum prawo mianowania redaktora naczelnego zostały wycenione w ramach tej transakcji na 9,1 miliarda starych złotych (910 000 PLN).
19 lipca 1993 Rada Fundacji pod przewodnictwem Jarosława Kaczyńskiego przyjęła uchwałę stwierdzającą, że Porozumienie Centrum oddało pożyczkę z odsetkami.
W 1993 prokurator przedstawił Kaczyńskiemu, Czabańskiemu i Siwkowi zarzuty działania na szkodę Fundacji. Pierwszy proces w tej sprawie zakończył się 16 grudnia 1994 uniewinnieniem wszystkich oskarżonych. W wyniku apelacji prokuratora w grudniu 1995 wyrok uchylono i przekazano do ponownego rozpoznania. Sprawa została ostatecznie umorzona w roku 2000, gdyż po wejściu w życie nowego Kodeksu karnego z 1997 czyny zarzucane oskarżonym uległy depenalizacji.
W 1995 Fundacja została głównym udziałowcem w nowo powstałej spółce „Srebrna”.
W lutym 2010 Sąd Okręgowy w Warszawie utrzymał decyzję prokuratury z grudnia 2009, na mocy której to decyzji umorzono śledztwo w sprawie nieprawidłowości przy procedurze uwłaszczania majątku RSW Prasa Książka Ruch.
W 2012 roku Fundacja Prasowa „Solidarność” została postawiona w stan likwidacji. Jako powód podano „wyczerpanie środków finansowych”. Majątek Fundacji, m.in. spółka Srebrna Sp. z o.o. należy do Instytutu im. Lecha Kaczyńskiego.

</doc>
<doc id="1109958" url="https://pl.wikipedia.org/wiki?curid=1109958" title="Komisarze Brytyjskiego Terytorium Antarktycznego">
Komisarze Brytyjskiego Terytorium Antarktycznego

Brytyjskie Terytorium Antarktyczne jest odrębnym terytorium zamorskim Wielkiej Brytanii od 1962. Wcześniej stanowiło część Dependencji Falklandów i było zarządzane przez gubernatora tych wysp.
W latach 1962-1990 władzę brytyjską na Brytyjskim Terytorium Antarktycznym reprezentował Wysoki Komisarz, który był jednocześnie gubernatorem Falklandów i tam rezydował. 
W 1990 miejsce Wysokiego Komisarza zajął Komisarz, a siedzibę administracji przeniesiono do Londynu. Od 1998 Komisarz Brytyjskiego Terytorium Antarktycznego jest także Komisarzem Brytyjskiego Terytorium Oceanu Indyjskiego.
Komisarz mianowany jest przez brytyjskiego monarchę na wniosek Foreign Office. Posiada własną flagę, przedstawiającą flagę Zjednoczonego Królestwa z herbem terytorium pośrodku.

</doc>
<doc id="1109959" url="https://pl.wikipedia.org/wiki?curid=1109959" title="Allison XV-3420">
Allison XV-3420



</doc>
<doc id="1109962" url="https://pl.wikipedia.org/wiki?curid=1109962" title="Jarosław Krzyżanowski">
Jarosław Krzyżanowski

Jarosław Krzyżanowski (ur. 10 lutego 1975 r. w Świebodzicach) – polski piłkarz i trener. Od 2021 trener Zagłębia II Lubin.
Kariera.
Gra na pozycji pomocnika. Wychowanek Victorii Świebodzice. Oprócz Victorii grał w klubach: Lechia Dzierżoniów (lata 1993-1995); Zagłębie Lubin (1994-2003) - gdzie zaliczył 179 meczów w I lidze, strzelając 8 bramek; Górnik Polkowice (2003-04) 15 meczów, jeden gol; AEL Limassol (Cypr, 2004-05); AS Lilas Vassilikou (Grecja, 2005-06); Miedź Legnica (2006-07). W latach 2009-2012 był trenerem Victorii Świebodzice. Następnie przez 5 sezonów trenował AKS Strzegom występujący w IV lidze. Po sezonie 2016/2017 postanowił odejść z zespołu AKS Strzegom.
W sezonie 2017/2018 został asystentem trenera drużyny U17 w akademii Zagłębia Lubin. 8 lipca 2021 zastąpił Adama Buczka na stanowisku trenera Zagłębia II Lubin.
Ciekawostka.
W 1995 roku, kiedy z Zagłębiem Lubin grał w Pucharze UEFA strzelił bramkę drużynie AC Milan (w meczu przegranym 4:1). Była to bramka kontaktowa na 2:1 w 73 minucie meczu. Krzyżanowski mecz rozpoczął na ławce rezerwowych a na boisku pojawił się zmieniając w przerwie Piotra Przerywacza (46 minuta).

</doc>
<doc id="1109966" url="https://pl.wikipedia.org/wiki?curid=1109966" title="And Then There Were Three">
And Then There Were Three



</doc>
<doc id="1109968" url="https://pl.wikipedia.org/wiki?curid=1109968" title="Sanex Championships 2001">
Sanex Championships 2001

Sanex Championships 2001 – tenisowy turniej z cyklu Sanex Championships, zamykający zawodowy sezon rozgrywek kobiecych, w 2001 roku został rozegrany w dniach 30 października – 4 listopada w Monachium.
Gra pojedyncza.
Zawodniczki rozstawione.
Rezygnacje:

</doc>
<doc id="1109969" url="https://pl.wikipedia.org/wiki?curid=1109969" title="Edevaldo">
Edevaldo

Edevaldo, właśc. Edevaldo de Freitas (ur. 28 stycznia 1958 w Campos dos Goytacaz) – brazylijski piłkarz grający na pozycji środkowego obrońcy.
W reprezentacji Brazylii rozegrał 18 meczów, strzelając jedną bramkę.
W 1982 rozegrał jeden mecz (przeciwko Argentynie) na Mistrzostwach Świata 1982.
Podczas kariery piłkarskiej w latach 1979–1998 występował m.in. w: Fluminense FC, SC Internacional, CR Vasco da Gama, Botafogo Ribeirão Preto, Bangu AC, Vila Nova Goiânia, America Rio de Janeiro, Portuguesa Rio de Janeiro, oraz w FC Porto z którym zdobył mistrzostwo Portugalii w 1986 roku.

</doc>
<doc id="1109971" url="https://pl.wikipedia.org/wiki?curid=1109971" title="Bernard Antony">
Bernard Antony

Bernard Antony, pseud. "Romain Marie" (ur. 28 listopada 1944 w Tarbes) – francuski polityk, publicysta i działacz katolicki, eurodeputowany II, III i IV kadencji.
Życiorys.
Studiował nauki humanistyczne i polityczne na Uniwersytecie w Tuluzie. Krótko pracował jako nauczyciel, później zawodowo związany z przedsiębiorstwem farmaceutycznym w Castres, gdzie na przełomie lat 80. i 90. sprawował mandat radnego.
W młodości związany z ugrupowaniami prawicy skrajnej, narodowej i katolickiej. Na początku lat 60. był tymczasowo aresztowany pod zarzutem związków z Organizacją Tajnej Armii. Później działacz Komitetu Algierii Francuskiej i Ruchu Solidarystów Francuskich. Przez kilka lat był także członkiem partii CNIP.
W 1975 założył miesięcznik „Présent”, a w 1979 centrum kulturalne Centre Henri-et-André-Charlier zrzeszające tradycjonalistów katolickich. Na początku lat 80. brał udział w organizowaniu pomocy dla działaczy polskiej „Solidarności”. W 1984 utworzył AGRIF, organizację deklarującą działania na rzecz zwalczania rasizmu i poszanowania francuskiej tożsamości chrześcijańskiej.
W 1983 wstąpił do Frontu Narodowego, wchodził w skład biura politycznego FN. W latach 1984–1999 przez trzy kadencje z ramienia tego ugrupowania sprawował mandat posła do Parlamentu Europejskiego. W 2003 zrezygnował z funkcji partyjnych, a 2009 poparł Carla Langa, który po odejściu z FN założył Parti de la France.

</doc>
<doc id="1109972" url="https://pl.wikipedia.org/wiki?curid=1109972" title="Mieczysław Kopycki">
Mieczysław Kopycki

Mieczysław Kopycki (ur. 13 marca 1951 w Świebodzicach) – polski piłkarz grający na pozycji obrońcy, mistrz Polski w barwach Śląska Wrocław (1977).
Kariera sportowa.
Jest wychowankiem Victorii Świebodzice. W barwach Śląska Wrocław debiutował w II lidze, w rundzie wiosennej sezonu 1972/1973, zakończonego awansem do ekstraklasy. W ekstraklasie debiutował 8 kwietnia 1973 w spotkaniu z Zagłębiem Wałbrzych. Z wrocławską drużyną zdobył mistrzostwo Polski w sezonie 1976/1977, wicemistrzostwo w 1978 i 1982, brązowy medal w 1975 i 1980, a także Puchar Polski w 1976. Po rundzie jesiennej sezonu 1984/1985 odszedł do Chrobrego Głogów, w którym grał do 1986. Po zakończeniu kariery zawodniczej był trenerem Ślęzy Wrocław
Jest rekordzistą Śląska Wrocław w ilości rozegranych meczów w ekstraklasie (289, strzelił w nich dwie bramki). Łącznie dla wrocławskiego klubu zagrał w 339 spotkaniach.

</doc>
<doc id="1109980" url="https://pl.wikipedia.org/wiki?curid=1109980" title="Komisarze Brytyjskiego Terytorium Oceanu Indyjskiego">
Komisarze Brytyjskiego Terytorium Oceanu Indyjskiego

Komisarz Brytyjskiego Terytorium Oceanu Indyjskiego reprezentuje władzę brytyjską na tym terytorium. Jest on mianowany przez monarchę na wniosek Foreign and Commonwealth Office. Komisarz nie rezyduje na wyspach, gdzie nie ma stałych mieszkańców, lecz w Londynie.
Komisarz zarządzą terytorium w imieniu rządu, uchwala odpowiednie akty legislacyjne. Jest odpowiedzialny za kontakt z wojskami amerykańskimi i brytyjskimi z bazy wojskowej Diego Garcia.
Asystentem komisarza jest administrator, który także rezyduje w Londynie. Przedstawicielem komisarza na wyspach jest najstarszy rangą oficer brytyjski w bazie wojskowej Diego Garcia.
Brytyjskie Terytorium Oceanu Indyjskiego stało się odrębnym terytorium zamorskim w 1965. W latach 1965-1976 funkcję komisarza zawsze pełnił gubernator Seszeli. Od 1998 komisarz terytorium jest także komisarzem Brytyjskiego Terytorium Antarktycznego.
W przeciwieństwie do innych brytyjskich gubernatorów i komisarzy, komisarz BTOI nie posiada własnej flagi. Posługuje się oficjalną flagą terytorium.

</doc>
<doc id="1109984" url="https://pl.wikipedia.org/wiki?curid=1109984" title="Sony Ericsson Z520">
Sony Ericsson Z520



</doc>
<doc id="1109990" url="https://pl.wikipedia.org/wiki?curid=1109990" title="Boozoo Bajou">
Boozoo Bajou

Boozoo Bajou – niemiecki dwuosobowy team muzyczny. 
Do tej pory duet wydał:

</doc>
<doc id="1109991" url="https://pl.wikipedia.org/wiki?curid=1109991" title="Masyw Arabika">
Masyw Arabika



</doc>
<doc id="1109994" url="https://pl.wikipedia.org/wiki?curid=1109994" title="Pisa (dopływ Łyny)">
Pisa (dopływ Łyny)

Pisa – rzeka III rzędu, prawobrzeżny dopływ Łyny o długości 42,01 km. 
Płynie w województwie warmińsko-mazurskim, poprzez teren Warmii i Prus Dolnych. Wypływa w okolicy wsi Polkajmy i, płynąc w kierunku północnym, mija wieś Rokitnik, gdzie przepływa pod drogą wojewódzką nr 513. Następnie mija wieś Galiny, a w miejscowości Minty przechodzi pod drogą krajową nr 57 i zmienia kierunek na północno-wschodni. Mija jeszcze miejscowości: Lusiny, Wardomy, Nuny, Gruda, Wiatrowiec i we wsi Rygarby wpada do Łyny.

</doc>
<doc id="1109995" url="https://pl.wikipedia.org/wiki?curid=1109995" title="Silsilay">
Silsilay

Silsilay (dosł. "Romans", ang. "Affairs of the Heart", niem. "Silsiilay...Was Frauen wollen") to bollywoodzki dramat z 2005 roku wyreżyserowany przez Khalid Mohammeda, autora takich filmów jak "Tehzeeb" 2003, "Fiza" 2001, nominowanego za scenariusz do filmu "Zubeidaa". W rolach głównych występuje wiele pięknych kobiet: Tabu, Bhoomika Chawla, Riya Sen, Celina Jaitley, Natassha, Divya Dutta. Role męskie odgrywają Rahul Bose, Jimmy Shergill, Ashmit Patel, Kay Kay Menon. Shahrukh Khan występuje gościnnie w roli narratora filmu, łącząc swoją osobą kilka oddzielnych historii miłosnych.
Fabuła.
Historia 1.
Zia Rao (Bhoomika Chawla) przyjechała z Hajdarabadu, aby po pierwszych sukcesach w południowych Indiach zrobić karierę w bollywoodzkich filmach Mumbaju. Udało jej się oderwać od despotycznej matki. Żyje w Mumbaju mając to wszystko, co to miasto obiecuje: sławę, bogactwo, wolność, zabawę. Ale jest nieszczęśliwa. Po 3 latach opuszcza ją mężczyzna, którego kocha. Neel (Rahul Bose) zazdrosny o jej spotkania na planie z innymi mężczyznami, niezadowolony z jej statusu aktorki, znalazł sobie kobietę, z którą liczy na stabilizację, na założenie rodziny. Zrozpaczona Zia śledzi go. Zaprasza na pożegnalne spotkanie, podczas którego chce mu podarować kasetę. Mógłby na niej zobaczyć swoją Nanditę kochająca się z kimś innym. Ale nie daje jej. Pożegnanie okazuje się pełnym czułości i smutku zbliżeniem, po którym Zia ma nadzieję, że Neel odchodząc zostawił w niej swoje dziecko...
Historia 2.
Anushka Verma (Riya Sen) porzuciła Dehradun odmawiając aranżowanego małżeństwa. Skończywszy college z bardzo dobrymi wynikami chce czegoś więcej. Liczy, że znajdzie to właśnie w Mumbaju. Praca w dużej firmie daje jej pozycję społeczna. Teraz szuka kogoś, kto wypełniłby uczuciem pustkę jej serca. Nie zauważając niemej miłości Taruna (Jimmy Shergill), kolegi z pracy daje się uwieść czułym słówkom Nikhila (Ashmit Patel), playboya zaliczającego kolejne dziewczyny.
Historia 3.
Rehana Ahmedhoy (Tabu) nie może się odnaleźć w Mumbaju. Opuściła dom rodziców w Surat, aby zamieszkać u boku Anwara Abhmedbhoya (Kay Kay Menon). Jako jego trzecia żona. Anwar często nieobecny. Zapracowany. Zajęty innymi kobietami. Ona zdaje się tego nie widzieć. Niezrażona jego opryskliwością, lekceważeniem jej, czeka na niego stęskniona. Samotna. Płacząca przy starych filmach bollywoodzkich. Świadkiem jej samotności, upokorzeń jest Inayat (Karan Panthaky), milczący nastolatek, syn Anwara z poprzedniego małżeństwa. Zakochany w niej bez pamięci.
Piosenki.
Autorem muzyki jest Himesh Reshammiya.

</doc>
<doc id="1109999" url="https://pl.wikipedia.org/wiki?curid=1109999" title="Laurie Holden">
Laurie Holden

Laurie Heather Holden (ur. 17 grudnia 1969 w Los Angeles) – amerykańsko-kanadyjska aktorka.
Biografia.
Pochodzi z rodziny filmowej. Jej rodzicami byli aktorzy Adrienne Ellis i Larry Holden. Już jako dziecko wystąpiła w reżyserowanym przez ojca miniserialu telewizyjnym "Kroniki marsjańskie". Dzieciństwo dzieliła między USA i Kanadę. Jako nastolatka wygrała konkurs „Look of the Year” w Kanadzie. Studia rozpoczęła w Montrealu na McGill University gdzie studiowała ekonomię. Po roku przeniosła się na Uniwersytet Kalifornijski na którym ukończyła z wyróżnieniem aktorstwo teatralne. Bezpośrednio potem otrzymała nagrodę Natalie Wood dla najlepszej aktorki. Studiowała również klasykę w Webber Douglas Academy w Londynie. Została nominowana do nagrody Gemini za role komediową w "Due South". Udziela się charytatywnie na rzecz dzieci i zwierząt. Ma podwójne obywatelstwo. Mieszka w Los Angeles.

</doc>
<doc id="1110000" url="https://pl.wikipedia.org/wiki?curid=1110000" title="Gubernatorzy Kajmanów">
Gubernatorzy Kajmanów

Gubernator Kajmanów reprezentuje brytyjską monarchię. Jest powoływany przez monarchę na wniosek brytyjskiego rządu. Jego główną rolą jest mianowanie szefa rządu Kajmanów.
Do 1962 Kajmany stanowiły dependencję Jamajki. W 1962 Jamajka uzyskała niepodległość i Kajmany zostały wówczas odrębnym brytyjskim terytorium zamorskim. Od 1959 na wyspach mianowany był administrator, a od 1971 gubernator.
Gubernator posiada własną flagę, przedstawiającą flagę Zjednoczonego Królestwa z herbem Kajmanów pośrodku.

</doc>
<doc id="1110001" url="https://pl.wikipedia.org/wiki?curid=1110001" title="Oblężenie Krakowa (1657)">
Oblężenie Krakowa (1657)

Oblężenie Krakowa, drugie w czasie potopu szwedzkiego, miało miejsce w latach 1656-1657 i zakończyło się ostatecznie 25 sierpnia 1657 roku. Wojska szwedzkie pod dowództwem gen. Pawła Wirtza wzmocnione przez wojsko siedmiogrodzkie Jana Bethlena broniły oblężonego Krakowa przed wojskami polskimi Jerzego Lubomirskiego, a później także przed cesarskimi posiłkami pod dowództwem feldmarszałka Melchiora von Hatzfeldta.
Po oblężeniu miasta w roku 1655 i kapitulacji dnia 17 października polscy obrońcy pod wodzą Stefana Czarnieckiego opuścili miasto, a ich miejsce zajęła załoga szwedzka. Od tego miejsca zaczęła się szwedzka okupacja miasta. Na mocy traktatu w Radnot z 6 grudnia tego roku Kraków przypadł Siedmiogrodowi i 28 marca 1657 wojska Jerzego II Rakoczego dotarły do miasta i zasiliły jego załogę 2500 wojska. Miasto w czasie szwedzkiego panowania zyskało nowe umocnienia, rozbudowano te z 1655 autorstwa Izydora Affaita. Walki o miasto były zażarte, jednak wobec braku ciężkiej artylerii wojska koronne niewiele mogły wskórać i jedyną skuteczną taktyką okazało się odcięcie miasta od dostaw.
W sierpniu pod Krakowem stanęła armia cesarska (17-18 tys. żołnierzy) pod dowództwem feldmarszałka Melchiora von Hatzfeldta, wspierając wojska polskie. 4 sierpnia 1657 roku wojska królewsko-cesarskie szykowały się do szturmu, gdy nadszedł rozkaz od księcia Rakoczego, oblężonego w tym czasie przez siły tatarsko-polskie, nakazujący Węgrom pod rozkazami Jana Bethlena oddanie Krakowa. Po kapitulacji wojsk siedmiogrodzkich wojska koronne 7 sierpnia weszły do Lwowa, skąd po krótkim odpoczynku dywizje Lubomirskiego i Czarnieckiego ruszyły pod Kraków, by wspomóc oblegającą miasto armię cesarską.
Osamotniony szwedzki garnizon gen. Pawła Wirtza skapitulował dopiero dnia 25 sierpnia na honorowych warunkach, co zakończyło oblężenie Krakowa. Garnizon twierdzy zgodnie z zawartą umową opuścił Kraków pięć dni po podpisaniu kapitulacji, a w uroczystości uczestniczył król Polski Jan Kazimierz.
4 września Jan Kazimierz uroczyście wjechał na Wawel, lecz całe miasto było wyniszczone w wyniku 2-letniej okupacji.
Uwolniona od okupacji stolica była całkowicie zrujnowana, a okoliczne wsie, miasteczka i klasztory złupione, a następnie spalone lub zburzone. Taki sam los spotkał przedmieścia Krakowa. Na Kleparzu spośród 113 mieszkańców zostało jedynie 15, mieszkających teraz w szopach i budach. Na placu Biskupim z 51 domów zostało jedynie 5 domów i jedna buda. Na Piasku przed okupacją było kilkaset domów, z których żaden nie ocalał. Także Stradom został całkowicie zniszczony. Całkowicie splądrowano komnaty królewskie na Wawelu, skąd okupanci wywozili złoto i srebro, kosztowności ze skarbca, kobierce, obicia oraz inny wartościowy sprzęt. Ponadto Szwedzi rozbili trumnę świętego Stanisława, rabując większą część relikwii (resztkę zdołał uratować rektor Akademii). Znaczna część zrabowanych kosztowności zatonęła później w czasie transportu do Szwecji z powodu sztormów na Bałtyku.

</doc>
<doc id="1110008" url="https://pl.wikipedia.org/wiki?curid=1110008" title="Erra">
Erra

Erra – bóg akadyjski wojny i zarazy utożsamiany z Nergalem. Władca podziemi, odpowiedzialny za wszelkie epidemie.

</doc>
<doc id="1110009" url="https://pl.wikipedia.org/wiki?curid=1110009" title="Szefowie rządu Kajmanów">
Szefowie rządu Kajmanów



</doc>
<doc id="1110011" url="https://pl.wikipedia.org/wiki?curid=1110011" title="Protisty grzybopodobne">
Protisty grzybopodobne

Protisty grzybopodobne lub organizmy grzybopodobne – nieformalna grupa protistów zaliczanych według innych, zwłaszcza dawnych, ujęć taksonomicznych do grzybów. Zakres tej grupy jest nieostry i zależy od przyjętego systemu klasyfikacji biologicznej, np. od przyjętych podziałów wewnątrz samych protistów. Obydwa królestwa organizmów są stosunkowo nowymi pojęciami, a między grzybami a niektórymi protistami da się wykazać pokrewieństwo, więc od początku ich wyróżniania istniały pewne kontrowersje co do granic. Pewne grupy protistów były zaliczane do typu (w czasach, gdy grzyby uważano za rośliny) lub królestwa "Mycota" ze względu na ich nitkowatą budowę ciała (strzępki) i z reguły saprofityczny sposób odżywiania się oraz możliwość tworzenia specyficznych owocników. Grupę organizmów, które uważano za formę przejściową między roślinami zielonymi (reprezentowanymi przez glony) a grzybami łączono w klasę grzybów glonowych. W odróżnieniu od właściwych grzybów mają one głównie celulozową, a nie chitynową ścianę komórkową oraz uwicione komórki. W pewnym okresie całą tę klasę określano jako "grzyby rzekome" lub "grzybopodobne protisty", jednak pokrewieństwo jednej z ich grup – skoczkowców – z tzw. grzybami wyższymi, mimo posiadania wici, nie jest podważane, więc obecnie jest ona znowu często wyłączana z protistów i włączana do grzybów właściwych. Podobieństwo między grzybami a pozostałymi protistami grzybopodobnymi, a także różnymi grupami tych ostatnich, wynika bardziej z przybliżonego trybu życia jaki prowadzą niż z ich pokrewieństwa genetycznego.
We współczesnych systemach taksonomicznych eukarionty dzielone są na sześć supergrup, a protisty grzybopodobne znaleźć można w kilku z nich. W związku z tym, przedstawiciele poszczególnych supergrup są bliżej spokrewnieni z niektórymi protistami określanymi jako roślinne lub zwierzęce niż między sobą. Nie są one też blisko spokrewnione z grzybami, z wyjątkiem tych grup, które obecnie zaliczane są raczej do grzybów, ale ze względu na jednokomórkową budowę, bywały też włączane do protistów.
Systematyka.
W aktualnej klasyfikacji Cavaliera-Smitha protisty grzybopodobne nie są już grzybami, nadal jednak w licznych publikacjach są opisywane łącznie z nimi, zwłaszcza lęgniowce. Przemawiają za tym zarówno przyzwyczajenia, jak i względy praktyczne. Np. w rolnictwie fungicydami nadal nazywa się środki chemiczne przeznaczone zarówno do zwalczania pasożytniczych grzybów, jak i lęgniowców. Wydawane we Francji czasopismo naukowe "Cryptogamie, Mycologie" opisuje zarówno grzyby, jak i organizmy grzybopodobne. W różnego rodzaju zestawieniach lęgniowce są nadal łączone z grzybami.

</doc>
<doc id="1110013" url="https://pl.wikipedia.org/wiki?curid=1110013" title="Krajowy Festiwal Piosenki w Opolu">
Krajowy Festiwal Piosenki w Opolu



</doc>
<doc id="1110017" url="https://pl.wikipedia.org/wiki?curid=1110017" title="Jantra (buddyzm)">
Jantra (buddyzm)



</doc>
<doc id="1110018" url="https://pl.wikipedia.org/wiki?curid=1110018" title="Pani Łyżeczka">
Pani Łyżeczka

 – japoński serial animowany wyprodukowany przez Studio Pierrot w 1983 roku oparty na podstawie powieści norweskiego pisarza Alfa Prøysena. Serial składa się ze 130 odcinków. W oryginalnej wersji głównej bohaterce głosu użycza Reiko Seno.
Tytułowa bohaterka mieszka razem ze swoim mężem w małej wiosce. Pani Łyżeczka posiada niezwykłą zdolność. Co pewien czas zmniejsza się, osiągając rozmiary nie większe od łyżeczki.
Wersja polska.
W Polsce serial był emitowany w „Wieczorynce” od 8 maja 1987 roku na kanale TVP1. Głosu Pani Łyżeczki użycza Anna Seniuk. Piosenkę tytułową i końcową w polskiej wersji językowej śpiewała Barbara Winiarska.
Wersja polska: Studio Opracowań Filmów w Warszawie
Reżyseria: Zofia Dybowska-Aleksandrowicz
Dialogi polskie:
Operator dźwięku: 
Montaż:
Kierownik produkcji: 
Wystąpili:
i inni
Śpiewała: Barbara Winiarska
Źródło:

</doc>
<doc id="1110020" url="https://pl.wikipedia.org/wiki?curid=1110020" title="Spirometra erinaceieuropaei">
Spirometra erinaceieuropaei

Spirometra erinaceieuropaei – gatunek tasiemca z rodziny Diphyllobothriidae. Jego żywicielami ostatecznymi są ssaki drapieżne z kotowatych i psowatych.
Taksonomia.
Gatunek ten opisany został w 1819 roku przez Karla Rudolphiego na podstawie larw pozyskanych z jeża zachodniego "Erinaceus europaeus", od którego nadano epitet gatunkowy "erinaceieuropaei". Gatunek ten cechuje się dużą zmiennością morfologiczną w zależności od żywiciela i doczekał się licznych synonimów np. "S. mansoni" czy "S. mansonoides".
Biologia.
Jaja trafiają do wody wraz z kałem żywiciela i po kilku dniach ich przebywania w wodzie lęgną się z nich orzęsione i wyposażone w 6 haczyków larwy. Połykane są one przez skorupiaki takie jak widłonogi i w ich jamach ciała rozwijają się jako procerkoidy. Kolejnymi żywicielami pośrednimi, u których rozwija się drugie stadium larwalne, zwane plerocerkoidem, zostają przez połknięcie skorupiaka zwykle płazy, gady, ptaki lub myszowate, ale spotyka się je także np. u dzików. Możliwe jest zakażanie plerocerkoidami między żywicielami pośrednimi, w związku z czym może być ich więcej w cyklu życiowym. Przypadkowo plerocerkoidy trafić mogą również do ciała człowieka. Żywicielem ostatecznym przez zjedzenie zainfekowanego mięsa stają się ssaki drapieżne, w tym psy i koty. U ludzi opisywano infekcje zarówno plerocerkoidami jak i formami dorosłymi – pierwszy z przypadków określa się mianem sparganozy (łac. "sparganosis", ang. sparganosis).
Sparganoza.
Sparganoza spowodowana jest zarażeniem plerocerkoidami tasiemców "Spirometra (Diphyllobothrium) erinaceieuropaei" i pokrewnych gatunków. Plerocerkoidy ("sparganum") tych tasiemców mogą znaleźć się w tkance podskórnej, gałce ocznej i narządach wewnętrznych. Zarażenia opisywano z krajów Dalekiego Wschodu ("Spirometra erinaceieuropaei"; opisano 5 przypadków) i Ameryki Południowej; wiąże się je ze spożywaniem surowego mięsa węży i żab. Teoretycznie istnieje także ryzyko zarażenia przez spożycie mięsa dzików – występowanie plerocerkoidów stwierdzono w mięśniach i tkance podskórnej dzików z Polski. Innym źródłem zarażenia jest spożywanie wody, w której znajdują się zarażone procerkoidami widłonogi, a także, związane z tradycyjną medycyną chińską, stosowanie okładów z martwych płazów na oczy oraz otwarte rany. Leczenie sparganozy polega na chirurgicznym usunięciu larw.

</doc>
<doc id="1110021" url="https://pl.wikipedia.org/wiki?curid=1110021" title="Skagen (stacja kolejowa)">
Skagen (stacja kolejowa)

Skagen - stacja kolejowa w Skagen, w północnej Danii. Stacja została otwarta w 1919.

</doc>
<doc id="1110024" url="https://pl.wikipedia.org/wiki?curid=1110024" title="Kopenhaga Valby">
Kopenhaga Valby

Kopenhaga Valby – stacja kolejowa w Kopenhadze, w dzielnicy Valby. Stacja została otwarta w 1847.

</doc>
<doc id="1110029" url="https://pl.wikipedia.org/wiki?curid=1110029" title="Andrus Murumets">
Andrus Murumets

Andrus Murumets (ur. 20 lipca 1978, Ahja, prowincja Põlva) – estoński trójboista siłowy i profesjonalny strongman .
Najlepszy estoński strongman w historii tego sportu. Jeden z najlepszych, światowych siłaczy. Wielokrotny . Wicemistrz Europy IFSA Strongman 2007.
Życiorys.
Andrus Murumets w wieku piętnastu lat rozpoczął treningi siłowe, w wieku dwudziestu lat zadebiutował jako siłacz. Zdobył mistrzostwo Estonii w trójboju siłowym. Pracował jako funkcjonariusz estońskiej policji.
Wziął udział czterokrotnie w indywidualnych Mistrzostwach Świata Strongman, w latach 2005 (IFSA), 2006 (IFSA), 2007 (IFSA) i 2009. W Mistrzostwach Świata Strongman 2009 nie zakwalifikował się do finału.
Trzykrotnie wziął udział w elitarnych zawodach siłaczy Arnold Strongman Classic, rozgrywanych w Columbus (USA), w latach 2007, 2008 i 2009. Dwukrotnie wziął udział w prestiżowych zawodach Fortissimus, rozgrywanych w Kanadzie, w 2008 i 2009 r. Nie uczestniczył w Mistrzostwach Estonii Strongman 2008 w wyniku kontuzji. Zdobył tytuł "Mistrza Ligi Mistrzów Strongman" za rok 2009. Nie wziął udziału w Mistrzostwach Estonii Strongman 2010, z powodu przerwy regeneracyjnej.
Był zrzeszony w federacji IFSA i sklasyfikowany na 5. pozycji.
Mieszka w Tallinnie.
Klasyfikacja w indywidualnych Mistrzostwach Europy Strongman:
Wymiary:
Rekordy życiowe:

</doc>
<doc id="1110031" url="https://pl.wikipedia.org/wiki?curid=1110031" title="Eudibamus">
Eudibamus

Eudibamus cursoris – wymarły gad okresu permskiego z rodziny Bolosauridae, żyjący około 290 mln lat temu na terenie dzisiejszych Niemiec. Był jednym z pierwszych znanych zwierząt chodzących na dwóch łapach.

</doc>
<doc id="1110032" url="https://pl.wikipedia.org/wiki?curid=1110032" title="Barciel pszczołowiec">
Barciel pszczołowiec

Barciel pszczołowiec ("Trichodes apiarius") – gatunek chrząszcza z rodziny przekraskowatych. Występuje w zachodniej części Palearktyki.
Morfologia.
Chrząszcz o wydłużonym ciele długości od 8 do 16 mm, porośniętym kasztanowym owłosieniem. Ubarwienie głowy, przedplecza, ud i goleni jest ciemne z metalicznym połyskiem barwy zielonej lub błękitnej. Pokrywy są natomiast jaskrawo czerwone, zwykle z parą plamek przynasadowych, dwiema poprzecznymi przepaskami i plamą wierzchołkową ubarwionymi fioletowo lub ciemnoniebiesko, jednak układ przepasek wykazuje pewną zmienność. Ciemne zakończenie pokryw różni go od barciela kosmatka, a zwykle niezaczerniony ich szew od "Trichodes favarius". Przede wszystkim jednak odróżnia go od tych dwóch gatunków punktowanie wierzchu ciała. Punkty na przedpleczu barciela pszczołowca są mniejsze, płytsze i oddalone na odległości większe od ich średnic, a punktowanie pokryw płytkie. Czułki zwieńczone są spłaszczonymi, ciemnymi, trójczłonowymi buławkami. Odnóża przedniej i środkowej pary mają żółte stopy, tylnej pary zaś brunatne. Spód odwłoka cechuje się czerwonymi plamkami na bokach sternitów.
Biologia i ekologia.
Aktywny w ciągu dnia barciel zazwyczaj przebywa na kwiatostanach roślin z rodziny baldaszkowatych, gdzie żwawo się uwija, polując na drobne owady, ale także żywi się pyłkiem. W razie zagrożenia potrafi błyskawicznie odlecieć.
Zapłodnione samice składają jaja do gniazd samotnie żyjących dzikich pszczół, niekiedy jednak również do uli pszczoły miodnej. Larwy wiodą w pszczelich gniazdach drapieżny tryb życia. W ciągu trwającego przynajmniej rok rozwoju zjadają od 4 do 10 larw i poczwarek, a prawdopodobnie także i dorosłych pszczół.
Rozprzestrzenienie.
Gatunek zachodniopalearktyczny. W Europie rozprzestrzeniony jest od południowych wybrzeży Morza Północnego i Bałtyckiego po wybrzeża Morza Śródziemnego. Ponadto znany jest z Afryki Północnej, Turcji, Kaukazu i Kazachstanu.
W Polsce spotykany głównie w południowej części kraju. Przebywa na roślinach z rodziny baldaszkowatych. Częsty w zaniedbanych pasiekach.
Znaczenie gospodarcze.
Dawniej przy masowych pojawach notowany był jako istotny szkodnik w pszczelarstwie. Współcześnie jest to gatunek ustępujący i traktowanie go jako szkodnika nie ma sensu.

</doc>
<doc id="1110035" url="https://pl.wikipedia.org/wiki?curid=1110035" title="Gubernatorzy Falklandów">
Gubernatorzy Falklandów

Gubernator Falklandów reprezentuje brytyjską monarchię. Jest powoływany przez monarchę na wniosek brytyjskiego rządu. Od 1985 gubernator Falklandów jest także Komisarzem Georgii Południowej i Sandwicha Południowego.
Gubernator posiada własną flagę, przedstawiającą flagę Wielkiej Brytanii z herbem Falklandów pośrodku.
W przeszłości wyspy przechodziły w posiadanie Argentyny, Hiszpanii i Francji. Każde z tych państw ustanawiało własnych przedstawicieli.

</doc>
<doc id="1110037" url="https://pl.wikipedia.org/wiki?curid=1110037" title="Gare de Lyon-Perrache">
Gare de Lyon-Perrache

Gare de Lyon-Perrache – główny dworzec kolejowy w Lyonie, położony w centrum miasta. Jest jednym z największych dworców kolejowych we Francji.

</doc>
<doc id="1110038" url="https://pl.wikipedia.org/wiki?curid=1110038" title="Złote Dzioby">
Złote Dzioby

Złote Dzioby – Nagrody Polskiej Muzyki (pierwsze trzy edycje jako "Polskie Nagrody Muzyczne i Kulturalne") – nagrody przyznawane w drodze głosowania szerokiej publiczności.
Po raz pierwszy zostały wręczone 17 listopada 2005 roku w warszawskim klubie Tango. Pomysłodawcą i przewodniczącym Kapituły Nagród Złote Dzioby był wieloletni Dyrektor Programowy Radia WAWA Jarosław Paszkowski. Wszystkie ceremonie były prowadzone przez małżeństwo Monikę Tarkę i Roberta Kilena, dziennikarzy Radio WAWA.
Kapituła wybierała po pięciu nominowanych w każdej z kategorii, po czym zwycięzcy wyłaniani byli przez publiczność (słuchaczy, czytelników i widzów partnerów) w drodze głosowania internetowego lub sms-owego. Nagrody były przyznawane pod patronatem Radia WAWA oraz TVN (trzykrotnie), TVP2 (raz), Wprost, Superexpress, onet.pl (trzykrotnie) i wp.pl (dwukrotnie).
Dodatkowo przyznawana była nagroda Super Dzioba dla osoby lub zespołu, którzy szczególnie zasłużyli się dla polskiej muzyki. Nagrodę tę przyznawała Akademia Złotych Dziobów złożona z laureatów dotychczasowych edycji.
W 2010 roku nagrody zostały wręczone po raz ostatni.
Złote Dzioby 2009.
Gala wręczenia nagród odbyła się 23 lutego 2010 roku w warszawskim klubie Dekada. Laureatami zostali:
Złote Dzioby 2008.
Gala wręczenia nagród odbyła się 10 listopada 2008 roku w Sali Kongresowej Pałacu Kultury i Nauki w Warszawie i była po raz pierwszy transmitowana przez TVP2. Laureatami zostali:
Złote Dzioby 2007.
Gala wręczenia nagród odbyła się 15 listopada 2007 roku w Sali Kongresowej Pałacu Kultury i Nauki w Warszawie. Laureatami zostali:
Złote Dzioby 2006.
Gala wręczenia nagród odbyła się 6 listopada 2006 roku w Sali Kongresowej Pałacu Kultury i Nauki w Warszawie. Laureatami zostali:
Złote Dzioby 2005.
Gala wręczenia nagród odbyła się 17 listopada 2005 roku w warszawskim klubie Tango i Cash. Laureatami zostali:

</doc>
<doc id="1110039" url="https://pl.wikipedia.org/wiki?curid=1110039" title="Super Dziób">
Super Dziób



</doc>
<doc id="1110040" url="https://pl.wikipedia.org/wiki?curid=1110040" title="Oh Darling Yeh Hai India">
Oh Darling Yeh Hai India

Oh Darling! Yeh Hai India () – bollywoodzki komediodramat miłosny z elementami satyry społecznej i musicalu wyreżyserowany w 1995 roku przez Ketan Mehta, autora filmu pt "Rebeliant" z 2005 roku. W rolach głównych Shahrukh Khan, Deepa Sahi, Amrish Puri, Anupam Kher i Javed Jaffrey. Akcja filmu rozgrywa się w Mumbaju w momencie próby przejęcia władzy w Indiach przez świat przestępczy.

</doc>
<doc id="1110043" url="https://pl.wikipedia.org/wiki?curid=1110043" title="KDM (menedżer logowania)">
KDM (menedżer logowania)

- 
KDM (ang. "KDE Display Manager") – menedżer logowania dla systemów uniksopodobnych będący w KDE zastępcą XDM, z którego się wywodzi. Jest jednym z głównych komponentów KDE Plasma Workspaces, jednakże umożliwia uruchomienie innych interfejsów graficznych opartych na X11.
Umożliwia użytkownikom logowanie się za pomocą nazwy użytkownika i hasła oraz uruchomienie sesji. Tak jak KDE, został napisany z użyciem biblioteki Qt oraz może być skonfigurowany z poziomu Ustawień systemu. Pozwala to również na obsługę motywów oraz obrazów użytkownika.
Domyślnie okno logowania ma po lewej stronie listę użytkowników identyfikowanych przez „pełne imię“ oraz opcjonalnie mały obrazek wybrany przez niego samego lub administratora. Po prawej stronie jest powitanie i obrazek, który może być zastąpiony przez zegar analogowy. Pod tym jest pole na nazwę użytkownika, a poniżej na hasło. Na niektórych systemach będzie na dole widoczny wybór sesji umożliwiający wybranie środowiska, z którym chce pracować użytkownik, a obok menu umożliwiające wyłączenie komputera, ponowne uruchomienie, ponowne uruchomienie serwera X11 lub uruchomienie narzędzia do zarządzania użytkownikami oraz data wraz z godziną. 

</doc>
<doc id="1110044" url="https://pl.wikipedia.org/wiki?curid=1110044" title="Kaszgaria">
Kaszgaria



</doc>
<doc id="1110048" url="https://pl.wikipedia.org/wiki?curid=1110048" title="Wizje alternatywne">
Wizje alternatywne

Wizje alternatywne – cykl antologii zawierających opowiadania fantastyczne polskich autorów. Antologia jest redagowana przez Wojtka Sedeńkę, a wydawana przez wydawnictwa: Arax (1. t.), Zysk i S-ka (2. t.) i Solaris (od t. 3.). Pierwszy tom ukazał się w 1990 roku, natomiast szósty w czerwcu 2007.
Wizje alternatywne.
1990, 288 s.
Wizje alternatywne 2.
1997, 344 s.
Wizje alternatywne 3.
2001, 361 s.
Wizje alternatywne 4.
2002, 606 s.
Wizje alternatywne 5.
2004, 448 s.
Wizje alternatywne 6.
2007, 400 s.

</doc>
<doc id="1110050" url="https://pl.wikipedia.org/wiki?curid=1110050" title="Wicehrabia Palmerston">
Wicehrabia Palmerston

Wicehrabiowie Palmerston 1. kreacji (parostwo Irlandii)

</doc>
<doc id="1110057" url="https://pl.wikipedia.org/wiki?curid=1110057" title="Lilpopowie">
Lilpopowie

Lilpopowie – mieszczańska rodzina zegarmistrzów, przemysłowców, handlowców, artystów związanych szczególnie z Warszawą.
Historia.
Początek rodowi w Polsce dał Antoni Augustyn Lilpop (1742–1815) pochodzący z Grazu w Austrii, który osiedlił się w Warszawie w ostatnich latach panowania króla Augusta III i założył w 1789 zakład produkujący zegarki. Firma zegarmistrzowska Lilpopów istniała do 1939. Ostatni Zakład zegarmistrzowski Lilpopów przy ul. Wierzbowej w Warszawie zniszczyły niemieckie bomby we wrześniu 1939.
Najbardziej znaną firmą Lilpopów była fabryka przemysłu maszynowego „Lilpop, Rau i Loewenstein", Towarzystwo Przemysłowe Zakładów Mechanicznych w Warszawie S.A., jedne z największych zakładów przemysłowych Królestwa Polskiego i międzywojennej Warszawy. W 1944 majątek przedsiębiorstwa został prawie całkowicie zniszczony. 
Znani Lilpopowie:

</doc>
<doc id="1110062" url="https://pl.wikipedia.org/wiki?curid=1110062" title="Marlon King">
Marlon King

Marlon Francis King (ur. 26 kwietnia 1980 roku w Londynie) – piłkarz występujący na pozycji napastnika. Od lipca 2011 roku piłkarz Birmingham City. Mimo że urodził się w Anglii, na szczeblu międzynarodowym występuje w reprezentacji Jamajki.
Kariera.
King jest wychowankiem szkółki piłkarskiej Dulwich Hamlet (obecnie południowa dywizja Isthmian League), zespołu z londyńskiego dystryktu Dulwich, w którym piłkarz dorastał i wychował się. W 1998 roku jako trampkarz dołączył do klubu Barnet. Dobre występy w tym zespole zaowocowały dwa lata później transferem do Gillingham, który awansował do First Division (obecnie The Championship) i poszukiwał wzmocnień. Pomimo że King docelowo miał być jedynie rezerwowym, uzupełnieniem składu, to kontuzje podstawowych zawodników sprawiły, że szybko stał się głównym napastnikiem zespołu. Po znakomitych trzech sezonach w Gillingham (w lidze zdobywał średnio 0,5 bramki na mecz), w listopadzie 2003 roku po piłkarza zgłosił się przeżywający kryzys Nottingham Forest.
Kupiony za 950.000 funtów, King miał zastąpić na City Ground odchodzącego do West Ham United Marlona Harewooda. W Nottingham zawodnik spędził dwa sezony. W pierwszym zdobył dla klubu 6 bramek, drugi - po bardzo udanej jesieni (9 bramek) – dokończył na wypożyczeniu w Leeds United. Wprawdzie jego Nottingham Forest spadł do League One, to sam King został w Championship - na początku sezonu 2005/06 wypożyczył go bowiem Watford. Na Vicarage Road szybko stał się ulubieńcem kibiców - 12 bramek w 21 spotkaniach sprawiło, że Watford, gdy tylko minął okres wypożyczenia, wykupił Kinga z Nottingham za 500.000 funtów. Do końca rozgrywek napastnik zdobył jeszcze kolejnych 10 bramek, stając się tym samym pierwszym zawodnikiem "Szerszeni" od czasów klubowej legendy - Luthera Blissetta, który zdobył dla Watfordu przynajmniej 20 bramek w jednym sezonie. Klub awansował do Premier League, a piłkarz dzięki swojej znakomitej grze zyskał wśród fanów przydomek - "King of Vicarage Road".
W Premier League King pograł jednak niewiele. Choć pół sezonu spędził poza boiskiem, lecząc kontuzję, zdołał jednak zdobyć 4 bramki. Watford nie utrzymał się w lidze i ponownie znalazł się w Championship; mimo tego King postanowił przedłużyć kontrakt z tym klubem. Wielu twierdzi, że gdyby czołowy napastnik Watfordu był do dyspozycji przez cały sezon 2006/07, to mógłby utrzymać swój zespół w Premier League.
W 2008 roku dostał swoją drugą szanse pokazania się w Premier League i został zawodnikiem Wigan Athletic. Latem wypożyczono go do beniaminka Premiership, Hull City. Zagrał tam w 20 meczach, po czym został ponownie wypożyczony, tym razem do grającego w Premier League Middlesbrough.

</doc>
<doc id="1110064" url="https://pl.wikipedia.org/wiki?curid=1110064" title="Liderzy brytyjskiej Partii Liberalnej">
Liderzy brytyjskiej Partii Liberalnej

Liderzy w Izbie Lordów
Liderzy w Izbie Gmin
Liderzy Partii Liberalnej

</doc>
<doc id="1110066" url="https://pl.wikipedia.org/wiki?curid=1110066" title="Marta Górnicka">
Marta Górnicka

Marta Górnicka – polska reżyserka teatralna, wokalistka oraz aktorka. 
Życiorys.
Absolwentka Wydziału Reżyserii Dramatu Akademii Teatralnej w Warszawie oraz Warszawskiej Szkoły Muzycznej im. Fryderyka Chopina, studiowała na Uniwersytecie Warszawskim i w Państwowej Wyższej Szkole Teatralnej w Krakowie. 
W swojej pracy skupia się na poszukiwaniach transgatunkowych: głos, teatr, film. W 1999 roku w Teatrze Małym w Warszawie zaśpiewała pierwszy recital "Szaleć" z wierszami m.in. Jana Kochanowskiego, Bertolta Brechta, Williama Blake’a. Debiutowała na scenie Teatru Muzycznego Roma w Warszawie recitalem "Tango 3001". Jej interpretacje songów Astora Piazzolli zaowocowały płytą wydaną przez Polskie Radio (2003) – "Tango 3001 Marta Górnicka śpiewa piosenki Astora Piazzolli i Jerzego Petersburskiego". W latach 2004-2008 współpracowała z Teatrem Syrena w Warszawie, w którym grała rolę Jenny w "Operze za trzy grosze" Kurta Weilla i Bertolta Brechta i z teatrami: Ateneum, Dramatycznym, oraz Atelier w Sopocie. Od 2009 na zaproszenie Laboratorium Dramatu w Warszawie śpiewa pieśni Astora Piazzolli i tanga z lat 30. w spektaklu "TANGO laboratorium". 
Autorka filmu "Łaknąć. Próba zapisu wg Sarah Kane" – premiera na festiwalu Odkryte/Zakryte w Teatrze Dramatycznym m. st. Warszawy im. Gustawa Holoubka w ramach Akcji Performatywnych. Współpracowała m.in. z Robertem Wilsonem przy warszawskiej produkcji "Symptoms/Akropolis" Gabrielli Maione i Stanisława Wyspiańskiego, z Redbadem Klijnstra i Swietłana Butskaja w pracy nad głosem w teatrze. Jest jedną z członkiń grupy poezji dźwiękowej TAKTAK, powstałej podczas warsztatów gębofonu6 w ramach Festiwalu Ad Libitum w Warszawie. Prowadziła autorskie warsztaty w Salzburgu, Rzymie, Londynie, Kijowie i Tokio. Od grudnia 2009 współpracuje z Instytutem Teatralnym im. Zbigniewa Raszewskiego w Warszawie, reżyserując CHÓR KOBIET – nowoczesny chór tragiczny i tworząc autorska formę teatru chórowego. Premiera pierwszego projektu CHÓRU KOBIET "Tu mówi CHÓR: tylko 6 do 8 godzin, tylko 6 do 8 godzin" miała miejsce 13 czerwca 2010. Spektakl został wyróżniony jako najlepszy spektakl tatru muzycznego i alternatywnego w Polsce w sezonie 2009/2010 (Miesięcznik „Teatr”). Spektakle CHÓRU były prezentowane na festiwalach teatralnych w Czechach, Francji, Irlandii, Japonii, Niemczech i na Ukrainie. 27 czerwca 2011 odbyła się premiera II projektu CHÓRU KOBIET – "Magnificat".

</doc>
<doc id="1110067" url="https://pl.wikipedia.org/wiki?curid=1110067" title="Kifoza piersiowa">
Kifoza piersiowa



</doc>
<doc id="1110068" url="https://pl.wikipedia.org/wiki?curid=1110068" title="Fonografia">
Fonografia

Fonografia (z gr. „zapis dźwięku”) – technika lub dział przemysłu zajmujący się zapisywaniem (i odtwarzaniem) dźwięku i muzyki.
Mianem fonografii określa się również dorobek nagrań artysty lub zespołu muzycznego.
Historia.
Za początek fonografii uważa się rok 1878, kiedy to Thomas Alva Edison wynalazł walcowy fonograf. 
Początkowo dźwięk zapisywany był analogowo. Rozwój technologii pozwalał na doskonalenie metod zapisu, początkowo na walcach (fonograf Edisona), później na dyskach (płyta winylowa) oraz taśmie magnetycznej (kaseta magnetofonowa). Głównym mankamentem zapisu analogowego jest postępująca z czasem stopniowa utrata jakości, wynikająca z mechanicznego zużywania się elementów nośnych.
Wraz z rozwojem mikroprocesorów i komputerów pojawiła się możliwość zapisu cyfrowego, który gwarantował bezstratne przechowywanie informacji dźwiękowej. Początkowo używano kaset magnetofonowych, jednak w latach 80. XX wieku głównym nośnikiem komercyjnej muzyki stała się płyta kompaktowa. Obecnie możliwe jest przechowywanie informacji na innych nośnikach, np. pamięć flash lub przenośny twardy dysk (wykorzystany w odtwarzaczu iPod). 

</doc>
<doc id="1110075" url="https://pl.wikipedia.org/wiki?curid=1110075" title="David Graf">
David Graf

Paul David Graf (ur. 16 kwietnia 1950 w Lancaster, w Ohio, zm. 7 kwietnia 2001 w Phoenix, w Arizonie) – amerykański aktor.
Życiorys.
Uczęszczał do Lancaster High School w Lancaster. W 1972 ukończył Otterbein College w Westerville. W latach 1972-75 studiował na Ohio State University. Znany z roli sierżanta Eugene’a Tackleberry’ego w filmach z cyklu "Akademia Policyjna" ("Police Academy"). 5 listopada 1983 ożenił się z Kathryn. Miał dwóch synów: Daniela i Seana. Był działaczem stowarzyszeń aktorskich, producenckich i telewizyjnych w Hollywood. Zmarł 7 kwietnia 2001 na atak serca.

</doc>
<doc id="1110079" url="https://pl.wikipedia.org/wiki?curid=1110079" title="Bruce Cribb">
Bruce Cribb

Bruce Brian Hoani Cribb (ur. 27 czerwca 1946 w Palmerston North) – nowozelandzki żużlowiec.
Złoty medalista indywidualnych mistrzostw Nowej Zelandii (1972). Wielokrotny reprezentant kraju w eliminacjach indywidualnych mistrzostw świata, jak również drużynowych mistrzostw świata, w tym złoty medalista tych rozgrywek z 1979 roku.
Startował w lidze brytyjskiej w barwach klubów z Poole (1965-1969), Exeter (1970-1972, 1986-1988), Cradley (1973-1978), Bristolu (1978), Wolverhampton (1979-1981), Oksfordu (1980), Birmingham (1981-1983), Berwick (1982-1985), Reading (1984, 1986), Bradford (1986) oraz King’s Lynn (1988).

</doc>
<doc id="1110080" url="https://pl.wikipedia.org/wiki?curid=1110080" title="A Nod and a Wink">
A Nod and a Wink

A Nod and a Wink – ostatni, jak dotąd, album brytyjskiej grupy Camel, wydany w 2002 roku. 
Jest dedykowany Peterowi Bardensowi, byłemu klawiszowcowi grupy, zmarłemu w roku wydania albumu.
Muzycy.
Opracowano na podstawie materiału źródłowego.

</doc>
<doc id="1110081" url="https://pl.wikipedia.org/wiki?curid=1110081" title="Włodzimierz Tiunin">
Włodzimierz Tiunin

Włodzimierz Tiunin (ur. w 1915 w Ostrogu nad Horyniem, zm. 27 kwietnia 1977 w Warszawie) – artysta malarz, pedagog, przez wiele lat związany z Zespołem Państwowych Szkół Plastycznych im. Wojciecha Gersona w Warszawie.
Życiorys.
Wychowywał się w rodzinie aptekarskiej i był absolwentem Liceum Krzemienieckiego. W 1937 rozpoczął studia na Akademii Sztuk Pięknych w Warszawie w pracowni prof. Tadeusza Pruszkowskiego. W tym czasie skończył też Szkołę Podchorążych Rezerwy Łączności w Zegrzu i jako podchorąży brał udział w kampanii wrześniowej 1939 roku. Dostał się do niewoli radzieckiej i przekazany został Niemcom.
W 1945 roku podjął dalsze studia w warszawskiej ASP, w pracowni prof. Jana Cybisa i prof. Wojciecha Jastrzębowskiego, gdzie zostaje asystentem i adiunktem na Wydziale Architektury Wnętrz. Od 1949 prowadził zajęcia z przedmiotów plastycznych i pełnił funkcję zastępcy dyrektora w Zespole Państwowych Szkół Plastycznych im. Wojciecha Gersona w Warszawie.
Oprócz malarstwa zajmował się także metaloplastyką, modelarstwem, introligatorstwem, wyrobem biżuterii artystycznej,
konserwacją i rekonstrukcją starych mebli i rzeźbą. Jego twórczość to głównie akwarele, pejzaże olejne, grafiki, szkice i rysunki, gdzie widać fascynację autora kolorem. Także autor serii prac dotyczących historii wojskowości.
Pochowany został na cmentarzu ewangelicko-augsburskim w Warszawie (aleja 27, grób 34).

</doc>
<doc id="1110086" url="https://pl.wikipedia.org/wiki?curid=1110086" title="Ugrzele">
Ugrzele

Ugrzele – część wsi Baszyny w Polsce położona w województwie wielkopolskim, w powiecie krotoszyńskim, w gminie Krotoszyn. Liczy około 60 mieszkańców.
W latach 1975–1998 Ugrzele administracyjnie należaya do województwa kaliskiego.

</doc>
<doc id="1110091" url="https://pl.wikipedia.org/wiki?curid=1110091" title="Gubernatorzy Montserratu">
Gubernatorzy Montserratu

Gubernator Montserratu reprezentuje brytyjską monarchię. Jest powoływany przez monarchę na wniosek brytyjskiego rządu. Jego główną rolą jest mianowanie szefa ministrów Montserratu.
Gubernator posiada własną flagę, przedstawiającą flagę Zjednoczonego Królestwa z herbem Montserratu pośrodku.

</doc>
<doc id="1110092" url="https://pl.wikipedia.org/wiki?curid=1110092" title="Simon Cross">
Simon Cross

Simon James Cross (ur. 31 maja 1965 w Hereford) – brytyjski żużlowiec.
Kariera.
Drużynowy Mistrz Świata z roku 1989 w Bradford. Był trzykrotnym finalistą DMŚ. Dwa razy był w finałach IMŚ. Dwa razy został powołany na MŚP. Startował czterokrotnie w finałach IMŚ na długim torze.
Siedmiokrotny finalista Indywidualnych Mistrzostw Wielkiej Brytanii. Cztery razy startował w finałach Młodzieżowych Indywidualnych Mistrzostw Wielkiej Brytanii.
W 1992 r. w lidze polskiej reprezentował Start Gniezno. Wystartował w zaledwie w trzech meczach.
Osiągnięcia.
Indywidualne Mistrzostwa Świata
Drużynowe Mistrzostwa Świata
Mistrzostwa Świata Par
Indywidualne Mistrzostwa Świata na długim torze
Indywidualne Mistrzostwa Wielkiej Brytanii
Młodzieżowe Indywidualne Mistrzostwa Wielkiej Brytanii

</doc>
<doc id="1110096" url="https://pl.wikipedia.org/wiki?curid=1110096" title="Dzień Dawcy Szpiku">
Dzień Dawcy Szpiku

Dzień Dawcy Szpiku – święto dawstwa szpiku i leczenia nowotworów krwi obchodzone w Polsce od 2002 roku. W dniu dawcy szpiku kostnego pokazuje się ludzi, którzy oddali szpik i komórki krwiotwórcze po to, by dać szansę chorym na powrót do zdrowia.

</doc>
<doc id="1110097" url="https://pl.wikipedia.org/wiki?curid=1110097" title="Park Kombatantów w Warszawie">
Park Kombatantów w Warszawie

Park Kombatantów, także "park Koelichenów" (od nazwiska ostatnich właścicieli) – park w Warszawie, w dzielnicy Włochy w rejonie Nowe Włochy, w obrębie ulic Chrościckiego, Świerszcza, Koziorożca i Cienistej.
Historia.
Od połowy XVII wieku tereny obecnych Włoch stały się własnością Andrzeja Leszczyńskiego – kanclerza wielkiego koronnego, który wybudował tam swoją rezydencję. W roku 1671 ukrywał się w niej Ulryk Werdum, jeden z organizatorów magnackiej opozycji przeciwko Michałowi Korybutowi Wiśniowieckiemu. W roku 1794 zatrzymał się tam Fryderyk Wilhelm II – król Prus.
Park powstał pod koniec XVIII wieku. W roku 1795 właścicielem nieruchomości stał się hrabia Tadeusz Antoni Mostowski, późniejszy minister spraw wewnętrznych Księstwa Warszawskiego i Królestwa Polskiego. Mostowski stworzył tam swoją podwarszawską rezydencję. Wówczas zaprojektowano również park. Jego projektantem był A. Szubert. W roku 1842 przybył z Anglii ogrodnik F. James, dzięki któremu park zyskał obecny wgląd, typowy dla parków angielskich. Także w roku 1842 Mostowski ukończył budowę neorenesansowego pałacyku. Od 1844 do II wojny światowej park i pałacyk były własnością Koelichenów, rodziny holenderskiego pochodzenia, zajmującej się przemysłowym barwieniem tkanin. Już wówczas w parku rosło wiele egzotycznych drzew.
Zgodnie z koncepcją ówczesnego prezydenta stolicy Zygmunta Słomińskiego miało tam powstać jedno z miast ogrodów otaczających stolicę.
W czasie II wojny światowej w pałacyku znajdowała się przychodnia lekarska. 16 września 1944 z parku wywieziono do obozów koncentracyjnych zgromadzonych tam ok. 6000 mężczyzn – mieszkańców Włoch (powróciło ok. 1000 osób). Po powstaniu warszawskim znajdował się tam obóz przejściowy, z którego wysiedlonych warszawiaków wywożono do Dulagu w Pruszkowie. Od strony ulicy Świerszcza, znajduje się krzyż oraz pomniki upamiętniające mieszkańców dzielnicy, którzy zostali w 1944 roku wywiezieni z Włoch. 
W latach 1999–2000 park został gruntownie wyremontowany. Zainstalowano wtedy nowe lampy i ułożono chodniki. W centralnej części powstał nowoczesny plac zabaw dla dzieci. Z okresu XVIII-wiecznego zachował się także niewielki fragment ogrodzenia – brama wejściowa przy skrzyżowaniu ulic Zdobniczej, Obrońców Pokoju i Cienistej. W latach 2007–2008 podjęto prace mające na celu objecie terenem parku całego kwartału ulic. W roku 2009 powstały dwa nowe place zabaw (jeden zastąpił stary plac) ufundowane przez Przedsiębiorstwo Państwowe „Porty Lotnicze”, właściciela Lotniska Chopina, znajdujące się na terenie dzielnicy Włochy. w następnym roku ustawiono drugą bramę na przeciwległym krańcu parku, obok pałacyku (w pobliżu zbiegu ulic Chrościckiego i Przyłęckiej).
W pałacyku mieści się obecnie biblioteka. Został on umieszczony (obok m.in. samolotu) w herbie istniejącej do 2002 roku gminy Warszawa-Włochy, jako jeden z jej symboli.
Drzewa.
W parku znajdują się cenne okazy drzew:
Kilka drzew to pomniki przyrody. W sąsiedztwie parku Kombatantów znajduje się Staw Koziorożca (dawniej nazywany "Kilcheniakiem" od nazwiska ostatnich właścicieli majątku Włochy) przy ul. Koziorożca.
Dojazd.
Obok parku znajduje się stacja kolejowa Warszawa Włochy, na której zatrzymują się pociągi Kolei Mazowieckich i Szybkiej Kolei Miejskiej. Do parku Kombatantów dotrzeć można także komunikacją autobusową. 

</doc>
<doc id="1110099" url="https://pl.wikipedia.org/wiki?curid=1110099" title="Herb Pszczyny">
Herb Pszczyny

Herb Pszczyny – jeden z symboli miasta Pszczyna i gminy Pszczyna w postaci herbu.
Wygląd i symbolika.
Herb przedstawia na tarczy o błękitnym polu wizerunek złotego orła bez korony, zwróconego w prawo, którego dziób, język i szpony są czerwone.
Jest to historyczny herb Pszczyny z górnośląskim orłem Piastów śląskich.
Historia.
Najstarszą zachowaną pieczęcią jest pochodząca z XVI wieku – wyobraża orła na tarczy turniejowej, nakrytej hełmem z labrami i pióropuszem, otoczonej wstęgą na której widnieje napis „S. CIVITATIS BLYSCZYNAE”. Wizerunek ten jest najstarszym pszczyńskich herbem – z powodu swojej przynależności w średniowieczu do różnych księstw śląskich, Pszczyna pieczętowała dokumenty takim znakiem prawdopodobnie już w XIV w. 
Podobnie wyglądał herb Pszczyny w następnych wiekach, dopiero w XIX wieku zamiast labrów pojawiły się jakby dwie gałązki zwisające z hełmu. W 1863 po raz pierwszy pojawiła się legenda sporządzona w języku niemieckim. Wówczas używano czarnego orła na złotym tle (uznany za dolnośląski, ale używany też jako symbol całego Śląska).
Do zmiany doszło w 1917 r. Rajcy miejscy postanowili uczcić częste wizyty cesarza Wilhelma II na pszczyńskim zamku (odbywały tam się narady wojskowe z udziałem m.in. cesarza austriackiego i cara bułgarskiego) i zaprojektowano herb dwupolowy – w polu prawym herbowym znajdował się czarno-żółty orzeł śląski z półksiężycem na piersiach i koroną cesarską na głowie, a w polu lewym herbowym koronę królewską i dwa skrzyżowane miecze. Tarcza herbowa nakryta była murem o trzech basztach. Projekt zyskał akceptację monarchy i wszedł w życie w maju 1917 r.
Po przyłączeniu miasta do Polski, niektórzy polscy mieszkańcy i urzędnicy uważali, że zmiana przynależności państwowej powinna wiązać się ze zmianą wyglądu symboliki na bardziej odpowiednią. Radni miejscy Pszczyny (w której nadal mieszkała silna mniejszość niemiecka) nie byli jednak chętni na rezygnację z herbu – usunięto niektóre elementy, m.in. cesarską koronę, ale zostawiono większość innych. Dopiero w 1936 r. Ministerstwo Spraw Wewnętrznych zatwierdziło nowy herb.
Herb został ustanowiony przez Radę Miejską 22 października 2019 r., załącznik graficzny został sprostowany uchwałą z dnia 20 lutego 2020 r.

</doc>
<doc id="1110100" url="https://pl.wikipedia.org/wiki?curid=1110100" title="Ed O’Ross">
Ed O’Ross

Ed O’Ross, właśc. Edward Oross (ur. 4 lipca 1946 w Pittsburghu) – amerykański aktor pochodzenia czeskiego.
Życiorys.
Urodził się w Pittsburghu, w stanie Pensylwania jako syn Marion Oross, kelnerki, i Johna Orossa, hutnika pracującego w Homestead w Pensylwanii. Uczęszczał do Munhall High School, gdzie w 1964 odnosił sukcesy w baseballu. Naukę kontynuował w Point Park College i Carnegie Tech. Był bokserem, zdobywając amatorskie mistrzostwo Golden Gloves w 1964. Był także graczem drugoligowym w Minor League Baseball. Nawet wziął udział w przesłuchaniach do dwóch drużyn baseballowych: St. Louis Cardinals i Pittsburgh Pirates. Przez kilka lat studiował aktorstwo u Stelli Adler i Uty Hagen.
W 1979 trafił na mały ekran jako szepczący bandyta Marty w operze mydlanej ABC "Ryan’s Hope". W kilku filmach zagrał Rosjanina, w tym jako czarny charakter Viktor Rostavili [w rzeczywistości gruziński] w komedii sensacyjnej Waltera Hilla "Czerwona gorączka" (1988).

</doc>
<doc id="1110101" url="https://pl.wikipedia.org/wiki?curid=1110101" title="Matt Olmstead">
Matt Olmstead

Matt Olmstead – amerykański scenarzysta i producent, znany głównie z seriali "Nowojorscy gliniarze" i "Skazany na śmierć".

</doc>
<doc id="1110102" url="https://pl.wikipedia.org/wiki?curid=1110102" title="Touch (album Amerie)">
Touch (album Amerie)

Touch – drugi, studyjny album amerykańskiej wokalistki R&amp;B, Amerie, wydany dnia 26 kwietnia 2005 roku w Stanach Zjednoczonych. Album promowany był przez dwa single; zdobywcę szczytu notowania Hot R&amp;B/Hip-Hop Songs "1 Thing" (znany także z remiksu wykonanaego wspólnie z Eve) oraz "Touch" wyprodukowanego przez rapera Lil Jona. Krążek zadebiutował na pozycji #5 amerykańskiej listy "Billboard 200" ze sprzedażą w postaci 124.000 egzemplarzy w pierwszym tygodniu od daty premiery. Album został odznaczony certyfikatem złotej płyty cztery miesiące od dnia premiery sprzedając się w nakładzie 500.000 sztuk. Album uzyskał również dwie nominacje do nagrody Grammy m.in. w kategorii "Najlepszy album R&amp;B".
Lista utworów.
Zawiera DVD posiadające wywiad, teledysk oraz utwór, który nie pojawił się na trackliście albumu:

</doc>
<doc id="1110103" url="https://pl.wikipedia.org/wiki?curid=1110103" title="Beatyfikowani i kanonizowani w 2005 roku">
Beatyfikowani i kanonizowani w 2005 roku

W 2005 roku beatyfikowano 31 osób i kanonizowano 5 osób.
14 maja
19 czerwca, pierwsza beatyfikacja w historii bez udziału papieża
9 października
23 października
29 października
6 listopada
13 listopada
20 listopada
Trzynastu męczenników meksykańskich:

</doc>
<doc id="1110104" url="https://pl.wikipedia.org/wiki?curid=1110104" title="Grand Prix Meksyku Formuły 1">
Grand Prix Meksyku Formuły 1

Grand Prix Meksyku Formuły 1 – wyścig Formuły 1 organizowany nieregularnie. Po raz pierwszy odbył się w 1963 roku. Tor jest położony na przedmieściach miasta Meksyk i miał trzy wersje. Na pierwszej z nich rozgrywano zawody w latach 1963-1970, a liczyła ona 5 kilometrów. Druga wersja miała 4,421 km (rozgrywano na niej zawody w sezonach 1986-1992), natomiast trzecia ma długość 4,305 km i jest wykorzystywana od 2015 roku.
Zwycięzcy Grand Prix Meksyku.
!align=center|1971–1985
!align=center |1993–2014
!align=center |2020
Liczba zwycięstw (kierowcy):
Liczba zwycięstw (producenci podwozi):
Liczba zwycięstw (producenci silników):

</doc>
<doc id="1110106" url="https://pl.wikipedia.org/wiki?curid=1110106" title="Janusz Werczyński">
Janusz Werczyński

Janusz Werczyński (ur. 5 czerwca 1964) – polski polityk samorządowy, burmistrz miasta Marki w latach 1996–2014. Od 2014 przewodniczący rady powiatu wołomińskiego. 
Życiorys.
Był radnym rady miasta Marki I i II kadencji (1990–1998) oraz radnym rady powiatu wołomińskiego I kadencji (1998–2002). 16 maja 1996 został wybrany na stanowisko burmistrza miasta Marki, które pełnił do 8 grudnia 2014. Od 2006 startował z ramienia komitetów związanych ze Wspólnotą Samorządową Województwa Mazowieckiego (m.in. w 2010 z ramienia KWS). W 2014, startując z ramienia Mazowieckiej WS, przegrał wybory na burmistrza w II turze, jednak uzyskał mandat radnego powiatu i został przewodniczącym rady.
Jest fundatorem Fundacji „Marki – Kazachstan”, która w 1999 sprowadziła do Marek polską rodzinę z Kazachstanu. Należy też do kilku organizacji społecznych. W 2013 przystąpił do powstałego wówczas Stowarzyszenia „Republikanie”. W styczniu 2014 został pełnomocnikiem Polski Razem Jarosława Gowina na powiat wołomiński, jednak w wyborach samorządowych w tym samym roku startował ponownie jako bezpartyjny.
Życie prywatne.
Od 1988 żonaty z Beatą z domu Sienkiewicz, z którą ma pięcioro dzieci: Aleksandrę (ur. 1989), Magdalenę (ur. 1990), Piotra (ur. 1998), Macieja (ur. 2000) i Bartłomieja (ur. 2002).

</doc>
<doc id="1110108" url="https://pl.wikipedia.org/wiki?curid=1110108" title="Premierzy Montserratu">
Premierzy Montserratu



</doc>
<doc id="1110109" url="https://pl.wikipedia.org/wiki?curid=1110109" title="Francesca Ferretti">
Francesca Ferretti

Francesca Ferretti (ur. 15 lutego 1984 w Reggio Emilia) – włoska siatkarka, reprezentantka kraju, grająca na pozycji rozgrywającej. Od sezonu 2016/2017 występuje w drużynie Liu Jo Nordmeccanica Modena.
Sukcesy klubowe.
Puchar CEV:
Mistrzostwo Włoch:
Superpuchar Włoch:
Puchar Włoch:
Puchar Challenge:
Sukcesy reprezentacyjne.
Mistrzostwa Europy Juniorek:
Mistrzostwa Europy Kadetek:
Volley Masters Montreux:
Grand Prix:
Mistrzostwa Europy:
Puchar Świata:

</doc>
<doc id="1110115" url="https://pl.wikipedia.org/wiki?curid=1110115" title="Yolei Inoue">
Yolei Inoue



</doc>
<doc id="1110117" url="https://pl.wikipedia.org/wiki?curid=1110117" title="Cielęce Tańce">
Cielęce Tańce

Cielęce Tańce – upłazki na północno-wschodnich stokach Kończystego Wierchu w Tatrach Zachodnich. Znajdują się w górnej części Doliny Starorobociańskiej, na południe od Dudowych Stawków. Położone są na wysokości ok. 1600–1700 m n.p.m.
Miejsce nazywane było tak przed II wojną światową przez juhasów, wypasających tam cielęta. Wchodziło w skład dawnej Hali Starorobociańskiej. Niegdyś były to skalisto-trawiaste tereny, po zaprzestaniu wypasu zarastają kosodrzewiną.

</doc>
<doc id="1110121" url="https://pl.wikipedia.org/wiki?curid=1110121" title="Chameleon – The Best of Camel">
Chameleon – The Best of Camel

Chameleon – The Best of Camel – kompilacyjny album brytyjskiej grupy Camel wydany w 1981 roku. 
Lista utworów.
Album zawiera utwory:

</doc>
<doc id="1110126" url="https://pl.wikipedia.org/wiki?curid=1110126" title="Pałac Placentii">
Pałac Placentii

Pałac Placentii – królewska rezydencja istniejąca w londyńskiej dzielnicy Greenwich od XV do XVII wieku.
Pałac został wzniesiony w 1428 na polecenie księcia Gloucester, sprawującego wówczas władzę regencką w imieniu małoletniego króla Henryka VI. Początkowo nosił nazwę Bella Court. Książę zachował pałac także po oddaniu władzy w ręce króla i mieszkał tam do 1447, kiedy to popadł w niełaskę małżonki monarchy – królowej Małgorzaty – i w efekcie został aresztowany pod zarzutem zdrady, a następnie osadzony w więzieniu, z którego nigdy już nie wyszedł. Królowa przejęła siedzibę aresztowanego i przemianowała ją na Pałac Placentii. Przez kolejnych dwieście lat była to jedna z głównych rezydencji królewskich. W 1491 był miejscem narodzin króla Henryka VIII. Później urodziły się tu również jego córki, królowe Maria I i Elżbieta I.
Po wybudowaniu po sąsiedzku Queen’s House pałac zaczął tracić na znaczeniu. W czasie wojny domowej uległ poważnym zniszczeniom, z których, mimo podjęcia pewnych prób odbudowy, nigdy już nie wyszedł. Ostatecznie pod koniec XVII wieku pałac rozebrano, a w jego miejscu wybudowano istniejący do dziś kompleks gmachów dla nowo powstałego szpitala (obecnie budynki te znane są jako Królewskie Kolegium Morskie). Dziś mieszczą się tam dwie uczelnie wyższe.

</doc>
<doc id="1110128" url="https://pl.wikipedia.org/wiki?curid=1110128" title="Nowy Jork, czwarta rano">
Nowy Jork, czwarta rano

Nowy Jork, czwarta rano – polski film komediowy w reżyserii Krzysztofa Krauzego z 1988 roku. Pełnometrażowy debiut fabularny reżysera.
Zdjęcia zrealizowano w Bystrzycy Kłodzkiej i Piotrkowie Trybunalskim (areszt śledczy przy ul. Wojska Polskiego 24).
Fabuła.
Senne, prowincjonalne miasteczko, w którym jest tylko jeden bar „Błysk”. Gdyby nie pobliskie więzienie, byłoby zapomniane dla świata. A tak przybywają goście. W barze pracuje Agnieszka i marzy o Nowym Jorku. W dziewczynie kochają się Krzysiek i Józek. Józek mówi jej o milicyjnej furgonetce przewożącej pieniądze.

</doc>
<doc id="1110132" url="https://pl.wikipedia.org/wiki?curid=1110132" title="Monika Bejnar">
Monika Bejnar

 
Monika Bejnar (ur. 10 marca 1981 w Tarnowie) – polska lekkoatletka, biegaczka krótkodystansowa, specjalizująca się w biegach na 200 i 400 m, brązowa medalistka mistrzostw Europy, mistrzyni Polski. Olimpijka z Aten (2004) i Pekinu (2008). Ma 173 cm wzrostu i waży 57 kg. 

</doc>
<doc id="1110135" url="https://pl.wikipedia.org/wiki?curid=1110135" title="Daniel Aranzubía">
Daniel Aranzubía

Daniel Aranzubia Aguado (ur. 18 września 1979 w Logroño) – piłkarz hiszpański pochodzenia baskijskiego grający na pozycji bramkarza. Jest wychowankiem baskijskiego klubu Athletic Bilbao.
Kariera klubowa.
Dani Aranzubia jest wychowankiem Athletic Bilbao. Początkowo występował w rezerwach klubu w Segunda División B (3 liga), ale tam był trzecim bramkarzem, toteż w 1997 roku przeniesiono go do drugich rezerw - CD Baskonia. Po roku powrócił do Bilbao i przez dwa lata bronił w rezerwach. W 2000 roku został włączony do kadry pierwszej drużyny Athletic i 10 czerwca 2001 zadebiutował w Primera División w przegranych 1:3 derbach z Realem Sociedad. W sezonie 2001/2002 był rezerwowym dla Iñakiego Lafuente, toteż w lidze rozegrał tylko 8 spotkań. W sezonie 2002/2003 wygrał rywalizację ze swoim rywalem i doprowadził Athletic do 7. miejsca w lidze. W 2004 roku natomiast zajął ze swoim klubem wysokie 5. miejsce, dzięki czemu w sezonie 2004/2005 wystąpił w Pucharze UEFA, w którym bronił na przemian z Lafuente. W lidze Bilbao zajęło 9. miejsce. W sezonie 2005/2006 więcej meczów rozegrał Iñaki, ale w 2006/2007 pierwszym bramkarzem znów był Aranzubía, który jednak bronił słabiej niż w poprzednich sezonach, a Athletic do ostatniej kolejki bronił się przed spadkiem. W sezonie 2007/2008 usiadł na ławce, a pierwszym golkiperem stał się nowy nabytek - Gorka Iraizoz.
Kariera reprezentacyjna.
Aranzubia przez długi okres był podstawowym bramkarzem młodzieżowych reprezentacji Hiszpanii U-19, U-20 i U-21. W 1999 roku był graczem wyjściowej jedenastki na młodzieżowych MŚ w Nigerii i z imprezy tej przywiózł brązowy medal. Natomiast w 2000 roku wywalczył srebrny medal na Igrzyskach Olimpijskich w Sydney, gdzie także występował w pierwszej jedenastce.
5 czerwca 2004 roku Aranzubia zadebiutował w pierwszej reprezentacji, w wygranym 4:0 meczu z Andorą. Niedługo potem pojechał na Euro 2004 do Portugalii, gdzie był trzecim bramkarzem reprezentacji.

</doc>
<doc id="1110136" url="https://pl.wikipedia.org/wiki?curid=1110136" title="Daniel Aranzubia">
Daniel Aranzubia



</doc>
<doc id="1110137" url="https://pl.wikipedia.org/wiki?curid=1110137" title="Baldassare Longhena">
Baldassare Longhena

Baldassare Longhena (ur. 1598 w Wenecji, zm. 18 lutego 1682 tamże) – architekt weneckiego baroku, uczeń Vincenzo Scamozziego.
Urodził się, żył i pracował w Wenecji. Jego najsłynniejszą budowlą jest Santa Maria della Salute nad Canal Grande, wzorowana na kościele Il Redentore Andrei Palladia i sama będąca wzorem wielu kościołów. Inne jego znane dzieła to:

</doc>
<doc id="1110138" url="https://pl.wikipedia.org/wiki?curid=1110138" title="Eduardo Verástegui">
Eduardo Verástegui

José Eduardo Verástegui Córdoba (ur. 21 maja 1974 w Ciudad Mante) – meksykański aktor, piosenkarz i model.
Życiorys.
Wczesne lata.
Urodził się w Ciudad Mante w stanie Tamaulipas, w rodzinie rzymskokatolickiej plantatorów trzciny cukrowej. Wychowywał się z siostrą Alejandrą. Studiował prawo na Universidad Autónoma de Tamaulipas. Porzucił studia dla kariery aktorskiej.
Kariera.
Swoją karierę rozpoczął jako model (184 cm wzrostu) reklamujący wyroby Calvina Kleina i Versace. Następnie w 1994 związał się z meksykańską grupą popową Kairo, z którą koncertował przez cztery lata w Ameryce Łacińskiej, odnosząc sukcesy przebojami w języku hiszpańskim. W 1997 zadebiutował na szklanym ekranie w telenoweli meksykańskiej Televisa "Mi querida Isabel". 
W 2001 podpisał kontrakt z Universal Music Latino i nagrał swój solowy album "Eduardo Verástegui". Wystąpił jako Cygan w teledysku Jennifer Lopez do piosenki „Ain't It Funny” (2001) oraz w reklamie jej perfum. Znalazł się także w obsadzie seriali: CBS "" ("CSI: Miami", 2003), ABC "Karen Sisco" (2003) i TNT "Czarodziejki" ("Charmed", 2004). W komedii "Papi i dziewczyny" ("Chasing Papi", 2003) z Roselyn Sanchez zagrał postać Tomasa „Papi” Fuentesa, romansującego jednocześnie z trzema dziewczynami specjalisty od reklamy. 
W Kalifornii stworzył fundację pomocy kobietom planującym aborcję. Wraz z Seanem Wolfingtonem, Leo Severinem, Alejandro Gomezem Monteverdem i J. Eustace'em Wolfingtonem założył firmę Metanoia Films. Jego pierwszy film - meksykańsko-amerykański dramat "Bella" (2006), gdzie zagrał jedną z głównych ról, zdobył liczne nagrody oraz uznanie krytyków filmowych, w tym nagrodę publiczności na festiwalu w Toronto.
We wrześniu 2008 zrealizował film wzywający hiszpańskich wyborców w Stanach Zjednoczonych, aby odrzucili kandydaturę Baracka Obamy z powodu proaborcyjnych poglądów.
W 2009 zagrał Pana Mendeza w krótkometrażowym filmie "Cyrk motyli" ("The Butterfly Circus"). Film reżyserował Joshua Weigel. Film miał uświadomić widzowi poważny problem - brak akceptacji samego siebie oraz brak poczucia własnej wartości. Główny bohater Will (Nick Vujicic) jest młodym mężczyzną „pokaranym” przez los - nie posiada kończyn. Momentem zwrotnym w jego życiu jest chwila, kiedy odnajduje sens i odzyskuje wiarę w siebie. Dodatkowo staje się autorytetem dla innych, cierpiących i zagubionych osób. Jest przykładem osoby walczącej, która mimo przeciwności losu nie poddaje się.
W 2012 wszedł na ekrany kin film "Cristiada" ("For Greater Glory: The True Story of Cristiada"), gdzie zagrał postać błogosławionego Józefa Anakleta Gonzáleza Floresa. Film opowiada o prawdziwych zdarzeniach, jakie miały miejsce w Meksyku lat 20. XX wieku, kiedy to chrystusowcy walczyli z restrykcyjnym i krwawym reżimem państwa.
Życie prywatne.
W latach 1998–2000 spotykał się z Aracely Arámbulą. Wraz z amerykańską modelką i aktorką Daisy Fuentes w dniu 29 czerwca 2008 został rodzicem chrzestnym Pablito (ur. 28 września 2007), syna argentyńskiej aktorki Sandry Vidal i meksykańskiego piosenkarza Pablo Montero. 

</doc>
<doc id="1110143" url="https://pl.wikipedia.org/wiki?curid=1110143" title="Magnus Samuelsson">
Magnus Samuelsson

Magnus Samuelsson (ur. 21 grudnia 1969 w Linköping) – szwedzki zawodnik armwrestlingu i profesjonalny strongman. Mistrz Świata Strongman 1998. Dziewięciokrotny w latach 1995, 1996, 1997, 1999, 2000, 2001, 2003, 2004 i 2005.
Życiorys.
Wczesne lata.
Pochodzi z rodziny rolniczej, sam również jest rolnikiem (specjalizuje się w produkcji mleka i wołowiny). Treningi siłowe rozpoczął w połowie lat osiemdziesiątych pod wpływem sukcesów islandzkiego strongmana Jóna Pálla Sigmarssona i kulturysty Arnolda Schwarzeneggera. Jego młodszy brat, Torbjörn Samuelsson (ur. 1973), również był siłaczem.
Kariera.
Zdobył tytuł Mistrza Europy w Armwrestlingu.
Zadebiutował jako siłacz w 1995, ważąc 120 kg. Słynął z ogromnych i silnych ramion, dzięki którym pomiędzy strongmanami uchodził za „Króla Kamieni Atlasa”.
W 2001 został Mistrzem Super Serii. W 2005 wziął udział w elitarnych zawodach siłaczy Arnold Strongman Classic, rozgrywanych w Columbus (USA).
Siedmiokrotnie brał udział w indywidualnych Mistrzostwach Europy Strongman.
W 2008 zakończył karierę siłacza.
Klasyfikacja w indywidualnych Mistrzostwach Europy Strongman:
Mistrzostwa Świata Strongman.
Jest siłaczem o najdłuższym stażu w indywidualnych Mistrzostwach Świata Strongman. Wziął udział w tych zawodach łącznie czternaście razy, w latach 1995–2008. W swym debiucie na Mistrzostwach Świata Strongman 1995 wyeliminował z tych zawodów Nathana Jonesa, gdy w rundach kwalifikacyjnych, w trakcie wykonywania konkurencji siłowania na rękę, złamał rękę Australijczyka.
W 1998 zdobył tytuł Mistrza Świata Strongman 1998 jako jedyny w dotychczasowej historii startów Szwecji w konkursie. Trzykrotnie (w 1996, 2006 i 2008), nie zakwalifikował się do finałów mistrzostw.
Klasyfikacja w indywidualnych Mistrzostwach Świata Strongman:
Klasyfikacja w Drużynowych Mistrzostwach Świata Par Strongman:
Warunki fizyczne:
Rekordy życiowe:
Kariera pozasportowa.
Wiosną 2009 brał udział w czwartej edycji programu TV4 "Let’s Dance". Jego partnerką taneczną była Annika Sjöö, z którą 27 marca 2009 wygrał finał konkursu. W maju 2015 brał udział w spin-offie programu "Let’s Dance" o nazwie "Let’s Dance 10 år". W parze z Anniką Sjöö dotarł do finału, w którym zajął trzecie miejsce.
W 2009 dołączył do obsady objazdowego show dla kobiet "Ladies Night".
Życie prywatne.
Jest żonaty z Kristin Samuelsson (ur. 1971), która pod jego wpływem rozpoczęła treningi siłowe i dwukrotnie zdobyła tytuł "Najsilniejszej Kobiety Szwecji". Mieszka w Kisa. Ma córkę Sarę i syna Dawida (ur. 2002).

</doc>
<doc id="1110147" url="https://pl.wikipedia.org/wiki?curid=1110147" title="Haemimont Games">
Haemimont Games

Haemimont Games – bułgarskie przedsiębiorstwo produkujące gry komputerowe, założone we wrześniu 1997 roku. Siedziba firmy znajduje się obecnie w Sofii. Haemimont Games liczy około 50 pracowników. Głównym celem firmy jest tworzenie gier strategicznych umiejscowionych w realiach średniowiecza i starożytności często z dodatkiem elementów magii.
Pierwszym produktem Heamimontu była gra RTS ' wydana w marcu 1999 roku. Gra odniosła duży sukces szczególnie w Hiszpanii (w 2000 roku znalazła się na pierwszym miejscu na liście TOP10 najczęściej sprzedawanych gier komputerowych), Bułgarii, Litwie i w Polsce. Następnymi grami firmy były: "Celtic Kings: Rage of War" (lub "Imperivm") – październik 2002, kontynuacja ' ("Imperivm II") – październik 2003, "Imperivm: The Great Battles of Rome" – październik 2004 (liczba sprzedanych kopii tej gry wyniosła ponad 1 000 000 na całym świecie) i "Rising Kingdoms" wydana w maju 2005 roku.
Heamimont najbardziej jednak promuje ostatnią swoją grę – "Glory of the Roman Empire (Imperivm Civitas)" – osadzoną w czasach Imperium Rzymskiego, wydaną w maju 2006 roku.

</doc>
<doc id="1110149" url="https://pl.wikipedia.org/wiki?curid=1110149" title="Gubernatorzy Wyspy Świętej Heleny, Wyspy Wniebowstąpienia i Tristan da Cunha">
Gubernatorzy Wyspy Świętej Heleny, Wyspy Wniebowstąpienia i Tristan da Cunha

Gubernator Wyspy Świętej Heleny, Wyspy Wniebowstąpienia i Tristan da Cunha reprezentuje brytyjską monarchię. Jest powoływany przez monarchę na wniosek brytyjskiego rządu. Jego rolą jest mianowanie Rady Wykonawczej (rząd) Świętej Heleny. Gubernator wyznacza również administratorów na dwóch dependencjach Świętej Heleny: Wyspie Wniebowstąpienia oraz Tristan da Cunha.
Gubernator posiada własną flagę, przedstawiającą flagę Zjednoczonego Królestwa z herbem kolonii Wyspa Świętej Heleny, Wyspa Wniebowstąpienia i Tristan da Cunha pośrodku. Jego rezydencja, "Plantation House" mieści się niedaleko stolicy Jamestown. 

</doc>
<doc id="1110150" url="https://pl.wikipedia.org/wiki?curid=1110150" title="Fascioloides magna">
Fascioloides magna

Fascioloides magna – gatunek przywry pasożytującej u licznych gatunków przeżuwaczy w Ameryce Północnej i Europie. 
Historia.
Uważa się, że gatunek pochodzi z Ameryki Północnej, został jednak opisany naukowo w drugiej połowie XIX wieku we Włoszech. Bassi w 1875 roku pod Turynem zaobserwował epidemię choroby pasożytniczej u jeleni podobnej do fasciolozy, i nazwał pasożyta "Distomum magnum". Stiles w Stanach Zjednoczonych w 1894 roku przedstawił szczegółowy opis gatunku, nazwanego przezeń "Fasciola magna". Ward w 1917 na podstawie istotnych różnic w anatomii tej przywry utworzył dla niej osobny rodzaj "Fascioloides". Cykl rozwojowy gatunku poznany został dzięki pracom Swalesa.

</doc>
<doc id="1110151" url="https://pl.wikipedia.org/wiki?curid=1110151" title="Asobi Seksu">
Asobi Seksu

Asobi Seksu - nowojorska grupa rockowa.
Asobi Seksu swój debiutancki album zatytułowany "Asobi Seksu" wydał w 2004 r. Ich drugi album "Citrus" został nagrany w Gigantic Studios w Nowym Jorku
z udziałem producenta Chrisa Zane'a.
Grupa przyjęła nazwę Asobi Seksu pod wpływem wytwórni płytowej - wcześniej nazywali się Sportf*ck.
Wytwórnia płytowa One Little Indian Records Records w 2006 roku wydała ponownie albumy "Asobi Seksu" i "Citrus".

</doc>
<doc id="1110152" url="https://pl.wikipedia.org/wiki?curid=1110152" title="Haemimont">
Haemimont



</doc>
<doc id="1110158" url="https://pl.wikipedia.org/wiki?curid=1110158" title="Anemone sylvestris">
Anemone sylvestris



</doc>
<doc id="1110160" url="https://pl.wikipedia.org/wiki?curid=1110160" title="The Collection (album Camel)">
The Collection (album Camel)

The Collection – album kompilacyjny brytyjskiej grupy Camel wydany w 1985, zarówno w formie płyty gramofonowej (LP) jak i płyty kompaktowej (CD}.
Lista utworów.
LP.
Album w tej wersji zawiera utwory:
CD.
Album w tej wersji zawiera:

</doc>
<doc id="1110161" url="https://pl.wikipedia.org/wiki?curid=1110161" title="Grażyna Lubicz">
Grażyna Lubicz



</doc>
<doc id="1110162" url="https://pl.wikipedia.org/wiki?curid=1110162" title="Pierwszy rząd lorda Palmerstona">
Pierwszy rząd lorda Palmerstona

Pierwszy rząd lorda Palmerstona – rząd pod przewodnictwem Henry’ego Temple, 3. wicehrabiego Palmerston, istniał od 6 lutego 1855 do 21 lutego 1858.
Członków ścisłego gabinetu wyróżniono tłustym drukiem.

</doc>
<doc id="1110165" url="https://pl.wikipedia.org/wiki?curid=1110165" title="The Collection">
The Collection



</doc>
<doc id="1110166" url="https://pl.wikipedia.org/wiki?curid=1110166" title="Ziemianin">
Ziemianin



</doc>
<doc id="1110169" url="https://pl.wikipedia.org/wiki?curid=1110169" title="Stepan Fedak (adwokat)">
Stepan Fedak (adwokat)

Stepan Fedak, ukr. Степан Федак (ur. 9 stycznia 1861 w Przemyślu, zm. 6 stycznia 1937 we Lwowie) – ukraiński działacz społeczny, filantrop, w 1918 państwowy sekretarz (minister) aprowizacji Zachodnioukraińskiej Republiki Ludowej (ZURL), adwokat.
Życiorys.
Od 1874 mieszkał we Lwowie w bursie Instytutu Stauropigialnego, był absolwentem ukraińskiego gimnazjum akademickiego i wydziału prawa Uniwersytetu Lwowskiego. W czasie studiów był działaczem studenckim i dyrygentem chóru studenckiego.
Był działaczem i współzałożycielem wielu organizacji społeczno-kulturalnych i gospodarczych: towarzystwa muzycznego „Bojan” (od 1891), członek zarządu „Narodnoj Torhiwli”, założyciel Towarzystwa Ubezpieczeń Wzajemnych „Dnister” (od 1909 główny dyrektor), „Centrobanku”, Rewizyjnego Związku Spółdzielni Ukraińskich, Banku Ziemskiego, Banku Hipotecznego, „Karpatii”, od 1903 wiceprezes Banku Krajowego (potem Banku Gospodarstwa Krajowego), honorowy członek „Proswity” (od 1925). W 1899 współzałożyciel Ukraińskiej Partii Narodowo-Demokratycznej.
Po okupacji Lwowa przez armię Imperium Rosyjskiego w 1915 aresztowany przez Rosjan i wywieziony jako zakładnik do Kijowa, organizował tam pomoc dla uchodźców z Galicji. Powrócił do Lwowa w 1916 na zasadzie wymiany zakładników.
W listopadzie 1918 został państwowym sekretarzem (ministrem) rządu Zachodnioukraińskiej Republiki Ludowej do spraw aprowizacji. Urzędował wraz z rządem ZURL w części Lwowa znajdującej się pod kontrolą Ukraińskiej Armii Halickiej. W lutym 1919 został powołany "in absentia" do rządu Ukraińskiej Republiki Ludowej Serhija Ostapenki jako minister finansów, nie objął urzędu.
Po zajęciu Lwowa przez Wojsko Polskie pozostał w mieście. Krótko internowany przez władze polskie. Po uwolnieniu w grudniu 1918 zorganizował wraz z Mychajłem Hałuszczynskim Ukraiński Komitet Obywatelski we Lwowie, w celu opieki i pomocy ukraińskim jeńcom, internowanym i więźniom politycznym. Komitet działał do września 1921, kiedy to został zlikwidowany przez władze polskie. W tym czasie był współzałożycielem Ukraińskiego Towarzystwa Pomocy Inwalidom, Związku Ukraińskich Adwokatów, i nieoficjalnego Komitetu Pomocy Więźniom Politycznym. Działacz Ukraińskiego Zjednoczenia Narodowo-Demokratycznego (UNDO), przewodniczący sądu partyjnego. W latach 1918–1927 radny Tymczasowej Rady Miejskiej Lwowa (w latach 1919–1923 nie uczestniczył w obradach Rady). Od 1923 prezes Związku Adwokatów Ukraińskich.
Był ojcem Stepana Fedaka (wykonawcy nieudanego zamachu na Józefa Piłsudskiego w 1921), Ołeny Fedak-Szeparowycz, Olhy Fedak (żony Jewhena Konowalca) i Sofii Fedak (żony Andrija Melnyka).
Zmarł 6 stycznia 1937 we Lwowie.

</doc>
<doc id="1110170" url="https://pl.wikipedia.org/wiki?curid=1110170" title="Gubernatorzy Turks i Caicos">
Gubernatorzy Turks i Caicos

Gubernator Turks i Caicos reprezentuje brytyjską monarchię. Jest powoływany przez monarchę na wniosek brytyjskiego rządu. Jego główną rolą jest mianowanie premiera Turks i Caicos oraz 5 członków Rady Legislacyjnej (parlament).
Gubernator posiada własną flagę, przedstawiającą flagę Zjednoczonego Królestwa z herbem Turks i Caicos pośrodku.
Wyspy Turks i Caicos były dependencją Jamajaki aż do czasu uzyskania niepodległości przez wyspę w 1962. W latach 1965-1973 były administratowane przez gubernatora Bahamów. Gdy w 1973 Bahamy uzyskały niepodległość Turks i Caicos otrzymały odrębnego gubernatora.

</doc>
<doc id="1110173" url="https://pl.wikipedia.org/wiki?curid=1110173" title="Royal Pavilion">
Royal Pavilion

Royal Pavilion (znany także jako Brighton Pavilion) - była rezydencja królewska w Brighton, obecnie przekształcona w muzeum. Budynek ma formę pałacu zaprojektowanego w tzw. stylu indosaraceńskim, stanowiącym próbę połączenia neogotyku z architekturą charakterystyczną dla państwa Wielkich Mogołów. Styl ten był dość szeroko stosowany przez brytyjskich architektów pracujących w XIX-wiecznych Indiach, natomiast w Europie jest spotykany niezmiernie rzadko. Royal Pavilion uważany jest za jego najważniejszy przykład na Starym Kontynencie.
Pierwsza wersja pałacu została zbudowana na terenie dawnej farmy w dwóch etapach na przełomie XVIII i XIX wieku. Zleceniodawcą był książę regent, późniejszy król Jerzy IV. Książę cierpiał na dnę moczanową i lekarz zalecił mu, aby często przebywał nad morzem - mikroklimat wybrzeża miał dobrze służyć jego zdrowiu. Stąd wzięła się decyzja o budowy rezydencji w Brighton. Innym powodem miała być chęć dyskretnego - z dala od Londynu - spotykania się z jego ukochaną, Marią Anne Fitzherbert (książę nawet poślubił ją, lecz związek ten był nieważny z mocy brytyjskiego prawa, gdyż była ona katoliczką). 
Obecny wygląd nadał pałacowi architekt John Nash w czasie przebudowy trwającej w latach 1815-1822. Przywołująca jednoznaczne skojarzenia z Indiami bryła budynku wyraźnie wyróżnia się na tle architektury centrum Brighton. Wnętrza urządzono mieszając elementy indyjskie, chińskie i pochodzące ze świata islamu.
W 1845 rząd postanowił o sprzedaży pałacu. Po długich pertraktacjach, w 1849 nabywcą zostały władze miejskie Brighton. W czasie I wojny światowej mieścił się tam szpital dla rannych żołnierzy z Indii i Karaibów. Nieopodal Brighton urządzono miejsce rytualnej kremacji i pochówku dla zmarłych w szpitalu hinduistów i sikhów. 
Obecnie budynek stanowi muzeum, istnieje także możliwość wynajmowania go na konferencje i przyjęcia.

</doc>
<doc id="1110176" url="https://pl.wikipedia.org/wiki?curid=1110176" title="Chase Championships 2000">
Chase Championships 2000

Chase Championships 2000 – tenisowy turniej z cyklu Chase Championships, zamykający zawodowy sezon rozgrywek kobiecych, w 2000 roku został rozegrany w dniach 13–19 listopada w Nowym Jorku.
Gra pojedyncza.
Zawodniczki rozstawione.
Rezygnacje:

</doc>
<doc id="1110182" url="https://pl.wikipedia.org/wiki?curid=1110182" title="SD Eibar">
SD Eibar

Sociedad Deportiva Eibar – hiszpański klub piłkarski, mający siedzibę w mieście Eibar (prowincja Gipuzkoa). W sezonie 2021/2022 gra w Segunda División.
Historia.
SD Eibar powstało w 1940 roku w wyniku fuzji dwóch klubów: "Deportivo Gallo" i "Unión Deportiva Eibarresa". Nowy klub nazwano wówczas Eibar Fútbol Club. W 1950 roku Eibar osiągnął swój pierwszy sukces, jakim był awans do Tercera División. Natomiast w sezonie 1952/1953 zespół osiągnął promocję do Segunda División B i grał tam przez kolejnych 5 lat, aż powrócił do Tercera División. Od tego czasu zespół balansował pomiędzy Tercera, Segunda a Segunda B.
W sezonie 2005/2006 Eibar spadł z Segunda División do Segunda B. Spisał się jednak na tyle dobrze, że wygrał rozgrywki grupy IV. W fazie play-off pokonał w półfinale CE L’Hospitalet. W finale spotkał się z Rayo Vallecano i wygrał z tym zespołem 2:1 powracając tym samym w szeregi drugiej ligi hiszpańskiej.
W sezonie 2013/14 Eibar, po zwycięstwie 1:0 nad Deportivo Alavés, awansował po raz pierwszy do hiszpańskiej ekstraklasy piłkarskiej.
W swoim debiutanckim sezonie w najwyższej klasie rozgrywkowej w Hiszpanii, klub zajął 18 miejsce w ligowej tabeli. Utrzymał się jednak na skutek karnej degradacji Elche CF do Segunda División.
Zawodnicy.
Skład.
"Aktualny na 3 listopada 2019."

</doc>
<doc id="1110184" url="https://pl.wikipedia.org/wiki?curid=1110184" title="Jacek Borecki">
Jacek Borecki



</doc>
<doc id="1110188" url="https://pl.wikipedia.org/wiki?curid=1110188" title="Luis Colosio">
Luis Colosio

Luis Donaldo Colosio Murrieta (ur. 10 lutego 1950, zm. 23 marca 1994) – meksykański polityk i ekonomista, członek Partii Rewolucyjno-Instytucjonalnej.
Kandydat na prezydenta Meksyku, zamordowany w Tijuanie w marcu 1994, na pięć miesięcy przed wyborami prezydenckimi, przez Mario Aburto Martíneza. Po jego śmierci kandydatem z ramienia partii PRI został Ernesto Zedillo, który te wybory wygrał.

</doc>
<doc id="1110193" url="https://pl.wikipedia.org/wiki?curid=1110193" title="Stepan Fedak">
Stepan Fedak



</doc>
<doc id="1110194" url="https://pl.wikipedia.org/wiki?curid=1110194" title="Petra Cetkovska">
Petra Cetkovska



</doc>
<doc id="1110197" url="https://pl.wikipedia.org/wiki?curid=1110197" title="Premierzy Turks i Caicos">
Premierzy Turks i Caicos

Lista premierów Turks i Caicos.
Nowa konstytucja wysp uchwalona przez parlament Turks i Caicos oraz podpisana przez królową Elżbietę II weszła w życie 9 sierpnia 2006. Konstytucja m.in. zastąpiła stanowisko szefa ministrów stanowiskiem premiera.

</doc>
<doc id="1110200" url="https://pl.wikipedia.org/wiki?curid=1110200" title="Andrea Hlavackova">
Andrea Hlavackova



</doc>
<doc id="1110203" url="https://pl.wikipedia.org/wiki?curid=1110203" title="Żan Widenow">
Żan Widenow

Żan Wasilew Widenow, bułg. Жан Василев Виденов (ur. 22 marca 1959 w Płowdiwie) – bułgarski ekonomista i polityk, w drugiej połowie lat 80. aktywny działacz komunistyczny, po Okrągłym Stole deputowany do konstytuanty (1990–1991) oraz Zgromadzenia Narodowego 36. i 37. kadencji (1991–1997). Na początku lat 90. lider obozu postkomunistycznego jako przewodniczący Bułgarskiej Partii Socjalistycznej (1991–1996). Od 1995 do 1997 premier Bułgarii. Ustąpił na skutek konfliktu z prezydentem Żelu Żelewem i kryzysy gospodarczego, wycofując się z działalności politycznej.
Życiorys.
Średnie wykształcenie zdobył w gimnazjum o profilu angielskim w swojej rodzinnej miejscowości. Następnie rozpoczął studia w Moskiewskim Państwowym Instytucie Stosunków Międzynarodowych, które ukończył w 1985. Pracował początkowo w przedsiębiorstwach elektronicznych.
W 1983 zapisał się do Bułgarskiej Partii Komunistycznej, którą 3 kwietnia 1990 przekształcono w Bułgarską Partię Socjalistyczną (BSP). W latach 1986–1989 był zatrudniony w nomenklaturze partyjnej młodzieżowej organizacji komunistycznej DKMS. Od 1988 do 1990 był tajnym współpracownikiem bułgarskiej służby bezpieczeństwa pod pseudonimem „Dunaw”, co ujawniono w 2007 w raporcie specjalnej komisji. W okresie przemian ustrojowych w Bułgarii w 1990 wszedł do ścisłego zarządu BSP, zaś w 1991, podczas 40. kongresu partii, został mianowany jej przewodniczącym. Od 1990 do 1997 był trzykrotnie wybierany na posła: do 7. konstytuanty (1990) oraz do 36. i 37. Zgromadzenia Narodowego (1991 i 1997).
Po zwycięskich dla socjalistów wyborach parlamentarnych w 1994 Żan Widenow został desygnowany na stanowisko premiera. Stanowisko to objął w styczniu 1995. Według oceny niezależnego bułgarskiego instytutu zajmującego się gospodarką rynkową rząd Żana Widenowa wykazał się brakiem kompetencji w wielu dziedzinach, zwłaszcza w polityce finansowej, doprowadzając Bułgarię do ciężkiego kryzysu ekonomicznego w 1996. Poprzez oskarżane o powiązania z mafią spółki, jak np. Multigroup, 777, VIS-2 i SIC, dokonywano przestępstw gospodarczych na wielką skalę. Znacząco nasiliła się emigracja. W 1996 ogólnie złą sytuację pogorszył jeszcze kryzys bankowy i problemy z zaopatrzeniem w chleb. Dodatkowo kraj ogarnęła hiperinflacja – 1 dolar amerykański w styczniu 1996 kosztował 70 bułgarskich lewów, zaś w lutym 1997 już 3000 lewów. Jednocześnie część komentatorów wskazywało, iż kryzys był wynikiem błędnej polityki wielu gabinetów sprawujących władzę po przemianach ustrojowych z przełomu lat 80. i 90. Do niepowodzenia rządu przyczynił się także czynnik zewnętrzny – koniec okresu zawieszenia bułgarskiego zadłużenia zagranicznego (wynegocjowanego przez rząd Filipa Dimitrowa). Niemożność spłaty długu pogorszyła wiarygodność Bułgarii w rankingu kredytowym i wpłynęła na finansową destabilizację w kraju.
Słabe wyniki rządu spowodowały znaczny spadek poparcia dla BSP. W wyborach prezydenckich przeprowadzonych na przełomie października i listopada 1996 kandydat socjalistów Iwan Marazow, pełniący w gabinecie Żana Widenowa funkcję ministra kultury, przegrał z kandydatem prawicy Petyrem Stojanowem różnicą prawie 20 punktów procentowych. 21 grudnia 1996 podczas nadzwyczajnego kongresu socjalistów Żan Widenow ogłosił, iż podaje się do dymisji zarówno z funkcji premiera, jak i przewodniczącego partii. Jego następcą na stanowisku przewodniczącego socjalistów został Georgi Pyrwanow. Odwołanie gabinetu zostało przegłosowane 28 grudnia 1996 podczas nadzwyczajnego posiedzenia parlamentu. Żan Widenow pełnił obowiązki premiera do lutego 1997. Po jego rezygnacji socjaliści podjęli próbę sformowania kolejnego rządu, lecz spotkało się to z gwałtownymi protestami społecznymi. W tej sytuacji BSP musiała zgodzić się na rozwiązanie 37. Zgromadzenia Narodowego i rozpisanie przedterminowych wyborów, które zakończyły się jej wyborczą porażką i przejęciem rządów przez bułgarską prawicę, na czele której stał Iwan Kostow.
Po dymisji Żan Widenow stopniowo wycofał się z aktywnej polityki. Został później wykładowcą na prywatnej uczelni w Płowdiwie. W 2009 ogłosił swoje odejście z partii socjalistycznej.
Życie prywatne.
Jest żonaty z Kataliną Widenowową, z którą ma jedno dziecko.

</doc>
<doc id="1110204" url="https://pl.wikipedia.org/wiki?curid=1110204" title="Teofil Jagodziński">
Teofil Jagodziński

Teofil Jagodziński (ur. 26 listopada 1833 w Warszawie, zm. 22 marca 1907 w Warszawie) – polski duchowny katolicki, kanonik warszawski, prefekt i wicedyrektor Warszawskiego Instytutu Głuchoniemych i Ociemniałych.
Życiorys.
Był synem Stanisława (urzędnika rządu gubernialnego) i Wiktorii z Bagniewskich. Kształcił się początkowo w domu rodzinnym, następnie w szkole prywatnej Józefa Świderskiego w Warszawie i gimnazjum filologicznym; w 1852 rozpoczął naukę w seminarium duchownym księży misjonarzy przy kościele Św. Krzyża w Warszawie, dwa lata później przeniósł się do Akademii Duchownej Warszawskiej, którą ukończył w 1858 jako kandydat teologii. Rok przed jej ukończeniem w 1857 przyjął święcenia kapłańskie z rąk biskupa Piotra Pawła Beniamina Szymańskiego. 
Działalność w Instytucie Głuchoniemych i Ociemniałych.
We wrześniu tegoż roku został mianowany nauczycielem religii i kapelanem Warszawskiego Instytutu Głuchoniemych i Ociemniałych. Od 1863 przez 22 lata pełnił funkcję wicedyrektora Instytutu, by w 1885 przejąć czasowo obowiązki dyrektora; ustąpił z kierownictwa wraz z początkiem roku szkolnego 1887/1888, kiedy władze powierzyły dyrekcję Rosjaninowi Michaiłowi Zieniecowi. Ks. Jagodziński pozostał prefektem w Instytucie, troszcząc się o jego los do końca życia, m.in. na miesiąc przed śmiercią w styczniu 1907 wystosował memoriał do petersburskiego ministerstwa oświaty w sprawie nowej ustawy o Instytucie. Pismo to wydrukował "Przegląd Katolicki", którego Jagodziński był wieloletnim redaktorem odpowiedzialnym (od 1878) i publicystą.
Godności kościelne.
W okresie poprzedzającym wybuch powstania styczniowego wspierał ruch narodowościowy składkami. Wiosną i latem 1865 pełnił czasowo obowiązki proboszcza kościoła Św. Aleksandra, w związku z aresztowaniem i internowaniem ks. Juliana Zdzitowieckiego. Od 1880 otrzymał szereg godności kościelnych; był kanonikiem honorowym kaliskim, kanonikiem gremialnym warszawskim, wreszcie z nominacji Leona XIII papieskim prałatem domowym (1900).
Publikacje dla głuchoniemych.
Poza pracą duszpasterską, pedagogiczną i redaktorską w "Przeglądzie Katolickim" ks. Jagodziński współpracował z "Encyklopedią Kościelną" Nowodworskiego oraz ogłaszał prace z piśmiennictwa specjalnego, m.in. "Książka do nabożeństwa dla głuchoniemych" (1876) i "Słownik mimiczny dla głuchoniemych i osób z nimi styczność mających" (1879, z Józefem Hollakiem).
Zmarł 22 marca 1907 w Warszawie, na krótko przed jubileuszem 50-lecia święceń kapłańskich. Pochowany został w podziemiach kościoła Św. Karola Boromeusza przy cmentarzu Powązkowskim.

</doc>
<doc id="1110213" url="https://pl.wikipedia.org/wiki?curid=1110213" title="Dane Cook">
Dane Cook

Dane Jeffrey Cook (ur. 18 marca 1972 w Cambridge) – amerykański aktor i komik pochodzenia irlandzkiego i włoskiego.
Życiorys.
Wczesne lata.
Urodził się w Cambridge, w stanie Massachusetts w rodzinie rzymskokatolickiej jako drugi syn Donny Jean (z domu Ford, zm. 3 lipca 2006 na nowotwór złośliwy) i George’a F. Cooka (zm. 2007), didżeja radiowego. Dorastał z siostrami i bratem w Arlington. Był fanem magazynu "Fangoria". W 1990 ukończył Arlington High School w Arlington, mieście w hrabstwie Middlesex, w stanie Massachusetts, gdzie wystąpił w szkolnym musicalu "Grease". Dorabiał w Video Horizons i restauracji "Burger King". Jako nastolatek przyglądał się pracy ojca w rozgłośni radiowej, gdzie pojawiali się profesjonalni komicy tacy jak Bill Cosby, Johnny Carson i George Carlin.
Kariera.
Po występach w komediowych klubach 'Catch a Rising Star' w Harvard Square w Cambridge i Laugh Factory w Hollywood (1995), trafił na szklany ekran w serialu ABC "Może tym razem" ("Maybe This Time", 1995-1996). Zadebiutował na ekranie w dwóch produkcjach kinowych - dreszczowcu "Lep na muchy" ("Flypaper", 1997) u boku Craiga Sheffera, Talisy Soto, Lucy Liu, Illeany Douglas i Jamesa Wildera oraz komedii "Buddy" (1997) z Rene Russo i Alanem Cummingiem. Następnie pojawił się w jednym z odcinków sitcomu NBC "A teraz Susan" ("Suddenly Susan", 1998) z Brooke Shields.
Zagrał w komedii "Superbohaterowie" ("Mystery Men", 1999) u boku Bena Stillera, Williama H. Macy, Geoffreya Rusha, Grega Kinneara i Toma Waitsa, komedii sensacyjnej "Simon wkracza do akcji" ("Simon Sez", 1999) z Dennisem Rodmanem, filmie przygodowym "Dotyk" ("The Touch", 2002) u boku Michelle Yeoh i Bena Chaplina.
W telewizyjnej komedii "Gorączka Wietrznego Miasta" ("Windy City Heat", 2003) wcielił się w postać Romana Polańskiego. Nagrał trzy komediowe albumy: "Harmful If Swallowed" (2003), "Retaliation" (2005) i "Rough around the Edges: Live from Madison Square Garden" (2007).

</doc>
<doc id="1110214" url="https://pl.wikipedia.org/wiki?curid=1110214" title="A Compact Compilation">
A Compact Compilation

A Compact Compilation – album kompilacyjny brytyjskiej grupy Camel wydany w 1985. Kompilacja obejmuje utwory z albumów Mirage, The Snow Goose, Moonmadness oraz Rain Dances.
Lista utworów.
Album zawiera utwory:
Muzycy.
Twórcami albumu są:

</doc>
<doc id="1110217" url="https://pl.wikipedia.org/wiki?curid=1110217" title="Paradise City">
Paradise City

Paradise City – piosenka hardrockowej grupy Guns N’ Roses. Utwór został zawarty na wydanym w 1987 albumie "Appetite for Destruction", a jako singel został wydany w 1989 roku.
Piosenka.
Autorem gitarowych riffów jest Slash. Podczas programu "Never Mind The Buzzcocks" w stacji BBC Slash stwierdził, że pierwotnie słowa miały brzmieć "„...where the girls are fat and they’ve got big titties”". Jest to jedyny utwór na albumie, w którym zastosowano syntezator.
Utwór ten zawsze jest grany na zakończenie koncertów od czasu Use Your Illusion Tour wyłączając jeden koncert.
Piosenka ta zajęła dwudzieste pierwsze miejsce w rankingu VH1's 40 Greatest Metal Songs of All Time, trzecie miejsce w rankingu 100 najlepszych solówek gitarowych wszech czasów magazynu "Total Guitar", zyskała także wiele innych podobnych nagród na przestrzeni lat. Zajęła 453. miejsce w rankingu „The 500 Greatest Songs of All Time” magazynu "Rolling Stone".
Historia.
Utwór „Paradise City” został napisany podczas pierwszej, klubowej trasy zespołu. Grupa miała zagrać kilka koncertów wzdłuż zachodniego wybrzeża od Los Angeles zaczynając, a kończąc na Seattle, rodzinnym mieście McKagana. Pechowa trasa nie trwała długo, gdyż jadąc przez pustynię grupie zepsuł się samochód. Zespół, ubrany w skórzane spodnie i kurtki, musiał pieszo dojść do najbliższego zamieszkanego obszaru, wiele kilometrów od miejsca zdarzenia. Właśnie wtedy, podczas długiego marszu zaczęli tęsknić do miasta, którego tak bardzo nienawidzili i z którego chcieli się wydostać – L.A. Przekonali się, że mimo wszystkich niewygód, biedy i smogu, Miasto Aniołów było ich domem. W końcu, odwodnieni i wyczerpani dotarli na miejsce. Nie mogli kontynuować trasy, zostali bez pieniędzy i sprzętu. Trasa ta, nazywana przez sam zespół „Hell Tour” scementowała pierwszy stały skład Guns N’ Roses.

</doc>
<doc id="1110218" url="https://pl.wikipedia.org/wiki?curid=1110218" title="Ewa Kuzyk-Florczak">
Ewa Kuzyk-Florczak

Ewa Kuzyk-Florczak (ur. 1 maja 1949 w Katowicach) – polska aktorka.
Życiorys.
W 1975 roku ukończyła studia na PWST w Warszawie. Grała w Teatrze na Woli oraz w latach 1986–1992 w Teatrze Komedia (Teatr Komedia: 1986–1990, Teatr Północny: 1990–1992) w Warszawie. Popularność zdobyła rolą Ewy Olszańskiej w serialu "07 zgłoś się".
Jej mężem był aktor Sławomir Orzechowski, rozwiedli się. Mają dwoje dzieci.
W 1981 została odznaczona Brązowym Krzyżem Zasługi. W 2022 roku aktorkę odznaczono Brązowym Medalem „Zasłużony Kulturze Gloria Artis”.

</doc>
<doc id="1110222" url="https://pl.wikipedia.org/wiki?curid=1110222" title="Czas zguby">
Czas zguby

Czas zguby ("Kaal", hindi काल, urdu کال) – bollywoodzki film przygodowy wyreżyserowany w 2005 roku przez Soham Shaha.
Soham Shah jest twórcą dialogów i współtwórcą scenariusza (Wraz z Karan Joharem). Producentami tego filmu są Karan Johar i Shah Rukh Khan.
Ten ostatni rozsławił go tańcząc do piosenki "Kaal Dhamaal". Film opowiada historię badacza przyrody, który w Parku Narodowym Jima Corbetta wraz z żoną i przyjaciółmi walczy o życie z siłami nadprzyrodzonymi. W rolach głównych występują Ajay Devgan, John Abraham, Vivek Oberoi, Lara Dutta i Esha Deol.
Fabuła.
Dev Malhotra (Vivek Oberoi) z dziewczyną Ishiką (Lara Dutta) i dwójką przyjaciół Vishalem i Satjitem wyruszają na kilkudniowy wypoczynek na farmie. Po drodze mijają rezerwat tygrysów. Sajit, wielki miłośnik polowań przekonuje ich, aby wjechali na teren rezerwatu. Dev protestuje goraco. Nienawidzi u swojego przyjaciela jego pasji do zabijania zwierząt.
W tym samym czasie do rezerwatu przyjeżdża pracujący dla "National Geographic" Krish (John Abraham) z żoną Riyą (Esha Deol). Jego zadaniem jest zbadać tajemnicę powtarzających się ostatnio w rezerwacie śmierci turystów rozszarpywanych przez tygrysa-ludojada. Zderzenie ich samochodóow zderza też ze sobą ich losy. I rozpoczyna ich dramat. Najpierw ginie kierowca auta Krisha. Potem tygrys wywleka nocą śpiącego przed domem przewodnika rezerwatu. Młodzi w panice szukają lekkomyślnego Sajita, który wbrew ostrzeżeniom wybrał się na polowanie. Myśliwy sam został upolowany. Przerażeni czekają, kto następny. Krish atakuje Deva. Zwraca uwagę, że ginie zawsze osoba, na którą wybuchowy drażliwy Dev naskoczył przedtem z wrogością grożąc jej zabiciem. Groza rośnie. Pozostała piątka ucieka w panice ostrzegana przez strażnika rezerwatu, że wkrótce podniesie się woda w rzece i deszcz spowoduje obsuwanie się dróg. Dżungla ich uwięzi. I rzeczywiście droga okazuje się nieprzejezdna. Zagubionych niewiedzących, dokąd jechać dalej po raz kolejny ratuje tajemniczy Kaali (Ajay Devgan). Oferuje im pomoc obiecując wskazać właściwą drogę, ale jednocześnie niepokoi ich tekstami typu "to, co widzisz nie jest tym, co się naprawdę dzieje, a w to, czego nie widzisz, w to nie uwierzysz". Recytuje im wiersz "Spójrz na swą dłoń. Linia, która przykuła cię do życia, już nie istnieje. Chodź, obejmij mnie, jestem twoim końcem". Opowiada historię sugerującą, że za śmierć szerzącą się w rezerwacie odpowiedzialny jest nie tygrys-ludojad, ale duch człowieka skatowanego przez tłum i rzuconego na pożarcie głodnym tygrysom. Wywołuje swoimi opowieściami przerażenie dziewczyn i wściekłość Deva. Stwarza atmosferę czekania na śmierć kolejnej osoby. I śmierć nadchodzi. Podczas przeprawy przez rzekę ginie bliski obłędu ze strachu Vishal. Po śmierci kolejnej osoby Dev zauważa, że Kaali nie odbija się w wodzie. Nie ma go też na filmie kręconym przez nich. Przerażona trójka ucieka w panice przed swoim przewodnikiem. Czy można uciec przed zemstą ducha?

</doc>
<doc id="1110223" url="https://pl.wikipedia.org/wiki?curid=1110223" title="Lamblie">
Lamblie



</doc>
<doc id="1110224" url="https://pl.wikipedia.org/wiki?curid=1110224" title="Lambrie">
Lambrie



</doc>
<doc id="1110233" url="https://pl.wikipedia.org/wiki?curid=1110233" title="Trichurioza">
Trichurioza

Trichurioza (włosogłówczyca, łac. "trichuriosis", ang. trichuriasis) – choroba pasożytnicza spowodowana infestacją włosogłówki ludzkiej ("Trichuris trichiura", syn. "Trichocephalus trichiurus").
Epidemiologia.
Zarażenia włosogłówką są częste na całym świecie, zwłaszcza w krajach ciepłych i tropikalnych. Masywne infestacje notuje się najczęściej na Karaibach, w południowej Afryce i Malezji.
Objawy i przebieg.
W masywnej inwazji owrzodzenia jelita odpowiadają za obraz kliniczny przypominający wrzodziejące zapalenie jelita grubego z częstymi, luźnymi, krwisto-śluzowymi stolcami i niedokrwistością.
Rozpoznanie.
Rozpoznanie trichuriozy stawia się na podstawie badania koproskopowego. Jaja pasożyta wydalane są począwszy od 3. miesiąca po zarażeniu. Zaleca się określenie liczby jaj włosogłówki w 1 gramie kału metodą Kato i Miury; wynik poniżej 1000/g odpowiada lekkiej inwazji, wynik powyżej 10 000/g ciężkiej.
Leczenie.
Lekiem z wyboru jest albendazol podawany w jednorazowej dawce 400 mg "p.o." (w USA FDA nie zezwoliło na rejestrację leku do tego wskazania) lub mebendazol w dawce 100 mg "p.o." 2 x dziennie przez 3 dni. W ciężkich inwazjach terapia może wymagać powtórzenia. W niektórych zarażeniach skojarzone leczenie iwermektyną i albendazolem jest skuteczniejsze niż monoterapia.

</doc>
<doc id="1110238" url="https://pl.wikipedia.org/wiki?curid=1110238" title="Nagroda IIFA dla Najlepszej Aktorki">
Nagroda IIFA dla Najlepszej Aktorki

 Nagroda IIFA dla Najlepszej Aktorki jest wybierana przez widzów i ogłaszana podczas ceremonii. Najwięcej nagród w ramach Nagrody International Indian Film Academy zdobyła Rani Mukerji zwyciężając trzykrotnie rok za rokiem.
Lista nagrodzonych:

</doc>
<doc id="1110241" url="https://pl.wikipedia.org/wiki?curid=1110241" title="Strawienie">
Strawienie



</doc>
<doc id="1110244" url="https://pl.wikipedia.org/wiki?curid=1110244" title="Another Day (singel U2)">
Another Day (singel U2)

Another Day – piosenka rockowej grupy U2. Była pierwszym singlem w historii zespołu. Utwór znalazł się również na albumie "Boy".
„Another Day” był jednym z najrzadziej wykonywanych utworów na żywo grupy. Zespół wykonał go po raz ostatni 27 lipca 1980 roku.
Na wydaniu singla znalazł się także inny utwór, „Twilight”, który został umieszczony na płycie "Boy" i był regularnie grany na żywo do 1984 roku.
Lista utworów.
Jest to jedyna znana wersja, dostępna wyłącznie w Irlandii.

</doc>
<doc id="1110251" url="https://pl.wikipedia.org/wiki?curid=1110251" title="Anneliese Kohlmann">
Anneliese Kohlmann

Anneliese Kohlmann (ur. 23 marca 1921 w Hamburgu, zm. 17 września 1977) – niemiecka nazistka, nadzorczyni SS (SS-Aufseherin) w nazistowskim obozie koncentracyjnym Bergen-Belsen oraz zbrodniarka wojenna.
Życiorys.
Pochodziła z rodziny murarza i gospodyni domowej, nie ma wiadomości o uzyskanym wykształceniu. W 1940 wstąpiła do NSDAP. Na początku listopada 1944 zatrudniona była w charakterze sprzedawczyni biletow tramwajowych w Hamburgu, skąd została powołana do pracy jako personel pomocniczy SS w podobozie Hamburg – Neugraben. W marcu 1945 przeniesiono ją do KL Tiefstack w pobliżu Hamburga. Jak utrzymywała, obóz Tiefstack opuściła bez pozwolenia i udała się rowerem do KL Bergen-Belsen, gdzie przebywała w dniach 8–15 kwietnia 1945, ukrywając się w tłumie w pasiaku więziennym. Aresztowano ją 17 kwietnia 1945 przez armię brytyjską po tym, jak więźniowie z Neugraben i Tiefstack ją rozpoznali. Została osadzona w więzieniu w Celle. Wyrokiem drugiego procesu załogi Bergen-Belsen została skazana na 2 lata pozbawienia wolności, z czego jeden rok został zaliczony na poczet kary w związku z aresztem tymczasowym. Pozostały okres kary odbyła w więzieniu Fühlsbüttel.

</doc>
<doc id="1110253" url="https://pl.wikipedia.org/wiki?curid=1110253" title="Eugene Donald Millikin">
Eugene Donald Millikin

Eugene Donald Millikin (12 lutego 1891 – 26 lipca 1958) – amerykański polityk, członek Partii Republikańskiej. W latach 1941–1957 był przedstawicielem stanu Kolorado w Senacie Stanów Zjednoczonych.

</doc>
<doc id="1110256" url="https://pl.wikipedia.org/wiki?curid=1110256" title="Kelli Garner">
Kelli Garner

Kelli Brianne Garner (ur. 11 kwietnia 1984 w Bakersfield w stanie Kalifornia, USA) – amerykańska aktorka.

</doc>
<doc id="1110258" url="https://pl.wikipedia.org/wiki?curid=1110258" title="Mebendazol">
Mebendazol

Mebendazol – organiczny związek chemiczny, lek przeciwrobaczy stosowany w zarażeniu obleńcami i niektórymi płazińcami.
Mechanizm działania.
Mebendazol powoduje porażenie pasożytów przez selektywne i nieodwracalne zablokowanie transportu glukozy i innych substancji. Jest też trucizną wrzeciona podziałowego, powodującą nondysjunkcję chromosomów.
Wskazania.
Glistnica, włośnica, włosogłówczyca, infestacje tęgoryjca i owsika.
Działania niepożądane.
W zalecanych dawkach zwykle są minimalne; najczęstsze to podrażnienie przewodu pokarmowego. Nie stosuje się mebendazolu w I trymestrze ciąży.
Przeciwwskazania.
W trakcie kuracji lekiem nie należy spożywać alkoholu. Również spożywanie dużej ilości tłustych potraw powoduje zwiększone jego wchłanianie. Normalnie lek przyswajany jest przez organizm ludzki w 2–5%. Reszta wydalana jest w postaci niezmienionej z kałem (95%). Przyjmowanie mebendazolu z tłuszczami albo alkoholem (lub łącznie) może odwrócić tę proporcję, co w związku ze szkodliwym działaniem leku może dać rozmaite działania niepożądane.

</doc>
<doc id="1110259" url="https://pl.wikipedia.org/wiki?curid=1110259" title="Pustkowie Jędrzejewskie">
Pustkowie Jędrzejewskie

Pustkowie Jędrzejewskie – część wsi Świnków w Polsce położona w województwie wielkopolskim, w powiecie krotoszyńskim, w gminie Krotoszyn.
Pustkowie Jędrzejewskie wchodzi w skład sołectwa Świnków.
W latach 1975–1998 Pustkowie Jędrzejowskie położone było w województwie kaliskim.

</doc>
<doc id="1110261" url="https://pl.wikipedia.org/wiki?curid=1110261" title="Aleksandr Kuczma">
Aleksandr Kuczma

Aleksandr Kuczma (kaz. Александр Кучма, ur. 9 grudnia 1980 r. w Tarazie) - kazachski piłkarz, występujący na pozycji obrońcy. W Polsce znany z występów w Ruchu Chorzów.
W czerwcu 2011 roku zawodnik gościł w Polsce przy okazji meczu w ramach eliminacji Ligi Europejskiej pomiędzy Jagiellonią Białystok a kazachskim Jertisem Pawłodar.

</doc>
<doc id="1110264" url="https://pl.wikipedia.org/wiki?curid=1110264" title="Roszki-Bór">
Roszki-Bór

Roszki-Bór (wcześniejsza nazwa Bór) – część wsi Roszki, w Polsce, w województwie wielkopolskim, w powiecie krotoszyńskim, w gminie Krotoszyn. Miejscowość wchodzi w skład sołectwa Roszki.
W latach 1975–1998 miejscowość położona była w województwie kaliskim.

</doc>
<doc id="1110268" url="https://pl.wikipedia.org/wiki?curid=1110268" title="Brzezinka (województwo wielkopolskie)">
Brzezinka (województwo wielkopolskie)

Brzezinka – osada leśna w Polsce, położona w województwie wielkopolskim, w powiecie krotoszyńskim, w gminie Krotoszyn.
W latach 1975–1998 miejscowość należała administracyjnie do województwa kaliskiego.

</doc>
<doc id="1110269" url="https://pl.wikipedia.org/wiki?curid=1110269" title="Pneumocystozowe zapalenie płuc">
Pneumocystozowe zapalenie płuc



</doc>
<doc id="1110270" url="https://pl.wikipedia.org/wiki?curid=1110270" title="Rashid al-Din">
Rashid al-Din



</doc>
<doc id="1110271" url="https://pl.wikipedia.org/wiki?curid=1110271" title="Pałac Nonsuch">
Pałac Nonsuch

Pałac Nonsuch ("Nonsuch Palace") - wiejska rezydencja angielskiej rodziny królewskiej istniejąca w XVI i XVII wieku. Pałac znajdował się niedaleko dzisiejszego miasteczka Epsom w hrabstwie Surrey. Aby zrobić miejsce pod jego budowę, z ziemią została zrównana istniejąca wcześniej w tym miejscu wioska Cuddington.
Budowa pałacu trwała w latach 1538-1547, zaś inicjatorem jego powstania był król Henryk VIII. Miał on być pomnikiem potęgi Tudorów i zarazem swoistą odpowiedzią na wzniesiony przez Franciszka I zamek w Chambord. Projekt nigdy nie został jednak w pełni zrealizowany - po śmierci Henryka VIII prace budowlane zostały zahamowane, choć pałac nie był jeszcze ukończony. W 1556 królowa Maria I sprzedała Nonsuch księciu Arundel. 
Pałac wrócił do rąk rodziny królewskiej w 1590 i pozostawał w nich przez kolejne 80 lat. W 1670 król Karol II podarował go swej kochance, Barbarze, księżnej Castlemaine. Ta z kolei, potrzebując pieniędzy na spłatę hazardowych długów, w 1682 podjęła decyzję o rozbiórce pałacu i sprzedaży jego poszczególnych elementów. Niektóre z nich można dziś oglądać w British Museum. Po samym pałacu pozostało bardzo niewiele, przez długie lata uważano tę budowlę za doszczętnie zniszczoną. Dopiero w 1959 w miejscu, gdzie stała, podjęto wykopaliska archeologiczne i natrafiono na fundamenty jej sali bankietowej. Odkrycie to uważa się za jedno z najważniejszych w historii brytyjskiej archeologii nowożytnej. 
Nazwa pałacu, "Nonsuch", dosłownie oznacza, że jest „jak żaden inny”, „nie ma drugiego takiego [pałacu]”.

</doc>
<doc id="1110273" url="https://pl.wikipedia.org/wiki?curid=1110273" title="Nagroda International Indian Film Academy">
Nagroda International Indian Film Academy

Nagroda International Indian Film Academy) (zazwyczaj nazywane Nagroda IIFA) – prestiżowa nagroda wyrażająca uznanie filmom indyjskim w języku hindi z Bollywoodu. Nagrody są przydzielane co roku podczas ceremonii, która ma miejsce poza granicami Indii. Organizatorem nagród jest firma "Wizcraft International Entertainment", która postawiła sobie za cel popularyzację kina indyjskiego poza granicami państwa. IIFA od 2003 roku jest fundacją wspieraną sztabem doradców – osobistości ze świata filmu indyjskiego (wśród nich są Amitabh Bachchan, Ramesh Sippy, Jyoti Prakash Dutta, Vinod Khanna, Jaya Bachchan, Pahlaj Nahalani, Shyam Shroff i David Dhawan).
Przedstawiciele świata filmowego wybierają filmy i twórców do nominacji, a publiczny międzynarodowy wybór widzów decyduje droga internetową o przyznaniu nagrody.
Nagrody przyznano po raz pierwszy przyznawać w 2000 roku w Londynie w The O2. Od tego czasu ceremonia wręczania nagród odbywała się w różnych miejscach w różnych krajach.
Nagrody.
Najpopularniejsze nagrody.
Nagrody wyrażają uznanie filmom zrealizowanym rok wcześniej.

</doc>
<doc id="1110283" url="https://pl.wikipedia.org/wiki?curid=1110283" title="Dąbrowa (gmina Krotoszyn)">
Dąbrowa (gmina Krotoszyn)

Dąbrowa – osada leśna w Polsce położony w województwie wielkopolskim, w powiecie krotoszyńskim, w gminie Krotoszyn. Miejscowość wchodzi w skład sołectwa Roszki.
W latach 1975–1998 miejscowość położona była w województwie kaliskim.
Oprócz dawnej leśniczówki znajduje się tu parking i leśny punkt edukacyjny (tablice informacyjne, miejsce spotkań na świeżym powietrzu). Na północ od leśniczówki stoi pomnik leśniczego Wojciecha Kaźmierczaka, zamordowanego przez kłusowników w 1903. Na południowy wschód położone jest grodzisko pierścieniowate o średnicy wewnętrznej 60 m, z wałem o szerokości 7 m. Na północny wschód, w lesie, leży Diabelski Kamień.
Zobacz też: Dąbrowa

</doc>
<doc id="1110286" url="https://pl.wikipedia.org/wiki?curid=1110286" title="Jastrzębiec (województwo wielkopolskie)">
Jastrzębiec (województwo wielkopolskie)

Jastrzębiec – osada leśna w Polsce położony w województwie wielkopolskim, w powiecie krotoszyńskim, w gminie Krotoszyn. Miejscowość wchodzi w skład sołectwa Roszki.
W latach 1975–1998 miejscowość położona była w województwie kaliskim.

</doc>
<doc id="1110289" url="https://pl.wikipedia.org/wiki?curid=1110289" title="Love metal">
Love metal



</doc>
<doc id="1110292" url="https://pl.wikipedia.org/wiki?curid=1110292" title="Paragonimus westermani">
Paragonimus westermani

Paragonimus westermani – gatunek pasożytniczej przywry, spotykany także u człowieka. Choroba wywoływana przez tę przywrę to paragonimoza, występująca po spożyciu surowych ryb lub skorupiaków zawierających metacerkarie pasożyta.
Przywra pasożytuje w miąższu płuc człowieka, powodując powstawanie torbieli łatwo ulegających zakażeniom bakteryjnym. Podczas migracji larw do płuc występują niecharakterystyczne objawy: gorączka, ból w klatce piersiowej, kaszel, krwioplucie.
Zarażenia pasożytem i pokrewnymi gatunkami ("P. philippinensis", "P. heterotremus", "P. africanus", "P. uterobilateralis", "P. peruvianus", "P. mexicanus") spotyka się w Chinach, Laosie, Korei, Japonii, Tajlandii, Malezji, Indonezji, Indiach oraz na Tajwanie, Filipinach i Cejlonie.
Rozpoznanie paragonimozy stawiane jest na podstawie stwierdzenia obecności jaj przywry w plwocinie lub kale. Przeciętne jajo przywry ma wymiary 85 na 53 µm (zakres wielkości to 68-118 na 39-67 µm). Jaja są żółtobrązowawe, jajowatego lub wydłużonego kształtu, o cienkiej powłoce, często asymetryczne z jednym biegunem spłaszczonym. Na szerszym końcu widoczne bywa wieczko (operculum), przeciwny biegun jaja jest zwężony. Jaja są wydalane nieprzeobrażone.
W leczeniu infestacji "Paragonimus westermani" stosuje się prazykwantel (25 mg/kg masy ciała "p.o." 3 x dziennie przez 2 dni) lub triklabendazol (20 mg/kg masy ciała "p.o." w dwóch równych dawkach). Triklabendazol jest niezarejestrowany przez amerykańską Agencję Żywności i Leków.

</doc>
<doc id="1110295" url="https://pl.wikipedia.org/wiki?curid=1110295" title="Jelonek (powiat krotoszyński)">
Jelonek (powiat krotoszyński)

Jelonek – osada leśna w Polsce położony w województwie wielkopolskim, w powiecie krotoszyńskim, w gminie Krotoszyn. Miejscowość wchodzi w skład sołectwa Roszki.
W latach 1975–1998 miejscowość położona była w województwie kaliskim.

</doc>
<doc id="1110297" url="https://pl.wikipedia.org/wiki?curid=1110297" title="Miłowiec">
Miłowiec

Miłowiec – osada leśna w Polsce położony w województwie wielkopolskim, w powiecie krotoszyńskim, w gminie Krotoszyn. Miejscowość wchodzi w skład sołectwa Roszki.
W latach 1975–1998 miejscowość położona była w województwie kaliskim.

</doc>
<doc id="1110298" url="https://pl.wikipedia.org/wiki?curid=1110298" title="William V. Roth Jr.">
William V. Roth Jr.

William Victor „Bill” Roth Jr. (ur. 22 lipca 1921 w Great Falls, zm. 13 grudnia 2003 w Waszyngtonie) – amerykański polityk, członek Partii Republikańskiej. W latach 1967–1970 reprezentował stan Delaware w Izbie Reprezentantów Stanów Zjednoczonych, a w latach 1971–2003 był przedstawicielem tego stanu w Senacie Stanów Zjednoczonych.
Uchodzący za przedstawiciela umiarkowanego, centrowego skrzydła Partii Republikańskiej Roth został pokonany w walce o szóstą kadencję przez demokratycznego gubernatora Thomasa R. Carpera.

</doc>
<doc id="1110299" url="https://pl.wikipedia.org/wiki?curid=1110299" title="Sebastián Leto">
Sebastián Leto

Sebastián Eduardo Leto (ur. 30 sierpnia 1986 w Alejandro Korn) – argentyński piłkarz występujący na pozycji napastnika. Aktualnie pozostaje bez klubu. Wychowanek Lanús, w swojej karierze grał także w takich zespołach jak Liverpool, Olympiakos SFP oraz Calcio Catania, Panathinaikos AO, a ostatnio w Club Emirates.

</doc>
<doc id="1110301" url="https://pl.wikipedia.org/wiki?curid=1110301" title="The Hands That Built America">
The Hands That Built America

The Hands That Built America to piosenka rockowej grupy U2, wydana na soundtracku filmu "Gangi Nowego Jorku". Była jednym z dwóch nowych utworów zespołu, które znalazły się na kompilacyjnym albumie The Best of 1990-2000; drugim był "Electrical Storm". Piosenka otrzymała nominację do Oscara w kategorii "Oscar za najlepszą piosenkę oryginalną", jednak przegrała z utworem rapera Eminema, "Lose Yourself". Otrzymała natomiast nagrodę Złotego Globu, za najlepszą piosenkę filmową.
Kompozycja.
"The Hands That Built America" w całości opowiada o Nowym Jorku. Pierwsza część piosenki nawiązuje do wielkiej klęski głodu w Irlandii, która przyczyniła się do emigracji setek tysięcy Irlandczyków do Stanów Zjednoczonych. Druga i trzecia część opowiada o tzw. "amerykańskim śnie" (American Dream) i mówi o tym, iż ciężka praca się opłaca, przynosząc duże zyski. Finałowe wersy utworu odnoszą się natomiast do tragicznych ataków terrorystycznych, które miały miejsce 11 września 2001 roku.
Wideoklip.
Do utworu zostały nakręcone dwa teledyski.
Pierwszy był kombinacją pomieszanych fragmentów filmu "Gangi Nowego Jorku" z ujęciami przedstawiającymi zespół wykonujący piosenkę na czarno-białym tle. To wideo było stworzone do wersji utworu, który można znaleźć na "The Best of 1990-2000".
Druga wersja teledysku składała się tylko i wyłącznie z widea przedstawiającego zespół wykonujący piosenkę na czarno-białym tle. Ten wideoklip był stworzony do akustycznej wersji utworu.

</doc>
<doc id="1110303" url="https://pl.wikipedia.org/wiki?curid=1110303" title="Pomnik Fryderyka Chopina w Parku Południowym we Wrocławiu">
Pomnik Fryderyka Chopina w Parku Południowym we Wrocławiu

Pomnik Fryderyka Chopina we Wrocławiu – pomnik znajdujący się we Wrocławiu w Parku Południowym, został wzniesiony dla upamiętnienia pobytów i występu Fryderyka Chopina we Wrocławiu (koncert publiczny w 1830 roku). Autorem rzeźby jest Jan Kucz. Pomnik został odsłonięty 5 września 2004 roku.

</doc>
<doc id="1110304" url="https://pl.wikipedia.org/wiki?curid=1110304" title="Odrodzenie (województwo wielkopolskie)">
Odrodzenie (województwo wielkopolskie)

Odrodzenie – osada leśna w Polsce położony w województwie wielkopolskim, w powiecie krotoszyńskim, w gminie Krotoszyn. Miejscowość wchodzi w skład sołectwa Roszki.
W latach 1975–1998 miejscowość położona była w województwie kaliskim.

</doc>
<doc id="1110310" url="https://pl.wikipedia.org/wiki?curid=1110310" title="Rozdrażewek">
Rozdrażewek

2 miejscowości w Polsce:

</doc>
<doc id="1110311" url="https://pl.wikipedia.org/wiki?curid=1110311" title="Pomnik Chopina we Wrocławiu">
Pomnik Chopina we Wrocławiu



</doc>
<doc id="1110315" url="https://pl.wikipedia.org/wiki?curid=1110315" title="Ewa Florczak">
Ewa Florczak



</doc>
<doc id="1110317" url="https://pl.wikipedia.org/wiki?curid=1110317" title="Rozdrażewek (gmina Krotoszyn)">
Rozdrażewek (gmina Krotoszyn)

Rozdrażewek – osada leśna w Polsce położona w województwie wielkopolskim, w powiecie krotoszyńskim, w gminie Krotoszyn. Miejscowość wchodzi w skład sołectwa Roszki.
W latach 1975–1998 miejscowość położona była w województwie kaliskim.

</doc>
<doc id="1110318" url="https://pl.wikipedia.org/wiki?curid=1110318" title="Nagroda IIFA dla Najlepszego Filmu">
Nagroda IIFA dla Najlepszego Filmu

Zwycięzcy Nagroda IIFA dla Najlepszego Filmu - nominowani przez znakomitości kina bollywoodzkiego w Indiach wybierani drogą internetowa przez widzów. Nagrody są wręczane na uroczystości poza granicami Indii.

</doc>
<doc id="1110319" url="https://pl.wikipedia.org/wiki?curid=1110319" title="Until The End Of The World">
Until The End Of The World



</doc>
<doc id="1110320" url="https://pl.wikipedia.org/wiki?curid=1110320" title="Sumbar">
Sumbar

Sumbar (t. Sari-su, Sara-su) – rzeka w północno-wschodnim Iranie i w południowo-zachodnim Turkmenistanie, prawy dopływ Atreku. Długość – 245 km, powierzchnia zlewni – 8,3 tys. km².
Sumbar wypływa w irańskiej części gór Kopet-dag, przecina granicę z Turkmenistanem i płynie wzdłuż tych gór na północny zachód, po czym wpada do Atreku. W dolnym biegu wysycha na 2 do 5 miesięcy w roku. Zasilany przede wszystkim wodami deszczowymi i gruntowymi. Wody Sumbaru wykorzystuje się do nawadniania gruntów, głównie pod sady owocowe.

</doc>
<doc id="1110321" url="https://pl.wikipedia.org/wiki?curid=1110321" title="Buka (wezyr Ilchanidów)">
Buka (wezyr Ilchanidów)

Buka (w formie persk. Bugha, بوقا) (ur. ?, zm. 16 stycznia 1289) – naczelny dowódca ("beglerbegi") i wezyr ilchana Arguna.
Należał do plemienia Dżałair. Wraz z bratem Arukiem wychowywał się w bliskim otoczeniu ilchana Abaki (1265–1282). Mianowany tamghaczim (nadzorcą nad poborem podatku od handlu), po śmierci Abaki Buka, bez sukcesu wspierał jego syna Arguna (1284–1291) w walce o tron. Uniknął jednak odwetu ze strony zwycięskiego Tokudara (1282–1284), ponieważ wstawiła się za nim matka nowego ilchana, Kutuj-chatun. Buka nie ukrywał swojego niezadowolenia w trakcie późniejszych walk pomiędzy Argunem a Tokudarem w 1284 roku. Kiedy doszło do negocjacji pomiędzy nimi Tokudar nie dotrzymał danego wcześniej słowa i nie pogodził się z Argunem, pomimo że ten, zgodnie z jego żądaniem, dostarczył swojego brata Gajchatu (1291–1295) jako zakładnika. Buka pokłócił się wtedy z ilchanem i w rezultacie stracił swoje stanowisko, a przy tym, według słów Raszid ad-Dina, stał się "jeszcze bardziej zagorzałym zwolennikiem Arguna". Kiedy Tokudar uwięził Arguna w lipcu 1284 roku, ten został uwolniony przez stojącego na czele spisku Bukę. Buka następnie poprowadził armię przeciwko ilchanowi. Po ostatecznym zwycięstwie nad Tokudarem 11 sierpnia 1284 roku Argun uroczyście objął władzę, by niedługo potem mianować Bukę zarazem naczelnym dowódcą ("beglerbegi"), jak i wezyrem dzierżącym najwyższą czerwoną pieczęć ("al tamgha"). Kazał go także dosłownie obsypać złotem, dopóki Buka nie zniknął w utworzonym w ten sposób stożku. Jednocześnie Kubiłaj (1260–1294) nadał Buce tytuł kanclerza ("chengxiang"). Brat Buki Aruk otrzymał namiestnictwa Bagdadu i Diyarbakıru. Oprócz brata do stronnictwa Buki należeli także inni członkowie plemienia Dżałair, perscy rywale Szams ad-Dina Dżowajniego, namiestnicy Mosulu i Irbilu będący asyryjskimi chrześcijanami oraz gruziński król Dymitr II (1273–1289).
Buka jako wezyr cieszył się szczególnymi uprawnieniami, ponieważ jego postanowienia miały mieć moc taką samą jak postanowienia władcy, jednocześnie został jednak zobowiązany do działania w porozumieniu ze swoim starym przyjacielem i poprzednim wezyrem, wspomnianym już powyżej Dżowajnim. Rychło doszło do sporów pomiędzy nimi i ostatecznie w wyniku intryg jego dawnych protegowanych do procesu i śmierci Dżowajniego, na którym dokonano egzekucji 16 października 1284 roku. Ostatecznie ścisła kontrola, jaką sprawował Buka, doprowadziła do niezadowolenia z jego rządów wśród mongolskich dowódców. Argun zdymisjonował Aruka po tym, jak żydowski lekarz Sad-ad-Doule obiecał podwoić przychody, oddał zarząd nad królewskimi posiadłościami ("indżu") mongolskiemu dowódcy Ta'aczarowi oraz dowództwo nad centrum ("ghol") Kunczukbalowi z plemienia Kongiratów, tym samym osłabiając kontrolę Buki nad wojskiem i finansami. W międzyczasie Buka został wysłany do Farsu, by stłumić bunt miejscowej władczyni Abesz Chatun (1264–1286). Jego aktywność w Farsie doprowadziła jednak do kolejnych skarg na jego osobę kierowanych do ilchana. Zdając sobie sprawę z utraty łaski władcy, Buka zaczął udawać chorobę i planować rebelię w oparciu o opanowany przez siebie Fars. Został jednak zdradzony przez kuzyna Arguna Dżüszkeba, który przyłączył się do spisku tylko po to, by dowiedzieć się, kto do niego należy. Buka został schwytany podczas ucieczki oraz postawiony przed Argunem, osądzony i stracony 16 stycznia 1289 roku. Wraz z nim zabito też jego brata Aruka, ich rodziny, oraz wielu jego stronników, w tym króla Dymitra II. Oddziałom wojska pozwolono na splądrowanie posiadłości Buki. Tortury i obalenie asyryjskich stronników Buki doprowadziły do wybuchu antychrześcijańskich zamieszek w Mosulu.

</doc>
<doc id="1110322" url="https://pl.wikipedia.org/wiki?curid=1110322" title="Tammy Wynette">
Tammy Wynette

Tammy Wynette (ur. 5 maja 1942 w Tremont, zm. 6 kwietnia 1998 w Nashville) – amerykańska piosenkarka i autorka utworów muzyki country. Nazywana „pierwszą damą muzyki country”, jej największym przebojem była piosenka „Stand by Your Man”. Nagrywała z wieloma artystami różnych stylów muzycznych, m.in. z Eltonem Johnem, Aaronem Neville’em, Smokeyem Robinsonem, Stingiem, grupą The KLF.
Problemy zdrowotne.
Wynette cierpiała z powodu dolegliwości zdrowotnych, które rozpoczęły się w 1970 roku, zapoczątkowanych operacjami na woreczek żółciowy, nerkę i guzki w gardle. W 1994 omal nie umarła z powodu infekcji brzusznej. Była w śpiączce przez 6 dni. Dokuczało jej też rozwinięte zapalenie dróg żółciowych, przez które była niejednokrotnie hospitalizowana od 1970, aż do śmierci w 1998. W ciągu życia przeszła 26 poważnych operacji. Mimo poważnego stanu zdrowia była w stanie prowadzić swą karierę i regularnie wyjeżdżać w trasy koncertowe.
Zmarła z przyczyn naturalnych, podczas snu, 6 kwietnia 1998 roku.

</doc>
<doc id="1110324" url="https://pl.wikipedia.org/wiki?curid=1110324" title="Drugi rząd lorda Palmerstona">
Drugi rząd lorda Palmerstona

Drugi rząd lorda Palmerstona – rząd brytyjski pod przewodnictwem Henry’ego Temple, 3. wicehrabiego Palmerston, istniał od 12 czerwca 1859 do śmierci Palmerstona 18 października 1865.
Członków ścisłego gabinetu wyróżniono tłustym drukiem.

</doc>
<doc id="1110325" url="https://pl.wikipedia.org/wiki?curid=1110325" title="Ryczków">
Ryczków

Ryczków – osada leśna wsi Nowa Wieś w Polsce, położona w województwie wielkopolskim, w powiecie krotoszyńskim, w gminie Rozdrażew.
W latach 1975–1998 osada położona była w województwie kaliskim.

</doc>
<doc id="1110330" url="https://pl.wikipedia.org/wiki?curid=1110330" title="Pete du Pont">
Pete du Pont

Pete du Pont, właśc. Pierre Samuel du Pont IV (ur. 22 stycznia 1935, zm. 8 maja 2021) – amerykański polityk, członek Partii Republikańskiej. W latach 1971–1977 był przedstawicielem stanu Delaware w Izbie Reprezentantów Stanów Zjednoczonych, a w latach 1977–1985 – gubernatorem tego stanu. W 1988 roku nieskutecznie ubiegał się o nominację na kandydata Partii Republikańskiej w wyborach na stanowisko Prezydenta Stanów Zjednoczonych.

</doc>
<doc id="1110337" url="https://pl.wikipedia.org/wiki?curid=1110337" title="Leucochloridium">
Leucochloridium

Leucochloridium – rodzaj pasożytniczych przywr.
Charakterystyka i cykl życiowy.
Żywicielami przywr "Leucochloridium" są ślimaki z rodzaju bursztynka ("Succinea") i ptaki. Do organizmu ślimaka dostaje się larwa przywry (miracidium); w jego przewodzie pokarmowym przeobraża się w kolejną postać, jaką jest sporocysta. Następnie pasożyt przyjmuje formę cerkarii w czułkach ślimaka. Pasożyt wykonuje pulsacyjne ruchy, co sprawia, że ślimak zwraca uwagę ptaków. W przewodzie pokarmowym ptaka przywra dojrzewa i może się rozmnażać, zamykając cykl.

</doc>
<doc id="1110338" url="https://pl.wikipedia.org/wiki?curid=1110338" title="Richard Chancellor">
Richard Chancellor

Richard Chancellor – angielski badacz Arktyki, poszukiwacz przejścia północno-wschodniego, ur. około 1520 w Bristolu, zm. 1556. W połowie XVI wieku miał w Anglii opinię doświadczonego nawigatora.
W tamtych czasach angielscy kupcy byli zainteresowani w znalezieniu alternatywnej drogi (wobec szlaków opanowanych przez Portugalczyków, Hiszpanów) i Ligę Hanzeatycką do Indii i na Daleki Wschód. W roku 1551 znany podróżnik Sebastian Cabot, wraz z grupą londyńskich kupców, utworzył spółkę, której celem było znalezienie północnej drogi do krajów Azji.
Pierwsza wyprawa.
W roku 1553 spółka Cabota zorganizowała wyprawę na północ. W skład ekspedycji weszły trzy statki: "Edward Bonaventure" pod dowództwem Stephena Borougha, "Bona Esperanza" pod dowództwem stojącego na czele całej wyprawy sir Hugh Willoughby'ego oraz "Bona Confidentia" pod dowództwem Corneliusa Durfortha. Głównym pilotem ekspedycji został (zaokrętowany na "Edward Bonaventure") Chancellor. Statki opuściły ujście Tamizy w maju, kierując się ku północnym wybrzeżom Norwegii.
W sierpniu, wkrótce po minięciu Nordkappu, statki zostały rozdzielone przez sztorm. "Bona Esperanza" i "Bona Confidentia" znalazły schronienie w zatokach u wybrzeży Półwyspu Kola, ale ich załogi nie przeżyły zimy. Natomiast statek Borougha pokonał Morze Barentsa docierając w pobliże Nowej Ziemi. Spychany przez lody statek musiał jednak zawrócić. Chancellor wyznaczył wówczas kurs na południowy zachód. "Edward Bonaventure" przemierzył wolne od lodów Morze Białe i zakotwiczył w ujściu Dwiny. W miejscu dzisiejszego portowego miasta Archangielsk angielscy żeglarze założyli faktorię handlową.
Niedługo później zorientowali się, że "odkryty" przez nich ląd to północna Rosja i - na zaproszenie dworu carskiego - odbyli saniami długą (ponad 1500 kilometrów) drogę do Moskwy, gdzie zostali ciepło przyjęci przez cara Iwana Groźnego. Po nawiązaniu kontaktów z kupcami moskiewskimi wrócili nad Dwinę, ale nie poszukiwali już więcej przejścia na wschód, a po opłynięciu Norwegii wrócili latem 1554 do Anglii, owacyjnie witani przez londyńskich kupców, którzy uznali nawiązanie stosunków z nową potęgą na wschodzie za wielkie osiągnięcie. Spółka Cabota nazwana została "„Muscovy Company“" koncentrując się na wymianie handlowej z Rosją.
Wyprawa druga i ostatnia.
W roku 1555 Chancellor odbył swą drugą podróż tym samym szlakiem do Moskwy na zlecenie spółki Cabota. Tym razem towarzyszyła mu żona. W czasie tej wyprawy poznał losy załóg pozostałych dwóch statków poprzedniej ekspedycji i odzyskał dziennik Willoughby'ego, który natychmiast przesłał do Londynu.
Po nawiązaniu w Moskwie oficjalnych stosunków dyplomatycznych Chancellor z żoną i pierwszym, nowo mianowanym przez cara rosyjskim ambasadorem, skierował statek do Anglii. Podczas sztormu u wybrzeży Szkocji latem 1556 "Edward Bonaventure" zatonął zabierając ze sobą na dno małżeństwo Chancellorów. Rosyjski ambasador ocalał i po jakimś czasie dotarł do Londynu.
Podsumowanie.
Richard Chancellor był pionierem brytyjskich podróży arktycznych. Jego statek był specjalnie przygotowany do trudnej żeglugi wśród pól lodowych. Doświadczony żeglarz, jako jeden z pierwszych w Anglii posługiwał się instrumentem do zliczania wysokości słońca nad horyzontem - astrolabium - nakreślił też kilka map basenu Morza Białego.
Jakkolwiek jego podróż w roku 1553 nie doprowadziła do odkrycia przejścia północno-wschodniego, ale utworzona przezeń w ujsciu Dwiny faktoria handlowa (późniejszy Archangielsk) przyczyniła się do rozwoju wymiany syberyjskich futer na angielskie sukna. Jego następcy poszerzyli zasięg Muscovy Company aż po brzegi Morza Kaspijskiego.
Wyprawy Chancellora pośrednio zwróciły uwagę dworu carskiego na kwestię otwarcia dróg morskich i przyczyniły się do szeregu działań ofensywnych skierowanych głównie przeciwko Szwecji i Rzeczypospolitej mających na celu zagarnięcie miast Rewel i Dorpat, co zapoczątkowało szereg wojen polsko-rosyjskich i szwedzko-rosyjskich w XVI i XVII wieku.

</doc>
<doc id="1110340" url="https://pl.wikipedia.org/wiki?curid=1110340" title="Sokołówka (powiat krotoszyński)">
Sokołówka (powiat krotoszyński)

Sokołówka – osada leśna w Polsce położona w województwie wielkopolskim, w powiecie krotoszyńskim, w gminie Krotoszyn. Miejscowość wchodzi w skład sołectwa Roszki.
W latach 1975–1998 miejscowość położona była w województwie kaliskim.
W pobliżu znajduje się pomnik przyrody - Diabelski Kamień.

</doc>
<doc id="1110342" url="https://pl.wikipedia.org/wiki?curid=1110342" title="Nagroda IIFA za Najlepszą Rolę Negatywną">
Nagroda IIFA za Najlepszą Rolę Negatywną

Nagroda IIFA za Najlepszą Rolę Negatywną to jedna z nagród indyjskiego kina w języku hindi, forma Nagrody International Indian Film Akademy. Nominacji dokonują osobistości kina bollywoodzkiego, a wyboru drogą internetową widzowie z całego świata.

</doc>
<doc id="1110346" url="https://pl.wikipedia.org/wiki?curid=1110346" title="Stare Budy (Roszki)">
Stare Budy (Roszki)

Stare Budy – część wsi Roszki, w Polsce, w województwie wielkopolskim, w powiecie krotoszyńskim, w gminie Krotoszyn. Miejscowość wchodzi w skład sołectwa Roszki.
W latach 1975–1998 miejscowość położona była w województwie kaliskim.
Zobacz też: Stare Budy

</doc>
<doc id="1110347" url="https://pl.wikipedia.org/wiki?curid=1110347" title="Niszczyciele typów J/K/N">
Niszczyciele typów J/K/N



</doc>
<doc id="1110348" url="https://pl.wikipedia.org/wiki?curid=1110348" title="MI11">
MI11

MI11 – Sekcja 11 Brytyjskiego Wywiadu Wojskowego, była oddziałem Brytyjskiego Zarządu Wywiadu Wojskowego, części Biura Wojny. Pełnił funkcję Polowej Policji Bezpieczeństwa (ang "Field Security Police"). Rozwiązany po II wojnie światowej.

</doc>
<doc id="1110350" url="https://pl.wikipedia.org/wiki?curid=1110350" title="Gołąbek turecki">
Gołąbek turecki

Gołąbek turecki ("Russula turci" Bres.) – gatunek grzybów należący do rodziny gołąbkowatych ("Russulaceae"). 
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Synonimy:
Nazwę polską podała Alina Skirgiełło w 1991 r.
Morfologia.
Zazwyczaj o średnicy 5–8 cm, początkowo wypukły, szybko jednak staje się rozpostary, w końcu wklęsły. Brzeg tępy, a u starszych okazów karbowany. Powierzchnia podczas wilgotnej pogody lepka, szczególnie na środku, podczas suchej matowa. Barwa brudnofioletowa, fioletowoczerwona, winna lub płowa, na brzegach często fioletowa. Skórkę można ściągnąć do jednej trzeciej promienia kapelusza.
Średniogęste, nieco rozwidlone przy trzonie i zaokrąglone przy brzegu. Początkowo są kremowe, później ochrowe i żółte.
Wysokość od 3 do 7, cm, grubość 1–2 cm, kształt walcowaty. Jest początkowo pełny i dość jędrny, później watowaty i pusty. Powierzchnia gładka, matowa, biała, rzadziej nieco liliowa. Czasami jest nabiegły różowo.
Jędrny, biały, słabo żółknący. Tylko pod skórką kapelusza jest liliowy. Smak łagodny. Czasami wyczuwa się zapach chloroformu, jednak nie zawsze.
Wysyp zarodników o barwie od ochrowej do żółtej. Zarodniki odwrotnie jajowate, o rozmiarach 8–10 × 6–9 μm i brodawkowato-siateczkowatej powierzchni. Siateczka na powierzchni zarodników jest wyraźnie amyloidalna. Łysinka słabo widoczna. Podstawki o rozmiarze do 35 × 12 μm. Cystydy o rozmiarze 65–100 × 9–11 μm, tępowrzecionowate, czasami z kończykiem. Na strzępkach szkieletowych pod wpływem fuksyny widoczna jest inkrustacja.
Występowanie i siedlisko.
Znany jest z licznych stanowisk w Europie i Ameryce Północnej. W Afryce podano jego występowanie w Algierii i Nigerii. W Polsce jego rozprzestrzenienie nie jest dokładnie zbadane, notowany jest jednak na wielu siedliskach.
Rośnie głównie w górskich lasach iglastych, pod sosnami, świerkami lub jodłami. Jest dość częsty. Pojawia się od sierpnia do listopada, głównie na kwaśnym podłożu. Czasami (rzadko) rośnie również na nizinach w lasach sosnowo-dębowych.
Znaczenie.
Grzyb mikoryzowy. Jest grzybem jadalnym dobrej jakości.

</doc>
<doc id="1110351" url="https://pl.wikipedia.org/wiki?curid=1110351" title="Taenia solium">
Taenia solium



</doc>
<doc id="1110353" url="https://pl.wikipedia.org/wiki?curid=1110353" title="Thomas B. Evans Jr.">
Thomas B. Evans Jr.

Thomas Beverley Evans Jr. (ur. 5 listopada 1931) – amerykański polityk, członek Partii Republikańskiej. W latach 1977-1983 był przedstawicielem stanu Delaware w Izbie Reprezentantów Stanów Zjednoczonych.

</doc>
<doc id="1110354" url="https://pl.wikipedia.org/wiki?curid=1110354" title="Stary Las (województwo wielkopolskie)">
Stary Las (województwo wielkopolskie)

Stary Las – osada leśna w Polsce położony w województwie wielkopolskim, w powiecie krotoszyńskim, w gminie Krotoszyn. Miejscowość wchodzi w skład sołectwa Roszki.
W latach 1975–1998 miejscowość położona była w województwie kaliskim.
Zobacz też: Stary Las

</doc>
<doc id="1110355" url="https://pl.wikipedia.org/wiki?curid=1110355" title="Thomas Beverley Evans">
Thomas Beverley Evans



</doc>
<doc id="1110358" url="https://pl.wikipedia.org/wiki?curid=1110358" title="Teresiny">
Teresiny

Teresiny – osada leśna w Polsce położony w województwie wielkopolskim, w powiecie krotoszyńskim, w gminie Krotoszyn. Miejscowość wchodzi w skład sołectwa Roszki.
W okresie Wielkiego Księstwa Poznańskiego (1815-1848) miejscowość wzmiankowana jako "Teresin" ("niem. Theresienstein") należała do wsi większych w ówczesnym pruskim powiecie Krotoszyn w rejencji poznańskiej. Teresin należał do okręgu krotoszyńskiego tego powiatu i stanowił odrębny majątek, którego właścicielem był wówczas książę Thurn und Taxis. Według spisu urzędowego z 1837 roku wieś liczyła 116 mieszkańców, którzy zamieszkiwali 4 dymy (domostwa). W skład majątku Teresin wchodziły wówczas także: posada Domki, Krotoszyn Stary, Cegielnia zakład, Borzacin, Brzoza i kolonia Brzoza oraz Nowy Folwark.
W latach 1975–1998 miejscowość położona była w województwie kaliskim.

</doc>
<doc id="1110359" url="https://pl.wikipedia.org/wiki?curid=1110359" title="Diphyllobothriosis">
Diphyllobothriosis



</doc>
<doc id="1110360" url="https://pl.wikipedia.org/wiki?curid=1110360" title="Diphyllobothriasis">
Diphyllobothriasis



</doc>
<doc id="1110363" url="https://pl.wikipedia.org/wiki?curid=1110363" title="Witki (województwo wielkopolskie)">
Witki (województwo wielkopolskie)

Witki – kolonia w Polsce położona w województwie wielkopolskim, w powiecie krotoszyńskim, w gminie Krotoszyn.
Witki wchodzą w skład sołectwa Baszyny.
W latach 1975–1998 Witki położone były w województwie kaliskim.
Przed 2023 r. miejscowość była częścią wsi Baszyny

</doc>
<doc id="1110364" url="https://pl.wikipedia.org/wiki?curid=1110364" title="Nagroda IIFA dla Najlepszego Aktora Komediowego">
Nagroda IIFA dla Najlepszego Aktora Komediowego

Nagroda IIFA dla Najlepszego Aktora Komediowego to jedna z nagród indyjskiego kina w języku hindi, forma Nagrody International Indian Film Academy. Nominacji dokonują osobistości kina bollywoodzkiego, a wyboru drogą internetową widzowie z całego świata.

</doc>
<doc id="1110365" url="https://pl.wikipedia.org/wiki?curid=1110365" title="Pandż">
Pandż

Pandż (dawniej: "Piandż", tadż. Панҷ) – rzeka w północno-wschodnim Afganistanie i w południowym Tadżykistanie. Długość – 1125 km, powierzchnia zlewni – 114 tys. km².
Pandż powstaje w wysokich górach pogranicza Pamiru i Hindukuszu z połączenia rzek Pamir i Wachan. Na całej swej długości stanowi granicę afgańsko-tadżycką. Początkowo płynie na zachód, u stóp gór Hindukuszu zatacza łuk na północ, a potem z powrotem na południe i dalej płynie na zachód. Przyjmuje prawy dopływ Murgab, a następnie łączy się z Wachszem, tworząc Amu-darię.
Od 2003 we współpracy międzynarodowej budowane są graniczne mosty na Pandżu – w Pandżi Pojon, Chorog, Tem, Darwaz i Iszkaszim.

</doc>
<doc id="1110369" url="https://pl.wikipedia.org/wiki?curid=1110369" title="Sędziszew">
Sędziszew

Sędziszew – osada w Polsce położona w województwie wielkopolskim, w powiecie krotoszyńskim, w gminie Krotoszyn. Miejscowość wchodzi w skład sołectwa Duszna Górka.
W latach 1975–1998 miejscowość położona była w województwie kaliskim.
We wsi stoi pomnik Konrada Wallenroda z 1913.

</doc>
<doc id="1110371" url="https://pl.wikipedia.org/wiki?curid=1110371" title="Omelan Hrabeć">
Omelan Hrabeć

Omelan Hrabeć (ukr. Омелян Грабець) ps. "Bat´ko" (ur. 1 grudnia 1911 w Nowym Siole, zm. 10 czerwca 1944 w Mikulińcach koło Lityna) – ukraiński oficer Ukraińskiej Powstańczej Armii, pułkownik, jeden z dowódców grupy UPA-Południe, nacjonalista.
Był działaczem Płastu w Pradze i Galicji. W 1941 dowodził oddziałem grup marszowych OUN, działającym na północy Ukrainy. W tym samym roku był także komendantem policji w Równem. W latach 1941-1942 "prowidnyk" OUN-B w rejonie rówieńskim, w latach 1943-1944 dowódca UPA-Południe.
Zginął w walce z wojskami radzieckimi.

</doc>
<doc id="1110384" url="https://pl.wikipedia.org/wiki?curid=1110384" title="Rudy (Świnków)">
Rudy (Świnków)

Rudy – część wsi Świnków, w Polsce, w województwie wielkopolskim, w powiecie krotoszyńskim, w gminie Krotoszyn. 
Rudy wchodzi w skład sołectwa Świnków.
W latach 1975–1998 Rudy położona była w województwie kaliskim.

</doc>
<doc id="1110388" url="https://pl.wikipedia.org/wiki?curid=1110388" title="Łówkówiec">
Łówkówiec

Łówkówiec – osada leśna w Polsce położony w województwie wielkopolskim, w powiecie krotoszyńskim, w gminie Krotoszyn.
Miejscowość wchodzi w skład sołectwa Jasne Pole.
W latach 1975–1998 miejscowość położona była w województwie kaliskim.
1 stycznia 2023 roku przemianowano "Łówkowiec" na "Łówkówiec" oraz zmieniono rodzaj miejscowości z „część wsi Jasne Pole” na „osada leśna”.

</doc>
<doc id="1110390" url="https://pl.wikipedia.org/wiki?curid=1110390" title="Morfizm uniwersalny">
Morfizm uniwersalny

Definicja i proste własności morfizmu uniwersalnego.
Morfizm formula_1 w kategorii formula_2 nazywamy uniwersalnym, gdy dla dowolnego morfizmu formula_3 w tejże kategorii formula_4 istnieje obiekt formula_5 oraz morfizm formula_6 taki, że:
Obiekt formula_8 nazywa się "stabilnym" (uogólnienie przestrzeni topologicznej, mającej własność punktu stałego) gdy identyczność formula_9 jest morfizmem uniwersalnym.
Morfizm, który jest uniwersalny w kategorii dualnej do danej, nazywa się morfizmem kouniwersalnym.
Uniwersalność iloczynu prostego i kompozycji morfizmów.
Następujące twierdzenie było opublikowane w Fundamenta Mathematicae w przypadku topologicznym (choć znane jego autorowi w ogólnym), a następnie przedstawione na posiedzeniu Wiedeńskiego Towarzystwa Matematycznego w styczniu, 1969 roku, w postaci ogólnej (kategoryjnej), jak niżej:
Twierdzenie: Niech formula_2 będzie kategorią. Niech formula_21 będą morfizmami w formula_22 dla formula_23 (gdzie formula_24 jest liczbą naturalną), takimi że:
Wtedy kompozycja formula_28 jest morfizmem uniwersalnym.
Dowód: Niech formula_29 oraz formula_30 będą kanonicznymi rzutami dla formula_31 oraz formula_32 Morfizm u spełnia równości:
Niech formula_35 będzie dowolnym morfizmem. Istnieje wtedy dokładnie jeden morfizm w: formula_36 taki, że:
Istnieje więc pewien obiekt formula_40 oraz morfizm formula_41 taki, że:
Zatem:
czyli
dla formula_45 oraz
czyli:
Powyższe n równości po słowie „czyli” (dwukrotnym) dają indukcyjnie równości:
dla formula_49 oraz ostatecznie:
Tak więc dla morfizmu formula_51 otrzymaliśmy:
Koniec dowodu.
Powyższe twierdzenie było stosowane w topologii w przeciwną stronę: gdy kompozycja ciągu odwzorowań nie jest uniwersalna, to iloczyn prosty (kartezjański) tych odwzorowań nie jest uniwersalny. W ten sposób przykłady odwzorowań uniwersalnych o nieuniwersalnej kompozycji dały także przykłady na niezachowanie uniwersalności przez iloczyn prosty (kartezjański). Istnieją takie przykłady już dla odwzorowań wielościanów 2-wymiarowych.
Uniwersalne elementy monoidu.
Monoid formula_53 można interpretować jako kategorię, której jedynym obiektem jest formula_54 morfizmami są elementy zbioru formula_54 a kompozycja morfizmów to po prostu mnożenie formula_56 Wtedy jedność e jest morfizmem identycznościowym: formula_57 Tak więc elementem uniwersalnym monoidu nazywamy element u, który w tej kategorii-monoidzie jest morfizmem uniwersalnym, czyli spełnia warunek:
Warunkiem koniecznym i dostatecznym istnienia elementu uniwersalnego w monoidzie formula_61 jest jego stabilność, czyli uniwersalność jedności formula_62
Ralph McKenzie udowodnił, że iloczyn dwóch uniwersalnych elementów monoidu nie musi być uniwersalny.
Morfizmy uniwersalne w innych kategoriach.
Uwagę morfizmom uniwersalnym poświęcono dotąd niemal wyłącznie w topologii (wciąż niewiele, ok. 20–30 publikacji, kilkunastu autorów – bodajże nie więcej, do roku 2007), gdzie występują pod nazwą "funkcja uniwersalna" lub odwzorowanie uniwersalne;.
Funkcja ciągła formula_12 (gdzie formula_64 więc formula_13 też, jest przestrzenią niepustą) nazywa się uniwersalną, gdy jest morfizmem uniwersalnym w kategorii wszystkich niepustych przestrzeni topologicznych i odwzorowań ciągłych.
Z pierwszego fragmentu powyżej widać, że teoria funkcji uniwersalnych zawiera koncepcyjnie teorię własności punktu stałego (a więc ma potencjał do zastosowań w analizie, zwłaszcza w równaniach). Na dodatek, zawiera ona także topologiczną teorię wymiaru (lwią część), łącząc obie te teorie poprzez przenikanie się metod oraz wyniki, w których występują pojęcia obu tych klasycznych teorii jednocześnie (w tym samym twierdzeniu, nawet gdy samo pojęcie funkcji uniwersalnej w sformułowaniu wyniku nie występuje). Mają też funkcje uniwersalne potencjał w homotopijnej teorii rozmaitości.
Ponieważ algebry Banacha są dualnym uogólnieniem zwartych przestrzeni topologicznych, to w kategorii (niezerowych) algebr Banacha naturalnym jest skupić się na homomorfizmach kouniwersalnych (raczej niż uniwersalnych). Analogiem przestrzeni zwartej formula_8 w kategorii algebr Banacha jest algebra funkcji ciągłych, zespolonych, formula_67

</doc>
<doc id="1110392" url="https://pl.wikipedia.org/wiki?curid=1110392" title="HMS Sheffield (C24)">
HMS Sheffield (C24)



</doc>
<doc id="1110393" url="https://pl.wikipedia.org/wiki?curid=1110393" title="Kofarnihon (rzeka)">
Kofarnihon (rzeka)

Kofarnihon, także: "Kafirnigan" – rzeka w Tadżykistanie, prawy dopływ Amu-darii. Długość - 387 km, powierzchnia zlewni - 11,6 tys. km², średni przepływ - 156 m³/s. Źródła w Górach Hisarskich na wschód od Duszanbe.

</doc>
<doc id="1110396" url="https://pl.wikipedia.org/wiki?curid=1110396" title="Licencja Creative Commons">
Licencja Creative Commons



</doc>
<doc id="1110398" url="https://pl.wikipedia.org/wiki?curid=1110398" title="Wizje Alternatywne">
Wizje Alternatywne



</doc>
<doc id="1110399" url="https://pl.wikipedia.org/wiki?curid=1110399" title="Chase Championships 1999">
Chase Championships 1999

Chase Championships 1999 - tenisowy turniej z cyklu Chase Championships, zamykający zawodowy sezon rozgrywek kobiecych, w 1999 roku został rozegrany w dniach 15 listopada - 21 listopada w Nowym Jorku.
Gra pojedyncza.
Zawodniczki rozstawione.
Rezygnacje:

</doc>
<doc id="1110400" url="https://pl.wikipedia.org/wiki?curid=1110400" title="Jaźwiny (Różopole)">
Jaźwiny (Różopole)

Jaźwiny – część wsi Różopole w Polsce położony w województwie wielkopolskim, w powiecie krotoszyńskim, w gminie Krotoszyn. Miejscowość wchodzi w skład sołectwa Różopole.
W okresie Wielkiego Księstwa Poznańskiego (1815-1848) miejscowość wzmiankowana jako "Jazwiński pustkowie" należała do wsi mniejszych w ówczesnym pruskim powiecie Krotoszyn w rejencji poznańskiej. Wieś Jazwiński należała do okręgu krotoszyńskiego tego powiatu i stanowiła część majątku Kobierna, którego właścicielem był wówczas książę Thurn und Taxis. Według spisu urzędowego z 1837 roku wieś liczyła 24 mieszkańców, którzy zamieszkiwali dwa dymy (domostwa).
W latach 1975–1998 miejscowość położona była w województwie kaliskim.

</doc>
<doc id="1110401" url="https://pl.wikipedia.org/wiki?curid=1110401" title="Twilight (piosenka U2)">
Twilight (piosenka U2)



</doc>
<doc id="1110402" url="https://pl.wikipedia.org/wiki?curid=1110402" title="Richard Hatch (aktor)">
Richard Hatch (aktor)

Richard Lawrence Hatch (ur. 21 maja 1945 w Santa Monica w stanie Kalifornia, zm. 7 lutego 2017 w Los Angeles) – amerykański aktor, scenarzysta i producent telewizyjny i filmowy. Najbardziej zapamiętany został z roli kapitana Apollo w serialu "Battlestar Galactica" (1978). W nowej wersji "Battlestar Galactica" (2004-2009) zagrał postać Toma Zareka.
Życiorys.
Wczesne lata.
Mając osiem lat uczył się gry na pianinie. Marzył w młodości o olimpijskiej tyczce. Zapisał się do klasy aktorskiej w Hollywood, aby przezwyciężyć niepewność. Ukończył Los Angeles Harbor College w Wilmington. 
Kariera.
Swoją sceniczną karierę rozpoczął z Repertory Theater w Los Angeles występując w Chicago i Off-Broadwayu. W 1970 roku przyjął rolę Philipa Brenta w operze mydlanej ABC "Wszystkie moje dzieci" ("All My Children"). W 1976 roku w serialu "Ulice San Francisco" zastąpił Michaela Douglasa i zagrał inspektora Dana Robbinsa. Po dużej przerwie, w 1978 roku został obsadzony w roli kapitana Apollo w serialu "Battlestar Galactica" (1978), za którą w roku 1979 był nominowany do nagrody Złotego Globu.
Brał udział także w wielu innych produkcjach telewizyjnych takich jak "Barnaby Jones", "Hawaii Five-O", "Gliniarz i prokurator", "The Waltons", "Dynastia", "Santa Barbara" czy "Słoneczny patrol".
W 1966 ożenił się z Jo Marie Hatch, z którą miał syna Paula Michaela (ur. 1967).
Zmarł 7 lutego 2017 roku w Los Angeles na raka trzustki. Miał 71 lat.

</doc>
<doc id="1110403" url="https://pl.wikipedia.org/wiki?curid=1110403" title="Salnia">
Salnia

Salnia – osada w Polsce położona w województwie wielkopolskim, w powiecie krotoszyńskim, w gminie Krotoszyn. Miejscowość wchodzi w skład sołectwa Osusz.
W okresie Wielkiego Księstwa Poznańskiego (1815-1848) miejscowość wzmiankowana jako "kolonia Salnia" należała do wsi większych w ówczesnym pruskim powiecie Krotoszyn w rejencji poznańskiej. Kolonia Salnia należała do okręgu kobylińskiego tego powiatu i stanowiła część majątku Konarzewo, którego właścicielem była wówczas Tekla Morawska. Według spisu urzędowego z 1837 roku wieś liczyła 105 mieszkańców, którzy zamieszkiwali 4 dymy (domostwa).
W latach 1975–1998 miejscowość położona była w województwie kaliskim.

</doc>
<doc id="1110404" url="https://pl.wikipedia.org/wiki?curid=1110404" title="Dendrohyrax arboreus">
Dendrohyrax arboreus



</doc>
<doc id="1110405" url="https://pl.wikipedia.org/wiki?curid=1110405" title="Wągrzyca">
Wągrzyca

Wągrzyca (cysticerkoza, łac. "cysticercosis") – choroba pasożytnicza człowieka i zwierząt spowodowana przez postacie larwalne tasiemca uzbrojonego ("Taenia solium"). 
Etiologia.
Wągrzyca jest chorobą świń i u człowieka występuje przypadkowo. Człowiek zaraża się spożywając jaja. Spożywając surowe lub niedogotowane mięso wieprzowe z wągrami może zarazić się tasiemczycą.
Epidemiologia.
Dzięki poprawie stanu sanitarnego na wsi, zamkniętego chowu zwierząt i poubojowym badaniom weterynaryjnym choroba jest obecnie bardzo rzadka. W Polsce w 2001 roku nie zarejestrowano ani jednego przypadku choroby u człowieka. 
Objawy i przebieg.
Postaci larwalne tasiemca mogą rozwijać się w różnych narządach: mózgu, oku (tkance podsiatkówkowej, w ciele szklistym, w odcinku przednim gałki ocznej), w rdzeniu kręgowym, mięśniach szkieletowych, mięśniu sercowym i tkance podskórnej.
Około 1/2 przypadków neurocysticerkozy przebiega bezobjawowo. Okres wylęgania cysticerkozy objawowej wynosi kilka lat. Najczęściej przebieg jest podstępny i mało charakterystyczny; choroba przebiega z okresami zaostrzeń i remisji (być może spowodowanych obumieraniem pojedynczych wągrów). Objawy mają zmienne natężenie, są to drgawki, objawy wzmożonego ciśnienia śródczaszkowego (wymioty, silne bóle głowy, zaburzenia widzenia) i zaburzenia psychiczne (halucynacje, spowolnienie, zaburzenia emocjonalne, apatia, amnezja, demencja). Objawy wągrzycy w innych lokalizacjach są również mało charakterystyczne.
Rozpoznanie.
Ostateczne rozpoznanie można postawić na podstawie badania parazytologicznego wykazującego obecność skoleksów, haczyków lub fragmentów ściany wągra. Badanie kliniczne, wyniki badań obrazowych (rtg, TK, MRI), badania serologiczne i badanie płynu mózgowo-rdzeniowego pozwalają podejrzewać wągrzycę.
Leczenie.
Lekami z wyboru są albendazol (5 mg/kg masy ciała "p.o." 3 x dziennie przez 30 dni lub prazykwantel (20 mg/kg masy ciała "p.o." 3 x dziennie przez 14 dni). Leczenie jest wskazane w czynnej inwazji, jeżeli w TK lub MRI bez wzmocnienia kontrastowego lub po podaniu niewielkiej jego ilości stwierdza się żywe wągry w postaci zmian torbielowatych o małej gęstości. Gdy stwierdza się martwe lub zwapniałe wągry chemioterapia nie jest wskazana; na wągry martwe lub obumierające (co określa się na podstawie zwapnień lub wzmocnienia kontrastowego w TK) oba leki nie działają. Korzyści z leczenia wągrzycy są kontrowersyjne. Albendazol i przede wszystkim prazykwantel mogą prowadzić do powikłań związanych z obumieraniem pasożytów (drgawki i inne powikłania neurologiczne), ponadto mają liczne działania niepożądane. O ile chemioterapia nasila objawy, można zastosować deksametazon. Deksametazon zmniejsza stężenie prazykwantelu i zwiększa stężenie albendazolu w osoczu.

</doc>
<doc id="1110406" url="https://pl.wikipedia.org/wiki?curid=1110406" title="Cysticerkoza">
Cysticerkoza



</doc>
<doc id="1110407" url="https://pl.wikipedia.org/wiki?curid=1110407" title="Cysticercosis">
Cysticercosis



</doc>
<doc id="1110411" url="https://pl.wikipedia.org/wiki?curid=1110411" title="Petro Olijnyk (oficer UPA)">
Petro Olijnyk (oficer UPA)

Petro Fedorowycz Olijnyk ps. „Enej”, „Roman”, „Serhij” (ur. 9 lipca 1909 w Mołodyńczach, zm. 17 lutego 1946 koło Rudników na Wołyniu) – ukraiński wojskowy, członek OUN, pułkownik UPA, w 1943 roku kierował mordami ludności polskiej na Wołyniu.
Odbył służbę zasadniczą w Wojsku Polskim, w czasie studiów na Uniwersytecie Lwowskim wstąpił do Organizacji Ukraińskich Nacjonalistów. Z zawodu był lekarzem.
W 1941 był członkiem grup marszowych, w 1942 był obwodowym przewodniczącym OUN w obwodzie dniepropietrowskim. W 1943 był organizatorem oddziałów Ukraińskiej Powstańczej Armii w rejonie Równego i Krzemieńca, oraz dowódcą Okręgu Wojskowego (WO) UPA "Bohun". Dowodził pierwszym atakiem UPA na Mizocz. W latach 1944–1945 był przewodniczącym OUN na Wschodnią Ukrainę, w latach 1945–1946 organizacyjnym referentem OUN Zachodniej Ukrainy.
Według wspomnień świadków „Enej” był znany z bezwzględności i okrucieństwa; m.in. własnoręcznie odrąbywał głowy swoim ofiarom.
Zginął 17 lutego 1946 r. na Wołyniu w walce z NKWD.

</doc>
<doc id="1110412" url="https://pl.wikipedia.org/wiki?curid=1110412" title="An cat dubh">
An cat dubh



</doc>
<doc id="1110413" url="https://pl.wikipedia.org/wiki?curid=1110413" title="Johann Andreas von Segner">
Johann Andreas von Segner

Johann Andreas von Segner, słow. "Ján Andrej Segner", węg. "János András Segner", (ur. 9 października 1704 w Bratysławie, zm. 5 października 1777 w Halle) – niemiecki lekarz i uczony: wynalazca, fizyk, astronom, matematyk i botanik. Profesor uniwersytetów w Jenie, Getyndze i Halle, wynalazca młynka Segnera.
Życiorys.
Johann Andreas był synem Johanna Michaela von Segner, miejskiego urzędnika, którego przodkowie przybyli do Słowacji ze Styrii w XVI wieku. Od 1714 uczył się w gimnazjum w Bratysławie, gdzie po raz pierwszy zauważono jego nadzwyczajne zdolności w dziedzinie matematyki i fizyki. W 1725 rozpoczął studia w Jenie i studiował tu medycynę, filozofię i matematykę i tu też publikował swoje pierwsze prace. W 1730 jako lekarz wraca do rodzinnego miasta, jednak po 2 latach wraca do Jeny, gdzie otrzymuje tytuł magistra. W 1735 w Getyndze otrzymuje posadę profesora matematyki i nauk przyrodniczych; tutaj właśnie zasłynął swoimi chemicznymi eksperymentami. W 1754 jako profesor matematyki i fizyki znajduje posadę na uniwersytecie w Halle jako zastępca filozofa i matematyka Christiana Wolffa. Wśród jego studentów znaleźli się m.in. Christian Garve i August Niemeyer. W Halle zorganizował też obserwatorium astronomiczne.
Segner był członkiem towarzystw naukowych w Berlinie, Getyndze, Londynie i Petersburgu.
Upamiętnienie.
Na jego cześć nazwano planetoidę (28878) Segner oraz jeden z kraterów na Księżycu.

</doc>
<doc id="1110415" url="https://pl.wikipedia.org/wiki?curid=1110415" title="Ksawery Jasieński">
Ksawery Jasieński

Ksawery Jan Jasieński (ur. 13 września 1931 w Radomiu) – polski spiker, lektor telewizyjny i radiowy (od 1 lipca 1953).
Życiorys.
W 1949 ukończył VI Liceum Ogólnokształcące im. Jana Kochanowskiego w Radomiu. Studiował ekonomię w Szkole Głównej Planowania i Statystyki w Warszawie. Od początku działalności w Telewizji Polskiej pracował w charakterze lektora filmów fabularnych, a później głównie przyrodniczych i dokumentalnych. To właśnie dzięki nim jest jednym z najbardziej rozpoznawalnych głosów polskiej telewizji. Działacz „Solidarności”, kierował Kołem Realizacji i Emisji. Kolporter prasy, książek i znaczków drugiego obiegu. W stanie wojennym został odsunięty od pracy radiowej na pół roku.
Od 1964 za sprawą Jerzego Bokiewicza nagrywa dla osób niewidomych książki z literatury światowej, polskiej, naukowe i wiersze. W sumie ponad 530 książek, z których część została wydana w formie audiobooka.
W 1998 użyczył nieodpłatnie swojego głosu w komunikatach emitowanych w metrze w Warszawie. W 2015 głos Jasieńskiego zapowiadający kolejne stacje wykorzystał Taco Hemingway w piosence "Następna stacja".
Spokrewniony z Witoldem Gombrowiczem. Jego przodkowie pieczętowali się herbem Dołęga.

</doc>
<doc id="1110417" url="https://pl.wikipedia.org/wiki?curid=1110417" title="Miejskie Usługi Komunikacyjne w Zgierzu">
Miejskie Usługi Komunikacyjne w Zgierzu

Miejskie Usługi Komunikacyjne w Zgierzu – zakład budżetowy miasta powstały w 1993.
Jednostka organizacyjna miasta, która przejęła od MPK Łódź:

</doc>
<doc id="1110418" url="https://pl.wikipedia.org/wiki?curid=1110418" title="Madman">
Madman

Madman – amerykański horror z podgatunku slasher z 1982 roku. Stylistyką i klimatem film zbliżony jest do "Piątku, trzynastego". "Madman" był nominowany do nagrody Saturn jako "najlepszy film niskobudżetowy".
Treść filmu.
Grupa młodych ludzi siedzi przy ognisku, nieopodal leśnego kempingu, opowiadając sobie mrożące krew w żyłach historie. Najbardziej poruszająca z nich snuje opowieść Martza, farmera mieszkającego przed laty w okolicach obozu, w którym nastolatkowie przebywają obecnie. Martz był skłóconym z życiem alkoholikiem, który pewnego dnia – sfrustrowany – zabił swoją żonę i dzieci przy pomocy siekiery. Okoliczni mieszkańcy, dowiedziawszy się o potwornej zbrodni, postanowili dokonać linczu na Martzie. Powiesili go na drzewie, a żeby doznał tego, co jego nieszczęsna rodzina – w głowę wbili mu narzędzie jego mordu... Mówi się, że jeśli by wypowiedzieć imię szaleńca, on zjawi się i pozbawi życia każdego, kto stanie na jego drodze. Jeden z lekkomyślnych młodzieńców wypowiada słowo „Martz”, co obfituje serią krwawych zbrodni...

</doc>
<doc id="1110419" url="https://pl.wikipedia.org/wiki?curid=1110419" title="Zatoczek moczarowy">
Zatoczek moczarowy

Zatoczek moczarowy ("Anisus spirorbis") – gatunek ślimaka wodnego z rodziny zatoczkowatych (Planorbidae).
Muszla jasnorogowa, połyskująca z prążkami przyrostów, dołem płaska z krawędzią lub obła, górą zagłębiająca się. Skrętów 4,5 do 5,5, otwór zwykle eliptyczny z białą wargą. Szerokość 5-7, rzadko do 8 mm, grubość 1,2 do 1,8 mm. Niektóre muszle osiągają grubość 2,2 mm. Ciało ciemno ubarwione ze znacznie jaśniejszymi czułkami.
Ślimak żyje w drobnych zbiornikach wodnych o mulistym dnie, rowach o słabym przepływie i gęstej roślinności. Najliczniej występuje w północnej i środkowej Polsce, na południu notowany z pojedynczych stanowisk (gatunek słabo zbadany). 
Przypisywana mu odporność na wysychanie może być cechą mylonego z nim "Anisus leucostomus".
Jaja składa w 2 mm kokonach po ok. 15 szt. Jeden ślimak składa ok. 85 jaj. Po 2 tygodniach (zależnie od temperatury wody), w kwietniu, wykluwają się młode wielkości 0,5–0,6 mm. Do rozrodu przystępują w następnym roku. Odżywiają się glonami i rozkładającymi się szczątkami roślin. Żyją ok. 2 lat.

</doc>
<doc id="1110421" url="https://pl.wikipedia.org/wiki?curid=1110421" title="Puchar Świata w Rugby">
Puchar Świata w Rugby



</doc>
<doc id="1110427" url="https://pl.wikipedia.org/wiki?curid=1110427" title="Rawi">
Rawi

Rawi (sanskr. रवि, pendż. ਰਾਵੀ, urdu راوی, starogr. "Hydraotes") – rzeka w północnych Indiach i w północnym Pakistanie. Długość – 725 km. Źródła w zachodnich Himalajach, płynie na północny zachód, skręca na południe, przecina granicę indyjsko-pakistańską i uchodzi do rzeki Ćanab. Nad Rawi leży Lahaur i ruiny starożytnego miasta Harappa.

</doc>
<doc id="1110430" url="https://pl.wikipedia.org/wiki?curid=1110430" title="Milton Keynes Dons F.C.">
Milton Keynes Dons F.C.

Milton Keynes Dons Football Club (MK Dons) – angielski klub piłkarski grający w League One.
Historia.
MK Dons został utworzony 21 czerwca 2004 roku po zmianie nazwy z Wimbledon F.C. W 2003 Wimbledon F.C. został przeniesiony do miasta Milton Keynes, grając jeden sezon jako Wimbledon FC zanim w 2004 roku zmieniono nazwę na MK Dons.
Duża część kibiców niezadowolona z sytuacji w Wimbledon FC w 2002 stworzyli nowy klub – pod nazwą AFC Wimbledon. Po trudnych negocjacjach stowarzyszenia niezależnych kibiców AFC Wimbledon i MK Dons, MK Dons zrzekł się wszelkich praw do trofeów oraz do historii Wimbledon F.C. na rzecz London Borough of Merton.
3 maja 2015 w ostatniej kolejce spotkań MK Dons po raz pierwszy w historii klubu uzyskał awans do Football League Championship po zwycięstwie nad zdegradowanym Yeovil Town 5:1 i przy jednoczesnej porażce Preston z walczącym o utrzymanie Colchester United.
Aktualny skład.
"stan na 3 grudnia 2017".

</doc>
<doc id="1110431" url="https://pl.wikipedia.org/wiki?curid=1110431" title="Pierwiastki ziem rzadkich">
Pierwiastki ziem rzadkich



</doc>
<doc id="1110433" url="https://pl.wikipedia.org/wiki?curid=1110433" title="KA/m">
KA/m



</doc>
<doc id="1110434" url="https://pl.wikipedia.org/wiki?curid=1110434" title="Iwan Kłymyszyn">
Iwan Kłymyszyn

Iwan Kłymyszyn pseud. "Kruk" (ur. 1918 w Wereszczakach koło Łanowiec, zm. 7 maja 1944) – oficer Ukraińskiej Powstańczej Armii.
Urodził się w biednej rodzinie chłopskiej. Ukończył szkołę podstawową w rodzinnej miejscowości, a następnie szkołę zawodową w Wiśniowcu. W 1936 wstąpił do Organizacji Ukraińskich Nacjonalistów i został jej aktywistą. W 1938 został aresztowany przez polską policję i skazany, odsiadywał wyrok w więzieniu w Krzemieńcu, następnie skierowany został do obozu w Berezie Kartuskiej. Z obozu wydostał się podczas kampanii wrześniowej.
W 1941 ukończył szkołę oficerską im. płk. Konowalca. Następnie był członkiem grup pochodnych OUN.
Był twórcą oddziałów UPA w rejonie Krzemieńca, dowódcą sotni, następnie kurenia krzemienieckiego, wreszcie dowódcą grupy UPA-Południe. Jego oddział prowadził eksterminację Polaków w powiecie krzemienieckim. Zginął w walce z wojskami NKWD.
W 1948 UHWR awansowała go pośmiertnie do stopnia porucznika i odznaczyła Złotym Krzyżem Bojowej Zasługi II klasy.

</doc>
<doc id="1110435" url="https://pl.wikipedia.org/wiki?curid=1110435" title="Dziewieniszki">
Dziewieniszki

Dziewieniszki (lit. "Dieveniškės") – miasteczko położone w południowo-wschodniej części rejonu solecznickiego, na Litwie, nad rzeką Gawią, 27 km na południowy wschód od Solecznik, typowe pod względem zabudowy miasteczko charakterystyczne dla wielu miejscowości Litwy wschodniej i sąsiedniej Białorusi.
Nazwa – jak podaje Napoleon Rouba – pochodzi od litewskiego słowa „dziewieniszki”, oznaczającego pokłady czerwonego piasku. Centralnym miejscem Dziewieniszek jest plac, z którego wybiegają drogi łączące miasteczko z Wilnem, Oszmianą, Trabami (Sobotnikami), Gieranionami i Solecznikami. Dziewieniszki są siedzibą gminy wiejskiej o powierzchni 207,3 km² liczącą 2860 mieszkańców, do której należy 61 wsi. Dziś same Dziewieniszki mają 900 mieszkańców. 79% ludności Dziewieniszek to Polacy.
Historia.
Po raz pierwszy ta miejscowość w źródłach historycznych wzmiankowana była w roku 1385 jako wieś (zagroda) Mingaiły. Kolejna wzmianka o Dziewieniszkach pochodzi z 1411 roku. Do połowy XVII w. Dziewieniszki i okoliczne ziemie należały do rodziny Gasztołdów. Dziewieniszki otrzymał w 1433 r., od księcia Zygmunta Kiejstutowicza, Jan Gasztołd. W 1474 roku Marcin Gasztołd, wojewoda kijowski, wybudował drewniany kościół pw. św. Michała.
W 1510 roku Jadwiga, córka Jerzego Juchnowicza zapisała "poddanego Minusa Jakóbowicza z ziemią i wszelką powinnością" na rzecz parafii.
Po śmierci ostatniego z Gasztołdów, Stanisława, Dziewieniszki przeszły w 1542 na własność króla Zygmunta Starego i zostały starostwem, które w 1712 liczyło 49 dymów hibernowych, a 1782 r., będąc w posiadaniu Jodki, marsz. lidzkiego, opłacało 1184 zł. kwarty.
W latach 80. XVIII w. pierwszy kościół w Dziewieniszkach spłonął. Został odbudowany w r. 1783 i nosi wezwanie Matki Bożej Różańcowej.
Za II RP siedziba wiejskiej gminy Dziewieniszki.
W czasach sowieckich Dziewieniszki, należące do Litewskiej Sowieckiej Republiki Socjalistycznej były z trzech stron otoczone obszarem sąsiedniej republiki białoruskiej, co nie sprawiało mieszkańcom większych problemów – aż do ustalenia na tej samej linii granicy niepodległej Litwy z niepodległą Białorusią. Zamieszkałe w 80% przez Polaków Dziewieniszki zostały niemalże eksklawą Litwy. Okresowo dociera do nich pomoc Rycerzy Kolumba z Radomia.
Zabytki historyczne.
Ważnym zabytkiem historycznym jest kościół pw. Najświętszej Marii Panny Różańcowej z 1783 roku. Kościół przebudowano w 1861 roku. Jest to budowla trójnawowa, na planie prostokąta z pięciobocznie zamkniętym prezbiterium, posiadająca dwie zakrystie. Wewnątrz kościoła znajdują się dwa XIX-wieczne obrazy przedstawiające świętego Jerzego i świętego Wawrzyńca. Z tego okresu pochodzą również dwa krucyfiksy i drewniana rzeźba św. Franciszka. Obok 21-metrowa dzwonnica kościelna, wybudowana w roku 1903. Zawieszono w niej dwa zabytkowe dzwony: jeden odlany w r. 1745, drugi w r. 1840.
Dzwonnica jest zarazem bramą wejściową na plac kościelny, zamknięty ze wszystkich stron murem zbudowanym z kamienia polnego. W XVIII wieku przy kościele istniała szkoła parafialna.
W 1904 roku sporządzony został projekt nowego, murowanego kościoła, ale budowy nie podjęto.
Na uwagę też zasługuje znajdująca się przy drodze na Subotniki kaplica z rzeźbą Jezusa Ukrzyżowanego, przez miejscowych mieszkańców zwana „szwedzką kapliczką”.
Na północnym skraju miasteczka, przy obecnej drodze do Solecznik znajduje się porośnięty sosnami cmentarz. Grzebano na nim ludzi od końca XVIII wieku. Jest tam wiele starych i cennych nagrobków.
W odległości 2 km na północny wschód od Dziewieniszek, w lesie „Szwedzka Droga” znajduje się 8 zachowanych kurhanów. Przy jednym leży głaz zwany Mokai, będący pomnikiem archeologii i przyrody.
Inny interesujący kamień znajduje się w południowo-wschodniej części tego samego lasu. Niektóre z nich są pamiątką epoki lodowcowej są też inne kamienie, uznawane za pomniki przyrody. Kilka takich można obejrzeć na terytorium Dziewieniskiego Historycznego Parku Regionalnego.
Herb.
Od 2006 r. Dziewieniszki mają swój herb. To dwie podkowy, symbolizujące zgodne współistnienie kilku narodowości mieszkańców miasteczka. Niebieskie tło wyraża wierność, mądrość, stałość i sumienność. Autorem herbu jest Jouzas Galkus.

</doc>
<doc id="1110437" url="https://pl.wikipedia.org/wiki?curid=1110437" title="Pomyśl dobrze">
Pomyśl dobrze

Pomyśl dobrze - drugi, najnowszy album Krakowskiej Grupy Bluesowej.

</doc>
<doc id="1110442" url="https://pl.wikipedia.org/wiki?curid=1110442" title="Paragonimoza">
Paragonimoza



</doc>
<doc id="1110447" url="https://pl.wikipedia.org/wiki?curid=1110447" title="Jagodzica">
Jagodzica



</doc>
<doc id="1110448" url="https://pl.wikipedia.org/wiki?curid=1110448" title="American Caesar">
American Caesar

American Caesar – dziesiąty album solowy Iggy’ego Popa wydany 1993 roku.

</doc>
<doc id="1110451" url="https://pl.wikipedia.org/wiki?curid=1110451" title="Ziomkostwa w Niemczech">
Ziomkostwa w Niemczech

Ziomkostwa w Niemczech – organizacje społeczno-polityczne w Niemczech powstałe na terenie zachodnich stref okupacyjnych, skupiające Niemców zbiegłych w obliczu nacierającej Armii Czerwonej lub wysiedlonych przymusowo na mocy układów poczdamskich z terenów które weszły w skład Polski, Czecho-Słowacji, Rumunii, Bułgarii, Węgier, Jugosławii i ZSRR.
Pierwsze grupy ziomkostw powstały już 1945 r., głównie w celu niesienia samopomocy wysiedlonej ludności oraz w celu kultywowania tradycji regionalnych. W 1948 powstało Ogólne Przedstawicielstwo Wypędzonych ze Wschodu ("Gesamtvertretung der Ostvetriebenen"), rozpoczęto też tworzenie struktur zrzeszających ziomkostwa w poszczególnych landach. W 1949/50 we Frankfurcie nad Menem powołany został Centralny Związek Wypędzonych Niemców ("Zentralverband der Vertriebenen Deutschen", od 1951 r. "Bund der Vetriebenen Deutschen"), natomiast w Hamburgu Zjednoczenie Ziomkostw Wschodnioniemieckich ("Vereinigte Ostdeutsche Landsmannschaften"). W 1950 r. oba ugrupowania proklamowały wspólnie opracowaną „Kartę niemieckich Wypędzonych ze Stron Ojczystych” ("Charta der deutschen Heimatvertriebenen"). W 1951 r. odbył się pierwszy wspólny kongres, a w 1958 r. obie organizacje ziomkostw połączyły się tworząc organizację nadrzędną zwaną Związek Wypędzonych.
Status prawny wypędzonego opiera się na ustawie federalnej z 1953 r. Obejmuje on również dzieci urodzone już na terenie RFN oraz inne grupy osób przybyłe do Niemiec, np. przesiedleńców lub przybyłych w ramach łączenia rodzin. Początkowo status wypędzonego miało ok. 8 mln osób (1948), w 1984 posiadało go ok. 16 mln Niemców.
Oddziały.
Obecnie na terenie Niemiec działa ponad 20 różnego rodzaju ziomkostw:

</doc>
<doc id="1110452" url="https://pl.wikipedia.org/wiki?curid=1110452" title="Brick by Brick">
Brick by Brick

Brick by Brick – dziewiąty album solowy Iggy’ego Popa wydany 1990 roku przez wytwórnię Virgin Records. Album zajął 90. miejsce na liście przebojów "Billboard 200 albums".

</doc>
<doc id="1110454" url="https://pl.wikipedia.org/wiki?curid=1110454" title="Minkiewicz">
Minkiewicz



</doc>
<doc id="1110455" url="https://pl.wikipedia.org/wiki?curid=1110455" title="Tom Holland (reżyser)">
Tom Holland (reżyser)

Tom Holland (ur. 11 lipca 1943 w Nowym Jorku) − amerykański reżyser, scenarzysta, aktor i producent filmowy, twórca horrorów.

</doc>
<doc id="1110456" url="https://pl.wikipedia.org/wiki?curid=1110456" title="Materiały magnetycznie twarde">
Materiały magnetycznie twarde

Materiały magnetycznie twarde – grupa materiałów wykazujących własności ferromagnetyczne, dla których wartość natężenia koercji HC jest powyżej 10 kA/m (typowo powyżej 100 kA/m, do 24 MA/m). Materiały magnetycznie twarde nazywane są również magnesami trwałymi.
Własności magnetyczne.
Pętla histerezy materiału magnetycznie twardego jest stosunkowo "szeroka" z uwagi na duże wartości HC.
Pożądanymi parametrami materiału magnetycznie twardego są:
Zastosowanie.
Magnetyki twarde stosuje się wszędzie tam, gdzie wymagane jest silne stałe pole lub indukcja magnetyczna. Do najprostszych zastosowań należą wykorzystania siły mechanicznego przyciągania ozdobnych magnesów na chłodziarkach lub zapięć w damskich torebkach.
Wykorzystuje się je również w silnikach lub generatorach synchronicznych (szczególnie w elektrowniach wiatrowych) oraz w siłownikach elektromagnetycznych lub czujnikach.
Przykłady materiałów.
Jest kilka grup magnetyków twardych:

</doc>
<doc id="1110457" url="https://pl.wikipedia.org/wiki?curid=1110457" title="Materiał magnetycznie twardy">
Materiał magnetycznie twardy



</doc>
<doc id="1110459" url="https://pl.wikipedia.org/wiki?curid=1110459" title="Puchar Świata w Rugby 2007">
Puchar Świata w Rugby 2007

Puchar Świata w Rugby w roku 2007 – szósty puchar świata, zawody o randze mistrzostw świata w rugby union. Rozgrywany był we Francji i w niektórych miastach Wielkiej Brytanii od 7 września do 20 października 2007 roku. Tytułu zdobytego w roku 2003 w Australii broniła reprezentacja Anglii, która w finałowym pojedynku uległa drużynie z Południowej Afryki.
Uczestnicy.
Kwalifikacje.
Kwalifikacje do udziału w Pucharze Świata rozgrywane były w latach 2005–2006.
Udział reprezentacji Polski.
Reprezentacja Polski udział w europejskiej fazie kwalifikacji rozpoczęła od pierwszej rundy pokonując drużyny Szwajcarii 20:15, Malty 38:13, Bułgarii 49:10 i Serbii i Czarnogóry 18:11 awansując z kompletem zwycięstw do drugiej rundy.
W drugiej rundzie Polska odniosła jedno zwycięstwo z Andorą 18:14 ulegając w pozostałych meczach Hiszpanii 12:68, Mołdawii 13:27 i Holandii 20:22 nie awansując do trzeciej rundy kwalifikacji europejskich.
Faza grupowa.
Dwadzieścia drużyn uczestniczących w Pucharze Świata podzielonych zostało na cztery grupy liczące po pięć drużyn. O awansie do ćwierćfinału decydowała suma punktów zgromadzonych w czterech meczach rozgrywanych w grupie w systemie "każdy z każdym". Awans uzyskały dwie najlepsze drużyny z każdej grupy.
Faza pucharowa.
Finał.
RPA: Percy Montgomery, JP Pietersen, Jaque Fourie, Francois Steyn, Bryan Habana, Butch James, Fourie du Preez, Danie Rossouw (71' Wickus van Heerden), Juan Smith, Schalk Burger, Victor Matfield, Bakkies Botha, CJ van der Linde, John Smit (kapitan), Os du Randt
Anglia: Jason Robinson (47' Dan Hipkiss), Paul Sackey, Mathew Tait, Mike Catt (51' Toby Flood), Mark Cueto, Jonny Wilkinson, Andy Gomarsall, Nick Easter (65' Lawrence Dallaglio), Lewis Moody (63' Joe Worsley 63, 71' Peter Richards), Martin Corry, Ben Kay, Simon Shaw, Phil Vickery (kapitan) (41' Matt Stevens), Mark Regan (63' George Chuter), Andrew Sheridan.
MISTRZ ŚWIATA 2007
RPA DRUGI TYTUŁ

</doc>
<doc id="1110461" url="https://pl.wikipedia.org/wiki?curid=1110461" title="Przewód neutralny">
Przewód neutralny



</doc>
<doc id="1110463" url="https://pl.wikipedia.org/wiki?curid=1110463" title="Kala-azar">
Kala-azar



</doc>
<doc id="1110464" url="https://pl.wikipedia.org/wiki?curid=1110464" title="Pendynka">
Pendynka



</doc>
<doc id="1110465" url="https://pl.wikipedia.org/wiki?curid=1110465" title="SK Hradec Kralové">
SK Hradec Kralové



</doc>
<doc id="1110466" url="https://pl.wikipedia.org/wiki?curid=1110466" title="Składowa zmienna">
Składowa zmienna

Dowolny sygnał formula_1 można rozłożyć na sumę składowej stałej oraz składowej zmiennej.
Składowa stała sygnału to jego matematyczna wartość średnia:
Składowa zmienna to różnica pomiędzy sygnałem całkowitym a jego składową stałą:

</doc>
<doc id="1110467" url="https://pl.wikipedia.org/wiki?curid=1110467" title="Cztery wezwania z przyczyny świętego Jerzego">
Cztery wezwania z przyczyny świętego Jerzego

Cztery wezwania z przyczyny świętego Jerzego (est. "Neli monoloogi Püha Jüri asjus") – opowiadanie estońskiego pisarza Jaana Krossa, opublikowane w 1970 roku (polskie wydanie w 1973 roku). Utwór ten został w 1971 r. wyróżniony nagrodą literacką im. Friedeberta Tuglasa.
Utwór przedstawia historię powrotu do Tallinna w 1506 roku renesansowego malarza i rzeźbiarza Michała Sittowa. Historia opisana jest z perspektywy czterech bohaterów: ojczyma Diderika, narzeczonej Sittowa, starszego cechu szklarzy i malarzy oraz samego Sittowa, w formie czterech monologów wewnętrznych. Monologi te wzajemnie się uzupełniając tworzą kunsztowną narrację opowieści.
Sittow, po powrocie z zachodu, gdzie przebywał na dworach królewskich jako nadworny malarz, pragnie osiąść na stałe w rodzinnym mieście. Chce odzyskać spadek po zmarłej matce, którym zarządza jego ojczym Diderik, poślubić piękną córkę szewca Rumpa i zostać członkiem miejscowego cechu szklarzy i malarzy. Członkowie cechu z poczucia niższości wobec niewątpliwego talentu malarza i jego zasłużonej sławy spodziewają się, że Sittow zgodnie ze statutem cechowym odbędzie roczne terminowanie u któregoś z tallińskich mistrzów i namaluje, bądź wyrzeźbi w drewnie wizerunek Najświętszej Marii Panny, świętego Jerzego, czy świętej Weroniki.
Ojczym Sittowa, niezadowolony z powrotu pasierba, nie zamierza zrzec się majątku żony. Mimo niechęci do pasierba, samemu będąc malarzem i członkiem cechu, wysoko ceni jego zdolności malarskie.
Córka szewca martwi się o przyszłość związku z Sittowem, obawiając się, że sławny malarz nie zechce nagiąć się do obowiązku terminowania i wyjedzie z Tallinna.
Starszy cechu szklarzy i malarzy powodowany zawiścią zamierza nakłonić członków cechu do zmuszenia Sittowa do terminowania, co w jego przekonaniu urazi dumę malarza i sprowokuje jego wyjazd z miasta.
Sittow odgadując stanowisko cechu i chcąc osiąść w Tallinnie postanawia poddać się terminowaniu, nie przypadkowo wybierając rzeźbę w drewnie, w której celują miejscowi mistrzowie. Najprawdopodobniej rada cechu zleci mu wykonanie rzeźby św. Jerzego.

</doc>
<doc id="1110469" url="https://pl.wikipedia.org/wiki?curid=1110469" title="Lejszmanioza">
Lejszmanioza



</doc>
<doc id="1110471" url="https://pl.wikipedia.org/wiki?curid=1110471" title="Sarsaparilla">
Sarsaparilla

Sarsaparilla ("Radix sarsaparillae") – lek ziołowy uzyskiwany z korzeni różnych gatunków kolcorośli ("Smilax" spp.) rosnących w Ameryce Środkowej i Południowej, np. z "Smilax regelii" oraz "S. aristolochiifolia". Lek ten stosowany był w leczeniu kiły. Substancjami czynnymi w tym leku są saponiny steroidowe (np. smilasaponina i trująca sarsasapogenina).

</doc>
<doc id="1110472" url="https://pl.wikipedia.org/wiki?curid=1110472" title="Bracia plymuccy">
Bracia plymuccy

Bracia plymuccy (ang. "Plymouth Brethren") – zgromadzenie reprezentujące ewangelikalną formę pobożności w nurcie protestantyzmu. Zapoczątkowane w Imperium Brytyjskim pod koniec lat 20. XIX wieku.
Doktrynalne powody powstania ruchu braterskiego.
Zgodnie z doktryną braci plymuckich, pierwsi chrześcijanie gromadzili się pod natchnieniem Ducha Świętego jedynie „dla imienia” Jezusa Chrystusa. Pierwotnie praktykowali trzy rodzaje zgromadzeń: na modlitwę, na łamanie chleba i na głoszenie Słowa Bożego. Odnosząc się do opisu Nowego Testamentu, bracia plymuccy zwrócili uwagę na to, że w pierwszym okresie chrześcijaństwa nie było podziałów na odłamy i denominacje chrześcijańskie. Dlatego uznali, że jedynie Chrystus miał być centrum zgromadzeń chrześcijan, a imię Jezusa jest całkowicie wystarczające do motywów zgromadzeń (odpowiednik nabożeństwa w innych społecznościach chrześcijańskich). Bracia plymuccy gromadzą się bez służby kleru. Zgodnie z doktryną braci plymuckich jest to realizacja wskazań ewangelii Mateusza 18:20: "Gdzie są dwaj lub trzej zgromadzeni razem do imienia mego, tam Jestem pośrodku ich". Bracia plymuccy interpretują ten fragment dosłownie i wierzą w osobistą obecność Chrystusa na takich zgromadzeniach.
Zamknięta społeczność – powód kontrowersji.
Bracia plymuccy z separatystycznym podejściem do tego, co nazywają moralnym, doktrynalnym i sekciarskim złem (istotne wymienienie tych trzech elementów), powołują się na zalecenie zawarte w 2. liście do Tymoteusza 2:19-22: "Niech odstąpi od nieprawości każdy, kto wzywa imienia Pańskiego". Zgromadzenia członków Ciała Chrystusowego odbywać mają się w prostocie i składają się z łamania chleba, modlitwy, rozważania Słowa Bożego i głoszenia Ewangelii. Siła domknięcia społeczności dzieli braci plymuckich na wiele oddzielnych grup, nieuznających się wzajemnie. Główny podział w ramach ruchu dotyczy: liczniejszych braci otwartych, (wśród których jest wiele odcieni zamknięcia i których przedstawicielem są w Polsce członkowie Kościoła Wolnych Chrześcijan) oraz znacznie mniej licznych braci zamkniętych (wśród których jest wiele odcieni zamknięcia i których przedstawicielami są w Polsce członkowie Stowarzyszenia Zborów Chrześcijan). Co do nazw, bracia plymuccy preferują proste tytuły: „chrześcijanie”, „święci”, „bracia” itp. Każdy z tych tytułów odnosi się do wszystkich chrześcijan jako dzieci bożych. Unikają nazw denominacyjnych, ponieważ uważają je za barierę w praktycznej jedności wszystkich chrześcijan. W zdecydowanej większości przeciwni są jednak ruchowi ekumenicznemu - definiowanemu w tym wypadku jako bezpośrednie dążenie do jednoczenia się wyznań chrześcijańskich - uznając, że bardziej skuteczne jest osobiste posłuszeństwo Biblii, a wtedy skutkiem będzie praktyczna jedność z wszystkimi, którzy są „prawdziwymi chrześcijanami”. Zazwyczaj rozpowszechniony jest wśród braci plymuckich pogląd, że każdy wierzący w Jezusa Chrystusa jest członkiem Ciała Chrystusa i jako taki ma swoje miejsce przy Stole Pańskim, aby łamać chleb, jeśli jego życie jest wolne od rzeczy, które publicznie znieważają Boga. Także z tego powodu ich zamierzeniem jest nie przyjmować żadnych denominacyjnych nazw, które mogłyby wyłączać jakiegokolwiek członka Ciała Chrystusa.
Zasady przynależności – członkostwa.
Jak w każdym wyznaniu protestanckim, również w przypadku braci plymuckich funkcjonuje hasło: "Bóg nie ma wnuków". Wynika ono z przekonania, że do chrześcijaństwa należą wyłącznie osoby narodzone na nowo, a do społeczności dopiero osoby ochrzczone w wieku dojrzałym do samodzielnych decyzji (najczęściej wymagany jest do decyzji o chrzcie wiek odpowiadający pełnoletniości), a po drugie to, co nazywane jest „dobrym świadectwem”. Zasady te są bardziej rygorystyczne wśród braci zamkniętych, niż wśród braci otwartych.
Do członków społeczności nie zalicza się osób, które mają z innymi członkami społeczności związek tylko biologiczny. Podobnie nie zalicza się osób jedynie ochrzczonych (chrzest w ich przekonaniu jest wyrazem wiary w osobę i dzieło Jezusa Chrystusa, nie wiąże się automatycznie z członkostwem w zborze i w społeczności, co odróżnia zwłaszcza braci zamkniętych od innych społeczności w chrześcijaństwie ewangelicznym.) Stosowana jest także dyscyplina zborowa, której skutkiem czasami jest wykluczenie ze społeczności osób, które trwają w świadomym grzechu i nie rokują nadziei na poprawę. Uważa się często, że osoby takie nigdy nie były rzeczywiście odrodzone, a ich formalna przynależność wynikała z innych pobudek, niż chęć uczestnictwa w służbie chrześcijańskiego zboru.
Porządek na zgromadzeniach.
Najradykalniejsi z braci plymuckich wyznają, że Duch Święty ma mieć wolność, aby usługiwać pomiędzy zgromadzonymi i prowadzić nauczanie i uwielbienie. Dlatego odrzucają wszelkie formy zła doktrynalnego lub moralnego.
W wielu krajach świata, także w niektórych zborach w Polsce, powszechną praktyką jest, że kobiety nakrywają głowy podczas każdej modlitwy zgodnie z dosłowną interpretacją 1 Koryntian 11:10 i nie nauczają, ani też nie głoszą w zgromadzeniu na podstawie dosłownego rozumienia 1 Koryntian 14:34.
Wierzący zazwyczaj gromadzą się w niedzielę rano, w skromnym miejscu spotkań (najczęściej jeden z pokoi w domu jednego z członków). Są zgromadzeni dookoła stołu, na którym jest chleb i wino. Nie mają wcześniej ustalonego programu tego spotkania i najczęściej jest to celowy zabieg. Nie wiadomo też, który z uczestników będzie rozdzielał chleb i wino. Może to zrobić każdy mężczyzna (brat) mający dobre świadectwo w zgromadzeniu, najczęściej w zborach braci plymuckich nie ma przedstawiciela formalnego kleru, starszego urzędem, czy kogoś w roli odpowiedzialnego (w niektórych zborach "braci otwartych" przedstawiciele formalni są). Kazanie (głoszenie Słowa) odbywa się niezależnie od łamania chleba i najczęściej po nim. Któryś z braci może je wygłosić (usłużyć Słowem) po Wieczerzy Pańskiej.
Mimo mylących nazw obydwu nurtów ("bracia otwarci" i "bracia zamknięci"), przyjmując do Stołu Pańskiego nie stosuje się zasady społeczności „otwartej” ani „zamkniętej”, ale „uważnej”. Przedstawiciele obu nurtów twierdzą, że przy tych decyzjach pamiętają o odpowiedzialności wobec Chrystusa, którego śmierć wspominają i kierują się Jego świętością. Określenia te wzięły się z subiektywnej oceny jednych przez drugich i stały się podstawą rozłamu na dwa nurty.
Bracia plymuccy wierzą, że posiadają i praktykują duchowe przewodnictwo Ducha Świętego. Wierząc, że Duch Boży rozdziela "każdemu poszczególnie jak chce" (1 Koryntian 12:11), każdy brat bez żadnego nakazu może podać hymn, który ma być śpiewany, zainicjować modlitwę, przeczytać fragment z Biblii oraz złożyć dziękczynienie za chleb i wino w czasie uczestnictwa w Wieczerzy.
Kwestia finansów.
W czasie spotkań ofiary pieniężne są przyjmowane tylko od tych, którzy wierzą w Chrystusa, a w większości przypadków tylko od tych spośród chrześcijan, którzy są w praktycznej społeczności ze zborem. Pieniędzy nie przyjmuje się od sympatyków niebędących członkami społeczności. Dzieje się tak dlatego, że bracia plymuccy uważają, że ofiara pochwalna i ofiara z dóbr posiadanych przez chrześcijan są ze sobą związane (za Hebrajczyków 13:15-16). Najczęściej jedna zbiórka na rzecz zboru, dzieło Pańskie i na potrzebujących ma miejsce w czasie zgromadzenia (nabożeństwa) w niedzielę (jest to pierwszy dzień tygodnia według 1. listu do Koryntian 16:2).
Kwestia edukacji biblijnej.
Nauczanie dla dzieci jest zwykle zwane "szkółką niedzielną". "Klasy biblijne" są prowadzone dla różnych grup wiekowych. Dodatkowe spotkania mają miejsce niekiedy w ciągu tygodnia. Takie zgromadzenia zwykle poświęcone są modlitwie i studiowaniu Biblii. Każdy mężczyzna (brat) ma podobną swobodę aktywnego uczestnictwa i nauczania na tych spotkaniach. Spotkania dla młodzieży i specjalne spotkania dla kobiet odbywają się okresowo według potrzeb.
Elementarne zasady wiary.
Wierzą, że Biblia jest Słowem Bożym i dlatego jest jedyną miarą wiary i moralności. Z wielką ostrożnością strzegą prawdy odnoszącej się do godnej wszelkiej chwały Osoby Pana Jezusa Chrystusa, wierząc, że On Jest Bogiem Synem, jedną z Osób Trójjedynego Boga. Według tego, w co wierzą, Jezus Jest Bogiem objawionym w ciele. Przykładają wielką wagę do krwi Chrystusa, którą przelał na krzyżu Golgoty, wierząc, że to jest podstawą dla wszystkich błogosławieństw. Wyczekują ponownego przyjścia Pana Jezusa. Najbardziej rozpowszechniony wśród nich pogląd jest taki, że najpierw Jezus Chrystus przyjdzie po nich i zabierze ich do siebie. Nazywają to zdarzenie "pochwyceniem", podczas którego Jezus zabierze ze świata wszystkich prawdziwych wierzących przed Wielkim uciskiem. Później Jezus wróci osobiście po to, aby królować na świecie jako Król królów i Pan panów.
W większości uznają również, że zgromadzenie wierzących w jakimś miejscu nie jest niezależne od zgromadzeń w innych miejscach na podstawie nauki Biblii, że "Jest jedno Ciało" (Efezjan 4:4). W związku z tym praktykują używanie "listów polecających" przy przyjmowaniu odwiedzających. (2 Koryntian 3:1, Dzieje 15:23).
Historia i opis ruchu według braci plymuckich.
„Na skutek działalności Ducha Bożego w ciągu ostatnich 150 lat powstały w różnych częściach świata grupy Chrześcijan, które zbierają się wyłącznie do imienia Pana Jezusa Chrystusa jako swego jedynego Boskiego centrum (Mat. 18:20). Dążyli oni do tego, aby powrócić do nowotestamentowych ideałów i praktyk. Wierząc, że 'Kościół Boga Żywego' ukształtowany przez Ducha Świętego, składa się z wszystkich wierzących w Chrystusa, narodzonych na nowo i posiadających Jego Ducha, którzy tworzą 'jedno Ciało', zgromadzają się oni po prostu jako członki tego 'jednego Ciała' (Rzym. 12:5; 1 Korynt 12:12-13; Efez.4:4). Posiadany Duch Boży sprawuje prawowite kierownictwo i przewodzi zgromadzeniu, a Biblia, Boża natchniona Księga – jest jedynym autorytetem. Biblia objawia, że wszyscy prawdziwi chrześcijanie są królewskim kapłaństwem i narodem świętym, a więc Duch Święty ma swobodę, aby użyć kogokolwiek jako Swoich ust, czy to w modlitwie, czy w uwielbieniu (1Piotra 2:5,9; 1Korynt 12:11). Ci wierzący uznają Chrystusa jako Głowę Kościoła, jako Tego, który swoje zgromadzenie obdarzył darami, takimi jak prorocy, ewangeliści, pasterze, nauczyciele i że każdemu dana została łaska według miary daru Chrystusowego (Efez 4:7-12). A zatem zbory te nie mają jakiejś jednej szczególnej osoby ku usługiwaniu, ani kogokolwiek powołanego przez ludzi ku temu, ale sprawowana jest usługa tymi darami, które Chrystus dał Kościołowi. Te grupy wierzących nie posiadają żadnej organizacji kościelnej, zwierzchności, urzędujących biskupów, ustanawianych starszych, ani kleru. Mimo to jednak nie ma niezależności. Współdziałają razem 'zachowując jedność Ducha w spójni pokoju' (Efez 4:3). Wierzą oni, że każdy zbór jest miejscowym przedstawicielem całego Kościoła i uznają jego działanie w Imieniu Pańskim i według Słowa Bożego jako autorytatywne na każdym miejscu (Mat. 18:18)”.
Na ziemiach polskich bracia plymuccy byli skupieni zwłaszcza w powstałym w 1912 Zrzeszeniu Zwolenników Nauki Pierwotnych Chrześcijan, w zorganizowanym w 1947 Związku Wolnych Chrześcijan, w istniejącym w latach 1947–1987 Zjednoczonym Kościele Ewangelicznym oraz w zarejestrowanym w 1981 roku Kościele Wolnych Chrześcijan w RP.

</doc>
<doc id="1110474" url="https://pl.wikipedia.org/wiki?curid=1110474" title="Co kryje prawda">
Co kryje prawda

Co kryje prawda (tytuł oryg. "What Lies Beneath") – amerykański film grozy z 2000 r., którego reżyserem jest Robert Zemeckis. Zrealizowany do scenariusza Clarka Gregga. Film był nominowany do Saturna w trzech kategoriach: "najlepszy horror", "najlepsza aktorka" (Michelle Pfeiffer) i "najlepszy reżyser".
Fabuła.
Dr Norman Spencer, chirurg, (Harrison Ford) mieszka wraz z żoną Claire (Michelle Pfeiffer) w posiadłości nad jeziorem. Małżeństwo właśnie pożegnało córkę Caitlin (Katharine Towne), która wyjechała na studia. Wraz z odejściem dziecka, w życiu Spencerów – głównie Claire – zaczyna się coś dziać. W rodzinnym gniazdku Normana i Claire dochodzi do niecodziennych zjawisk.

</doc>
<doc id="1110475" url="https://pl.wikipedia.org/wiki?curid=1110475" title="Parakokcydioidomikoza">
Parakokcydioidomikoza

Parakokcydioidomikoza, choroba Lutza, drożdżyca brazylijska, drożdżyca południowoamerykańska – rzadka, przewlekła grzybica ogólnoustrojowa wywoływana przez "Paracoccidioides brasiliensis", występująca głównie u mężczyzn w Ameryce Południowej i Środkowej.
Etiologia.
"Paracoccidioides brasiliensis" izolowano z gleby, obserwowano infekcje u pancerników, rezerwuarem patogenu mogą być także nietoperze i niektóre małpy. Zakażenie następuje zwykle poprzez inhalację komórek grzyba, ale możliwe jest także drogą pokarmową oraz w wyniku czyszczenia zębów gałązkami, co bywa praktykowane w Brazylii. Nie obserwowano transmisji zakażenia między ludźmi.
Objawy i przebieg.
Parakokcydioidomikoza przebiega zwykle jako przewlekła infekcja dróg oddechowych, która szerzy się poprzez układ żylny i limfatyczny na błony śluzowe, skórę i węzły chłonne. Do typowych objawów należy kaszel i duszność, spadek masy ciała. Powikłaniem może być zwłóknienie płuc i rozedma, w 5% przypadków nadciśnienie i serce płucne.
W przebiegu choroby, u około połowy pacjentów, dochodzi do bolesnych owrzodzeń błon śluzowych i skóry okolicy okołowargowej - typowy jest guzek ulegający martwicy i owrzodzeniu, o nierównej powierzchni pokrytej licznymi, drobnymi, żółtobiałymi plamkami. Zapaleniom jamy ustnej towarzyszy powiększenie okolicznych węzłów chłonnych, ale zdarza się także uogólniona limfadenopatia.
Rzadziej występuje zajęcie nadnerczy (prowadzące do ich niewydolności), kości długich czy ośrodkowego układu nerwowego.
Śmiertelność w przebiegu leczonej choroby jest niska, w nieleczonej około 20%.
Diagnostyka i różnicowanie.
Obecność grzyba potwierdza się w materiale pobranym z owrzodzeń mikroskopowym badaniem mikologicznym, w hodowli lub materiale uzyskanym przez dootrzewnową inokulację myszy. Możliwa jest także diagnostyka serologiczna.
Choroby wymagające różnicowania: gruźlica, histoplazmoza, malinica, trąd, leiszmanioza, chłoniaki nieziarnicze.
Leczenie.
Terapia opiera się na podawaniu leków przeciwgrzybiczych lub sulfonamidów. Lekami z wyboru są itrakonazol i flukonazol, skuteczny może być ketokonazol. W przypadku ciężkiego przebiegu stosuje się amfoterycynę B.

</doc>
<doc id="1110477" url="https://pl.wikipedia.org/wiki?curid=1110477" title="Choroba Lutza">
Choroba Lutza



</doc>
<doc id="1110479" url="https://pl.wikipedia.org/wiki?curid=1110479" title="Wielkie Dionizje">
Wielkie Dionizje



</doc>
<doc id="1110481" url="https://pl.wikipedia.org/wiki?curid=1110481" title="Małe Dionizje">
Małe Dionizje



</doc>
<doc id="1110483" url="https://pl.wikipedia.org/wiki?curid=1110483" title="Kochać">
Kochać

Kochać – dwudziesty szósty album muzyczny piosenkarki Maryli Rodowicz, wydany 23 września 2005. Producentem muzycznym jest Bogdan Kondracki, producentem wykonawczym Paweł Jóźwicki. 
Album nagrywany był od 1 marca 2005 do 15 sierpnia 2005 w Jazzboy Studio oraz w dniach 1–2 lipca 2005 w Studiu im. Agnieszki Osieckiej. Autorem projektu graficznego jest Wojciech Wilk. 
Wszystkie teksty na płycie są autorstwa Katarzyny Nosowskiej, ponadto w tworzenie materiału na album zaangażowało się wielu innych artystów, m.in. Marek Napiórkowski, Ania Dąbrowska, Karolina Kozak, Paweł Krawczyk i Sławek Uniatowski, który zaśpiewał z Marylą w piosence „Będzie to, co musi być”, oraz Artur Rojek, który pracował przy albumie pod pseudonimem Carla Armente. 
30 sierpnia 2006 płyta uzyskała w Polsce status platynowej.

</doc>
<doc id="1110484" url="https://pl.wikipedia.org/wiki?curid=1110484" title="Reinkendorf">
Reinkendorf



</doc>
<doc id="1110488" url="https://pl.wikipedia.org/wiki?curid=1110488" title="Muskingum (rzeka)">
Muskingum (rzeka)

Muskingum (ang. "Muskingum River") – rzeka w amerykańskim stanie Ohio, uchodzi do Ohio w mieście Marietta.

</doc>
<doc id="1110490" url="https://pl.wikipedia.org/wiki?curid=1110490" title="AŠK Inter Slovnaft Bratislava">
AŠK Inter Slovnaft Bratislava



</doc>
<doc id="1110494" url="https://pl.wikipedia.org/wiki?curid=1110494" title="Scioto (rzeka)">
Scioto (rzeka)

Scioto (ang. "Scioto River") – rzeka w amerykańskim stanie Ohio, dopływ Ohio.
Rzeka przepływa m.in. przez:

</doc>
<doc id="1110496" url="https://pl.wikipedia.org/wiki?curid=1110496" title="Jakow Dawydow">
Jakow Dawydow



</doc>
<doc id="1110498" url="https://pl.wikipedia.org/wiki?curid=1110498" title="Hugh Willoughby">
Hugh Willoughby

Sir Hugh Willoughby (ur. ?, zm. 1554 na półwyspie Kola) – angielski żołnierz i żeglarz, poszukiwacz przejścia północno-wschodniego z Europy do Azji (1553).
Życiorys.
Willoughby był synem żołnierza i baroneta Sir Henry’ego Willoughby of Middleton (zm. 1528). Sam również wybrał karierę wojskową, służąc podczas ekspedycji do Szkocji w 1544 roku. W tym samym roku uzyskał tytuł szlachecki. Następnie służył jako oficer na pograniczu Szkocji – w latach 1548–1549 był kapitanem zamku Lowther Castle. Najprawdopodobniej za namową Sebastiana Cabota (1472–1557) zainteresował się nawigacją i żeglarstwem. 
W 1553 roku Willoughby został mianowany dowódcą wyprawy finansowanej przez Kompanię Moskiewską (ang. "Muscovy Company"), kierowanej przez Cabota, w celu znalezienia przejścia północno-wschodniego do Azji. Głównym pilotem wyprawy został Richard Chancellor (zm. 1556). W ekspedycji brały udział trzy statki: „Bona Esperanza” dowodzona przez Willoughby’ego, „Edward Bonaventure” pod komendą Chancellora i „Bona Confidentia” dowodzona przez Corneliusa Durfortha. Jednostki zostały rozdzielone podczas sztormu u północnych wybrzeży Norwegii. 
Willoughby popłynął na wschód, docierając do wód okalających Nową Ziemię – widział ląd, lecz trudne warunki lodowe uniemożliwiły mu dalszą podróż. Ląd zooczony przez Willoughby’ego nazywano "Willoughby's Land" – "Willoughby's Land" znajduje się na mapie holenderskiego kartografa Petrusa Planciusa (1552–1622), a także na mapie Gerarda Merkatora (1512–1594).
W drodze powrotnej statek Willoughby’ego utknął w lodzie przy Półwyspie Kolskim, ani on, ani nikt z jego załogi nie przeżył. Arktycznej zimy nie przeżyła również załoga „Bona Confidentia”. 
Chancellor dotarł do portu w Archangielsku i na zaproszenie cara Rosji zainteresowanego handlem z Anglią Iwana IV Groźnego (1530–1584) udał się do Moskwy, skąd wrócił z porozumieniami handlowymi. Po jego powrocie, w 1555 roku doszło do utworzenia spółki akcyjnej Kompanii Moskiewskiej, która została objęta protektoratem królewskim i otrzymała wyłączność na handel z Rosją.

</doc>
<doc id="1110503" url="https://pl.wikipedia.org/wiki?curid=1110503" title="Kościół św. Jana Chrzciciela w Bieniakoniach">
Kościół św. Jana Chrzciciela w Bieniakoniach

Kościół Św. Jana Chrzciciela w Bieniakoniach – kościół katolicki w dekanacie Raduń, w diecezji grodzieńskiej.
Historia.
Został wybudowany w 1900 w stylu architektury eklektycznej – z elementami neobaroku oraz neoklasycyzmu – przez ówczesnego proboszcza, ks. Tadeusza Zahorskiego. Powstał w miejscu niewielkiego drewnianego kościoła z 1634 ufundowanego przez hrabiego Czaplińskiego.
W dwudziestoleciu międzywojennym był kościołem dekanalnym. W skład dekanatu Bieniakonie wchodziły parafie: Bieniakonie, Butrymańce, Dziewieniszki, Gieraniony, Hermaniszki, Konwaliszki, Ossowo, Małe Soleczniki, Wielkie Soleczniki i Werenów oraz kościoły filialne w Horodnie i Stokach. Liczba wiernych w 1939 roku wynosiła 6570.
8 czerwca 1951 roku proboszcz parafii, ks. dziekan Dominik Gajlusz, został aresztowany przez władze sowieckie i skazany na 25 lat łagrów. Zmarł 2 lata później w Irkucku. W 1961 roku władze sowieckie przejęły kościół na własność państwa. W budynkach plebanii mieściło się najpierw przedszkole, później szpital psychiatryczny. Kościół służył jako skład materiałów opałowych. 10 grudnia 1988 roku rekonsekrowano świątynię, a władze sowieckie i duchowne przekazały opiekę duszpasterską ks. Henrykowi Jabłońskiemu, proboszczowi parafii Konwaliszki.
Wiosną 1989 r. wyremontowano dach i wnętrze świątyni. 1 listopada 1989 r. opiekę nad parafią przejęli księża pallotyni. Parafia w Bieniakoniach była pierwszą pallotyńską placówką na Białorusi.
Od 1998 parafią opiekują się, jak na początku, księża diecezjalni.
Na przykościelnym cmentarzu są pochowani m.in. Maryla Wereszczakówna oraz ostatni właściciel majątku Stare Bieniakonie dr Władysław Golimont.

</doc>
<doc id="1110506" url="https://pl.wikipedia.org/wiki?curid=1110506" title="Dynamo-93 Mińsk">
Dynamo-93 Mińsk



</doc>
<doc id="1110507" url="https://pl.wikipedia.org/wiki?curid=1110507" title="Mistrzostwa Świata w Pływaniu 2001">
Mistrzostwa Świata w Pływaniu 2001

9. Mistrzostwa Świata w Pływaniu pod patronatem Światowej Federacji Pływackiej (FINA) odbyły się w Fukuoce, w dniach 16–29 lipca 2001.
W programie mistrzostw znalazły się konkurencje dla mężczyzn i kobiet. Oprócz pływania klasycznego przeprowadzone zostały zawody w piłce wodnej, pływaniu synchronicznym i skokach do wody.

</doc>
<doc id="1110514" url="https://pl.wikipedia.org/wiki?curid=1110514" title="Tragedia na Defiladzie Wojsk Układu Warszawskiego w Szczecinie w 1962">
Tragedia na Defiladzie Wojsk Układu Warszawskiego w Szczecinie w 1962



</doc>
<doc id="1110515" url="https://pl.wikipedia.org/wiki?curid=1110515" title="Cuyahoga (rzeka)">
Cuyahoga (rzeka)

Cuyahoga (ang. "Cuyahoga River") – rzeka w amerykańskim stanie Ohio. Przepływa między innymi przez Akron oraz Cleveland, gdzie uchodzi do jeziora Erie. Nad rzeką znajduje się Park Narodowy Cuyahoga Valley. W rzece poziom zanieczyszczeń bywał tak duży, że wybuchł na niej pożar minimum 13 razy.

</doc>
<doc id="1110522" url="https://pl.wikipedia.org/wiki?curid=1110522" title="Maumee River">
Maumee River

Maumee (ang. "Maumee River") – rzeka w amerykańskich stanach Indiana i Ohio. Bierze swój początek w Fort Wayne w stanie Indiana ze zbiegu rzek St. Joseph i St. Marys, a uchodzi do Jeziora Erie w Toledo w stanie Ohio.

</doc>
<doc id="1110528" url="https://pl.wikipedia.org/wiki?curid=1110528" title="Starved Rock State Park">
Starved Rock State Park



</doc>
<doc id="1110529" url="https://pl.wikipedia.org/wiki?curid=1110529" title="Kaskaskia River">
Kaskaskia River

Kaskaskia (ang. "Kaskaskia River") – rzeka w amerykańskim stanie Illinois, dopływ Missisipi.

</doc>
<doc id="1110537" url="https://pl.wikipedia.org/wiki?curid=1110537" title="Codex">
Codex



</doc>
<doc id="1110539" url="https://pl.wikipedia.org/wiki?curid=1110539" title="10,5 cm armata m/34">
10,5 cm armata m/34

10,5 cm kanon M/34 – szwedzka armata polowa firmy Bofors produkowana dla Szwecji w latach trzydziestych i czterdziestych. Z początku produkowana dla obrony wybrzeża, następnie dla sił lądowych, pod nieznacznie zmienionym oznaczeniem 10,5 cm kanon m/34. Armata była rozwinięciem wcześniejszego działa 10,5 cm kanon M/27.
Finlandia zakupiła 12 dział w 1939-1940 i używała je pod oznaczeniem 105 K/34. Armaty były też produkowane na licencji w Szwajcarii. Część egzemplarzy została zakupiona przez Węgry i Tajlandię.

</doc>
<doc id="1110540" url="https://pl.wikipedia.org/wiki?curid=1110540" title="Desant na atolu Tarawa">
Desant na atolu Tarawa



</doc>
<doc id="1110542" url="https://pl.wikipedia.org/wiki?curid=1110542" title="Reprezentacja Aruby w piłce nożnej mężczyzn">
Reprezentacja Aruby w piłce nożnej mężczyzn

Reprezentacja Aruby w piłce nożnej – środkowoamerykańska reprezentacja narodowa założona w 1932 roku. Od 1988 roku należy do FIFA oraz CONCACAF. W 1986 roku odłączyła się od zespołu Antyli Holenderskich, tworząc własną drużynę. 
Aruba nigdy nie brała udziału w mistrzostwach świata ani w Złotym Pucharze CONCACAF.
Aruba zajmowała 18 maja 2011 32. miejsce w CONCACAF.
Obecnie selekcjonerem reprezentacji Aruby jest Rini Coolen
Skład.
Czerwiec 2021
Bramkarze::
Obrońcy:
Pomocnicy:
Napastnicy:

</doc>
<doc id="1110567" url="https://pl.wikipedia.org/wiki?curid=1110567" title="Aleksander Battenberg">
Aleksander Battenberg



</doc>
<doc id="1110568" url="https://pl.wikipedia.org/wiki?curid=1110568" title="Marco Biagi">
Marco Biagi

Marco Biagi (ur. 24 listopada 1950 w Bolonii, zm. 19 marca 2002, tamże) - włoski prawnik i ekonomista, specjalista z zakresu prawa pracy; doradca Roberta Maroniego, ministra pracy w rządzie Silvia Berlusconiego; zastrzelony przez Nowe Czerwone Brygady.

</doc>
<doc id="1110571" url="https://pl.wikipedia.org/wiki?curid=1110571" title="Sławomir Brzoska">
Sławomir Brzoska

Sławomir Brzoska (ur. 22 kwietnia 1967 w Szopienicach) – polski artysta współczesny, performer, podróżnik, od 5 grudnia 2011 profesor sztuk plastycznych. Prowadzi 9 Pracownię Działań Przestrzennych na Uniwersytecie Artystycznym w Poznaniu oraz Pracownię Działań Przestrzennych w Akademii Sztuk Pięknych w Katowicach. 
Życiorys.
W latach 1991–1995 studiował w Instytucie Sztuki Uniwersytetu Śląskiego w Katowicach, Filia w Cieszynie, uzyskując dyplom z zakresu rzeźby pracowni prof. Jerzego Fobera. Od 1997 roku związany jest z Uniwersytetem Artystycznym w Poznaniu, w którym od 2011 roku jest profesorem zwyczajnym (Wydział Rzeźby i Działań Przestrzennych; Katedra Działań Przestrzennych oraz Wydział Edukacji Artystycznej; Katedra Interdyscyplinarna). Od 2012 zatrudniony również w Akademii Sztuk Pięknych w Katowicach, gdzie prowadzi Pracownię Działań Przestrzennych.
Artysta znany jest z instalacji, które tworzy przy użyciu sznurka, wełny, światła UV. Jak pisze autor "Konstruowanie i dekonstruowanie instalacji jest dla mnie nie mniej ważne od efektu. To fizyczny kontakt z przestrzenią, rodzaj podróży, podczas której pokonuję kilometry, by uzyskać, "utkać" formę. Podróż ta jest jak rytmiczne oddychanie, zaś przestrzeń, w której realizuję prace traktuję jak rodzaj naczynia, wypełnianego treścią, co stanowi alchemiczny rys w mojej działalności". Oprócz efemerycznych działań w galeriach zrealizował kilka rzeźb w przestrzeniach otwartych: w Londynie, Bielsku-Białej i w Poznaniu. 
Odbył artystyczną podróż dookoła świata (czerwiec 2007 – czerwiec 2008) od Ameryki Południowej, poprzez Australię i Oceanię po Azję pod hasłem "Rok Wędrującego Życia", podczas której odwiedził 23 kraje i zrealizował wiele działań artystycznych. Dla Sławomira Brzoski zarówno proces twórczy jak i powstające instalacje odnoszą się do podróży.
Zrealizował ponad 180 wystaw indywidualnych i zbiorowych w kraju i na świecie, m.in. w Niemczech, Szwajcarii, Francji, Hiszpanii, Szwecji, Anglii, Walii, Słowacji, Bułgarii, Estonii, Węgrzech, Jugosławii, Japonii i Kanadzie oraz wiele performances i akcji podczas licznych podróży: w Papui Zachodniej, Etiopii, Jordanii, Omanie, Izraelu, Chinach, Mauretanii, Indiach, Nepalu, Turcji, Japonii, Rosji, Tybecie, Grecji, Austrii, Hiszpanii, Korsyce, Szwajcarii. 
Autor kilku książek, m.in. 2-tomowej publikacji pt. "Rok wędrującego życia" t. 1 , t. 2 oraz "Gdy Droga staje się formą. Szkice w podróży 2002-2020".
Jego prace znajdują się w zbiorach Lulea Kommun w Lulea (Szwecja), Galerii Maison 44 w Bazylei (Szwajcaria), Jeerwood Sculpture Collection w Londynie (Anglia), Open Structure Art Society w Budapeszcie (Węgry), Považskiej Galerii Umenia w Žilinie (Słowacja), Muzeum Sztuki Multimedialnej w Odzaci (Serbia), Zachęcie Sztuki Współczesnej w Szczecinie, Kolekcji Wielkopolskiego Towarzystwa Sztuk Pięknych, Kolekcji Znaki Czasu w Katowicach, Muzeum Górnośląskim w Bytomiu, Galerii Wieża Ciśnień w Koninie, Bibliotece Sztuki Uniwersytetu Zielonogórskiego w Zielonej Górze, Galerii AT w Poznaniu, Muzeum Okręgowym w Bydgoszczy oraz zbiorach prywatnych w kraju i za granicą.

</doc>
<doc id="1110572" url="https://pl.wikipedia.org/wiki?curid=1110572" title="Bazylika Najświętszej Maryi Panny Niepokalanie Poczętej w Górce Klasztornej">
Bazylika Najświętszej Maryi Panny Niepokalanie Poczętej w Górce Klasztornej

Bazylika Najświętszej Maryi Panny Niepokalanie Poczętej w Górce Klasztornej – najstarsze w Polsce miejsce kultu maryjnego. Znajduje się we wsi Górka Klasztorna koło Łobżenicy, w województwie wielkopolskim.
W sanktuarium ma swoją siedzibę polska centrala Apostolstwa Dobrej Śmierci.
Historia.
Jedno z sanktuariów maryjnych diecezji bydgoskiej. Jak podają kroniki bernardyńskie, Matka Boża ukazała się pasterzowi w tym miejscu w roku 1079. Kościół i klasztor ufundował dla franciszkanów – bernardynów w XVII w. wojewoda poznański Andrzej Karol Grudziński.
Od 1923 r. pieczę nad sanktuarium sprawują księża Misjonarze Świętej Rodziny. Dziś Sanktuarium jest znane pielgrzymom z cudownego obrazu Matki Bożej Góreckiej i Studzienki, w której woda od chwili Objawienia, ma moc uzdrawiającą. Misjonarze z pomocą pobliskich mieszkańców i młodzieży, corocznie od 1984 r. przedstawiają Misteria Męki Pańskiej.
Na terenie sanktuarium znajdują się kościół NMP Niepokalanie Poczętej z obrazem Matki Bożej Góreckiej, klasztor (Dom Zakonny), studzienka z wodą uznawaną za cudowną, ołtarz polowy (scena, dzwonnica i krużganki), dom pielgrzyma (z 80 miejscami noclegowymi), arka (punkt gastronomiczny), sklepik z dewocjonaliami, pomnik pamięci pomordowanych księży i ludności cywilnej podczas II wojny światowej, figura Matki Bożej, figura św. Józefa, plac objawienia (z krzyżem i tablicą upamiętniającą objawienie NMP), gaj górecki, kaplica nad stawem, rekonstrukcja kamiennego kultycznego kręgu pogańskiego, muzeum misyjne, dwie kaplice, golgota oraz droga krzyżowa. Dla turystów przygotowany jest parking dla autokarów i pojazdów osobowych.
Na terenie Sanktuarium corocznie odbywa się wiele festiwali np. Festiwal Piosenki Religijnej „Maria Carmen” czy Ogólnopolski Przegląd Twórczości Osób Niepełnosprawnych „Spotkanie u Matki”. Na miejscu znajdują się 2 domy noclegowe oraz malownicza okolica o pojeziernym krajobrazie.

</doc>
<doc id="1110575" url="https://pl.wikipedia.org/wiki?curid=1110575" title="Pełkinie (przystanek kolejowy)">
Pełkinie (przystanek kolejowy)

Pełkinie - przystanek kolejowy w Pełkiniach, w województwie podkarpackim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="1110576" url="https://pl.wikipedia.org/wiki?curid=1110576" title="Nightrain">
Nightrain

Nightrain – piosenka amerykańskiej hardrockowej grupy Guns N’ Roses napisana pod koniec lat 80. Trzecia ścieżka na debiutanckim albumie "Appetite for Destruction" wydanym w 1987 roku. Chociaż utwór ten został wydany również jako singel, nie został zawarty na kompilacji "Greatest Hits". Utwór dotarł do 93. miejsca amerykańskiego notowania "Billboard".
Piosenka ta jest hołdem dla niezbyt popularnej marki taniego kalifornijskiego wina, Night Train Express, które było bardzo popularne wśród członków zespołu w pierwszych latach jego działalności, głównie ze względu na niską cenę oraz wysoką procentową zawartość alkoholu.

</doc>
<doc id="1110582" url="https://pl.wikipedia.org/wiki?curid=1110582" title="Stefan Stambołow">
Stefan Stambołow

Stefan Stambołow, bułg. Стефан Стамболов (ur. 31 stycznia 1854 w Wielkim Tyrnowie, zm. 6 lipca 1895 w Sofii) – polityk bułgarski.
Życiorys.
Syn kupca. Kształcił się w seminarium duchownym w Odessie. Potem był nauczycielem w Tyrnowie. Od młodości uczestniczył w tajnych organizacjach liberalnych dążących do zrzucenia panowania tureckiego w Bułgarii. Działacz Bułgarskiego Rewolucyjnego Komitetu Centralnego (1869–1876). 
W l. 1884–1885 przewodniczący Zgromadzenia Narodowego. W 1886 wchodził w skład rządu Petko Karawełowa. Po zrzeczeniu się tronu bułgarskiego w 1886 przez Aleksandra Battenberga był przewodniczącym Rady Regencyjnej. W l. 1886–1887 lider Partii Narodowo-Liberalnej tzw. stambołowistów. W l. 1887–1894 stał na czele rządu. Ustanowił w Bułgarii dyktaturę i reżim policyjny. W polityce zagranicznej popierał Austro-Węgry i Niemcy.
W maju 1894 pod naciskiem narodu odsunięty od władzy. Ustąpił ze stanowiska premiera. Przeszedł do opozycji zwróconej przeciw księciu (późniejszemu królowi) Ferdynandowi Koburskiemu.
Zabity przez najemników macedońskich na zlecenie przeciwników politycznych, w tym agentów dworu.

</doc>
<doc id="1110587" url="https://pl.wikipedia.org/wiki?curid=1110587" title="Port lotniczy Male">
Port lotniczy Male

Port lotniczy Male – międzynarodowy port lotniczy położony na wyspie Hulhule, na północ od Male. Jest największym portem lotniczym na Malediwach.

</doc>
<doc id="1110588" url="https://pl.wikipedia.org/wiki?curid=1110588" title="Choroba bawełniana">
Choroba bawełniana

Choroba bawełniana, (flexibakterioza, fleksibakterioza) – choroba bakteryjna ryb.
Wstęp.
Odporność ryb w warunkach naturalnych jest dużo większa od warunków sztucznych, hodowlanych. Najbardziej chorobotwórcza flora bakteryjna w połączeniu z groźnymi pasożytami jest wynikiem równowagi biocenotycznej. Tej równowagi trudno jest doświadczyć w hodowli akwariowej. 
Wymieniona choroba może występować zarówno w warunkach naturalnych jak i sztucznych. 
Jednym z czynników wywołujących tę chorobę jest czynnik abiotyczny. Powoduje on, że sposób w jakim są hodowane stwarza „okazję” do rozpowszechnienia się choroby. Tę chorobę wywołują najczęściej bakterie "Chondrococus columnaris" z rodzaju Flexibacter. 
Ingerencja człowieka przy hodowli ryb (np. karmienie, nawożenie, napowietrzanie) niekiedy tę równowagą zakłóca, dlatego ważnym czynnikiem antychotobotwórczym jest „ wkład własny”. 
Bakterie żyjąc w środowisku dogodnym szybko się rozwijają. Sprzyja temu rozkładające się resztki pokarmowe, roślinne itp. 
Sprzyjającą okolicznością jest przeniesienie choroby wraz z zarażonymi rybami i roślinami (przy kupnie), ślimakami, żywym pokarmem typu rureczniki, ochotka. 
Choroba nie leczona może doprowadzić do śnięcia ryb. 
Objawy.
Wizualnie choroba ta jest podobna do innej choroby pleśniawki. We wczesnym stadium rozwija się wewnątrz, by pojawić się w zaawansowanym stanie. Zanim się pojawi, ryby zaczynają wykazywać zmiany w zachowaniu się. Stronią od innych ryb, są mniej „towarzyskie”, chowają się po kątach, ocierają się o różnego typu przedmioty powodując tym samym „samookaleczenie”. 
W pierwszym stadium skóra na powierzchni całej ryby jest jakby postrzępiona z powodu martwicy części naskórka. Pojawia się na skórze zmętnienie w postaci białawych plam. Poprzez ocieranie się o ostre przedmioty chora ryba traci swoje łuski stwarzając w ten sposób okazję do aktywności bakterii na swym ciele. Nalot w postaci kłębuszków „waty” pojawia się wokół pyska. „Waciki” te pojawiają się również w innych częściach ciała, najczęściej na skrzelach i w okolicy płetwy ogonowej. W miejscach odsłoniętych z braku łusek pojawia się oprócz wybielenia różnego rodzaju zaczerwienia i przekrwienia. Na głowie, ponad oczami w części czołowej pojawiają się drobne, niewielki białe punkciki z czasem zajmujące coraz więcej miejsca wokół oczu.
Leczenie.
Choroba ta jest uleczalna we wczesnym stadium. W stadium zaawansowanym chore ryby należy uśmiercić. Całe akwarium należy zdezynfekować stosując praparaty odkażające Ichtiosan, Abioseptyna, MFC.
Ryby chore odławiamy do wcześniej przygotowanego akwarium z wodą „starą” i z roztworem Ichtiosanu (10-15 ml/100l). Tam przeprowadzamy kąpiel długotrwałą przez okres ok. 7 dni. Kąpiele krótkotrwałe nie dają takiej „gwarancji”, możliwe są wówczas nawroty choroby.
Innym środkiem leczniczym stosowanym przez hodowców jest:
Temperatura w zbiorniku do leczenia wyższa o ok. 3-5 0 C.
Podczas leczenia chore ryby dokarmiamy ostrożnie pokarmem bardzo dokładnie wymytym, wyczyszczonym i odkażonym. Najlepiej podkarmiać w tym czasie tylko pokarmem sztucznym, bogatym w różne minerały, witaminy (Supervit, Bio-vit, Ichtio-vit, Ovo-vit).

</doc>
<doc id="1110591" url="https://pl.wikipedia.org/wiki?curid=1110591" title="Triada Currarino">
Triada Currarino



</doc>
<doc id="1110594" url="https://pl.wikipedia.org/wiki?curid=1110594" title="Giovanni Diodati">
Giovanni Diodati

Giovanni Diodati (ur. 6 czerwca 1576 w Genewie, zm. 3 października 1649 tamże) – szwajcarski teolog kalwiński, profesor teologii na Uniwersytecie Genewskim, autor tłumaczenia Biblii na język włoski (1603).
Życiorys.
Jego rodzice – włoska szlachta – pochodzili z Lukki, skąd musieli uciekać do Szwajcarii z powodu wyznawania protestantyzmu. W wieku 21 lat Diodati został wykładowcą języka hebrajskiego na Uniwersytecie Genewskim z rekomendacji rektora Teodora de Bèze. W 1606 Diodati został mianowany profesorem teologii, w 1608 – duchownym w Genewie, a w następnym roku następcą Teodora de Bèze jako rektor uniwersytetu.
Był słynnym kaznodzieją, wyróżniającym się śmiałością i darem przekonywania. Z tego powodu został wysłany z misją do Włoch, gdzie udało mu się pozyskać dla reformacji m.in. Paolo Sarpi, a w 1614 został wysłany do Francji.
W latach 1618–1619 wziął udział w Synodzie w Dordrecht, gdzie był jednym z sześciu teologów-protokolantów. Jako obrońca czystości doktryny kalwinizmu przyczynił się do potępienia arminianizmu. Zajmował się głównie tłumaczeniami Biblii oraz pisaniem traktatów teologicznych i pism polemicznych. Przetłumaczył także na francuski dzieło Sarpiego "Historia Soboru trydenckiego" oraz Edwina Sandysa "Raport o stanie religii na Zachodzie". W 1645 zrezygnował z pracy na uczelni.

</doc>
<doc id="1110598" url="https://pl.wikipedia.org/wiki?curid=1110598" title="Cayman Airways">
Cayman Airways

Cayman Airways – kajmańskie narodowe linie lotnicze z siedzibą w George Town, na Grand Cayman. Obsługują połączenia do krajów karaibskich i do USA. Głównym węzłem jest Port lotniczy Owen Roberts.

</doc>
<doc id="1110602" url="https://pl.wikipedia.org/wiki?curid=1110602" title="Bartolomeo de Gusmão">
Bartolomeo de Gusmão



</doc>
<doc id="1110603" url="https://pl.wikipedia.org/wiki?curid=1110603" title="Bartolomeu de Gusmão">
Bartolomeu de Gusmão

Bartolomeu de Gusmão, urodzony Bartolomeu Lourenço (ur. w 1685, Santos-São Paulo (Brazylia), zm. 18 listopada 1724 w Toledo, (Hiszpania)) – portugalski duchowny i wynalazca, między innymi pierwszego w dziejach działającego pojazdu powietrznego.
Życiorys.
Został jezuitą w Bahia w wieku 15 lat, lecz opuścił zakon w 1701 roku. Udał się do Portugalii i znalazł mecenasa w Lizbonie - markiza d'Abrantes. Dokończył studia na uniwersytecie w Coimbra, zajmując się głównie matematyką i filologią, lecz otrzymał tytuł doktora prawa kanonicznego. Wyróżniał się świetną znajomością wielu języków i doskonałą pamięcią.
W roku 1709 wysłał petycje do króla Portugalii Jana V, prosząc o przywilej-patent na swój wynalazek pojazdu powietrznego i o zachowanie tego w ścisłej tajemnicy. Zachowała się ta prośba i rysunek statku. Francesco Lana de Terzi twierdził, że pojazd był zbudowany na bazie barki rzecznej, zaopatrzonej w system rur, do których miało wlatywać powietrze. Statek miał też napęd śmigłowy w postaci miedzianych kul i magnesów. Publiczny test maszyny miał mieć miejsce 24 VI 1709 roku, lecz według większości źródeł Gusmao odwołał test z braku odpowiednich metali.
Poświadczona źródłowo jest próba jaką przeprowadził Gusmao 8 sierpnia 1709 w hallu Casa da India w Lizbonie, kiedy zaprezentował pierwszy w historii balon napełniany gorącym powietrzem. Król nagrodził wynalazcę ofiarując mu katedrę profesorską w Coimbrze.
W latach 1713-1716 podróżował po Europie, patentując w Holandii swój wynalazek: "Sistema de lentes para assar carne ao Sol", atribuído ao padre Gusmão. Przez jakiś czas żył i pracował w Paryżu, gdzie spotkał swego brata Aleksandra, sekretarza ambasady portugalskiej we Francji.
Gusmao otrzymał miejsce w założonej w 1720 Academia Real da História Portuguesa jako jeden z jej 50 członków.
W roku 1722 został kapelanem dworskim. Zajmował się wynalazkami - balonem na gorące powietrze i projektem statku powietrznego, który miał być napędzany przez gaz zgromadzony w trójkątnej komorze. Śmierć uniemożliwiła mu dokończenie projektu.
Opowieść o tym, że portugalska inkwizycja miała ścigać go z powodu jego wynalazków, jest najprawdopodobniej fałszywa, a przyczyna śledztwa musiała leżeć gdzie indziej. Gusmão uciekł do Hiszpanii i zmarł na gorączkę w Toledo.
W 2004 roku jego ciało przewieziono do Brazylii. Obecnie jest pochowany w Katedrze Metropolitalnej w São Paulo.

</doc>
<doc id="1110604" url="https://pl.wikipedia.org/wiki?curid=1110604" title="Bartolomeu de Gusmao">
Bartolomeu de Gusmao



</doc>
<doc id="1110605" url="https://pl.wikipedia.org/wiki?curid=1110605" title="Herb gminy Dygowo">
Herb gminy Dygowo

Herb gminy Dygowo stanowi tarcza trójpolowa kształtu hiszpańskiego zawierająca:
Symbolika.
Z uwagi na brak wybitnych obiektów kultury materialnej oraz podań dotyczących terenu gminy, autorzy herbu skupili się na współczesnych wyróżnikach gminy:

</doc>
<doc id="1110606" url="https://pl.wikipedia.org/wiki?curid=1110606" title="Choroba bawełniana (Flexibakterioza)">
Choroba bawełniana (Flexibakterioza)



</doc>
<doc id="1110607" url="https://pl.wikipedia.org/wiki?curid=1110607" title="Flexibakterioza">
Flexibakterioza



</doc>
<doc id="1110608" url="https://pl.wikipedia.org/wiki?curid=1110608" title="Przedtułów">
Przedtułów

 
Przedtułów ("prothorax") – pierwszy (przedni) z trzech pierścieni tułowia owadów, stale bezskrzydły. Wykazuje tendencję do zaniku pleur. Płytka grzbietowa tego segmentu to przedplecze ("pronotum", "protergum") – nie ma akrotergitu i zatarczy, płytka brzuszna to przedpiersie ("prosternum"), boczna – "propleuron".

</doc>
<doc id="1110609" url="https://pl.wikipedia.org/wiki?curid=1110609" title="Pierdomenico Baccalario">
Pierdomenico Baccalario

Pierdomenico Baccalario (ur. 6 marca 1974 w miasteczku Acqui Terme wł. Domenico Baccalario) – włoski pisarz, tworzący głównie literaturę dla młodzieży. Jest twórcą gier fabularnych i scenarzystą gier wideo.
Twórczość.
Seria "Ulysses Moore".
To opowieści o dzieciach, które przeprowadzają się do tajemniczego miasteczka, Kilmore Cove, gdzie zamieszkują w starej Willi Argo, której dawnym właścicielem był Ulysses Moore. Znajdują tam Wrota Czasu, prowadzące do wielu miejsc na Ziemi, w wielu epokach. Postanawiają zebrać wszystkie klucze do drzwi w całym miasteczku i rozwikłać zagadkę Ulyssesa Moore’a i jego magicznych portali. Na przeszkodzie stoi Obliwia Newton, która chce się na Wrotach Czasu wzbogacić. Rick, Julia i Jason muszą stawić czoła niebezpieczeństwu i zdobyć wszystkie klucze, prędzej niż Obliwia.
Sześć kolejnych części opowiadają o historii Anity, która musiała przeprowadzić się do weneckiego miasteczka, gdzie spotyka Tommiego, który dzieli się z nią informacjami na temat Ulyssesa Moore’a i jego zapisków. Oni również chcą rozwikłać zagadkę „nieistniejącego” miasta Kilmore Cove i Wrót Czasu. W końcu spotykają trójkę głównych bohaterów. Próbują ocalić ostatnią mieszkankę kraju który umiera i podróżują do Arkadii.
Seria "Century".
Seria opowiada o historiach czterech nastoletnich przyjaciół, różnych narodowości, którzy spotkali się całkiem przez przypadek – Włoszki Elektry, Amerykanina Harveya, Francuzki Mistral i Chinczyka Shenga. Odkrywają, że razem muszą wypełnić przepowiednię – podpisać pakt z naturą, jak to się dzieje co sto lat. Pomagają im w tym wybrańcy ostatniego Century oraz ich przyjaciel Ermete. Muszą jednak stawić czoła Pustelnikowi Diabłu (Hermit Devil), który nasyła na nich swoich ludzi, by jako pierwszy rozwikłać zagadkę. Czy przyjaciołom uda się odnowić przysięgę i nie doprowadzić do złamania paktu?
Seria "Na tropie sensacji".
Seria powieści dla dzieci powstała przy współpracy z Alessandro Gatti.
Seria "Cyboria".
Pierwsza książka opowiada historię Ottona, dostaje on od swojego dziadka na łożu śmierci tajemnicze pudełko. Podążając za wskazówkami w nim zawartymi próbuje odnaleźć ukryte miasto Cyborię.
Książka "Dziennik zakochanej nastolatki".
Napisana we współpracy z Eleną Peduzzi, opowiada o wakacjach 16-letniej dziewczyny imieniem Greta, spędzonych poza domem (na Elbie), gdzie spotyka swoją pierwszą miłość. Greta opisuje swoje uczucia, w dzienniku, którego ostatnią stronę wyrywa. Kilka miesięcy później jej notes trafia w ręce poszukującego natchnienia pisarza. Autor stara się dociec jak zakończyła się jej wakacyjna miłość.
Książka "Biblia w 365 opowiadaniach".
Zbiór pięknie ilustrowanych opowieści biblijnych snutych przez bohaterów poszczególnych ksiąg Pisma Świętego. Historia Zbawienia przedstawiona jest oczami Adama, Dawida, apostołów, czy szatana i wielu innych bohaterów biblijnych. Wprowadzenia do części opartych na księgach Starego i Nowego Testamentu napisał Anzelm Grün.
Książka "Historia prawdziwa kapitana Haka".
28 kwietnia 1829 roku w Windsorze rodzi się dziecko, które może odmienić losy Anglii. To nieślubny syn króla Jerzego IV i z tego powodu niemowlę i jego matka muszą natychmiast opuścić dwór. James Fry wchodzi na pokład statku, gdy ma zaledwie trzynaście lat i od tego momentu rozpoczyna życie pirata – wkrótce stanie się najbardziej poszukiwanym człowiekiem imperium brytyjskiego. Ten wyjęty spod prawa wygnaniec ma przy sobie stary zegarek – klucz do swojej przeszłości. Do historii przejdzie jako młody Lord, Bosy, Książę Mórz… Nikt jednak nie wie, że jest prawdziwym kapitanem Hakiem.
Książka "Kod Królów".
Rodzice Beatrycze wyjechali do Ameryki. Ona sama zamieszkała ze swoim wujem Glauko, właścicielem antykwariatu w centrum Turynu. Spędzanie dni wśród zakurzonych tomów nie należy do ciekawych zajęć. Ale gdy Audrey, kobieta z francuskim akcentem, i Zakhar, kolekcjoner książek o tajemniczym pochodzeniu, pojawią się w antykwariacie i tym samym w życiu Beatrycze i jej wuja, wszystko się zmienia. Od tego momentu obydwoje zostają wciągnięci w poszukiwanie pewnego skarbu. Muszą być jednak bardzo czujni – na tropie skarbu jest także Zakhar. A szukają rzeczy wyjątkowej – Księgi języka królów, najstarszego na świecie uniwersalnego języka. Kto ma umiejętność posługiwania się nim, potrafi samymi słowami ograniczyć siłę i moc słuchacza. Glauko i Beatrice będą musieli zapobiec temu, aby bezwzględny kolekcjoner zrealizował swój plan... Zanim będzie za późno!

</doc>
<doc id="1110612" url="https://pl.wikipedia.org/wiki?curid=1110612" title="Alkohol poliwinylowy">
Alkohol poliwinylowy



</doc>
<doc id="1110617" url="https://pl.wikipedia.org/wiki?curid=1110617" title="Łożyskowanie">
Łożyskowanie

Łożyskowanie – osadzanie obrotowych części maszyn w sposób zapewniający ścisłe położenie ich części względem siebie oraz przenoszenie ruchu obrotowego z jak największą sprawnością.

</doc>
<doc id="1110628" url="https://pl.wikipedia.org/wiki?curid=1110628" title="Nero Express">
Nero Express

Nero Express – program komputerowy do wypalania płyt kompaktowych. Jest programem płatnym, dostarczanym często z nagrywarkami płyt CD, DVD oraz BR. Nagrywanie odbywa się za pomocą graficznego kreatora, lecz wraz z nim dostarczana jest też wersja pracująca w trybie tekstowym. Program w wersji GUI jest dostępny również po polsku.
Program "Nero Express" pozwala nagrywać wiele rodzajów danych na płytach CD/DVD. Potrafi też zapisywać dane w trybie wielosesyjnym (choć jedynie na nośnikach nagranych programem firmy Nero AG, w przeciwnym wypadku wcześniejsze dane nie będą dostępne, co jest oznaczane na liście znakiem „x” obok takiego pliku).
Wraz z programem dostępnych jest szereg dodatkowych aplikacji narzędziowych np. "Nero CD-DVD Speed", umożliwia między innymi: testowanie szybkości odczytu napędu, testowanie jakości zapisu płytki CD/DVD (test powierzchni i plików) itp. Dostępny jest też program "Nero InfoTool", który szczegółowo testuje: sprzęt, system oraz płytki, co uwieńczone jest kilkoma zakładkami informującymi o np. możliwościach i parametrach nagrywarki, parametrach płyki (np. data masteringu np. DVD, zastosowane kodeki, zajęty obszar nośnika i wiele innych) itp.
NeroCmd.
Dodatkowo dostępna jest wersja programu uruchamiana z wiersza poleceń (NeroCmd.exe), która umożliwia wykonywanie wszystkich typowych czynności co ta właściwa z graficznym interfejsem.
Przykłady wykorzystania „NeroCmd.exe”:
 NeroCmd.exe --write --drivename k --image E:\FalconDemoManiaVolume2.iso --speed 4
 NeroCmd.exe --write --drivename k --image E:\FalconDemoManiaVolume2.iso --speed 4 --real

</doc>
<doc id="1110629" url="https://pl.wikipedia.org/wiki?curid=1110629" title="Włosogłówczyca">
Włosogłówczyca



</doc>
<doc id="1110631" url="https://pl.wikipedia.org/wiki?curid=1110631" title="Edward Radziewicz">
Edward Radziewicz

Edward Radziewicz (ur. 22 stycznia 1948 w Ligocie Wielkiej) – polski związkowiec, działacz opozycji w okresie PRL.
Życiorys.
Ukończył w 1977 Technikum Samochodowe w Szczecinie. W latach 1972–2001 był pracownikiem portu morskiego Szczecin. Od 1994 kierował portowymi spółkami z o.o. W 2003 przeszedł na emeryturę.
Pod koniec lat 70. należał do PZPR. W 1980 wstąpił do „Solidarności”. Po wprowadzeniu stanu wojennego działał w podziemiu, w 1982 internowano go na okres miesiąca (od maja do czerwca). Współpracował później z lokalnym pismem drugiego obiegu „CDN”.
W 1987 został przewodniczącym Komitetu Założycielskiego NSZZ „S” w swoim zakładzie pracy, w 1988 stanął na czele Międzyzakładowego Komitetu Strajkowego. Organizował struktury związku na Pomorzu Zachodnim. W 1989 brał udział w obradach plenarnych Okrągłego Stołu. Do 1990 przewodniczył zarządowi regionu „Solidarności”.
W 2006 odznaczony Krzyżem Komandorskim Orderu Odrodzenia Polski. W 2016 otrzymał Krzyż Wolności i Solidarności.

</doc>
<doc id="1110632" url="https://pl.wikipedia.org/wiki?curid=1110632" title="Ramzes XIII">
Ramzes XIII

Ramzes XIII – postać literacka, główny i tytułowy bohater powieści Bolesława Prusa "Faraon".
Historia postaci.
Był fikcyjnym synem egipskiego faraona Ramzesa XII i królowej Nikotris (postacie fikcyjne), następcą tronu. Utalentowany wojskowo, zwolennik reformy państwa, które w owym czasie było w złym stanie gospodarczym i militarnym. Jednocześnie zwolennik wojny z Asyrią. W tym ostatnim dążeniu napotkał zdecydowany opór kapłanów egipskich.
Doprowadziło to do stopniowej eskalacji konfliktu, który wzmógł się po objęciu przez Ramzesa XIII tronu w bardzo młodym wieku (około 22 lat). Dodatkowym źródłem napięć stało się żądanie faraona, by świątynie finansowały reformy państwa i wojnę. Eskalacja konfliktu doprowadziła też do powstania animozji osobistych między Ramzesem XIII a czołowymi kapłanami i do stopniowego zwątpienia władcy w istnienie bogów. Faraon zainicjował bunt ludu przeciwko kapłanom oraz wsparł ten bunt wojskami. Jednakże umiejętne wykorzystanie przez kapłanów wiedzy astronomicznej, o nadchodzącym zaćmieniu Słońca, spowodowało, że apogeum buntu zbiegło się z zaćmieniem, co spowodowało ogólną panikę szturmujących świątynie i następnie skruchę tłumu. Efektem tego był upadek powstania. Sam faraon zginął z rąk swojego sobowtóra, Greka Lykona.
Analiza.
W powieści przedstawia się Ramzesa XIII jako inteligentnego, zdolnego i wrażliwego człowieka, lecz także popędliwego i niedoświadczonego w rządzeniu. Również większość czołowych oponentów faraona przedstawiona jest jako ludzie kierujący się interesem państwa, choć rozumiejący go odmiennie niż młody władca.
Ramzes XIII jest często podawany jako przykład nieudolnego władcy; został nazwany postacią dziecinną, krótkowzroczną i lekkomyślną. Beata Górska-Szkop skrytykowała jako, że "nie potrafił zgłębić ani tajemnic wiecznych, ani tych ziemskich, dotyczących sprawnego zarządzania państwem". O ile niektóre reformy Ramzesa XIII można uznać za pozytywne, to jego metody są często krótkowzroczne, a jego rozkazy muszą być modyfikowane przez podwładnych by móc działać w praktyce. Leszek Szaruga pisze, że o ile Ramzes XIII jest niekiedy przedstawiany jako "romantyczny rewolucjonista", jest on jednak władca nieefektywnym; jego rewolucja nie dochodzi do skutku, a jego reformy, jeśli są zrealizowane, to są realizowane przez bohaterów "pozytywistycznych" takich jak Herhor. Szaruga zauważa także, że talentem Ramzesa XIII był duży talent wojskowy - ale nie miał nigdy okazji go dowieść w praktyce, będąc pokonanym w intrygach.
Pozytywniej o Ramzesie wypowiedział się Krzysztof Luks, stwierdzając, że Ramzes XIII "trafnie odczytał potrzeby swojego narodu i państwa", nie był w stanie jednak zrealizować swoich planów.
Adaptacje.
W wyreżyserowanym przez Jerzego Kawalerowicza filmie "Faraon" w rolę Ramzesa XIII wcielił się Jerzy Zelnik.

</doc>
<doc id="1110644" url="https://pl.wikipedia.org/wiki?curid=1110644" title="I Will Follow">
I Will Follow

I Will Follow – piosenka rockowej grupy U2, otwierająca ich debiutancki album, "Boy". Autorami utworu są Adam Clayton, Bono, Larry Mullen i The Edge. Jednak głównym jego twórcą jest Bono, który napisał go po tym jak stracił matkę. Piosenka została wydana jako singel i szybko stała się ulubionym utworem fanów wykonywanym na żywo; jest to jedyna piosenka, którą zespół wykonuje podczas każdej trasy koncertowej od czasu wydania pierwszego albumu.
Drugie wydanie singla „I Will Follow” było wersją nagraną na żywo, dostępną w Niemczech i Holandii. Trzecie wydanie singla, dostępne w Stanach Zjednoczonych, zawierało utwór w wersji z albumu "Under a Blood Red Sky", i zostało wydane w 1983 roku.
Piosenka jest jednym z największych hitów zespołu i jednym z najczęściej wykonywanych utworów na żywo przez grupę. Została zagrana ponad blisko 830 razy. Utwór był wykonywany podczas każdej trasy koncertowej, z wyjątkiem "Zoo TV". The Edge zawsze grał go na swojej ulubionej gitarze Gibsonie Explorerze. Jedynymi wyjątkami były występy w ramach tras "Lovetown Tour" i "PopMart Tour", wtedy The Edge grał na gitarach Fender Stratocaster oraz Gibson Les Paul Custom.
„I Will Follow” znalazł się na albumach: "Live from Boston 1981", "Under a Blood Red Sky", "Live from the Point Depot", ' i '. Utwór znalazł się również na bonusowym DVD, dołączonym do "U218 Singles", a także jako bonusowa piosenka na brytyjskim i australijskim wydaniu CD.
Zespół wykonał piosenkę w 2004 roku, podczas swojego występu w programie "Saturday Night Live".
Interpretacje.
Cover tego utworu stworzyła amerykańska grupa muzyczna Fear Factory wykonująca industrial death metal, która wydała utwór na wydawnictwie "Transgression" (2005).

</doc>
<doc id="1110649" url="https://pl.wikipedia.org/wiki?curid=1110649" title="François Turretin">
François Turretin

François Turretin (znany też jako: Francesco Turrettini, ur. 17 października 1623 w Genewie, zm. 28 września 1687 w Genewie) – szwajcarski teolog kalwiński.
Życiorys.
Jego dziadkiem był Francesco Turrettini, który z powodu wyznawania protestantyzmu musiał opuścić rodzinną Lukkę i osiedlił się w Genewie w 1592. Jego ojcem był Benoit Turretin- pastor i profesor teologii. François kształcił się w Genewie, studiował w Lejdzie, Utrechcie, Paryżu, Saumur, Montauban i Nimes. Po powrocie do Genewy został duchownym włoskiego zboru w 1648 i profesorem teologii na Uniwersytecie Genewskim w 1653. Jego synem był Jean Alphonse Turretin również teolog kalwiński.
Turretin był obrońcą czystości doktryny kalwinizmu i przeciwnikiem amyraldianizmu (odrzucającego doktrynę ograniczonego zbawienia). Brał udział w obradach Synodu w Dort i był jednym z autorów "Konsensusu Helweckiego", który bronił kalwińskiej doktryny o podwójnej predestynacji (przeznaczenia jednych ludzi do zbawienia, a innych do potępienia).
Pisał głównie dzieła teologiczne o charakterze dogmatycznym, m.in. "Institutio Theologiae Elencticae" (3 tomy, wydane w Genewie, 1679-1685), które stały się wzorem polemicznych traktatów w teologii reformowanej. Turretin wywarł znaczny wpływ na doktrynę purytanów.

</doc>
<doc id="1110650" url="https://pl.wikipedia.org/wiki?curid=1110650" title="Francesco Turrettini">
Francesco Turrettini



</doc>
<doc id="1110652" url="https://pl.wikipedia.org/wiki?curid=1110652" title="Bella Darvi">
Bella Darvi

Bella Darvi, właśc. Bajla Węgier, z domu Zigelbaum (ur. 23 października 1928 w Sosnowcu, zm. 11 września 1971 w Monako) – aktorka filmowa żydowskiego pochodzenia.
W czasie II wojny światowej była internowana, jednak została zwolniona w 1943 roku. Przeniosła się do Monako, gdzie nie stroniła od hazardu i alkoholu. Przełomem było spotkanie magnata filmowego Darryla F. Zanucka i jego żony Virginii Fox, którzy spłacili jej hazardowe długi i sprowadzili do Hollywood. To od imion jej mentorów wywodził się jej filmowy pseudonim „Darvi”.
Po trzech ważnych rolach w filmach "Egipcjanin Sinuhe" (1954), "Piekielna rzeka" (1954) i "The Racers" (1955), gdzie wystąpiła u boku czołowych męskich gwiazd (Victor Mature, Richard Widmark i Kirk Douglas), unaoczniły się ograniczone zdolności Darvi. Trochę sepleniła, co w połączeniu z obcym akcentem czyniło jej kwestie mało zrozumiałymi. W krótkim czasie, po skandalu seksualnym, w który została wmieszana, Zanuckowie przestali ją wspierać.
Darvi wróciła do Europy, gdzie nakręciła kilka nieznaczących filmów i szybko wróciła do starych zwyczajów – alkoholu i hazardu. Popadła w długi i depresję. Popełniła samobójstwo w swym apartamencie, odkręcając gaz w kuchence.

</doc>
<doc id="1110654" url="https://pl.wikipedia.org/wiki?curid=1110654" title="Film o pszczołach">
Film o pszczołach

Film o pszczołach (ang. "Bee Movie", 2007) – amerykański film animowany stworzony przez studio DreamWorks Animation.
Fabuła.
Pszczoła Barry po ukończeniu szkoły nie może się zdecydować na rodzaj pracy, którą będzie wykonywał. Pewnego dnia zaprzyjaźnia się z kwiaciarką Vanessą i poznaje dzięki niej świat ludzi, gdzie miód jest zabierany pszczołom.

</doc>
<doc id="1110655" url="https://pl.wikipedia.org/wiki?curid=1110655" title="Herb gminy Kobylanka">
Herb gminy Kobylanka

Herbem gminy Kobylanka jest tarcza dwudzielna w pas, gdzie w złotym polu górnym znajduje się zielona lipa, a w błękitnym polu dolnym – srebrna sieja miedwiańska. Tynktura (barwa) złota może być zastąpiona barwą żółtą, a tynktura srebrna – białą.
Symbolika.
Lipa nawiązuje do porozumienia Stargardu ze Szczecinem zawartego po wojnie pszennej w XV wieku.
Przedstawiona w polu dolnym sieja miedwiańska stanowi natomiast jeden z gatunków ryb występujący w jeziorze Miedwie. Obok siei żyją w tym jeziorze m.in. sielawy, szczupaki, okonie, węgorze i leszcze. O ile jednak pozostałe gatunki występują również w innych wodach województwa zachodniopomorskiego, to sieja charakterystyczna jest wyłącznie dla Miedwia. Przedstawiony w herbie ten konkretny gatunek ryby symbolizuje nie tylko położenie gminy nad wspomnianym jeziorem, ale także jej rekreacyjno-turystyczne walory.

</doc>
<doc id="1110656" url="https://pl.wikipedia.org/wiki?curid=1110656" title="Mettingen (Nadrenia Północna-Westfalia)">
Mettingen (Nadrenia Północna-Westfalia)

Mettingen – miejscowość i gmina położona w Niemczech, w kraju związkowym Nadrenia Północna-Westfalia, w rejencji Münster, w powiecie Steinfurt, w pobliżu granicy z Dolną Saksonią.
Historia.
Oficjalnie Mettingen istnieje już od XI wieku. Od czasów, gdy tereny te należały do Napoleona (1808–1813), administracyjnie przynależy do Westfalii. Do XIX wieku ludność żyła z rolnictwa i handlu lnem, potem rozwinęły się rzemiosło i handel. Powstała również istniejąca do dziś kopalnia węgla Preussag. W połowie XX wieku Mettingen silnie się rozbudowało, co spowodowało podwojenie się liczby ludności w ciągu zaledwie 50 lat. W 1976 roku nastąpiła modernizacja gminy – zainwestowano w obiekty przyczyniające się do jej turystycznej atrakcyjności, a inne (np. stara gorzelnia) zostały zburzone i wybudowane poza gminą.

</doc>
<doc id="1110659" url="https://pl.wikipedia.org/wiki?curid=1110659" title="Leon Sapieha">
Leon Sapieha



</doc>
<doc id="1110666" url="https://pl.wikipedia.org/wiki?curid=1110666" title="A Day Without Me">
A Day Without Me

A Day Without Me – piosenka rockowej grupy U2, pochodząca z jej wydanego w 1980 roku albumu, "Boy". Tekst utworu opowiada o samobójstwie, nawiązując do byłego członka Joy Division, Iana Curtisa, który popełnił samobójstwo w maju 1980 roku. Piosenka została wydana jako singel, a na jego B stronie znalazł się utwór instrumentalny „Things to Make And Do”.
Był to drugi singel nagrany przez grupę, po podpisaniu kontraktu z wytwórnią Island.
Steve Lillywhite, który pracował m.in. z Siouxsie and the Banshees i XTC, po raz pierwszy współpracował z U2 przy okazji tworzenia właśnie tej piosenki.

</doc>
<doc id="1110667" url="https://pl.wikipedia.org/wiki?curid=1110667" title="Chase Championships 1998">
Chase Championships 1998

Chase Championships 1998 - tenisowy turniej z cyklu Chase Championships, zamykający zawodowy sezon rozgrywek kobiecych, w 1998 roku został rozegrany w dniach 16 listopada - 2 listopada w Nowym Jorku.
Gra pojedyncza.
Zawodniczki rozstawione.
Rezygnacje:

</doc>
<doc id="1110670" url="https://pl.wikipedia.org/wiki?curid=1110670" title="Józef Ferdynand">
Józef Ferdynand

Józef Ferdynand Salwator Habsburg Toskański, niem. Joseph Ferdinand Salvator Erzherzog von Österreich-Toskana (ur. 24 maja 1872 w Salzburgu, zm. 28 sierpnia 1942 w Wiedniu) – arcyksiążę austriacki z Domu Habsbursko-Lotaryńskiego, generał pułkownik cesarskiej i królewskiej Armii
Kariera wojskowa.
Arcyksiążę Józef Ferdynand Salwator ukończył Wojskową Wyższą Szkołę Realną w Hranicach (niem. Mährisch Weißkirchen), a następnie Terezjańską Akademię Wojskową w Wiener Neustadt. 18 sierpnia 1892 został mianowany porucznikiem cesarskich strzelców tyrolskich (niem. Kaiserjäger). W latach 1895-1897 był słuchaczem Szkoły Wojennej w Wiedniu (niem. k.u.k. Kriegsschule).
W 1905 został komendantem 93 Pułku Piechoty w Krakowie, a trzy lata później komendantem V Brygady Piechoty w Linzu. 29 października 1908 awansował na generała majora. W styczniu 1911 został wyznaczony na stanowisko komendanta 3 Dywizji Piechoty w Linzu. Na tym stanowisku, 1 maja 1911, awansował na generała dywizji (niem. Feldmarschalleutnant).
1 sierpnia 1914, w czasie mobilizacji, został mianowany komendantem XIV Korpusu oraz awansowany na generała piechoty. Od sierpnia 1914 brał udział w walkach specjalnej Grupy (14 KA i 14 Dywizja) skierowanej na pomoc 4 Armii generała Morisa Auffenberga. 2 września na czele Grupy Pościgowej (cztery dywizje piechoty i dwie dywizje kawalerii) za 4 Armią rosyjską, a 7 września walczący z 5 Armią rosyjską w rej. Posadowej.
Od 30 września 1914 był arcyksiążę wyznaczony na dowódcę 4 Armii austro-węgierskiej. Walczył pod Jarosławiem i 9 października pod Przeworskiem, a następnie toczył boje o przeprawę nad rzeką San z 3 Armią rosyjska gen. Radko Dimitrijewa. W kolejnych miesiącach walczył arcyksiążę w bitwach pod Limanową oraz w pod Gorlicami. W dniach 4 – 7 lipca poniósł klęskę w operacji pod Urzędowem tracąc do niewoli 22,5 tys. żołnierzy. Z kolei 16 lipca w natarciu pod Krasnymstawem był odrzucony przez siły 3 Armii, lecz rozpoczął natarcie na styk 3 i 4 Armii rosyjskiej. Jesienią 1915 armia Józefa Ferdynanda była podporządkowana Grupie Armii generała Aleksandra von Lisingena.
26 lutego 1916 arcyksiążę Józef Ferdynand został awansowany na generała pułkownika. Po klęsce nad rzeką Styr w tym samym roku zrzekł się dowodzenia armią. Od wiosny 1917 służył jako generalny inspektor Sił Powietrznych. Po rozpadzie Austro-Węgier w stanie spoczynku. Po anszlusie Austrii w 1938 więziony czasowo w obozie koncentracyjnym w Dachau.
Rodzina.
Arcyksiążę Józef Ferdynand był synem ostatniego wielkiego księcia Toskanii Ferdynanda IV. Był dwukrotnie żonaty i miał dwoje dzieci: córkę Klaudię i syna Maksymiliana.
Odznaczenia.
Do 1917:

</doc>
<doc id="1110677" url="https://pl.wikipedia.org/wiki?curid=1110677" title="Leipziger Zeitung">
Leipziger Zeitung

Leipziger Zeitung – gazeta wychodząca od roku 1734 do 1921 w Lipsku. Powstała na bazie jednej z najstarszych gazet europejskich, "Die Einkommende Zeitungen". "LZ" uchodziła za jedną z najlepszych i najdokładniejszych gazet swych czasów. Nie była jak np. wiedeńska "Wiennerisches Diarium" cienką broszurą lecz gazetą wielostronicową. 
Zlikwidowana w 1921 roku.

</doc>
<doc id="1110679" url="https://pl.wikipedia.org/wiki?curid=1110679" title="Więzadło Treitza">
Więzadło Treitza

Więzadło Treitza, mięsień Treitza, mięsień wieszadłowy dwunastnicy (łac. "musculus suspensorius duodeni") – mięsień dochodzący do zgięcia dwunastniczo-czczego ("flexura duodenojejunalis"). Włókna mięśniowe biegną od lewej odnogi przepony, dochodzą do górnego obwodu zgięcia, rozbieżnie do tyłu od trzustki, i przechodzą w mięśniówkę dwunastnicy. 
Więzadło Treitza jest ważnym w chirurgii jamy brzusznej punktem orientacyjnym, stanowiącym umowną granicę między górnym a dolnym odcinkiem przewodu pokarmowego, np. w przypadku krwawienia z przewodu pokarmowego powyżej więzadła Treitza mówi się o "wymiotach" z domieszką krwi, a poniżej – o "stolcu" z domieszką krwi.
Nazwa mięśnia honoruje czeskiego lekarza Václava Treitza.

</doc>
<doc id="1110680" url="https://pl.wikipedia.org/wiki?curid=1110680" title="Mięsień wieszadłowy dwunastnicy">
Mięsień wieszadłowy dwunastnicy



</doc>
<doc id="1110681" url="https://pl.wikipedia.org/wiki?curid=1110681" title="Mięsień Treitza">
Mięsień Treitza



</doc>
<doc id="1110683" url="https://pl.wikipedia.org/wiki?curid=1110683" title="Musculus suspensorius duodeni">
Musculus suspensorius duodeni



</doc>
<doc id="1110684" url="https://pl.wikipedia.org/wiki?curid=1110684" title="Stand by Your Man">
Stand by Your Man

Stand by Your Man – piosenka z 1968 roku, napisana przez Tammy Wynette i Billy’ego Sherrilla, którą nagrała Wynette. Utwór wydany został w tym samym roku na singlu.
Jest to największy przebój tej piosenkarki i jeden z najczęściej wykonywanych coverów muzyki country.
Pod koniec roku 1968 utwór dotarł do 1. miejsca listy przebojów muzyki country w USA, potem na pozycję 19. listy Billboard Hot 100, a po wydaniu w 1975 roku w Wielkiej Brytanii, także tam piosenka znalazła się na 1. miejscu tamtejszej listy.

</doc>
<doc id="1110692" url="https://pl.wikipedia.org/wiki?curid=1110692" title="Amyraldianizm">
Amyraldianizm

Amyraldianizm (nazywany także: Amyraldizm, Szkoła z Saumur, Hipotetyczny uniwersalizm, Post-redemptoryzm), to zmodyfikowana forma kalwinizmu, odrzucająca doktrynę „ograniczonego zbawienia” i głosząca, że Chrystus umarł dla zbawienia wszystkich ludzi, nie tylko wybranych.
Twórcą doktryny był Moïse Amyraut- francuski teolog kalwiński z Saumur, który w 1634 opublikował "Traité de la predestination" ("Traktat o predestynacji"). Dzieło to podważało kalwińską doktrynę o „podwójnej predestynacji” tj. przeznaczeniu przez Boga jednych ludzi do zbawienia, a innych na potępienie oraz głosiło, że Chrystus umarł dla zbawienia wszystkich ludzi. Amyraldianizm starał się pogodzić ortodoksyjny kalwinizm z arminianizmem, wprowadzając dodatkową tezę, że Bóg jednak wybrał niektórych ludzi, aby uwierzyli w Chrystusa.
Amyraldianizm wywołał burzliwą dyskusję w Kościołach reformowanych; niektóre uznały, że jest on zgodny z naukami Kalwina, podczas gdy inne (głównie niemieckie i angielskie) odrzucały go. Jednym z głównych przeciwników amyraldianizmu był François Turretin z Genewy.
We Francji amyraldianizm był zaakceptowany przez miejscowy Kościół ewangelicko-reformowany (Synody Alençon 1637, Charenton 1645 i w Loudun, 1659 nie potępiły tej doktryny), jednak nasilone represje przeciwko kalwinistom po odwołaniu edyktu nantejskiego, spowodowały powrót tego Kościoła do ortodoksyjnej doktryny kalwinizmu.
Obecnie amyraldianizm istnieje głównie wśród kongregacjonalistów w Wielkiej Brytanii i USA.

</doc>
<doc id="1110695" url="https://pl.wikipedia.org/wiki?curid=1110695" title="11 O’Clock Tick Tock">
11 O’Clock Tick Tock

11 O’Clock Tick Tock – piosenka rockowej grupy U2, promująca jej debiutancki album, "Boy". Utwór został wyprodukowany przez legendarnego producenta Martina Hannetta, znanego głównie z pracy z Joy Division. Na początku lat 80. piosenka była jednym z najpopularniejszych utworów zespołu wykonywanych na żywo. Znalazła się ona tym samym na albumie nagranym na żywo, "Under a Blood Red Sky".
Piosenka była drugim wydanym singlem w historii zespołu. Jako utwór dodatkowy na wydaniu singla znalazł się „Touch”. Był on często grany w trakcie występów podczas trasy Boy Tour, jednak po jej zakończeniu zespół nie wykonał go nigdy więcej.
Lista utworów.
Jedyne wydanie singla na 7" dostępne w Irlandii i Wielkiej Brytanii.

</doc>
<doc id="1110698" url="https://pl.wikipedia.org/wiki?curid=1110698" title="Ocynk">
Ocynk



</doc>
<doc id="1110699" url="https://pl.wikipedia.org/wiki?curid=1110699" title="Blacha cynkowana">
Blacha cynkowana



</doc>
<doc id="1110700" url="https://pl.wikipedia.org/wiki?curid=1110700" title="Blacha ocynkowana">
Blacha ocynkowana



</doc>
<doc id="1110702" url="https://pl.wikipedia.org/wiki?curid=1110702" title="Degradacja Edmana">
Degradacja Edmana

Degradacja Edmana - metoda sekwencjonowania peptydów polegająca na kolejnym odrywaniu oznakowanych aminokwasów z N-końca cząsteczki peptydu. Opracowana w roku 1950 przez szwedzkiego biochemika Pehr Edman.
Degradację Edmana wykonuje się w dwóch etapach, zasadowym i kwasowym. Pierwszy etap to reakcja N-fenyloizotiocyjanianu z terminalną grupą aminową (-NH2), która w łagodnym środowisku alkalicznym występuje w formie obojętnej (niesprotonowanej). Otrzymany w ten sposób związek, pochodna tiomocznika, w następnym etapie w środowisku kwasu solnego ulega cyklizacji i rozpadowi do heterocyklicznego produktu degradacji nazywanego fenylotiohydantoinową pochodną aminokwasu (tzw. "PTH-aminokwasu") oraz peptydu, krótszego o jeden aminokwas. Powstające PTH-aminokwasy są identyfikowane za pomocą chromatografii lub elektroforezy.
Maksymalna długość sekwencjonowanego peptydu to 50-60 aminokwasów (ze względu na nieilościowy przebieg reakcji). Sekwencjonowanie metodą Edmana może być wykonywane w sposób zautomatyzowany

</doc>
<doc id="1110714" url="https://pl.wikipedia.org/wiki?curid=1110714" title="Stanisław Żurawski (działacz)">
Stanisław Żurawski (działacz)

Stanisław Żurawski (ur. 14 grudnia 1865 w Kajnach, zm. 17 stycznia 1943 tamże) – działacz polskiego ruchu na południowej Warmii okresu międzywojennego.
Życiorys.
Urodził się 14 grudnia 1865 w Kajnach, w rodzinie zamożnego rolnika Piotra Żurawskiego i Eufrozyny z domu von Bogien. Po ojcu przejął gospodarstwo rolne liczące 80 ha. W 1931 wyceniane było na 80 tys. marek. Był członkiem zarządu olsztyńskiego Banku Ludowego. Wchodził w skład utworzonej w 1921 Rady Nadzorczej Spółdzielni Rolniczo-Handlowej "Rolnik" w Olsztynie. Uczestniczył w zebraniu założycielskim Związku Polaków w Prusach Wschodnich (30 listopada 1920). Razem z ks. Wacławem Osińskim reprezentował polskich Warmiaków w sejmiku powiatowym (do 1933) i był wysuwany jako kandydat na posła do parlamentu Rzeczy Niemieckiej i sejmu pruskiego. Był członkiem Polsko-Katolickiego Towarzystwa Szkolnego na Warmię. W tym czasie jego najmłodsze dzieci (Urszula, Władysław, Zofia) uczęszczały do polskiej szkoły w Brąswałdzie. 
Jego syn - Alfon Żurawski - studiował filozofię na uniwersytecie w Królewcu, skąd został wcielony do Wehrmachtu. Następnie 20 sierpnia 1942 r. został skazany na karę śmierci za zdradę stanu. Wyrok wykonano 7 października 1942 r.
W styczniu 1943 został pobity w swoim gospodarstwie w Kajnach przez olsztyńskie gestapo. Na skutek pobicia zmarł 17 stycznia 1943 r. Został pochowany na cmentarzu we Brąswałdzie.
Jego imieniem nazwano ulicę w Olsztynie.

</doc>
<doc id="1110717" url="https://pl.wikipedia.org/wiki?curid=1110717" title="Gokū">
Gokū



</doc>
<doc id="1110722" url="https://pl.wikipedia.org/wiki?curid=1110722" title="Wave field synthesis">
Wave field synthesis

Synteza pola falowego (WFS) - technika przestrzennego renderowania dźwięku, charakteryzująca się tworzeniem wirtualnych środowisk akustycznych. Wytwarza sztuczne fronty falowe syntetyzowane przez dużą liczbę indywidualnie napędzanych głośników. Tego typu fronty falowe wydają się pochodzić z wirtualnego punktu początkowego, wirtualnego źródła lub hipotetycznego źródła.
W przeciwieństwie do tradycyjnych technik uprzestrzennienia, takich jak dźwięk stereo lub dźwięk przestrzenny, lokalizacja źródeł wirtualnych w WFS nie zależy, ani nie zmienia się wraz z pozycją słuchacza.
Metodę tę wynalazł Berkhout w 1988 roku na Uniwersytecie Technicznym w Delfcie w Holandii. Pierwszy system demonstracyjny składał się z 160 głośników. Unijny projekt badawczy (w ramach EU framework 6th) o nazwie CARROUSO (trwający w latach 2001–2003), znacznie rozszerzył i sprecyzował badania.
WFS opiera się na zasadzie Huygensa, znanej z teorii fal w naukach fizycznych. Matematyczną podstawą, jest całka dyfrakcyjna Kirchhoffa-Helmholtza (skalarna teoria dyfrakcji), która jest opisem zjawiska dyfrakcji.
W myśl tego zjawiska, każdy punkt przestrzeni, do którego dociera płaska fala, staje się źródłem elementarnej fali sferycznej. Fale te następnie interferują ze sobą, tworząc nowe czoło fali.
Czoło fali, zgodnie z zasadą Huygensa, zbudowane jest z wielu elementarnych fal. Synteza komputerowa wzbudza poszczególne głośniki, ustawione w rzędzie wokół słuchacza. Fala wydobywająca się z głośnika jest dokładnie falą elementarną, która jako część czoła wirtualnej fali, dotarła do punktu, w którym znajduje się głośnik.
Koncepcja.
Istnieją trzy podstawowe techniki dźwięku przestrzennego:
Są dwa podstawowe systemy realistycznej symulacji obrazu dźwiękowego: systemy binauralne oraz holofinia.
Implementacja.
Dzięki WFS możliwe są do uzyskania:
Nie uzyskuje się żadnego obszaru aktywnego (ang. sweet spot), lecz jednorodny obszar odsłuchowy.

</doc>
<doc id="1110724" url="https://pl.wikipedia.org/wiki?curid=1110724" title="PZL 104 Wilga">
PZL 104 Wilga



</doc>
<doc id="1110727" url="https://pl.wikipedia.org/wiki?curid=1110727" title="Popłuczyny oskrzelowe">
Popłuczyny oskrzelowe



</doc>
<doc id="1110728" url="https://pl.wikipedia.org/wiki?curid=1110728" title="Hatesphere">
Hatesphere

Hatesphere - duńska grupa muzyczna wykonująca death metal z elementami thrash metalu. 

</doc>
<doc id="1110732" url="https://pl.wikipedia.org/wiki?curid=1110732" title="Michael Ironside">
Michael Ironside

Michael Ironside, właściwie Frederick Reginald Ironside (ur. 12 lutego 1950 w Toronto) – kanadyjski aktor filmowy, telewizyjny i głosowy, także producent filmowy, reżyser i scenarzysta pochodzenia angielskiego, irlandzkiego i szkockiego.
Życiorys.
Wczesne lata.
Urodził się w Toronto w Ontario jako jedno z pięciorga dzieci Patricii June (z domu Passmore) i Roberta Waltera Ironside. Dorastał z dwiema siostrami - Winnifred i Beverly - oraz dwoma braćmi - Williamem i Robertem. Jego ojciec był technikiem oświetlenia ulicznego i robotnikiem, a jego matka była gospodynią domową. Uczęszczał do Ontario College of Art. W 1965, w wieku 15 lat napisał sztukę "The Shelter", za którą otrzymał pierwszą nagrodę w konkursie uniwersyteckim. W 1967 zdobył także nagrodę Senior writing w Riverdale Collegiate Institute.
Kariera.
Debiutował na ekranie jako Drunk w komedii "Outrageous!" (1977). Zagrał potem w filmie sensacyjnym "Gangsterzy szos" (1978) u boku Petera Fondy i Jerry'ego Reeda oraz dreszczowcu "Power Play" (1978) z Peterem O’Toole.
Za rolę Darryla Revoka w filmie Davida Cronenberga "Skanerzy" ("Scanners", 1981) zdobył nominację do nagrody Genie. Regularnie pojawiał się w hollywoodzkich filmach i serialach telewizyjnych. Grał zarówno pozytywne, jak i negatywne postacie m.in. w filmach: "Pamięć absolutna" ("Total Recall") czy "Nieśmiertelny 2: Nowe życie" ("Highlinder II: The Quickening", 1991).
Kanadyjska Akademia Filmowa i Telewizyjna przyznała mu nominacje do nagrody Gemini: jako William Acton w miniserialu "The Ray Bradbury Theater" (1988), jako Don w telewizyjnym dramacie familijnym "One Boy, One Wolf, One Summer" (1988), jako 1-procentowcy Bob Durelle w miniserialu "Prawo pięści" ("Le Dernier Chapitre", 2002) i "Prawo pięści 2" ("The Last Chapter II: The War Continues", 2003).
Życie prywatne.
Z pierwszego małżeństwa ma córkę Adrienne Lynne. 30 września 1986 ożenił się z Karen Marls Dimwiddie, z którą ma córkę Findlay (ur. 1998).

</doc>
<doc id="1110735" url="https://pl.wikipedia.org/wiki?curid=1110735" title="Krwawy obóz">
Krwawy obóz

Krwawy obóz (wł. "Reazione a catena", ang. "A Bay of Blood" lub "Twitch of the Death Nerve") – włoski film fabularny z 1971 roku, często uznawany za pierwszy oficjalny slasher w historii kinematografii, także przedstawiciel włoskiego nurtu grozy – giallo. Film stał się inspiracją dla twórców serii "Piątek, trzynastego".
Zaraz po premierze wywołał skandal obyczajowy, ze względu na epatowanie przemocą. W 2005 roku znalazł się w gronie pięćdziesięciu najlepszych horrorów w historii kina według magazynu "Total Film".
Znany jest również jako posiadacz licznych alternatywnych tytułów – posiada blisko dziesięć tytułów w różnych językach.
Zarys fabuły.
Pewnego wieczoru poruszająca się na wózku inwalidzkim hrabina Federica zostaje uduszona przez swojego męża, Filippo Donatiego. Niespodziewanie mężczyzna ginie z rąk tajemniczego sprawcy, który jego zwłoki pozostawia w miejscowej zatoce.
Następnie grupa złożona z czwórki nastolatków przyjeżdża nad miejscowe jezioro. Jeden z uczestników wyprawy znajduje przywiązane do pomostu zwłoki, stając się jednocześnie ofiarą okrutnego zabójcy. Psychopata za cel obiera sobie uśmiercenie pozostałej trójki.

</doc>
<doc id="1110736" url="https://pl.wikipedia.org/wiki?curid=1110736" title="Doom III engine">
Doom III engine



</doc>
<doc id="1110738" url="https://pl.wikipedia.org/wiki?curid=1110738" title="63 Uglicki Pułk Piechoty">
63 Uglicki Pułk Piechoty

63 Uglicki Pułk Piechoty (ros. "63-й пехотный Углицкий генерал-фельдмаршала Апраксина полк") - pułk piechoty okresu Imperium Rosyjskiego, sformowany 1 października 1708 za panowania Piotra I Wielkiego, rozformowany w 1918.
Święto pułkowe: 1 października (rocznica sformowania). Dyslokacja w 1914: Sokółka ("Соколка").

</doc>
<doc id="1110743" url="https://pl.wikipedia.org/wiki?curid=1110743" title="Wojna o sukcesję limburską">
Wojna o sukcesję limburską

Wojna o sukcesję w Limburgii – konflikt polityczny mający miejsce w latach 1283–1289.
W 1279 zmarł bez męskiego potomka książę Limburgii Walram IV. Tron odziedziczyła po nim jego jedyna córka Ermengarda, która wyszła za mąż za hrabiego Geldrii Renalda I. W ten sposób hrabia Geldrii stał się zarazem władcą Limburgii, co zaakceptował król Rudolf I Habsburg.
W czerwcu 1283 zmarła Ermengarda, co spowodowało, że prawa Renalda do tronu zostały zakwestionowane przez księcia Brabancji Jana I, który odkupił prawa do Limburgii od bratanka zmarłego Walrama, hrabiego Bergu Adolfa V. W konsekwencji doszło do wybuchu wojny, w której po stronie Renalda stanęli arcybiskup Kolonii Zygfryd z Westerburga oraz hrabia Luksemburga Henryk VI. Przeciwko arcybiskupowi stanęło natomiast miasto Kolonia, pragnące wyzwolenia spod władzy arcybiskupa, pomimo złożenia mu przysięgi wierności zaledwie rok wcześniej. 
W 1288 w wyniku bitwy pod Worringen Renald poniósł klęskę i został wzięty do niewoli, podobnie zresztą jak arcybiskup koloński. Władzę nad Limburgią objął Jan I Brabancki. Inną konsekwencją wojny było faktyczne uzyskanie przez Kolonię statusu wolnego miasta, co uzyskało sankcję cesarską w 1475 roku.

</doc>
<doc id="1110745" url="https://pl.wikipedia.org/wiki?curid=1110745" title="Układ odpornościowy">
Układ odpornościowy

Układ odpornościowy, układ immunologiczny – układ narządów umożliwiających działanie mechanizmom odporności. W skład układu odpornościowego wchodzą:
Układ immunologiczny ma na celu ochronę organizmu przed wieloma chorobami, poprzez identyfikację i likwidowanie patogenów i komórek nowotworowych. Wykrywane są różnorakie odmiany zakaźnych czynników chorobotwórczych: wirusy, bakterie, grzyby, pierwotniaki i robaki pasożytnicze. Musi więc posiadać umiejętność rozróżniania zdrowych komórek i tkanek organizmu ("self"), od szkodliwych patogenów ("non-self"). Wykrywanie patogenów jest skomplikowane, gdyż dzięki ewolucji przystosowują się, zmieniając swoje zachowanie i metabolizm.
By przetrwać tę próbę sił, przez miliony lat oddzielne mechanizmy ewoluowały, aby skutecznie rozpoznawać i przeciwdziałać patogenom. Każdy prosty organizm jednokomórkowy, na przykład bakteria posiada układ enzymów ochraniających go przed infekcją wirusową. Inne podstawowe mechanizmy odpornościowe ewoluowały w dawnych eukariontach i pozostały w ich współczesnych descendentach, między innymi roślinach, rybach, gadach i owadach. Te mechanizmy zawierają peptydy przeciwdrobnoustrojowe (AMP, od ang. "antimicrobial peptides"), np. defensyny. Natomiast bardziej zaawansowane mechanizmy rozwinęły się stosunkowo niedawno z ewolucją kręgowców. Układy odpornościowe kręgowców, w tym człowieka, składają się z wielu rodzajów białek, komórek, tkanek i narządów, które oddziałują na siebie w złożonym i dynamicznym systemie. Jako część tej bardziej złożonej odpowiedzi odpornościowej, układ kręgowców cały czas przystosowuje się do bardziej skutecznego rozpoznawania poszczególnych patogenów. Ten proces adaptacji prowadzi do powstania pamięci immunologicznej i pozwala na jeszcze skuteczniejsze wykrywanie poznanych już patogenów podczas przyszłych starć z nimi. To właśnie proces odporności swoistej jest podstawą w szczepieniach ochronnych.
Zaburzenia w systemie odpornościowym mogą wywoływać choroby. Niedobór odporności występuje, kiedy system odpornościowy jest mniej aktywny niż normalnie, wskutek powracających na nowo i zagrażających życiu infekcji. Niedobór odpornościowy może być także wynikiem choroby genetycznej, przykładowo zespołu SCID, może być spowodowany środkami farmaceutycznymi albo zakażeniem (zespół nabytego niedoboru odporności (AIDS) powodowany jest retrowirusem HIV. W przeciwieństwie do chorób autoimmunologicznych, wynikających z hiperaktywności układu odpornościowego, atakującego własne, normalne tkanki, jakby były one obcymi organizmami. Powszechne choroby autoimmunologiczne obejmują reumatoidalne zapalenie stawów, cukrzycę typu 1, toczeń rumieniowaty układowy, zapalenie tarczycy Hashimoto. Te istotne role w immunologii są przedmiotem intensywnych badań naukowych zarówno na zdrowych, jak i chorych pacjentach.
Linie obrony odporności.
Układ odpornościowy ochrania organizmy przed infekcją na kilku poziomach, które wzrastają wraz ze swoistością.
Najprostsze są bariery fizyczne, które zapobiegają wejściu do ciała takim patogenom, jak bakterie czy wirusy. Jeżeli patogen przełamie te bariery to wrodzony układ odpornościowy (ang. "innate immune system") zapewnia natychmiastową, lecz nieswoistą odpowiedź. Wrodzone układy odpornościowe posiadają wszystkie rośliny i zwierzęta.
Jeżeli patogeny skutecznie unikną odpowiedzi nieswoistej (wrodzonej), kręgowce posiadają trzecią warstwę ochronną – adaptacyjny układ odpornościowy (ang. "adaptive immune system"). Tutaj układ odpornościowy usprawnia swoją odpowiedź na infekcję, poprzez udoskonalone rozpoznawanie patogenu wyeliminowanego już wcześniej. Po wyeliminowaniu patogenu ta „udoskonalona” odpowiedź jest zachowywana w formie pamięci immunologicznej i umożliwia przystosowanie układu immunologicznego do zorganizowania szybszego i silniejszego ataku na ten patogen w przyszłości.
Oba rodzaje, wrodzonej i adaptacyjnej odporności polegają na zdolności układu odpornościowego do rozróżniania własnych (ang. "self") i niewłasnych (ang. "non-self") cząsteczek. W immunologii "własne" cząsteczki są tymi elementami organizmu ciała, które mogą być rozróżniane wśród obcych substancji przez układ immunologiczny. Na odwrót jest z "niewłasnymi" molekułami, które rozpoznawane są jako obce molekuły. Jedną z grup niewłasnych molekuł nazwano antygenami (ang. "anti"body "gen"erators), czyli inaczej generatorami przeciwciał i są definiowane jako substancje przywiązane do specjalnych receptorów odpornościowych i wywołujące odpowiedź odpornościową.
Zewnętrzne bariery.
Kilkanaście barier ochrania organizmy przed infekcją, wliczając w to bariery mechaniczne, chemiczne i biologiczne. Wypełnione woskami kutykule wielu liści, szkielety zewnętrzne owadów, skorupy i błony osadzone zewnętrznie na jajach oraz skóra są przykładowymi mechanicznymi barierami, będącymi pierwszą linią obrony przed infekcją. Natomiast, gdy organizmy nie są w pełni uszczelnione przed wpływem ich środowisk, uruchamiają się inne mechanizmy, powodujące czynności mające na celu ochronę ciała, w tym płuca, jelita, droga moczowo-płciowa. Za sprawą płuc kaszel i kichanie mechanicznie wyrzuca patogeny i inne podrażnienia z dróg oddechowych. Łzawienie oczu i oddawanie moczu także powoduje mechaniczne wydalenie patogenów, natomiast śluz wydzielany przez drogi oddechowe i przewód pokarmowy stanowi dobrą pułapkę i usidla mikroorganizmy.
Przed infekcją chronią również bariery chemiczne. Skóra i droga oddechowa wydzielają peptydy antybakteryjne, takie jak β-defensyny. Enzymy, np. lizozym i fosfolipaza A zawarte w ślinie, łzach i mleku kobiecym także są przeciwbakteryjne. Wydzieliny z pochwy po menarche, gdy stają się nieco kwasowe, służą jako chemiczna bariera, podczas gdy sperma zawiera w sobie defensyny i cynk zabijające patogeny. W żołądku kwas żołądkowy i proteazy stanowią silną chemiczną obronę przed patogenami, które dostały się do wnętrza żołądka.
Komensalna flora znajdująca się wewnątrz przewodu pokarmowego i drogi moczowo-płciowej służy jako bariera biologiczna konkurując o pokarm i przestrzeń z patogenicznymi bakteriami, w niektórych przypadkach, przez zmianę warunków w ich otoczeniu, takich jak pH lub dostępność żelaza. To zmniejsza ryzyko osiągnięcia przez patogeny wystarczającej ilości, umożliwiającej wywołanie choroby. Jednakże, ponieważ większość antybiotyków nieswoiście skierowana jest do bakterii i nie wpływa na grzyby, doustne antybiotyki mogą doprowadzić do „nadmiernego wzrostu” grzyba i spowodować np. kandydozę pochwy. Jest to dobry dowód na to, że ponowne wprowadzenie probiotycznej flory, takiej jak czyste kultury Lactobacillus, normalnie znajdujących się w jogurtach, pomaga przywrócić zdrową równowagę bakteryjnym populacjom przy infekcjach jelitowych u dzieci i dają zachęcające wstępne dane do badań nad bakteryjnym zapaleniem żołądka i jelit, nieswoistym zapaleniu jelit, infekcją dróg moczowych i pochirurgicznych infekcjach.
Wrodzona odporność.
Organizm noworodka ma wykształcony jedynie zaczątek układu odpornościowego, zwany odpornością wrodzoną (nieswoistą). Wraz ze wzrostem i rozwojem organizmu zmienia się także jakość odporności organizmu. Z początkowej odporności wrodzonej układ rozrasta się tworząc tzw. odporność nabytą (swoistą). Ostatnim okresem rozbudowy odporności organizmu jest okres dojrzewania w pełni funkcjonującego układu immunologicznego.
Mikroorganizmy, które pomyślnie przedrą się przez bariery zewnętrzne i wtargną do organizmu napotkają komórki i mechanizmy wrodzonego układu odpornościowego. Ten układ ochrania w sposób nieswoisty, co oznacza, że układy te rozpoznają i odpowiadają na patogeny w standardowy sposób. Ten układ nie nadaje długotrwałej odporności przeciw patogenowi. U większości organizmów wrodzony układ odpornościowy jest głównym i dominującym układem broniącym gospodarza.
Humoralne i chemiczne bariery.
Zapalenie.
Zapalenie jest jedną z pierwszych odpowiedzi układu odpornościowego na infekcję. Objawia się ono przez zaczerwienienie i spuchnięciem, które spowodowane jest zwiększonym przepływem krwi w tkance. Zapalenie jest produktem eikozanoidów i cytokin, które uwalniane są przez uszkodzone albo zainfekowane komórki. Eikozanoidy zawierają prostaglandynę i leukotrieny. Prostaglandyna wywołuje gorączkę i wazodylatację naczyń krwionośnych powiązanych z zapaleniem, natomiast leukotrieny niezawodnie przyciągają krwinki białe (leukocyty). Zwykłe cytokiny zawierają interleukiny, które są odpowiedzialne za komunikację pomiędzy krwinkami białymi, chemokiny pobudzające chemotaksję i interferony, które mają wpływ na antywirusowe zmiany, takie jak wyłączenie biosyntezy białka w komórce gospodarza. Czynniki wzrostowe i cytotoksyczne również mogą być uwolnione. Te cytokiny i inne substancje chemiczne włączają kolejno nowe komórki odpornościowe na miejsce infekcji i przyczyniają się do naprawy każdej zniszczonej tkanki, następującej po usunięciu patogenów.
Dopełniacz.
Dopełniacz jest biochemiczną kaskadą, która atakuje powierzchnię obcych komórek. Zawiera ponad 20 różnych protein i nazwano go dopełniaczem ze względu na jego zdolność niszczenia patogenów przez przeciwciała. Dopełniacz jest ważnym humoralnym elementem wrodzonej (nieswoistej) odpowiedzi odpornościowej. Dopełniacze posiada wiele gatunków, także tych niebędących ssakami, takich jak rośliny, ryby i niektóre bezkręgowce.
Kliniczna ocena funkcji układu odpornościowego.
Do całościowej oceny sprawności działania układu immunologicznego konieczne jest zbadanie funkcjonowania jego części składowych:

</doc>
<doc id="1110750" url="https://pl.wikipedia.org/wiki?curid=1110750" title="Richard Grieco">
Richard Grieco

Richard John Grieco Junior, lepiej znany jako Richard Grieco (ur. 23 marca 1965 w Watertown) – amerykański aktor i producent telewizyjny i filmowy, piosenkarz i model.
Życiorys.
Wczesne lata.
Przyszedł na świat w Watertown w Nowym Jorku] jako jedno z czworga dzieci Carolyn A. (z domu O’Reilly) i Richarda Johna Grieco Seniora. Jego matka była pochodzenia irlandzkiego, a także angielskiego i francuskiego, a ojciec był Włochem. Jego ojciec pracował w administracji szkoły katolickiej, a matka jako agentka nieruchomości. Dorastał wraz z dwiema siostrami - Elizabeth i Laurą oraz bratem Davidem. Ukończył Immaculate Heart High School w Watertown. Uczęszczał do Central Connecticut College w New Britain, w stanie Connecticut i ukończył wydział nauk politycznych. Grał dla ich drużyny piłkarskiej jako linebacker i obrońca. 
Kariera.
Wstąpił na dzienny kurs aktorski z Alice Spieack, Warrenem Robertsonem i Wallym Straussem, a wieczorami podawał pizzę w małym barze w Greenwich Village. Swoją karierę rozpoczął jako model agencji Elite, reklamujący wyroby Giorgio Armaniego, Calvina Kleina i Chanel. Nie przyznawał się, że nocuje w kościele przy Park Avenue. 
Z uporem brał udział w przesłuchaniach. Za trzecim razem dostał rolę Ricka Gardnera w operze mydlanej ABC "Tylko jedno życie" ("One Life to Live", 1986-87). Sławę zdobył kreacją oficera detektywa Dennisa Bookera w serialu Fox "21 Jump Street" (1988-89) i spin-off "Booker" (1989-90). Był na okładkach magazynów: niemieckim „Bravo” (w styczniu, lutym, marcu, maju, lipcu i grudniu 1991, w kwietniu 1992, w marcu i maju 1993), „Seventeen” (w lutym 1991), niemieckim „Pop/Rocky” (w styczniu 1991, w styczniu 1994), tureckim „7 Gong” (1991), meksykańskim „Eres” (w grudniu 1991), francuskim „Salut!” (w listopadzie 1992), francuskim „Télé 7” (w listopadzie 1992), belgijskim „Joepie” (w styczniu 1994) czy „Playgirl” (w lipcu 1995).
Na kinowym ekranie wystąpił po raz pierwszy w roli nastoletniego agenta Michaela Corbena w komedii sensacyjnej fantasy "Szpieg bez matury ("If Looks Could Kill", 1991), nominowanym do Nagrody Saturna w kategorii najlepszy film fantasy. W dramacie kryminalnym "Gangsterzy" ("Mobsters", 1991) wystąpił jako młody Bootlegger i mafioso żydowski Benjamin „Bugsy” Siegel. W 1991 był nominowany do niemieckiej nagrody Bravo Otto i został uhonorowany nagrodą ShoWest jako gwiazda jutra. Odrzucił propozycję zagrania roli policjanta Jacka Travena w filmie ' (1994).
W 1994 podpisał kontrakt płytowy z Edel Record Company na wydanie singla w Niemczech i wraz z zespołem Dunmore Band nagrał album CD pt. "Waiting for the Sky to Fall".
Był Sindbadem Żeglarzem w filmie przygodowym fantasy "Sindbad i rycerze mroku" ("Sinbad: The Battle of the Dark Knights", 1998) z Deanem Stockwellem i Mickeyem Rooneyem. W komedii "Odlotowy duet" ("A Night at the Roxbury", 1998) Grieco jest uwielbiany przez głównych bohaterów; jego styl życia („Markowe ubranie, samochody, dziewczyny”) było to, do czego bracia Butabi - Doug (Chris Kattan) i Steve (Will Ferrell) chcieli dotrzeć. W "Kiss Kiss Bang Bang" (2005) pojawił się jako aktor filmów klasy B. Wystąpił w roli Steve’a Botando w sitcomie Warner Bros. "Weronika Mars" ("Veronica Mars", 2006-2007).
W 2009, kilka lat po namowie przez Dennisa Hoppera, Grieco otwarcie ujawnił, że zajmuje się malarstwem od 1991, a swoje dzieło nazwał abstrakcyjnym emocjonalizmem.
W lipcu 2020 nagrał singiel „Six Feet Away”.
Życie prywatne.
Spotykał się z Christiną Applegate (1988-89), Lynette Walden (1990-91), Adeline Blondieau (1992-93), Katie Wagner (1993), Terry Farrell (1993-94), Yasmine Bleeth (1996-2000) i Stephanie Niznik (2001-2007). Ze związku z Kimber Sissons (1989-98) ma syna Dylana Justice Sissonsa (ur. 1999). Zamieszkał w Los Angeles w Kalifornii.
5 grudnia 2019 spędził noc w komisariacie, podczas gdy chciał lecieć samolotem z Dallas do Pensylwanii, a był pod wpływem alkoholu i obrażał pracowników lotniska.

</doc>
<doc id="1110754" url="https://pl.wikipedia.org/wiki?curid=1110754" title="Landscapes">
Landscapes

Lanscapes – album kompilacyjny brytyjskiej grupy Camel wydany w 1991 roku.
Lista utworów.
Album zawiera utwory:

</doc>
<doc id="1110758" url="https://pl.wikipedia.org/wiki?curid=1110758" title="Basen (film 2001)">
Basen (film 2001)

Basen (, ) – film fabularny (horror z podgatunku slasher), koprodukcja niemiecko-amerykańska z 2001 roku. Jest to rzadki przypadek europejskiego kina grozy, wpisującego się w nurt krwawych slasherów rodem zza Oceanu, których schemat opiera się na uwięzieniu grupki nastolatków w odludnym miejscu i pozbawianiu ich kolejno życia. Reżyserem i współscenarzystą obrazu jest Boris von Sychowski.
Światowa premiera "Basenu" odbyła się 4 października 2001 roku. W Polsce film trafił do obiegu DVD 5 czerwca 2003, nakładem Visionu.
Opis fabuły.
Po zakończeniu roku szkolnego dwunastu przyjaciół z praskiego International High School decyduje się przed odjazdem do domów zorganizować wielką imprezę nad ogromnym kompleksem basenowym, co nie jest legalne. Podczas przyjęcia organizatorów czeka kara − uczestnicy zabawy zaczynają ginąć w tajemniczych okolicznościach. Okazuje się, że wśród obecnych na basenie znajduje się zamaskowany psychopatyczny morderca, w krwawy sposób eliminujący poszczególnych bohaterów.

</doc>
<doc id="1110759" url="https://pl.wikipedia.org/wiki?curid=1110759" title="Kokcydioidomikoza">
Kokcydioidomikoza

Kokcydioidomikoza – grzybica wywoływana przez "Coccidioides immitis" lub "C. posadasii".
Występuje endemicznie głównie w południowo-zachodnich stanach USA, północnym Meksyku i niektórych obszarach Ameryki Południowej, ale notowano zawleczenia choroby do innych krajów.
Etiologia.
"Coccidioides immitis" wykrywa się w zasadowych glebach. Zakażenie następuje zwykle poprzez aspirację konidiów grzyba.
Objawy i przebieg.
Kokcydioidomikoza przebiega w 50% bezobjawowo lub jako krótkotrwała infekcja dróg oddechowych. W 7–28 dni po ekspozycji mogą wystąpić objawy grypopodobne (gorączka, kaszel, ból głowy, nocne poty, bóle mięśni), które w większości przypadków wycofują się samoistnie. Czasami na tułowiu i kończynach występuje drobna wysypka plamista lub plamisto-grudkowa.
U 5-10% pacjentów, u których doszło do postaci objawowej, rozwijają się przewlekła postać płucna ze zmianami guzkowatymi i cienkościennymi jamkami.
W kilka tygodni – miesięcy od infekcji pierwotnej u kolejnych 5% pacjentów opisuje się postać rozsianą – szerzenie choroby na kości, stawy, skórę i utkanie podskórne a także ośrodkowy układ nerwowy. U 25% chorych z postacią rozsianą rozwija się zapalenie opon mózgowo-rdzeniowych.
Diagnostyka.
Grzyba wykrywa się w mikroskopowym badaniu mikologicznym materiału pobranego od chorego (zeskrobiny skórne, plwocina, popłuczyny oskrzelowe, płyn mózgowo-rdzeniowy), badaniu histopatologicznym bądź poprzez hodowlę.
Leczenie.
W większości przypadków postępowanie jest wyczekujące, zakażenie ulega samoleczeniu. Pacjenci, u których dochodzi do ostrego rozwoju choroby lub z grupy wysokiego ryzyka (stany obniżenia odporności) wymagają wielomiesięcznej, a nawet wieloletniej farmakoterapii przeciwgrzybiczej (flukonazol, itrakonazol) oraz ewentualnie interwencji chirurgicznej. Amfoterycyna B jest rezerwowana dla najcięższych przypadków oraz leczenia w przebiegu ciąży.

</doc>
<doc id="1110762" url="https://pl.wikipedia.org/wiki?curid=1110762" title="Maciej Erwin Halbański">
Maciej Erwin Halbański

Maciej Erwin Halbański (ur. 1912, zm. 1981) – polski autor książek z dziedziny sztuki kulinarnej. Z wykształcenia był ekonomistą i prawnikiem.

</doc>
<doc id="1110763" url="https://pl.wikipedia.org/wiki?curid=1110763" title="Volkswagen Gol">
Volkswagen Gol

Volkswagen Gol – tani samochód produkowany przez spółkę Volkswagen AG. Zaprojektowany w Brazylii i sprzedawany na rynku południowoamerykańskim od roku 1980. Od tego czasu sprzedano ponad 4,5 miliona egzemplarzy. Model Gol oparty jest na znanym w Europie modelu Polo, choć stanowi w pewnym sensie krzyżówkę Polo i Golfa i też pierwsza generacja produkowana w latach 1980-1994 do złudzenia przypomina Polo II. 
Pierwsza generacja Gola była oferowana jedynie z nadwoziem 3-drzwiowego hatchbacka, 3-drzwiowego kombi (zwane Parati), 2- lub 4-drzwiowego sedana zwanego Voyage i 2-drzwiowego pick-upa. Gol I generacji (po 1988 roku) oferowany był z silnikami 1555 cm³ (73 KM), 1,8 (92 KM) oraz wersję GTi 2,0 (119 KM), napędzanych benzyną lub alkoholem. Mimo dość dużych jak na tę wielkość samochodu jednostek, Gol jest w Ameryce Południowej małym pojazdem do użytku codziennego, mimo iż także w Brazylii produkowany jest Golf.
Druga generacja VW Gol stała się nieco praktyczniejszym samochodem, z większą gamą jednostek napędowych. Jego nadwozie przypomina pomniejszonego Golfa III generacji i oferowane było podobnie jak poprzednia generacja jako 3-drzwiowy hatchback i 3-drzwiowe kombi (Parati), a ponadto jako 5-drzwiowy hatchback i 5-drzwiowe kombi (Parati, Gol SW). Do tego dochodzi użytkowa wersja pick-up, zwana Saviero. Wersje sedan zostały wycofane. Druga generacja Gola oferowana była z silnikami: 1,0 (50 KM), 1,6 (76 KM), 1,8 (91 KM), 2,0 (109 KM), 2,0 16V (141 KM), a także z dieslem 1,6 (54 KM).
Trzecia generacja została wprowadzona do produkcji po 1999 roku. Oferowana jest do dzisiaj w takich samych wersjach nadwoziowych jak II generacja oraz w wersji 4x4 ze zwiększonym prześwitem o nazwie Gol Cross. Jego stylizacja nadwozia przypomina Polo z roku 1999. Gol III generacji oferowany jest z podobnymi jednostkami jak w II generacji, choć w miarę postępu technologicznego silniki te mają około 10 KM więcej. Doszedł także diesel 1,9 SD o mocy 64 KM. Planowana wersja sedan nie doczekała się produkcji, jednak zamiast niej w Brazylii oferowane jest nowe Polo w wersji sedan. Obecna generacja zadebiutowała w 2008 roku.

</doc>
<doc id="1110766" url="https://pl.wikipedia.org/wiki?curid=1110766" title="MR-123">
MR-123

MR-123 Kroton R – polska przeciwdenna mina przeciwpancerna. 
Miny MR-123 są przeznaczoną do stawiania ręcznego wersją min narzutowych MN-123. Wewnątrz miny znajdują się ładunek kumulacyjny i niekontaktowy zapalnik. Początkowo planowano wyposażenie miny w zapalnik programowany elektronicznie (podobny do zastosowanego w MN-123), ale ostatecznie mina została zaopatrzona w zapalnik programowany przy pomocy mechanicznych przełączników umieszczonych z boku miny.
Mina jest odporna na rozminowanie przy użyciu ładunków wybuchowych oraz urządzeń elektro-magnetycznych. Może być ustawiona jako nieusuwalna. Spełniając wymagania Konwencji CCW mina jest wyposażona w mechanizm samoneutralizacji oraz samolikwidacji. 
Producent wytwarza też miny ćwiczebne (MR-123/C), mające zamiast ładunku kumulacyjnego kostkę dymną oraz makiety min (MR-123/O).

</doc>
<doc id="1110771" url="https://pl.wikipedia.org/wiki?curid=1110771" title="66 Butyrski Pułk Piechoty">
66 Butyrski Pułk Piechoty

66 Butyrski Pułk Piechoty Generała Dochturowa () – pułk piechoty okresu Imperium Rosyjskiego, sformowany 29 listopada 1796 za panowania Pawła I.
Dyslokacja w 1914: Zamość ().
Pułk wziął udział w działaniach zbrojnych epoki napoleońskiej, a także w działaniach zbrojnych okresu I wojny światowej.

</doc>
<doc id="1110773" url="https://pl.wikipedia.org/wiki?curid=1110773" title="Halina Popławska">
Halina Popławska

Halina Popławska (ur. 7 lipca 1918 w Wilnie, zm. 10 sierpnia 2017 w Warszawie) – polska pisarka i tłumaczka, nauczyciel akademicki.
Życiorys.
Urodziła się 7 lipca 1918 w Wilnie. W 1936 ukończyła Gimnazjum Nazaretanek. Przed II wojną światową zapisała się na romanistykę na Uniwersytecie Warszawskim. Po wybuchu wojny powróciła do Wilna, gdzie uczęszczała na wykłady z historii na Uniwersytecie Wileńskim im. Stefana Batorego. Gdy uniwersytet zamknięto, w latach 1940–1941 studiowała muzykę i śpiew w Konserwatorium Wileńskim. Następnie pracowała w tajnym nauczaniu. Po wojnie w latach 1946–1948 studiowała ponownie na Uniwersytecie Warszawskim, zdobywając magisterium w 1948. Pracowała w Bibliotece Narodowej w Warszawie. Prowadziła lektorat języka włoskiego na Uniwersytecie Warszawskim i w Akademii Sztuk Pięknych. Następnie została wykładowcą w Instytucie Iberystyki Uniwersytetu Warszawskiego, wykładając literaturę hiszpańską okresu renesansu i baroku. Po przejściu na emeryturę w 1978 rozpoczęła pisać powieści historyczne. Jest współautorką napisanego wraz z Zofią Szejnachową podręcznika do nauki języka włoskiego "Studiamo la lingua Italiana" oraz dwutomowego przeglądu wiadomości o kulturze i literaturze hiszpańskiej i hiszpańsko-amerykańskiej we współpracy z Krystyną Niklewicz.

</doc>
<doc id="1110781" url="https://pl.wikipedia.org/wiki?curid=1110781" title="EP (minialbum Grammatika)">
EP (minialbum Grammatika)

EP – minialbum polskiej grupy muzycznej Grammatik. Wydawnictwo ukazało się w 1998 roku nakładem samego zespołu.
Materiał sprzedał się w nakładzie około 500 egzemplarzy. Nagrania wyprodukował w całości Noon. Z kolei jedynym gościem na albumie był Ash, który wkrótce potem dołączył do zespołu. W dwóch skitach („Pierwsze słowa”, „Ostatnie słowa”) występują recytacje „Mszy wędrującego” Edwarda Stachury wykonywane przez Annę Chodakowską. Na płycie znalazły się także dwa krótkie utwory instrumentalne „Pierwsze dźwięki” i „Ostatnie dźwięki”.
27 września 1999 roku nakładem wytwórni muzycznej Blend Records ukazało się wznowienie nagrań pod tytułem EP+. Na reedycji znalazły się dwa dodatkowe utwory: remiks „Płaczę rymami” w wykonaniu formacji Skalpel i remiks „CHCWD” w wykonaniu Thundera.
Pochodzący z albumu utwór pt. „Płaczę rymami” znalazł się na liście „120 najważniejszych polskich utworów hip-hopowych” według serwisu T-Mobile Music.
Lista utworów.
Opracowano na podstawie materiału źródłowego.

</doc>
<doc id="1110782" url="https://pl.wikipedia.org/wiki?curid=1110782" title="Slumber Party Massacre">
Slumber Party Massacre

Slumber Party Massacre (w Polsce prezentowany także jako "Mord podczas nudnego przyjęcia") – filmowy horror produkcji amerykańskiej z 1982 roku. Sztandarowy slasher z lat osiemdziesiątych, który doczekał się dwóch oficjalnych sequeli.
Dziś uznawany jest za film kultowy ze względu na swoją feministyczną treść. Reżyserka filmu, Amy Holden Jones, twierdzi, iż narzędzie zbrodni głównego antagonisty (wiertarka) symbolizuje tu penisa, a wwiercanie wiertła w ciało – gwałt.
Zarys fabuły.
Nastolatka, która zostaje sama w domu, urządza prywatkę i zaprasza szkolne koleżanki. Jest wśród nich nowa sąsiadka. Niestety, między dziewczętami dochodzi do kłótni, w wyniku czego zaproszona sąsiadka decyduje się pozostać w umiejscowionym nieopodal domu. Gdy jednak dowiaduje się, że zbiegły z więzienia pięciokrotny zabójca wtargnął na teren imprezy, postanawia ratować nieświadome niczego nastolatki...
Odbiór.
Albert Nowicki (witryna His Name Is Death) pisał: ""Mord podczas nudnego przyjęcia" (domniemany polski tytuł, jeszcze ze złotej ery kaset VHS) to horror zrealizowany na wesoło, w którym pobrzmiewają parodystyczne echa kpiny z podgatunku slashera. Psychopata z fallicznym urządzeniem do wiercenia, którym niemal gwałci ciało ofiary? A masz, puszczalska dziwko! Ponadczasowy klasyk."

</doc>
<doc id="1110785" url="https://pl.wikipedia.org/wiki?curid=1110785" title="Łukasz Broź">
Łukasz Broź

Łukasz Broź (ur. 17 grudnia 1985 w Giżycku) – polski piłkarz grający na pozycji obrońcy w klubie Mazovia Mińsk Mazowiecki, reprezentant Polski w latach 2012–2014.
Kariera.
Łukasz Broź rozpoczął swoją karierę piłkarską w klubie ABC Bagbud Giżycko. W 2004 roku przeszedł do występujących wówczas w klasie okręgowej w grupie warmińsko-mazurskiej I Mamr Giżycko, skąd w 2005 roku odszedł do trzecioligowej wówczas Kmity Zabierzów, z którą w sezonie 2005/2006 wywalczył awans do II ligi, jednakże po sezonie zdecydował się na transfer do Widzewa Łódź.
W ekstraklasie zadebiutował 18 sierpnia 2006 roku w bezbramkowo zremisowanym wyjazdowym meczu ligowym z Górnikiem Zabrze i od tego momentu stał się podstawowym zawodnikiem Widzewa Łódź. W sezonie 2007/2008 zaliczył spadek do I ligi. 7 marca 2010 roku dniu podczas wygranego 4:1 wyjazdowego meczu derbowego z ŁKS-em Łódź, zdobył swoją pierwszą bramkę dla Widzewa, a jego drużyna sezon 2009/2010 wygrała rozgrywki ligowe, dzięki czemu po dwóch latach powrócił do ekstraklasy. 12 listopada 2010 roku podczas zremisowanego 2:2 domowego meczu ligowego z Cracovią zdobył swoją pierwszą bramkę w ekstraklasie. W lipcu 2011 roku został wybrany kapitanem Widzewa Łódź.
20 czerwca 2013 roku za porozumieniem stron rozwiązał kontrakt z klubem po rozegraniu łącznie 173 meczów ligowych, w których zdobył 11 bramek, zaś dzień później, 21 czerwca 2013 roku został zaprezentowany jako nowy zawodnik Legii Warszawa, z którą osiągnął największe sukcesy w swojej karierze: czterokrotne mistrzostwo (2014, 2016, 2017, 2018) oraz wicemistrzostwo Polski (2015), a także trzykrotnie zdobył Puchar Polski (2015, 2016, 2018), czterokrotnie był finalistą Superpucharu Polski (2014, 2015, 2016, 2017) oraz w sezonie 2016/2017 awansował do fazy grupowej Ligi MIstrzów. Z klubu odszedł 20 czerwca 2018 roku po rozegraniu 99 meczów ligowych, w których zdobył 1 bramkę.
Od sezonu 2018/2019 reprezentował barwy Śląska Wrocław. Pod koniec 2019 uległ poważnej kontuzji (zerwanie więzadeł krzyżowych). Na boisko powrócił w 2021 na poziomie III ligi - najpierw grając w KS Kutno, a od sezonu 2021/2022 w rodzimym klubie Mamry Giżycko. 18 sierpnia 2022 roku dołączył do grającego w IV lidze klubu Mazovia Mińsk Mazowiecki. 
Kariera reprezentacyjna.
Łukasz Broź w reprezentacji Polski w latach 2012–2014 rozegrał 3 mecze. Debiut zaliczył 14 grudnia 2012 roku na Mardan Spor Kompleksi w tureckim Aksu w wygranym 4:1 meczu towarzyskim z reprezentacją Macedonii, w którym Broź asystował przy bramce Szymona Pawłowskiego na 2:0 w 23. minucie meczu, natomiast ostatni mecz rozegrał 18 listopada 2014 roku w zremisowanym 2:2 meczu towarzyskim z reprezentacją Szwajcarii rozegranym na Stadionie Miejskim we Wrocławiu, w którym w 52. minucie zmienił Artura Jędrzejczyka.
Życie prywatne.
Łukasz Broź ma żonę Emilię, z którą ma córki Nadię i Nikolę. Jego młodszy brat Mateusz Broź (ur. 12 lipca 1988) również jest piłkarzem, grającym na pozycji napastnika.

</doc>
<doc id="1110787" url="https://pl.wikipedia.org/wiki?curid=1110787" title="Bohater Ukrainy">
Bohater Ukrainy

Bohater Ukrainy (, "Heroj Ukrajiny") – najwyższy tytuł honorowy Ukrainy, powiązany z orderami: Order Państwa i Order „Złota Gwiazda”.
Historia.
Tytuł został ustanowiony 23 sierpnia 1998 roku Dekretem Prezydenta Ukrainy Łeonida Kuczmy nr 944/98 razem z Orderem „Złota Gwiazda” i Orderem Państwa. Dekret zatwierdził również statut tytułu „Bohatera Ukrainy” oraz opisy insygniów Orderu „Złota Gwiazda” i Orderu Państwa.
16 marca 2000 roku Rada Najwyższa Ukrainy uchwaliła Ustawę „O odznaczeniach państwowych Ukrainy”, która stanowiła, że tytuł „Bohatera Ukrainy” (z wręczeniem Orderu „Złota Gwiazda” lub Orderu Państwa) jest najwyższym tytułem honorowym na Ukrainie. Ustalono, że ustawa obowiązuje także w stosunkach prawnych związanych z nadawaniem odznaczeń przez Prezydenta Ukrainy przed wejściem w życie tej ustawy; zaleciła ona Prezydentowi Ukrainy dostosowanie jego dekretów do tej ustawy.
2 grudnia 2002 roku Dekretem Prezydenta Ukrainy nr 1114/2002 uchylono poprzedni dekret nr 944/98; zatwierdzono nowy statut tytułu „Bohatera Ukrainy”; zatwierdzono nowe opisy insygniów Orderu „Złota Gwiazda” i Orderu Państwa oraz nowe miniatury do nich.
13 kwietnia 2017 roku Rada Najwyższa uchwaliła nowelizację Ustawy „O odznaczeniach państwowych Ukrainy”, zgodnie z którą tytuł „Bohatera Ukrainy” "może zostać nadany, w drodze wyjątku, pośmiertnie cudzoziemcowi odznaczonemu Orderem Bohaterów Niebiańskiej Sotni za bohaterskie czyny w obronie konstytucyjnych podstaw demokracji, praw człowieka i wolności w okresie "rewolucji godności" (listopad 2013 – luty 2014)".
28 marca 2019 roku Dekretem Prezydenta Ukrainy Petro Poroszenki nr 92/2019 statut tytułu „Bohatera Ukrainy” został uzupełniony o postanowienia dotyczące wypłaty jednorazowych nagród pieniężnych osobom wyróżnionym tytułem „Bohatera Ukrainy” za czyny bohaterskie z wręczeniem Orderu „Złota Gwiazda” lub rodzinie w wypadku nadania tytułu „Bohatera Ukrainy” z wręczeniem Orderu „Złota Gwiazda” pośmiertnie albo śmierci osoby odznaczonej tytułem „Bohatera Ukrainy” z Orderem „Złota Gwiazda”, w wysokości 50-krotności minimum egzystencji ustalonego dla osoby zdolnej do pracy w dniu 1 stycznia roku kalendarzowego, w którym nadano tytuł „Bohatera Ukrainy”.
Insygnia.
W swej konstrukcji i stylistyce tytuł „Bohatera Ukrainy” nawiązuje do nadawanego w ZSRR tytułu Bohatera Związku Radzieckiego. Osobie wyróżnionej tytułem „Bohatera Ukrainy” przyznawane są insygnia tytułu „Bohatera Ukrainy”: Order „Złota Gwiazda” lub Order Państwa, Dyplom Bohatera Ukrainy, miniatura orderu i potwierdzenie nadania tytułu „Bohatera Ukrainy”.
Zasady nadawania.
Aktualny status tytułu „Bohatera Ukrainy” ustanawia:

</doc>
<doc id="1110789" url="https://pl.wikipedia.org/wiki?curid=1110789" title="Cmentarz żydowski w Nowej Słupi">
Cmentarz żydowski w Nowej Słupi

Cmentarz żydowski – kirkut znajdujący się w Nowej Słupi usytuowany po wschodniej stronie ul. Kieleckiej, na południe od centrum miejscowości. Ma powierzchnię ok 0,5 ha. Zdewastowany podczas II wojny światowej. Obecnie teren dawnego cmentarza stanowi pusty plac leżący pomiędzy budynkiem straży pożarnej a dawną siedzibą biura gminnej służby rolnej, pozbawiony jakichkolwiek śladów wskazujących na charakter miejsca.
Cmentarz istniał już w XVIII wieku. Nieprzerwanie wykorzystywany dla celów grzebalnych do chwili wymordowania przez Niemców tutejszej ludności żydowskiej w 1942.

</doc>
<doc id="1110790" url="https://pl.wikipedia.org/wiki?curid=1110790" title="Fiat FIRE">
Fiat FIRE

FIRE – (skrót od "Fully Integrated Robotised Engine") rodzina czterocylindrowych, rzędowych silników o zapłonie iskrowym Fiata, które w połowie lat 80. zastąpiły starszą rodzinę silników OHV. Nazwa pochodzi od sposobu montażu na nowej, całkowicie zrobotyzowanej linii produkcyjnej (system "Robogate").
Były to silniki proste konstrukcyjnie, lekkie, o wysokiej trwałości i rezerwach wytrzymałościowych. Rodzina obejmowała szereg jednostek o pojemnościach 769 cm³ do 1368 cm³ z 8 zaworami oraz o pojemnościach 999 i 1242 cm³ z 16 zaworami (określane jako Super-FIRE).
Od 2003 roku produkowana jest jednostka o pojemności 1368 cm³ w wersjach z 8 i z 16 zaworami ze zmiennymi fazami rozrządu oraz EGR. Silnik ten produkowany był pod nazwą 8V-Jet i Starjet.
W 2005 roku wprowadzono turbodoładowaną wersję silnika T-Jet o pojemności 1368 cm³ o rozrządzie DOHC i 4 zaworami na cylinder.

</doc>
<doc id="1110792" url="https://pl.wikipedia.org/wiki?curid=1110792" title="Aero L-60 Brigadyr">
Aero L-60 Brigadyr

Aero L-60 Brigadyr – czechosłowacki samolot wielozadaniowy typu STOL produkowany przez zakłady Aero.
Układ zastrzałowego górnopłata o konstrukcji całkowicie metalowej. Opracowany został na konkurs Ministerstwa Obrony Czechosłowacji, celem zastąpienia niemieckich samolotów Fieseler Fi 156 Storch. Projekt prowadził inż. Ondrej Nemec. Produkcja seryjna trwała od 1956 roku przez 4 lata i doszła ilością do około 300 sztuk. Samoloty były eksportowane do: NRD, ZSRR, Nowej Zelandii, Egiptu, Argentyny.
W większości wysyłane zostały w wersji łącznikowej, dyspozycyjnej, sanitarnej i rolniczej. Powstała także uzbrojona wersja, lecz została odrzucona. Wadą konstrukcji był zawodny silnik. 
W Polsce wykorzystywano trzy egzemplarze w wersji sanitarnej. Jeden z nich, SP-FXA, został przekazany do Muzeum Lotnictwa w Krakowie w 1974 roku.

</doc>
<doc id="1110793" url="https://pl.wikipedia.org/wiki?curid=1110793" title="Barakaldo CF">
Barakaldo CF

Barakaldo Club de Fútbol - hiszpański klub piłkarski, grający obecnie w Segunda División B mający siedzibę w mieście Barakaldo leżącym w Kraju Basków. Został założony w 1917 roku. Swoje mecze rozgrywa na Estadio Nuevo Lasesarre, który może pomieścić 7.960 widzów.

</doc>
<doc id="1110794" url="https://pl.wikipedia.org/wiki?curid=1110794" title="Aero L-60">
Aero L-60



</doc>
<doc id="1110795" url="https://pl.wikipedia.org/wiki?curid=1110795" title="Ҹ">
Ҹ

Ҹ, ҹ – litera cyrylicy używana w języku azerskim, wymawiana podobnie jak "dż" (IPA: ).

</doc>
<doc id="1110796" url="https://pl.wikipedia.org/wiki?curid=1110796" title="Brigadyr">
Brigadyr



</doc>
<doc id="1110797" url="https://pl.wikipedia.org/wiki?curid=1110797" title="Slumber Party Massacre 2">
Slumber Party Massacre 2

Slumber Party Massacre 2 (w Polsce prezentowany także jako "Masakra na przyjęciu 2") — horror produkcji amerykańskiej z 1987 roku. Sequel popularnego filmu z 1982 roku. Obraz doczekał się kontynuacji.
Zarys fabuły.
Courtney Bates wybiera się wraz z przyjaciółkami do brata jednej z nich. Gdy nastolatka dociera na miejsce, dręczą ją straszliwe wizje i koszmary senne. Początkowo je ignoruje, podobnie zresztą jak i jej koleżanki, wkrótce jednak zaczyna dochodzić do tajemniczych mordów.

</doc>
<doc id="1110801" url="https://pl.wikipedia.org/wiki?curid=1110801" title="Puchar Ekstraklasy (2007/2008)">
Puchar Ekstraklasy (2007/2008)

W Pucharze Ekstraklasy w sezonie 2007/2008 brały udział następujące drużyny:
Podzielone są na 4 czterozespołowe grupy. Z każdej grupy 2 najlepsze drużyny awansują do 1/4 finału, który rozgrywany jest metodą mecz-rewanż. Zwycięzcy awansują do półfinału, gdzie nie ma już rewanży. Podobnie jest w finale.
Wyniki.
Faza grupowa.
Grupa A.
Klasyfikacja końcowa:
Grupa B.
Klasyfikacja końcowa:
Grupa C.
Klasyfikacja końcowa:
Grupa D.
Klasyfikacja końcowa:
Ćwierćfinały.
AWANS: Dyskobolia Grodzisk Wielkopolski
AWANS: Legia Warszawa
AWANS: Wisła Kraków
AWANS: Górnik Zabrze
Półfinały.
AWANS: Dyskobolia Grodzisk Wielkopolski
AWANS: Legia Warszawa
Finał.
ZWYCIĘZCA Pucharu Ekstraklasy w polskiej piłce nożnej 2007/2008
DYSKOBOLIA GRODZISK WIELKOPOLSKI

</doc>
<doc id="1110802" url="https://pl.wikipedia.org/wiki?curid=1110802" title="Żuraw australijski">
Żuraw australijski

Żuraw australijski ("Antigone rubicunda") – gatunek dużego ptaka z rodziny żurawi (Gruidae). Zamieszkuje północną Australię, we wschodniej Australii osiąga wybrzeże południowe. Nielicznie gniazduje na Nowej Gwinei (w dorzeczach rzek Sepik i Fly). Nie jest zagrożony wyginięciem.
Taksonomia.
Jest to gatunek monotypowy. Ptaki z północy zasięgu proponowano wydzielić do podgatunku "argentea", ale nie jest on obecnie akceptowany.
Środowisko.
Płytkie i rozległe tereny bagniste, obszary zalane; występuje na łąkach, pastwiskach i nieużytkach.
Pożywienie.
Do wygrzebywania pokarmu używają silnych dziobów. Żywią się podziemnymi pędami i korzeniami roślin bagiennych. Dietę uzupełniają owadami, ślimakami i małymi kręgowcami, jak również jedzą zboże i inne uprawy polowe.
Status.
IUCN uznaje żurawia australijskiego za gatunek najmniejszej troski (LC, "Least Concern") nieprzerwanie od 1988 roku. Liczebność populacji w latach 1990. szacowano na około 20–100 tysięcy osobników. Globalny trend liczebności uznawany jest za spadkowy, choć trendy liczebności niektórych populacji nie są znane.

</doc>
<doc id="1110807" url="https://pl.wikipedia.org/wiki?curid=1110807" title="T-JET">
T-JET



</doc>
<doc id="1110811" url="https://pl.wikipedia.org/wiki?curid=1110811" title="MiG Skat">
MiG Skat

MiG Skat (ros. "Скат" – płaszczka) – projekt pierwszego rosyjskiego bezpilotowego aparatu bojowego (UCAV). 
Historia.
Model Skata został wystawiony w czasie wystawy MAKS w sierpniu 2007 roku. Według planów następnym etapem miała być budowa pilotowanego demonstratora, a następnie bezpilotowego prototypu o pełnych możliwościach bojowych. Maszyny miały za zadanie przełamywać obronę przeciwlotniczą przed atakiem samolotów pilotowanych. Projekt został anulowany. 
Docelowa maszyna miała być latającym skrzydłem o skosie skrzydła ok. 50°. Centropłat o znacznej grubości, mieszczący silnik RD-500B o ciągu 5040 kG/. Pojedynczy wlot powietrza do silnika znajdujący się nad skrzydłem. Uzbrojenie miało być przenoszone w dwóch komorach o wymiarach 65x75x440 cm. Każda z nich mogłaby pomieścić pojedynczą rakietę lub bombę wagomiaru 250-500 kg. Maksymalna masa uzbrojenia wynosi 2000 kg. Makieta byłą prezentowana razem z pociskiem przeciwradiolokacyjnym Ch-31 i bombą kierowaną KAB-500Kr. Według nieoficjalnych informacji projekt został sprzedany Chinom.

</doc>
<doc id="1110812" url="https://pl.wikipedia.org/wiki?curid=1110812" title="Estranged">
Estranged

Estranged – ballada rockowa skomponowana przez amerykańską grupę Guns N’ Roses, umieszczoną na ich czwartym albumie "Use Your Illusion II".
„Estranged” jest jedną z najdłuższych piosenek tego zespołu i jednocześnie najdłuższą piosenką znajdującą się na płycie "Use Your Illusion II". Zespół wydał bardzo dużo pieniędzy na tworzenie do niego teledysku. Jest to poetycka piosenka, w której dodano solowe partie gitary i fortepianu.
Teledysk.
Klip jest trzecią i zarazem ostatnią częścią nieoficjalnej trylogii teledysków (do której należą także „Don’t Cry” i „November Rain”), z albumów "Use Your Illusion" wykonanych w sposób teatralny i profesjonalny (tak jak robi się to przy produkcji filmów). Na stworzenie tego projektu wydano blisko 4 miliony dolarów.
Ponad dziewięciominutowy teledysk do „Estranged” jest stworzony podobnie jak dwie pozostałe części trylogii. Jednak styl jest luźniejszy niż w dwóch poprzednich odcinkach. Głównym tematem tej serii jest Axl Rose i ówczesna jego dziewczyna Stephanie Seymour (grająca również w „Don’t Cry” i „November Rain”), która zerwała z nim przed nakręceniem tego filmu, co w konsekwencji pozwoliło stworzyć bardziej realnie przedstawienie separacji i rozwodu, który jest głównym wątkiem tej piosenki.
Zdjęcia do „Estranged”, kosztowały dużo więcej niż Axlowi na początku się zdawało (wynajęcie grupy SWAT na przykład, było bardzo kosztownym przedsięwzięciem). Lider zespołu w swoim wspomnieniu eskortowany jest przez tę grupę, co może mieć przesłanie, które mówi nam o odseparowaniu Axla od jego dziewczyny, odłączenia go od świata zewnętrznego i zamknięcia w małym pomieszczeniu. Ta scena prawdopodobnie świadczy o rozstaniu ze swoja kobietą (po jej śmierci) i jest ukazaniem jak bardzo cierpi wspominając to wydarzenie, że jest mu ciężko wrócić do świata w którym żyje. W ostatnich zdjęciach, Axl, przebywający na opuszczonym statku pośrodku oceanu, skacze do wody pozorując próbę samobójstwa, gdyż odrzuca koło ratunkowe. Jednak w końcu wydostaje się z wody dzięki delfinom, które pomagają mu, ponieważ zachowuje w sobie pokój i przyjazne nastawienie do otaczającego go świata w ocenie. Jest to prawdopodobnie swojego rodzaju katharsis, od tego momentu jego życie zaczyna się na nowo, bez wspomnień.

</doc>
<doc id="1110814" url="https://pl.wikipedia.org/wiki?curid=1110814" title="Slumber Party Massacre 3">
Slumber Party Massacre 3

Slumber Party Massacre 3 – horror produkcji amerykańskiej z 1990 roku. Trzecia część slashera "Slumber Party Massacre".
Zarys fabuły.
Jest początek wakacji. Grupa przyjaciół spędza czas nad morzem. Jako że rodziców jednej z dziewcząt nie ma w domu, zapada decyzja o zorganizowaniu w jej posiadłości imprezy. Zapowiada się huczna, pełna zabawy noc.

</doc>
<doc id="1110820" url="https://pl.wikipedia.org/wiki?curid=1110820" title="Stara Droga Praska">
Stara Droga Praska

Stara Praska Droga – „Czeska ścieżka”, średniowieczny szlak handlowy i komunikacyjny między Łużycami Górnymi a Pragą.
Stara Praska Droga należała do najstarszych połączeń komunikacyjnych i handlowych między Łużycami Górnymi a centrum Czech. Szlak prowadził z Budziszyna przez Obergurig, Kirschau, Schirgiswalde i Sohland na czeską stronę i dalej przez Rumburk, Jiřetín pod Jedlovou i Czeską Lipę do Pragi.
Szlak najprawdopodobniej powstał na przełomie IX wiek- X wieku, w okresie wędrówki słowiańskich osadników z Łużyc w górę rzeki Sprewy. Szlak ze względu na najkrótsze połączenie Budziszyna z Pragą, stał się szybko znaczącym szlakiem handlowym dla dalekiego handlu. Od XIV wieku szlak powoli tracił na znaczeniu i był coraz mniej uczęszczany. Z początkiem XIX wieku, po wojnach wyzwoleńczych (1813-1815), kiedy rozpoczęto budowę dróg utwardzonych, ze względu na zanikającą ważność szlaku, nie poprowadzono w całości drogi utwardzonej, po historycznej trasie Starej Praskiej Drogi. Prastare prowadzenie szlaku jest widoczne w wielu miejscach, przede wszystkim przy brodach i przełęczach, ponadto w wielu miejscach obecne drogi asfaltowe pokrywają się z trasą dawnego szlaku. Po szlaku pozostały obiekty i wiele śladów, które świadczą o ważności tego prastarego szlaku: bród na Sprewie przy moście Scharfenbrück w Budziszynie, który w dokumentach historycznych występujące pod nazwą „Bród Danibora”, przejście przez Sprewę w Obergurig, przełęcz między wzniesieniami Mönchswalder Berg i Adlerberg koło Wilthen i przejście przez przełęcz Stožecké sedlo oraz pozostałości zamków obronnych w Kirschau, Sohland nad Szprewą i Tolsztejn (czes. Tolštejn) koło Jiřetina pod Jedlovou.

</doc>
<doc id="1110821" url="https://pl.wikipedia.org/wiki?curid=1110821" title="Dąbrowa Narodowa">
Dąbrowa Narodowa

Dąbrowa Narodowa (wg TERYT Dąbrowa) – część miasta i dzielnica miasta Jaworzno, położona między osiedlem Stałym a Jęzorem. Niegdyś była wsią w gminie Szczakowa, lecz w 1954 roku została włączona do Jaworzna.
Państwowy Rejestr Nazw Geograficznych wymienia części miasta Dąbrowa, Dąbrowa Narodowa, oraz Dąbrówka dwa razy. Poniższe wypowiedzi mogą odnosić się do jednej z tych nazw. 
Historia.
Nazwa "Dąbrowa" pochodzi od starych dębowych lasów rosnących na tych terenach dawno temu. Do 1923 roku mówiono i pisano "Dąbrowa", a dopiero w czasie ustalania nazw miejscowych w 1923 roku dodano drugi człon dla odróżnienia.
Dąbrowa znana była już w XIV w. jako osada służebna biskupów z Krakowa. W 1287 roku wieś należała do parafii w Brzezince (obecnie w Mysłowicach), a potem do parafii w Jaworznie. Jeszcze w 1620 roku należała do Ligęzów była nawet królewszczyzną, lecz znowu weszła w granice klucza w Sławkowie. Część dawnej Dąbrowy zwała się "Olejkami", jako że żyli tu olejkowie, zielarze–medycy. Zbierali zioła, leczyli okolicznych mieszkańców, a swoje cenne wonności wozili nawet na wawelski dwór. Przyjmowała je królowa Sońka, ostatnia żona Władysława Jagiełły i jej synowa królowa Elżbieta. Od 1790 roku istniało tu kilka kopalń-upadówek, które należały do Potockiego. Małe kopalnie rozbudowali Westenholzowie i inni bankierzy z Wiednia. Rodzina Westenholzów dorobiła się tu dużej fortuny. Wieś na tym też zyskała. Zbudowano kantyny dla górników. Powstała szkoła, kształcono tu górników, ponieważ analfabeta nie mógł obsługiwać maszyny parowej. Nauczycieli opłacała gmina i częściowo kopalnie. W 1836 roku do szkoły uczęszczało ponad 100 dzieci i 30 górników. W 1867 r. "Urząd Powiatowy w Jaworznie" wywłaszczył pola miejscowym gospodarzom i oddał je rodzinie Westenholzów. Ta zaś zatroszczyła się o byt swoich górników. Kto miał własne konie mógł dobrze zarobić na przewozie węgla do Ładugi na Przemszy. Większość górników żyła nadal w biedzie, pozwolono jednak na stawianie domków z rajmówki lub drewna.
Do 1934 samodzielna gmina jednostkowa. W latach 1934–1954 Dąbrowa Narodowa były gromadą w gminie Szczakowa w powiecie chrzanowskim w woj. krakowskim.
Podczas II wojny światowej włączona do III Rzeszy, gdzie 1 stycznia 1942 stała się siedzibą gminy Dąbrowa Narodowa ("Amtsbezirk Dabrowa-Narodowa)".
Po wojnie ponownie w gminie Szczakowa.
W związku z reformą znoszącą gminy jesienią 1954 roku, dotychczasowa gromadę Dąbrowa Narodowa wyłączono ze znoszonej gminy Szczakowa i włączono "bezpośrednio" do Jaworzna (do porównania, sąsiedni Długoszyn włączono najpierw do miasta Szczakowa w 1954, a dopiero w 1956 do Jaworzna.

</doc>
<doc id="1110822" url="https://pl.wikipedia.org/wiki?curid=1110822" title="Puchar Ekstraklasy 2007/2008 /Grupa A">
Puchar Ekstraklasy 2007/2008 /Grupa A

PUCHAR EKSTRAKLASY 2007/2008
GRUPA A -

</doc>
<doc id="1110827" url="https://pl.wikipedia.org/wiki?curid=1110827" title="Liquide Hydraulique Mineral">
Liquide Hydraulique Mineral



</doc>
<doc id="1110834" url="https://pl.wikipedia.org/wiki?curid=1110834" title="Puchar Ekstraklasy 2007/2008 /Grupa B">
Puchar Ekstraklasy 2007/2008 /Grupa B

PUCHAR EKSTRAKLASY 2007/2008
GRUPA B -

</doc>
<doc id="1110839" url="https://pl.wikipedia.org/wiki?curid=1110839" title="Adelajda von Sachsen-Meiningen">
Adelajda von Sachsen-Meiningen



</doc>
<doc id="1110840" url="https://pl.wikipedia.org/wiki?curid=1110840" title="Augusta von Sachsen-Weimar">
Augusta von Sachsen-Weimar



</doc>
<doc id="1110841" url="https://pl.wikipedia.org/wiki?curid=1110841" title="Sunny">
Sunny



</doc>
<doc id="1110843" url="https://pl.wikipedia.org/wiki?curid=1110843" title="MotoMagx">
MotoMagx

MotoMagX (dawniej JUIX) — system operacyjny oparty na Linuksie i Javie wykorzystywany w telefonach komórkowych firmy Motorola.

</doc>
<doc id="1110844" url="https://pl.wikipedia.org/wiki?curid=1110844" title="Edward von Sachsen-Weimar">
Edward von Sachsen-Weimar



</doc>
<doc id="1110846" url="https://pl.wikipedia.org/wiki?curid=1110846" title="Magdalena Augusta von Anhalt-Zerbst">
Magdalena Augusta von Anhalt-Zerbst



</doc>
<doc id="1110848" url="https://pl.wikipedia.org/wiki?curid=1110848" title="Teresa von Sachsen-Hildburghausen">
Teresa von Sachsen-Hildburghausen



</doc>
<doc id="1110849" url="https://pl.wikipedia.org/wiki?curid=1110849" title="Maria von Sachsen-Altenburg (1818–1907)">
Maria von Sachsen-Altenburg (1818–1907)



</doc>
<doc id="1110852" url="https://pl.wikipedia.org/wiki?curid=1110852" title="Amalia Sachsen-Coburg und Gotha">
Amalia Sachsen-Coburg und Gotha



</doc>
<doc id="1110853" url="https://pl.wikipedia.org/wiki?curid=1110853" title="Proszek kakaowy">
Proszek kakaowy

Proszek kakaowy (kakao) – substancja otrzymywana poprzez mielenie i przesiewanie kuchu kakaowego, będącego pozostałością po wytłaczaniu masła (tłuszczu) kakaowego z masy kakaowej. Stanowi podstawowy składnik napojów kakaowych.
Proszek kakaowy zawiera najwyżej 20% masła kakaowego. . Ma barwę ciemnobrązową i gorzki smak. 

</doc>
<doc id="1110855" url="https://pl.wikipedia.org/wiki?curid=1110855" title="Popiersie I. J. Paderewskiego w Warszawie">
Popiersie I. J. Paderewskiego w Warszawie



</doc>
<doc id="1110856" url="https://pl.wikipedia.org/wiki?curid=1110856" title="Płyn wieloelektrolitowy">
Płyn wieloelektrolitowy



</doc>
<doc id="1110857" url="https://pl.wikipedia.org/wiki?curid=1110857" title="Hikaru Midorikawa">
Hikaru Midorikawa

 – japoński seiyū związany z Aoni Production. Okazjonalnie użycza również głosu w dubbingu.

</doc>
<doc id="1110858" url="https://pl.wikipedia.org/wiki?curid=1110858" title="Rząd George’a Canninga">
Rząd George’a Canninga

9 kwietnia 1827 r. ze stanowiska premiera zrezygnował lord Liverpool. Jego następcą został 10 kwietnia dotychczasowy minister spraw zagranicznych George Canning, przedstawiciel liberalnego skrzydła torysów. Liberalne poglądy Canninga spowodowały, że wielu torysów nie poparło jego gabinetu. Rząd sprawował władzę dzięki poparciu liberalnych torysów (zwanych „Canningites”) i części wigów. Canning był premierem do swojej śmierci, która nastąpiła 8 sierpnia 1827 r.
Poniższa lista zawiera wszystkich członków torysowskiego rządu z 1827 r. Członkowie ścisłego gabinetu wyróżnieni są pogrubionym pismem.

</doc>
<doc id="1110862" url="https://pl.wikipedia.org/wiki?curid=1110862" title="Juliusz Kleeberg">
Juliusz Kleeberg

Juliusz Kleeberg (ur. 30 marca 1890 w Trembowli, zm. 4 lipca 1970 w Sydney, w Australii) – generał brygady Wojska Polskiego.
Życiorys.
Juliusz Kleeberg urodził się 30 marca 1890 roku w Trembowli, w rodzinie Emila, oficera cesarskiej i królewskiej armii, i Józefy Kuschée, jako młodszy brat Franciszka, późniejszego generała dywizji WP. Żonaty z Haliną Przejmo-Olszyńską, z którą miał syna Andrzeja (ur. 1920).
Ukończył Akademię Wojskową W Wiener Neustadt. Na stopień podporucznika został mianowany ze starszeństwem z 1 września 1910 i wcielony do 4. Galicyjskiego Pułku Ułanów w Żółkwi (od 1912 w Wiener Neustadt). W 1913 został przeniesiony do Pułku Dragonów Nr 3 w Wiedniu. Na stopień porucznika został mianowany ze starszeństwem z 1 sierpnia 1914.
W listopadzie 1915 roku, jako porucznik Pułku Ułanów Nr 4 został przydzielony do Legionów Polskich, a następnie do Polskiego Korpusu Posiłkowego. Pełnił służbę w 2 pułku ułanów, później w c. i k. Komendzie Legionów. Od 31 stycznia do 9 marca 1917 roku był słuchaczem Kursu oficerów sztabowych i adiutantów wyższych dowództw w Warszawie. Po ukończeniu kursu otrzymał tytuł oficera przydzielonego do Sztabu Generalnego i został wyznaczony na stanowisko oficera sztabu w c. i k. Komendzie III Brygady Legionów Polskich. Na stopień rotmistrza został mianowany ze starszeństwem z 1 maja 1917.
Od września 1917 roku był instruktorem wyszkolenia i dowódcą szwadronu na kursie szkoleniowym Polskiej Siły Zbrojnej. Był pracownikiem Komisji Przygotowującej Ustawę i Program Szkoły Rycerskiej im. Tadeusza Kościuszki Tymczasowej Rady Stanu.
W listopadzie 1918 roku przyjęty do Wojska Polskiego i mianowany attaché wojskowym przy Poselstwie Polskim w Kijowie. W lutym następnego roku został szefem sztabu 1 Dywizji Piechoty Legionów. W czerwcu 1919 został szefem sztabu Inspektoratu Jazdy i wykładowcą taktyki kawalerii w Wojennej Szkole Sztabu Generalnego w Warszawie. W marcu 1920 został wysłany do Paryża, z przydziałem do Polskiej Misji Zakupów na stanowisko szefa sekcji. Od października 1920 do lutego 1922 był słuchaczem francuskiej Wyższej Szkoły Wojennej (École Supérieure de Guerre) w Paryżu. Razem z nim studiowali między innymi późniejsi generałowie WP: Władysław Bortnowski i Józef Jaklicz. Od lutego 1922 dyrektor nauk w Centralnej Szkole Jazdy w Grudziądzu. 11 października 1923 roku został przydzielony do macierzystego 2 pułku szwoleżerów z równoczesnym odkomenderowaniem do Oddziału II SG. Od listopada 1923 do stycznia 1928 attaché wojskowy w Paryżu. W styczniu 1928 roku został przeniesiony do 5 pułku strzelców konnych w Tanowie na stanowisko dowódcy pułku. W marcu 1930 roku został mianowany dowódcą 6 Samodzielnej Brygady Kawalerii w Stanisławowie. Na tym stanowisku został awansowany na generała brygady ze starszeństwem z dniem 19 marca 1937 i 3. lokatą w korpusie generałów. 1 kwietnia 1937 roku dowodzona przez niego wielka jednostka została przemianowana na Podolską Brygadę Kawalerii. W sierpniu 1939 roku został mianowany zastępcą dowódcy Okręgu Korpusu Nr II w Lublinie.
Po kampanii wrześniowej przedostał się do Francji. Od listopada 1939 do czerwca 1940 attaché wojskowy i komendant placu Paryż. Po upadku Francji założył na terenie Vichy Organizację Wojskową, która zajmowała się ewakuacją i opieką nad żołnierzami Wojska Polskiego, którzy pozostali we Francji i był jej dowódcą do kwietnia 1943, kiedy zagrożony aresztowaniem opuścił Francję i udał się do Włoch. Od stycznia do grudnia 1944 piastował stanowisko przedstawiciela Rządu Stanisława Mikołajczyka do Spraw Opieki Nad Uchodźcami we Włoszech, a potem był szefem Wojskowej Delegacji Rzeczypospolitej przy Sztabie Wojsk Sprzymierzonych. Od grudnia 1944 w dyspozycji Ministra Obrony Narodowej.
Po demobilizacji osiadł w Australii, gdzie zginął 4 lipca 1970 roku w wypadku samochodowym.
Opinie.
Wyszkolenie brygady prowadził inteligentnie i poprawnie. Na ćwiczeniach aplikacyjnych jako parokrotny dowódca dywizji i korpusu kawalerii czerwonej pracował zupełnie wystarczająco. Jako wychowawca zanadto zdaje się wypuścił z ręki jeden ze swych pułków. Sprawę tą badam dopiero, więc nie mogę sprecyzować jeszcze opinii. /-/ gen. Kazimierz Fabrycy.

</doc>
<doc id="1110869" url="https://pl.wikipedia.org/wiki?curid=1110869" title="Rząd lorda Godericha">
Rząd lorda Godericha

Rząd lorda Godericha – rząd utworzony przez Fredericka Robinsona, 1. wicehrabiego Goderich 31 sierpnia 1827, po śmierci George’a Canninga. Rząd Godericha upadł 21 stycznia 1828, przed rozpoczęciem sesji parlamentu.
Poniższa lista zawiera wszystkich członków rządu. Członkowie ścisłego gabinetu wyróżnieni są pogrubionym pismem.

</doc>
<doc id="1110871" url="https://pl.wikipedia.org/wiki?curid=1110871" title="Andrzej Wojaczek">
Andrzej Wojaczek

Andrzej Wojaczek (ur. 7 maja 1947 w Mikołowie, zm. 1 czerwca 2000 we Wrocławiu) – polski aktor teatralny i filmowy.
Życiorys.
Absolwent Państwowej Wyższej Szkoły Teatralnej w Krakowie. W latach 1971–1974 był aktorem Teatru Współczesnego we Wrocławiu. Od 1974 roku związany z Teatrem Polskim we Wrocławiu, gdzie stworzył szereg wybitnych ról, m.in. w przedstawieniach "Nie-Boska komedia" Krasińskiego (1979), "Ameryka" Kafki, "Sen nocy letniej" Szekspira, "Equus" Petera Shaffera, "Księżniczka Turandot" Gozziego, "Gra w zabijanego" Ionesco, "Perykles" Szekspira.
Nagrywał emitowaną przez TVP "Akademię Wiersza". Był autorem wielu słuchowisk i felietonów w Polskim Radiu.
Andrzej Wojaczek był bratem Rafała Wojaczka, poety.

</doc>
<doc id="1110873" url="https://pl.wikipedia.org/wiki?curid=1110873" title="Trzynaste piętro">
Trzynaste piętro

Trzynaste piętro (ang. "The Thirteenth Floor") – film nakręcony w 1999 r. na podstawie powieści Daniela F. Galouye'a "Simulacron 3".
Fabuła.
Drużyna uczonych stwarza superkomputer zdolny do całkowitej symulacji określonego odcinka rzeczywistości - łącznie ze świadomością i myśleniem ludzi zamieszkujących model. Hannon Fuller, założyciel projektu, odtwarza w środku maszyny miasto swojego dzieciństwa, Los Angeles 1937 roku. 
Model jest docierany jako atrakcja: gdy człowiek podłącza się do świata wirtualnego, jego umysł zajmuje ciało jednego z mieszkańców świata działającego dotychczas samodzielnie; śpiąca świadomość postaci wirtualnej na czas „wycieczki” zajmuje ciało rzeczywistego człowieka. Po odejściu „zwiedzającego” z wirtualnego świata, świadomość postaci wraca do modelu. Mieszkaniec symulacji budzi się i dalej żyje niczego nie podejrzewając. Postacie z symulacji są w pełni rozumne, uważają się za całkowicie rzeczywiste, pozostając przy tym modelami komputerowymi.
Zagadki powstają, gdy Fuller w nocy dzwoni do głównego bohatera, uczestnika projektu Douglasa Halla i prosi o niezwłoczny przyjazd, żeby dostać pewną bardzo ważną informację na temat symulacji świata. Jednak ich spotkanie się nie odbywa. Obudziwszy się rano, Hall wykrywa na swojej sekretarce automatycznej wiadomość od detektywa policji McBaina, który prosi o połączenie w celu wyjaśnienia okoliczności śmierci Fullera. Jedynym punktem zaczepienia Halla jest bar w wirtualnym Los Angeles, gdzie Fuller zostawił Hallowi list, ale zwiedzanie świata wirtualnego nie przynosi wyników: barman przysięga, że nikt mu nic nie zostawiał.
Hall jest podejrzewany o zabójstwo Fullera. On sam znajduje potwierdzenie swojego czynu, ale zupełnie go nie pamięta. W biurze pojawia się młoda kobieta, Jane Fuller, mówiąca, że jest córką Hannona Fullera. Wyśledziwszy ją, Hall stwierdza, że jej prawdziwym imieniem jest Natasha Molinaro i że pracuje ona jako ekspedientka w supermarkecie. Nic nie wie o Fullerze. Od barmana Ashtona Hall dowiaduje się treści listu Fullera: jak można, będąc w świecie wirtualnym, znaleźć dowody nierzeczywistości własnego świata. Zrobiwszy opisane działania w świecie rzeczywistym, Hall wykrywa straszną prawdę: to, co uważał za rzeczywistość, tak naprawdę jest taką samą symulacją, jak stworzony przez nich wirtualne Los Angeles - i że to jest tylko jeden z tysiąca światów stworzonych w „pierwotnej” rzeczywistości. Tym niemniej rodzimy świat Halla okazał się pierwszym, w którym jego mieszkańcom udało się stworzyć własny świat wirtualny. To wywołało zaniepokojenie twórców świata Halla z „rzeczywistości pierwotnej”, i oni postanowili usunąć Fullera i całą jego sprawę. Fuller rzeczywiście zostaje zabity przez Halla. Jego działaniami kierował pewien użytkownik ze świata pierwotnego o imieniu David korzystający z symulacji, w której mieszka Hall, do zaspokajania własnych spaczonych skłonności do morderstwa. Rzekomą córką Fullera jest żona Davida korzystająca w świecie Halla z „wirtualnego” ciała ekspedientki. Zakochuje się w Hallu i zaczyna z nim związek.
W tym samym czasie pomocnik Halla, Whitney, udaje się do świata wirtualnego, gdzie ginie. Jednocześnie postać wirtualna (świadomość, która była przechowywana w ciele Whitneya w oczekiwaniu na jego powrót - barman Ashton z tego samego baru) budzi się w świecie Halla. Zaniepokojony Hall przyjeżdża na spotkanie z nim i demonstruje kompleks obliczeniowy, w którym ten się urodził. W tym momencie świadomość Halla znów posiada David i zabija Whitneya-Ashtona.
"Córka Fullera” rano wykrywa zamianę, i między małżonkami odbywa się gwałtowna kłótnia oraz padają wyjaśnienia. David oskarża małżonkę o zdradę, a ona wypomina mężowi jego patologiczne zachowanie - na sumieniu ma już dużo żyć ze świata Douglasa Halla. Wreszcie próbuje on zamordować swoją małżonkę. Prześladowana przez Davida kobieta jest o włos od śmierci, ale w ostatniej chwili detektyw McBain zabija ciało Halla kierowane przez świadomość Davida.
Świadomość Halla będąca przechowywaną w „pierwotnym świecie” w ciele Davida, budzi się. W tym świecie on znajduje swoją ukochaną oraz człowieka, który posłużył za prototyp dla profesora Fullera. Wreszcie są szczęśliwi.
Podczas napisów finałowych brzmi piosenka "Erase and Rewind" zespołu The Cardigans.

</doc>
<doc id="1110875" url="https://pl.wikipedia.org/wiki?curid=1110875" title="Cmentarz Sołacki w Poznaniu">
Cmentarz Sołacki w Poznaniu



</doc>
<doc id="1110876" url="https://pl.wikipedia.org/wiki?curid=1110876" title="Lentla-uppe">
Lentla-uppe



</doc>
<doc id="1110877" url="https://pl.wikipedia.org/wiki?curid=1110877" title="Lielupe">
Lielupe



</doc>
<doc id="1110880" url="https://pl.wikipedia.org/wiki?curid=1110880" title="Vidas Blekaitis">
Vidas Blekaitis

Vidas Blekaitis (ur. 14 kwietnia 1972 w Birštonas) – litewski strongman.
Jeden z najlepszych litewskich i światowych siłaczy. Wielokrotny . Drużynowy Mistrz Świata Par Strongman 2007. Drużynowy Mistrz Świata Strongman 2008.
Życiorys.
Vidas Blekaitis wziął udział czterokrotnie w indywidualnych Mistrzostwach Świata Strongman, w latach 2003, 2005 (IFSA), 2006 (IFSA) i 2007 (IFSA). W Mistrzostwach Świata Strongman 2003 nie zakwalifikował się do finału.
W 2009 r. wziął udział, jako drugi Litwin w historii, w elitarnych zawodach siłaczy Arnold Strongman Classic.
Jest zrzeszony w federacji IFSA i obecnie sklasyfikowany na 4. pozycji. Aktualnie jest na Litwie siłaczem numer dwa, po Žydrūnasie Savickasie.
Mieszka w mieście Birsztany.
Wymiary:
Rekordy życiowe:

</doc>
<doc id="1110882" url="https://pl.wikipedia.org/wiki?curid=1110882" title="Wypływ krasowy">
Wypływ krasowy

Wypływ krasowy – źródło krasowe stałe lub okresowe, z którego woda wypływa swobodnie, przeciwnie niż w wywierzysku. Wypływ krasowy zasilany jest zwykle strumieniem, który płynie na pewnym odcinku pod ziemią.

</doc>
<doc id="1110885" url="https://pl.wikipedia.org/wiki?curid=1110885" title="Nero StartSmart">
Nero StartSmart

Nero StartSmart – program komputerowy pakietu Nero. Pomaga początkującym poznać jaki program pakietu nero będzie potrafił wykonać daną czynność. Jest to podzielone w wygodne menu, oprawione w grafikę. Można za jego pomocą również uruchomić plik pomocy pakietu Nero.
Podział Menu.
Niektóre z tych funkcji mogą być niedostępne gdy jakiś program pakietu nie jest zainstalowany w systemie.
Ulubione – mieści wszystkie programy wszystkich kategorii, które zostały tu dodane.
Dane – umożliwia nagranie dysków z danymi, danymi i audio, dysk startowy, skopiować nośnik itp.
Audio – umożliwia nagranie różnego rodzaju audio, w tym Audio CD, oraz konwersję audio do innego formatu.
Foto i wideo – można tu nagrać wszystkiego rodzaju płyty VCD, SVCD, Video DVD oraz pokazy slajdów. Są tu również dostępne funkię typu oglądaj TV, Edytuj swoje zdjęcia itp.
Kopia zapasowa – różnego rodzaju kopiowanie nośników, tworzenie kopii bezpieczeństwa, oraz nagrywanie obrazu na dysk.
Dodatki – wszystko inne, co nie znalazło miejsca gdzie indziej.

</doc>
<doc id="1110887" url="https://pl.wikipedia.org/wiki?curid=1110887" title="Marek Garbala">
Marek Garbala

Marek Garbala (ur. 16 czerwca 1943 w Suchedniowie, zm. 28 listopada 2003 we Wrocławiu) – polski poeta i krytyk literacki.
Ukończył filologię polską na Uniwersytecie Wrocławskim. W 1965 wraz z Lotharem Herbstem założył "grupę poetycką Agora". W późniejszych latach był m.in. kierownikiem Piwnicy Świdnickiej, organizował konkursy poetyckie, m.in. w Art-Cafe Pod Kalamburem, w Klubie Muzyki i Literatury - Turniej Jednego Wiersza "O kropkę Że", opiekował się młodymi poetami z Wrocławia i Dolnego Śląska (m.in. Adamem Borowskim, Sylwestrem Zawadzkim, Piotrem Paschke, Marzeną Więcek, Bogdanem Wiznerem i innymi). 
Zredagował kilkadziesiąt książek poetyckich m.in. "Rajską rzeźnię" Krzysztofa Śliwki i "Hazard" Ewy Sonnenberg (obie nagrodzone Literacką Nagrodą im. Georga Trakla), antologii i almanachów. Wieloletni opiekun i adiustator kilkunastu almanachów poetyckich i prozatorskich, wydawanych corocznie przez grupę poetycką "Dysonans", działającą przy Klubie Śląskiego Okręgu Wojskowego. 
Publikował tłumaczenia, eseje krytyczne i felietony. Działał także jako juror głogowskich konfrontacji literackich. W ostatnich latach życia kierował Towarzystwem Miłośników Wrocławia (gdzie redagował m.in. "Kalendarz Wrocławski").

</doc>
<doc id="1110893" url="https://pl.wikipedia.org/wiki?curid=1110893" title="Stefan Gierlotka">
Stefan Gierlotka

Stefan Gierlotka (ur. 1 września 1949 w Piotrowicach) – polski inżynier i samorządowiec specjalista w dziedzinie elektrotechniki górniczej oraz elektropatologii porażeń prądem elektrycznym, autor 20 monografii.
Życiorys.
Jest absolwentem Politechniki Śląskiej w Gliwicach. Stopień naukowy doktora uzyskał z zakresu elektrotechniki górniczej, a habilitował się po przedłożeniu rozprawy „Wpływ uciążliwości ergonomicznych występujących w kopalniach węgla kamiennego na impedancję elektryczną ciała człowieka”. Jest biegłym sądowym ds. wypadków porażeń prądem elektrycznym oraz instalacji urządzeń elektrycznych. Generalny Dyrektor Górniczy II stopnia. Zawodowo związany był z kopalnią Wujek w Katowicach. Były ratownik górniczy. Uczestnik strajku w kopalni Wujek 14–16 grudnia 1981 roku.
Jest członkiem rady programowej czasopisma "Wiadomości Elektryczne", wiceprzewodniczącym Polskiego Komitetu Bezpieczeństwa w Elektryce SEP, wiceprzewodniczącym Sekcji Elektrotechniki i Automatyki Górniczej SEP oraz członkiem Głównej Komisji Muzealnictwa i Tradycji Górniczych, Górnośląskiego Towarzystwa Literackiego. Oprócz zawodowej działalności naukowej prowadzi badania z historii Górnego Śląska oraz historii techniki.
Jest autorem 20 monografii oraz ponad 500 artykułów naukowych wydanych w Polsce i za granicą.
W latach 1998–2014 był radnym Rady Miasta Katowice, gdzie przewodniczył Komisji
Górniczej i Komisji Rozwoju Miasta.
Odznaczenia i wyróżnienia.
Odznaczony został m.in.:

</doc>
<doc id="1110894" url="https://pl.wikipedia.org/wiki?curid=1110894" title="Leszczynko">
Leszczynko

Leszczynko – dzielnica i część miasta Leszna. Znajduje się pomiędzy ulicami: Jana Pawła II, 17 Stycznia, Lipową, 1 Maja i Okrężną. 
Przy ulicy Henryka Sienkiewicza oraz przy 17 Stycznia znajdują się zabytkowe kamieniczki dobrze pod względem architektonicznym wpasowane w wygląd i charakter dzielnicy. Znaleźć tutaj można także zabytkowe koszary wojskowe pochodzące z 1902 roku, w których stacjonują żołnierze 4 Pułku Przeciwlotniczego. Natomiast przy ulicy 17 Stycznia stoi dom w którym w okresie II wojny światowej mieścił się posterunek gestapo. Przy parku im. Jana Jonstona istnieje budynek w którym od 1926 roku znajdowały się koszary im. Króla Stanisława Leszczyńskiego. Kilkadziesiąt lat później w obiekcie usytuowano Szkołę Podstawową nr 7 oraz Zespół Szkół Specjalnych nr 6, które istnieją tam do dziś. Tuż obok, w 2001 roku wybudowano Środowiskową Pływalnie Edukacyjną. W północno-zachodnim krańcu dzielnicy znaleźć można zabytkowe obiekty, natomiast w jej południowo-wschodniej części przeważa nowoczesny styl architektoniczny z budownictwem jedno i wielorodzinnym z przełomu lat 70 i 80. 
W centralnej części Leszczynka położony jest Stadion żużlowy im. Alfreda Smoczyka, na którym rozgrywane są mecze Unii Leszno, a także między innymi cykle Grand Prix na żużlu. W okolicy mieści się również stadion Polonii 1912 Leszno oraz tor speedrowerowy. W pobliżu, w Parku Tysiąclecia znajduje się Mini ZOO oraz park linowy. W dzielnicy Leszczynko znaleźć można kilka monumentów, m.in. pomnik Alfreda Smoczyka, Pomnik Żołnierzom Garnizonu Leszczyńskiego, monument na cześć Stefana "Grota" Roweckiego oraz kilka pamiątkowych tablic.
Na południu dzielnicy znajduje się Strefa Inwestycyjna I.D.E.A. należąca do Wałbrzyskiej Specjalnej Strefy Ekonomicznej "Invest-Park".
Nazwa.
Nazwa Leszczynko w pewnym stopniu nawiązuje do istniejącej w początkach Leszna (w miejscu dzisiejszej dzielnicy Leszczynko) osady, której nazwa brzmiała Leszczno lub Leszczyn. Można także założyć, że nazwa, podobnie jak w przypadku Leszna zaczerpnięta została od krzewów leszczyny, które dawniej bogato porastały pobliskie tereny. 

</doc>
<doc id="1110896" url="https://pl.wikipedia.org/wiki?curid=1110896" title="Łącznik nierozdzielający">
Łącznik nierozdzielający

Łącznik nierozdzielający, łącznik niełamliwy – znak, który wygląda identycznie jak łącznik, nie pozwala jednak łamać w danym miejscu wiersza tekstu.

</doc>
<doc id="1110897" url="https://pl.wikipedia.org/wiki?curid=1110897" title="Devils Wrocław">
Devils Wrocław

Devils Wrocław – nieistniejąca wrocławska drużyna futbolu amerykańskiego, założona w maju 2005 roku. Członek Stowarzyszenia Polski Związek Futbolu Amerykańskiego (PZFA), regularnie występujący w Polskiej I Lidze Futbolu Amerykańskiego (PLFA), mający za sobą występy w europejskich rozgrywkach EFAF Challenge Cup. 25 września 2013 klub ogłosił fuzję z klubem Giants Wrocław. Nowo powstały klub nazywa się Panthers Wrocław.
Historia Klubu.
Z inicjatywy Piotra Duszeńko, Piotra Stopy i Michała Różyckiego powstaje pierwsza we Wrocławiu drużyna futbolu amerykańskiego Devils.
Drużyna Devils, będąca sekcją Klubu Sportowego BASEBALL Wrocław, rozgrywa swoje pierwsze sparingi. Jako jedna z nielicznych wówczas polskich drużyn ma okazję zmierzyć się z doświadczonym rywalem z zagranicy (Tornadoes Pilsen – Czechy). Sezon kończy z bilansem pięciu zwycięstw i trzech porażek na koncie.
Devils przystępuje do rozgrywek ligowych PLFA 2007, w których zajmuje 5. miejsce. Bilans całego sezonu to ponownie 5 zwycięstw i 3 porażki. W październiku powołany do życia zostaje Klub Sportowy Devils Wrocław, wpisany do rejestru klubów sportowych przez Prezydenta Miasta pod pozycją 62.
Devils w swoim drugim sezonie PLFA dociera do półfinałów, wrocławianie sezon kończą na 3. miejscu w Polsce. Liczby podsumowujące ten rok to 6 zwycięstw i 4 porażki.
K.S. Devils debiutuje w Europejskich Pucharach EFAF Challenge Cup. W Lidze Polskiej pomimo dobrej passy w środku sezonu nie udaje się powtórzyć sukcesu sprzed roku i drużyna kończy sezon na 7. miejscu w kraju.
Devils zdobywa pierwszy w historii Klubu tytuł Mistrza Polski, wygrywając wszystkie 10 spotkań PLFA 2010.
Devils jako pierwsza drużyna w historii ligi po zdobyciu mistrzostwa ponownie awansuje do SuperFinału PLFA, jednak tytułu nie broni przegrywając 27:26.
Sukcesy.
PLFA I 2007: drugie miejsce w dywizji południowej, piąte miejsce w Polsce
PLFA I 2008: awans do półfinałów, trzecie miejsce w Polsce
PLFA I 2009: siódme miejsce w Polsce
PLFA I 2010: Mistrzostwo Polski
PLFA I 2011: Wicemistrzostwo Polski
TOPLIGA 2012: 3 miejsce w Polsce
Drużyna ustanowiła rekord przewagi punktowej. W sezonie 2011 w czasie spotkania z drużyną Zagłębie Steelers Devils wygrali 84:0. Jest to najwyższa różnica punktowa w historii Polskiej Ligi Futbolu Amerykańskiego.

</doc>
<doc id="1110900" url="https://pl.wikipedia.org/wiki?curid=1110900" title="Bjoern Andrae">
Bjoern Andrae



</doc>
<doc id="1110906" url="https://pl.wikipedia.org/wiki?curid=1110906" title="Stara Synagoga w Lelowie">
Stara Synagoga w Lelowie

Stara Synagoga w Lelowie – nieistniejąca synagoga znajdująca się w Lelowie, przy ulicy Ogrodowej 3, naprzeciwko nieistniejącego obecnie starego cmentarza żydowskiego.
Synagoga została zbudowana w XVIII wieku. Podczas II wojny światowej, 4 września 1939 roku została doszczętnie zdewastowana i następnie zburzona przez hitlerowców. Po zakończeniu wojny w miejscu, gdzie stała synagoga, wybudowano zakład spółdzielni inwalidów, gdzie produkowano m.in. świeczki.

</doc>
<doc id="1110909" url="https://pl.wikipedia.org/wiki?curid=1110909" title="Rząd lorda Greya">
Rząd lorda Greya

Pierwszy od 1783 r. rząd partii wigów powstał 22 listopada 1830 r. Premierem został Charles Grey, 2. hrabia Grey. Rząd ten przeprowadził reformę wyborczą w 1832 r. i zniósł niewolnictwo w Imperium Brytyjskim w 1833 r. 9 lipca 1834 r. Grey zrezygnował ze stanowiska premiera i wycofał się z życia publicznego.
Poniższa lista zawiera wszystkich członków rządu. Członkowie ścisłego gabinetu wyróżnieni są pogrubionym pismem.

</doc>
<doc id="1110917" url="https://pl.wikipedia.org/wiki?curid=1110917" title="Dariusz Paradowski">
Dariusz Paradowski

Dariusz Paradowski (ur. w 1966 w Gdańsku) – polski śpiewak operowy, kontratenor sopranowy.
Życiorys.
Śpiewał w chórze, jako pięciolatek rozpoczął naukę gry na fortepianie, kontynuując ją aż do ukończenia szkoły średniej, a międzyczasie pobierając lekcje gry na organach. Uczył się również gry na kontrabasie. Brak źródeł opisujących i dokumentujących technikę wokalną Paradowskiego. Posiada on pełny rejestr barytonowy, jednocześnie operował pełną skalą sopranu uzyskując dźwięk różny od falsetu i praktycznie niespotykany wśród kontratenorów sopranowych. Stąd częściej nazywany jest sopranistą niż kontratenorem.
Studia rozpoczął w Akademii Muzycznej im. Stanisława Moniuszki w Gdańsku, gdzie kształcił się pod kierunkiem Alicji Legieć-Matosiuk, a następnie kontynuował edukację w Akademii Muzycznej im. Karola Lipińskiego we Wrocławiu w klasie ówczesnego rektora Eugeniusza Sąsiadka, gdzie uzyskał dyplom z wyróżnieniem.
Działalność artystyczna.
Jako 17-latek wystąpił w Watykanie. Jego repertuar obejmuje dzieła od muzyki dawnej, po formy współczesne. Specjalizuje się przede wszystkim w pieśniach baroku i operze klasycznej.
Na profesjonalnej scenie operowej zadebiutował już podczas studiów partią Sekstusa w "Giulio Cesare in Egitto" G.F. Händla, w spektaklu realizowanym przez Operę Krakowską. Występował w różnych teatrach operowych w kraju i za granicą, w tym w Theatré Montansier w Wersalu, w którym także reżyserował spektakle. Współpracował przez wiele lat z Warszawską Operą Kameralną.
Posiada w repertuarze prawie 30 partii operowych, między innymi: G.F. Händla "Giulio Cesare in Egitto" (Sesto, Cesare), "Serse re di Persia" (Serse, Arsamene), "Rinaldo" (Rinaldo), "Imeneo" (Tirinta), C. Monteverdiego "L'incoronazione di Poppea" (Nero), "Il ritorno Ulisse" (Telemach), Ch.W. Glucka "Orfeo ed Euridice" (Amor), S. Landiego "Il Sant' Alessio" (Alessio), N. Jommelliego "Didona Abbandonata" (Iarbay), Ch. Gounod "Faust" (Siebel), G. Verdi "Un ballo in maschera" (Oscar) oraz partie w operach Wolfganga Amadeusa Mozarta: Cecilio w "Lucio Silla", Amintas w "Il Re Pastore", Ramiro w "La finta giardiniera", Sesto w "La clemenza di Tito", Hyacinthus w "Apollo et Hyacinthus", Cherubin w "Le nozze di Figaro", Ascanio w "Ascanio in Alba", Idiamantes w "Idomeneo", Farnace w "Mitridate Re di Ponto".
Dyrektor Stowarzyszenia "Europe-Art" z siedzibą w Paryżu. Współtwórca i reżyser Gdańskiej Opery Kameralnej. Jest wykładowcą i profesorem Wydziału Wokalno-Aktorskiego katedry Wokalistyki III Wydziału Akademii Muzycznej w Gdańsku. Jest twórcą, animatorem i dyrektorem istniejącego od 2002 roku Letniego Festiwalu Muzyki Kameralnej w Helu.

</doc>
<doc id="1110919" url="https://pl.wikipedia.org/wiki?curid=1110919" title="Hrabstwo Franklin (Alabama)">
Hrabstwo Franklin (Alabama)

Franklin – hrabstwo w USA, w stanie Alabama. Założone 6 lutego 1818. Według danych z 2000 roku hrabstwo miało 31223 mieszkańców.

</doc>
<doc id="1110923" url="https://pl.wikipedia.org/wiki?curid=1110923" title="Phil Pfister">
Phil Pfister

Phil Pfister, pseudonim Tiny (ur. 15 maja 1971 w Charleston) – amerykański profesjonalny strongman.
Jeden z najlepszych amerykańskich i światowych siłaczy. w latach 2000, 2001, 2003 i 2004. Mistrz Świata Strongman 2006.
Życiorys.
Jedynym sportem, który uprawiał w młodości był skateboarding. W wieku dwudziestu siedmiu lat rozpoczął treningi jako strongman.
Jest absolwentem West Virginia State College.
Phil Pfister jest zawodowym strażakiem i od 1999 r. pracuje jako strażak w mieście Charleston, gdzie mieszka ze swoją rodziną (żona Michelle i syn Wyatt).
17 kwietnia 2008 r., w amerykańskiej wersji teleturnieju Czy jesteś mądrzejszy od 5-klasisty?, wygrał 25 000 $.
Wziął udział siedmiokrotnie w elitarnych zawodach siłaczy Arnold Strongman Classic, rozgrywanych w Columbus (USA), w latach 2002, 2003, 2006, 2007, 2008, 2009 i 2010.
Mistrzostwa Świata Strongman.
Phil Pfister jest zawodnikiem o jednym z najdłuższych stażów w Mistrzostwach Świata Strongman. Dotychczas wziął udział w tych zawodach dziewięciokrotnie, w latach 1998, 2000, 2001, 2003, 2005 (IFSA), 2006, 2007, 2008 i 2009. Jedyny raz nie zakwalifikował się do finału w Mistrzostwach Świata Strongman 2003. Został wówczas pokonany w rundach kwalifikacyjnych między innymi przez Jarosława Dymka. Przeszedł długą, wytrwałą drogę od swego debiutu na Mistrzostwach Świata Strongman 1998, do zdobycia tytułu mistrza świata na Mistrzostwach Świata Strongman 2006.
W Mistrzostwach Świata Strongman 2006 dał świetny pokaz, wygrywając w swojej grupie rundy kwalifikacyjne, a następnie wygrywając pięć z siedmiu konkurencji finałowych. Był pierwszym Amerykaninem, po dwudziestoczteroletniej przerwie (od czasów Billa Kazmaiera i mistrzostw w 1982 r.), który wygrał Mistrzostwa Świata Strongman. Główna nagroda wynosiła wówczas 41 000 $.
Mistrzostwa Świata Strongman 2008 odbyły się w rodzinnym mieście Phila, Charleston.
Klasyfikacja w indywidualnych Mistrzostwach Świata Strongman:
Wymiary:

</doc>
<doc id="1110925" url="https://pl.wikipedia.org/wiki?curid=1110925" title="Pavarotti Forever">
Pavarotti Forever

Pavarotti Forever – album kompilacyjny włoskiego tenora Luciano Pavarottiego wydany w 2007 roku.
W Polsce składanka uzyskała certyfikat platynowej płyty.
Lista utworów.
CD1:
CD2:

</doc>
<doc id="1110927" url="https://pl.wikipedia.org/wiki?curid=1110927" title="Neustadt International Prize for Literature">
Neustadt International Prize for Literature

Neustadt International Prize for Literature (zwana też „Małym Noblem”) – międzynarodowa nagroda literacka fundowana przez University of Oklahoma i międzynarodowe czasopismo programowe – .
Nagroda w postaci symbolu – srebrnego pióra orła, przynosi laureatowi certyfikat i nagrodę pieniężną 50 tys. dolarów. Nagroda została ustanowiona w 1969 roku przez , wydawcę „World Literature Today”, a od 1976 fundowana przez rodzinę Waltera i Doris Neustadt z Ardmore. Od tego czasu kandydaci są wyselekcjonowani przez jury przy założeniu niekierowania się kategoriami językowymi, politycznymi czy ideologicznymi (przypomnieć można, że o kierowanie się ideologią bywa oskarżana komisja literackiej Nagrody Nobla). Nagrodę przyznaje się co dwa lata.

</doc>
<doc id="1110931" url="https://pl.wikipedia.org/wiki?curid=1110931" title="Mały Nobel">
Mały Nobel



</doc>
<doc id="1110932" url="https://pl.wikipedia.org/wiki?curid=1110932" title="Międzynarodowa Nagroda Literacka Neustadt">
Międzynarodowa Nagroda Literacka Neustadt



</doc>
<doc id="1110934" url="https://pl.wikipedia.org/wiki?curid=1110934" title="Pierwszy rząd lorda Melbourne">
Pierwszy rząd lorda Melbourne

William Lamb, 2. wicehrabia Melbourne, został premierem Wielkiej Brytanii po rezygnacji lorda Greya 16 lipca 1834 r. Rząd przetrwał do 14 listopada 1834 r., kiedy został zdymisjonowany przez króla Wilhelma IV.
Poniższa lista zawiera wszystkich członków rządu. Członkowie ścisłego gabinetu wyróżnieni są pogrubionym pismem.

</doc>
<doc id="1110938" url="https://pl.wikipedia.org/wiki?curid=1110938" title="Philip Emeagwali">
Philip Emeagwali

Philip Emeagwali (ur. 23 sierpnia 1954 w Akure) – nigeryjski informatyk. Jeden z najwybitniejszych afroamerykańskich wynalazców XX wieku. Dokonał przełomu w dziedzinie obliczeń rozproszonych, które pomogły doprowadzić do rozwoju Internetu. Jego praca opisująca jednoczesne obliczenia na połączonych mikroprocesorach przyniosła mu Nagrodę Gordona Bella.
Życiorys.
Philip Emeagwali był najstarszym z dziewięciorga dzieci. Piętnaście miesięcy po rozpoczęciu jego edukacji w liceum, wybuchła wojna domowa w Nigerii, a jego rodzina, część nigeryjskiego plemienia Igbo, uciekła do wschodniej części kraju.
Philip został wcielony do armii secesyjnego państwa Biafra. Rodzina Emeagwaliego mieszkała w obozie dla uchodźców do zakończenia wojny w 1970 roku.
Po zakończeniu wojny Philip Emeagwali kontynuował naukę w Onitsha w Nigerii. W 1973 roku zdał egzamin w szkole średniej przeprowadzony przez Uniwersytet Londyński i uzyskał stypendium na studia w USA.
W 1974 roku udał się do Stanów Zjednoczonych aby studiować na Oregon State University. Tytuł magistra matematyki uzyskał w 1977 roku. Później uczęszczał do George Washington University, gdzie uzyskał tytuł magistra inżynierii oceanicznej i morskiej. Posiada również tytuł magistra matematyki stosowanej na University of Maryland. Podczas studiów doktoranckich na Uniwersytecie Michigan w latach 80. Emeagwali rozpoczął pracę nad projektem wykorzystania komputerów do identyfikacji niewykorzystanych podziemnych złóż ropy.
Początkowo pracował nad problemem związanym z wykrywaniem ropy przy użyciu superkomputera. Jednak zdecydował, że do wykonywania obliczeń bardziej efektywne będzie wykorzystanie tysięcy szeroko rozpowszechnionych mikroprocesorów, zamiast podłączania ośmiu drogich superkomputerów. Odkrył nieużywany komputer w Los Alamos National Laboratory, który wcześniej był używany do symulacji wybuchów jądrowych.
Po wykorzystaniu 60 000 mikroprocesorów, maszyna wykonywała ponad 3,1 miliarda obliczeń na sekundę i poprawnie identyfikowała ilość ropy w symulowanym złożu. Szybkość obliczeniowa była większa niż osiągnięta przez superkomputer Cray.
Emeagwali stwierdził, że pamięta zachowanie pszczół w przyrodzie. Chciał, aby komputery naśladowały budowę i działanie plastra miodu w ulu. Pokazał praktyczny i niedrogi sposób, który umożliwia komputerom komunikację i współpracę na całym świecie – zaprogramowanie każdego mikroprocesora, aby ten komunikował się z sześcioma innymi sąsiednimi mikroprocesorami w tym samym czasie. Odkrycie to pomogło ostatecznie doprowadzić do rozwoju Internetu.
W 1989 roku za swoją pracę, opisującą jednoczesne obliczenia na połączonych mikroprocesorach, został uhonorowany nagrodą Gordona Bella, przyznaną mu przez Instytut Inżynierów Elektryków i Elektroników. Emeagwali pracuje nad problemami komputerowymi, w tym modelami opisującymi i prognozującymi pogodę. Za swoje osiągnięcia zdobył ponad sto wyróżnień.

</doc>
<doc id="1110942" url="https://pl.wikipedia.org/wiki?curid=1110942" title="David Keuning">
David Keuning

Dave Keuning (ur. 28 marca 1976 r. w Pella, Iowa, USA) – amerykański muzyk. Gra na gitarze elektrycznej oraz śpiewa w zespole The Killers.
David Brent Keuning urodził się 28 marca 1976 r. w Des Moines, Iowa, USA. Na gitarze zaczął grać w wieku 15 lat. Jako nastolatek był wielkim fanem U2. Jego ulubione albumy to "Unforgettable Fire" i "Achtung Baby". Od 1993 do 1997 r. grał na gitarze w zespole o nazwie "Pickle". Uczęszczał do Kirkwood Community College i University of Iowa, jednak rzucił szkołę i w 2000 r. przeprowadził się do Las Vegas. Tam pracował w sklepie obuwniczym, później w Banana Republic.

</doc>
<doc id="1110943" url="https://pl.wikipedia.org/wiki?curid=1110943" title="Stara Praska Droga">
Stara Praska Droga



</doc>
<doc id="1110947" url="https://pl.wikipedia.org/wiki?curid=1110947" title="Aberdeen Exhibition and Conference Centre">
Aberdeen Exhibition and Conference Centre

Aberdeen Exhibition and Conference Centre − budowlany kompleks widowiskowo-sportowy, otwarty w 1985 roku, zlokalizowany w Aberdeen, w Szkocji. Pełni funkcję hotelu zrzeszonego w grupie Holiday Inn oraz centrum konferencyjnego z halą mogącą pomieścić ponad 4700 osób. W ostatnich latach AECC został w całości gruntownie przebudowany. Podczas prac budowlanych została wzniesiona wieża widokowa, będąca obecnie jedną z najwyższych struktur budowlanych w Aberdeen.
Aberdeen Exhibition and Conference Centre rocznie organizuje ponad 600 imprez i przyjmuje około 300 000 odwiedzających.
Obecnie w hali odbywa się szereg lokalnych imprez sportowych, m.in. Aberdeen Cup w tenisie ziemnym. Od 2006 roku w AECC ma miejsce faza grupowa i faza play-off rankingowego turnieju snookerowego Grand Prix. W kompleksie grały takie zespoły i wykonawcy muzyki jak: P!nk, Muse, The Killers, Travis oraz Lionel Richie.

</doc>
<doc id="1110950" url="https://pl.wikipedia.org/wiki?curid=1110950" title="Szabaka">
Szabaka

Szabaka lub Szabako (imię kuszyckie) – władca kuszycki rezydujący w Napacie, a następnie faraon – władca starożytnego Egiptu z czasów końca Trzeciego Okresu Przejściowego, zaliczany do XXV dynastii kuszyckiej, rezydujący najpierw w Tebach, a następnie w Memfis. Był synem króla Kaszty, młodszym bratem Pianchiego oraz jego następcą na tronie kuszyckim oraz tronie faraonów. Władzę sprawował w latach 715–700 p.n.e.
Wkrótce po objęciu władzy w Napacie przeniósł się do Teb, prawdopodobnie wykorzystując w znacznym stopniu poparcie swej siostry Amenardis I, która sprawowała tam funkcję boskiej małżonki Amona w Karnaku. Już w pierwszym roku swego panowania w Tebach postanowił wznowić, wzorem swego poprzednika, zmagania, prowadzące do opanowania władzy nad całym obszarem Obydwu Krajów. W 714 roku p.n.e. armia faraona wyruszyła na północ, kierując się w stronę Delty z zamiarem pokonania władców królestw, ustanowionych niegdyś przez Pianchiego, a po jego wycofaniu się z Egiptu ponownie sprawujących niczym nie ograniczoną władzę w podległych sobie terenach. Szabaka podobnie jak Pianchi, uważał, iż opanowanie Delty i Memfis stanowi kluczowy punkt w zmaganiach o władzę nad całym Egiptem. Zdecydowany opór Bakenrenefa, następcy Tefnachta w Sais, doprowadził do długotrwałej i wyniszczającej obie strony wojny. Wynikiem tych zmagań było zwycięstwo Szabaki i pojmanie Bakenrenefa, którego według Manethona Szabaka rozkazał spalić żywcem na stosie. Po pokonaniu swego najsilniejszego wroga Szabaka pokonał również pozostałych władców królestw Delty, opanowując cały obszar Północy. Mówi o tym tekst na skarabeuszu kommemoratywnym, znajdującym się obecnie w Muzeum w Toronto.
Zagrożenie z zewnątrz.
Panowanie Szabaki przypada na okres wzrostu potęgi Asyrii oraz bezpośredniego zagrożenia Egiptu z jej strony.
Polityka Szabaki wobec Asyrii, początkowo polegająca na przeciwstawianiu się jej dążeniom poprzez udział w koalicji antyasyryjskiej, której przewodził król filistyńskiego Aszdod – Jamani, uległa całkowitej zmianie po klęsce koalicji zadanej jej przez Sargona II, króla Asyrii. Przywódca koalicji schronił się w Egipcie, ale na skutek obaw Szabaki został wydany Asyryjczykom zakuty w „kajdany, łańcuch i żelazne obręcze”. Likwidacja koalicji pozbawiła Egipt strefy buforowej, dzielącej go bezpośrednio od Asyrii, przez co zagrożenie stało się bardziej realne. Odtąd stosunki egipsko-asyryjskie opierały się, ze strony Egiptu, na wymianie posłów i wysyłaniu darów poddańczych do stolicy Asyrii – Niniwy. Szabaka nigdy nie odważył się wystąpić przeciw swemu potężnemu sąsiadowi, chroniąc tym Egipt przed groźba wojny.
Działalność wewnętrzna.
Osiągnąwszy stan względnej stabilizacji w stosunkach międzynarodowych oraz ugruntowawszy swą władzę na całym obszarze Egiptu, mógł Szabaka zająć się działalnością wewnątrzpaństwową. Budował wiele w głównych miastach i ośrodkach religijnych Egiptu. W Tebaidzie, w obrębie świątyń w Luksorze, Karnaku oraz kompleksu świątyń w Medinet Habu. W Karnaku wzniósł budowlę zwaną „"Skarbcem Szabaki"” oraz powiększył wejście do świątyni Ptaha. Prace budowlane prowadzono także w Abydos, Denderze, Esna i Edfu. W Medinet Habu rozbudował świątynię z czasów XVIII dynastii, a jego siostra – Amenardis I zbudowała kaplicę w okręgu świątynnym. Na obszarze Delty jego działalność skupiała się głównie w Athribis oraz Memfis, doceniając ogromne znaczenie tej odwiecznej stolicy państwa i jej patrona Ptaha. Odnaleziono również ślady jego działalności w Serapeum, gdzie odnaleziono trzy stele z jego imieniem, datowane na 14. i 15. rok panowania. Z inicjatywy Szabaki reaktywowano stanowisko arcykapłana Amona, a funkcję tę objął jeden z jego synów. Sprawował on jedynie ograniczoną władzę duchowną, a rzeczywista władza pozostawała nadal w rękach Amenardis – boskiej małżonki Amona.
Stela Szabaki.
Szbaka uchodził za władcę prawego i bogobojnego. Dowodem na to jest bazaltowa stela, zwana Stelą Szabaki, na której faraon rozkazał spisać zasady kosmogonii memfickiej. Hieroglificzny tekst, spisany około 710 roku p.n.e., jak mówi wstęp, spisany został na podstawie zniszczonego papirusu ("zjedzonego przez robactwo"), pochodzącego najprawdopodobniej z czasów XIX dynastii, znalezionego ponoć przez samego faraona w świątyni Ptaha w Memfis.
Tekst składa się z trzech części:
Tekst na steli zachował się jedynie we fragmentach, gdyż kamień używany był niegdyś jako kamień młyński, co w znacznym stopniu spowodowało zatarcie inskrypcji. Mimo swej fragmentaryczności Stela Szabaki stanowi niezwykle znaczące źródło wiedzy na temat związków kosmogonii heliopolitańskiej i hermupolitańskiej i ich związków z kosmogonią memficką, ustanawiając Ptaha jednym z demiurgów – bogów stworzycieli. Stala ta stanowi jeden z niezwykle ważnych dokumentów, obrazujących zasady religii Egiptu. Zabytek ten znajduje się obecnie w zbiorach Muzeum Brytyjskiego w Londynie.
Piramida Szabaki.
Szabaka rozkazał, podobnie jak jego poprzednik – Pianchi, wznieść swoją piramidę w Kurru, nieopodal Napaty. Długość jej boków wynosiła 12 metrów, a kąt nachylenia ścian 68°. Pod jej częścią naziemną, znajdował się wykop i odkryte schody oraz dalej krótki tunel, na końcu którego znajdowała się komora grobowa, wykuta w skalnym podłożu. Kaplica grobowa wzniesiona została bezpośrednio nad schodami po wschodniej stronie piramidy. Władcę pochowano wraz z jego ulubionymi wierzchowcami, a tunel i schody, po pogrzebie, zasypano gruzem i rumoszem skalnym.
Konkluzja.
Dzięki swym działaniom militarnym, wzorowaniu się na swym poprzedniku, poszanowaniu tradycji i głębokiej wierze Szabaka uchodził za władcę prawego i bogobojnego, który skonsolidował państwo i przywrócił władzę centralną. Wobec największego zagrożenia dla Egiptu, jakim była wówczas Asyria, prowadził politykę ostrożną i polegającą na ustępstwach, za cenę których zdołał jednak uchronić Egipt przed nowa wojną. Panowanie jego ugruntowało władzę królów kuszyckich na znacznej części obszaru Egiptu. Jedynie w Delcie nadal dochodziło do rywalizacji lokalnych władców libijskich. Następcą Szabaki został jego bratanek – syn Pianchiego – Szabataka.

</doc>
<doc id="1110953" url="https://pl.wikipedia.org/wiki?curid=1110953" title="Jennifer Sciole">
Jennifer Sciole

Jennifer Sciole (ur. 28 kwietnia 1979 w Filadelfia w stanie Pensylwania, USA), amerykańska aktorka.

</doc>
<doc id="1110955" url="https://pl.wikipedia.org/wiki?curid=1110955" title="Stary cmentarz żydowski w Lelowie">
Stary cmentarz żydowski w Lelowie

Stary cmentarz żydowski w Lelowie – były kirkut znajdujący się w Lelowie, przy ul. Ogrodowej 7, naprzeciwko dawnej synagogi.
Cmentarz został założony w XVII wieku. Podczas II wojny światowej hitlerowcy doszczętnie zdewastowali cmentarz, wywożąc praktycznie wszystkie nagrobki, które zapewne posłużyły jako materiał budowlany. Po zakończeniu wojny pozostałe nagrobki zostały rozkradzione i posłużyły do ułożenia chodnika przy szkole w Ślęzanach. Na terenie cmentarza wkrótce wzniesiono pawilony Gminnej Spółdzielni.
W sierpniu 1988 z inicjatywy Szimona Anshina z Izraela Fundacja Rodziny Nissenbaumów rozpoczęła poszukiwania grobu cadyka Dawida Bidermana. Jego szczątki odnaleziono pod pomieszczeniem magazynowym jednego ze sklepów Gminnej Spółdzielni. Wykopano czaszkę, piszczele oraz kości rąk, które przekazano na badania do Uniwersytetu Hebrajskiego w Jerozolimie.
Kiedy okazało się, że szczątki należą do Dawida Bidermana, w październiku 1988 roku Fundacja Rodziny Nissenbaumów wydzieliła jedno z pomieszczeń sklepowych GS i urządziła tam skromny ohel. Prace trwały do lutego 1989. Od tego czasu grób cadyka jest celem licznych pielgrzymek chasydów z USA oraz Izraela.
W latach 2012–2013, po rozbiórce budynku sklepu, przy wsparciu Fundacji Rodziny Nissenbaumów wzniesiono nowy ohel, a teren dawnego cmentarza uporządkowano.

</doc>
<doc id="1110957" url="https://pl.wikipedia.org/wiki?curid=1110957" title="Wertykalizm">
Wertykalizm

 
Wertykalizm ( „pionowy”) – zasada kompozycyjna dzieła sztuki, która polega na podkreślaniu kierunków pionowych. Stanowi przeciwieństwo horyzontalizmu. Wertykalizm był szczególnie popularny w czasach późnego średniowiecza (architektura gotycka).

</doc>
<doc id="1110959" url="https://pl.wikipedia.org/wiki?curid=1110959" title="Mr. Satan">
Mr. Satan



</doc>
<doc id="1110962" url="https://pl.wikipedia.org/wiki?curid=1110962" title="Styl Różewiczowski">
Styl Różewiczowski

Styl Różewiczowski – styl w poezji, używany przez Tadeusza Różewicza. Wyróżnia się przede wszystkim rezygnacją z kunsztu wersyfikacyjnego i ozdobnych środków stylistycznych.
Tomiki wierszy Tadeusza Różewicza "Niepokój" i "Czerwona rękawiczka" manifestują opozycyjność wobec tradycji, zwłaszcza wobec nadmiernego metaforyzowania wypowiedzi poetyckiej. Zgodnie z tym założeniem poeta sprowadza język wierszy do najprostszej leksyki, najczęściej rzeczownikowej. Budulcem wierszy stają się zwykłe, codzienne słowa, które wpływają na prozaizację stylu. Słowo konkretne, szare ma eksponować swój sens; ma nie tyle zachwycać, co wywoływać wstrząs moralny samą konstrukcją utworu.
Inne cechy stylu Różewiczowskiego to:
W odniesieniu do poezji Różewicza mówi się o swoistej antyformie, czyli "ascetyzmie" formy wierszy, wynikającym z postawy światopoglądowej, z niewiary poety w trwałe wartości religijne, filozoficzne, etyczne, które w obliczu wojny okazały się tylko pustymi słowami np. wiersz "Ocalony" z tomu "Niepokój" (1947).

</doc>
<doc id="1110965" url="https://pl.wikipedia.org/wiki?curid=1110965" title="Mityzacja">
Mityzacja

Mityzacja – zabieg literacki polegający na kreowaniu świata przedstawionego, aby pokazać jego podobieństwo do obrazów i wyobrażeń mitycznych. Przedstawiona rzeczywistość utrzymana jest w atmosferze magii i tajemniczości.

</doc>
<doc id="1110973" url="https://pl.wikipedia.org/wiki?curid=1110973" title="Křížová hora (Jiřetín pod Jedlovou)">
Křížová hora (Jiřetín pod Jedlovou)

Křížová hora "(pol. Krzyżowa Góra, niem. Kreuzberg)" – wzniesienie (562,7 m n.p.m.) w masywie Gór Łużyckich w paśmie Sudetów Zachodnich, w Czechach.
Góra położona jest w północnych Czechach w południowo-zachodniej części Gór Łużyckich na południowo-zachodniej granicy miasta Jiřetín pod Jedlovou, nad którym dominuje. Według czeskiego podziału wzniesienie należy do Krkonošsko-jesenická subprovincie.
Charakterystyczne wzniesienie pochodzenia wulkanicznego, o wyrazistym stożkowym kształcie i stromych zboczach z płaską powierzchnią szczytową. Wznosi się w północnej części grzbietu Gór Łużyckich, ciągnącego się bezpośrednio od wzniesienia Jedlová, aż pod Jiřetín pod Jedlovou, który nazywany był "Holá lada" lub "Kraví hora". Grzbiet, na którym wznosi się wzniesienie, zbudowany jest z granitu i skał metamorficznych, fyllitów, które poprzecinane są licznymi krzemianowymi i kalcytowymi żyłami zawierającymi rudy siarczkowe: miedzi, ołowiu, cynku i srebra.
Na płaskim szczycie znajduje się pątnicze miejsce z kaplicą Bożego Grobu, do którego północno-wschodnim zboczem prowadzi droga krzyżowa, przy której stoi 11 stacji krzyżowych. W 1790 roku północno-wschodnią część zbocza poza obrębem krzyżowej drogi zalesiono.
Na zachodnim zboczu przy drodze do osady Jedlová znajduje się skocznia narciarska, zbudowana w 1931 roku. Szczyt jest dobrym punktem widokowym, z którego rozciąga się pełna panorama na okoliczne szczyty i doliny Gór Łużyckich (w tym graniczny odcinek ich głównego grzbietu oraz zamek Tolštejn), a droga krzyżowa stanowi punkt widokowy na Jiřetín pod Jedlovou. Od XVIII wieku góra stanowi znane miejsce pątnicze.
W przeszłości w zboczu góry funkcjonowało kilka sztolni, w których prowadzono eksploatacje siarczków: żelaza, miedzi, ołowiu i cynku z domieszką srebra, które występowały w, w kruszconośnych żyłach. Do obecnej chwili udokumentowano istnienie czterech sztolni. Najbardziej znanymi są sztolnia św. Krzysztofa z 1539 r. o długości 640 m i św. Jana Ewangelisty z 1781 r. o długości 197 m. Sztolnie stanowią atrakcję turystyczną.

</doc>
<doc id="1110975" url="https://pl.wikipedia.org/wiki?curid=1110975" title="Ohel Dawida Bidermana w Lelowie">
Ohel Dawida Bidermana w Lelowie

Ohel Dawida Bidermana w Lelowie – ohel cadyka Dawida Bidermana znajdujący się na nieistniejącym obecnie starym cmentarzu żydowskim w Lelowie, przy ulicy Ogrodowej 7.
Pierwszy ohel powstał zaraz po śmierci cadyka w 1814 roku i przetrwał w niezmienionej formie do pierwszych dni II wojny światowej. Po zakończeniu wojny na grobie Dawida Bidermana wybudowano nowy budynek, w którym znajdował się jeden ze sklepów Gminnej Spółdzielni. 
W sierpniu 1988 roku z inicjatywy Szimona Anshina z Izraela Fundacja Rodziny Nissenbaumów rozpoczęła poszukiwania grobu cadyka Dawida Bidermana. Jego szczątki odnaleziono pod pomieszczeniem magazynowym jednego ze sklepów Gminnej Spółdzielni. Wykopano czaszkę, piszczele oraz kości rąk, które przekazano na badania do Uniwersytetu Hebrajskiego w Jerozolimie.
Kiedy okazało się, że szczątki należą do Dawida Bidermana, w październiku 1988 roku Fundacja Rodziny Nissenbaumów wydzieliła jedno z pomieszczeń sklepowych GS i urządziła tam skromny ohel. Prace trwały do lutego 1989 roku. Od tego czasu grób cadyka jest celem licznych pielgrzymek chasydów z USA oraz Izraela. 
W latach 2012-2013, po rozbiórce budynku sklepu, wzniesiono nowy ohel, a teren wokół uporządkowano.

</doc>
<doc id="1110977" url="https://pl.wikipedia.org/wiki?curid=1110977" title="Gorgonops">
Gorgonops

Gorgonops (z gr. "twarz gorgony") jest nazwą rodzajową drapieżnego terapsyda, żyjącego pod koniec permu (około 255-250 milionów lat temu) na terenie obecnej południowej Afryki, wchodzącej wtedy w skład Pangei. Był typowym przedstawicielem gorgonopsydów, największych drapieżników swoich czasów, z których największe dochodziły do 4 metrów długości ciała. Cechą charakterystyczną tych zwierząt było posiadanie dużych kłów oraz niektórych innych cech charakterystycznych dla ssaków. Istnieje przypuszczenie, że gorgonopsydy były stałocieplne, jednak nie ma na to bezpośrednich dowodów.
Gorgonops był dość dużym przedstawicielem swojej grupy. Długość jego czaszki wynosiła 20-35 cm, zależnie od poszczególnych gatunków.
Okaz należący do gatunku "Gorgonops torvus" był jednym z pierwszych opisanych w historii terapsydów. Dokonał tego Richard Owen, twórca nazwy taksonomicznej "dinozaury". Ten sam okaz został użyty w 1890 przez Richarda Lydekkera do opisania rodziny "Gorgonopsidae".
Gatunki.
Poniższa lista bazuje na pracy Sigogneau-Russel (1989). Od czasu jej napisania, stan badań chronologii w obrębie basenu Karru zmienił się. Nawiązując do Smitha i Keysera (1995), nowe szczątki gorgonopsa znane są z warstw tropidostomy i cistecefala. Fakt ten znalazł swój wyraz w poniższej liście.
Istnieją też problematyczne gatunki (ze względu na pozycję systematyczną, bądź będące po prostu synonimami innych gatunków):
Gorgonops w mediach.
Gorgonops pojawił się w dwóch odcinkach angielskiego serialu "Siły pierwotne" i był błędnie nazywany dinozaurem.
Pojawił się także w serii wędrówki z potworami BBC, jako czołowy drapieżnik permu.

</doc>
<doc id="1110978" url="https://pl.wikipedia.org/wiki?curid=1110978" title="Aloja">
Aloja

Aloja (niem. "Allendorf") – miasto w północnej Łotwie, niedaleko granicy z Estonią.

</doc>
<doc id="1110979" url="https://pl.wikipedia.org/wiki?curid=1110979" title="Nowy cmentarz żydowski w Lelowie">
Nowy cmentarz żydowski w Lelowie

Nowy cmentarz żydowski w Lelowie – nieistniejący kirkut znajdujący się w Lelowie, na wschód od wsi, w pobliżu rzeki Białki.
Cmentarz został założony w XIX wieku po tym, jak stary cmentarz został już całkowicie zapełniony. Podczas II wojny światowej hitlerowcy doszczętnie zdewastowali cmentarz, wywożąc praktycznie wszystkie nagrobki, które prawdopodobnie posłużyły jako materiał budowlany. Obecnie teren cmentarza służy jako pole orne.

</doc>
<doc id="1110984" url="https://pl.wikipedia.org/wiki?curid=1110984" title="Hadrocodium">
Hadrocodium

Hadrocodium – rodzaj niewielkiego synapsyda z grupy Mammaliaformes żyjącego we wczesnej jurze, około 195 mln lat temu, na terenie dzisiejszych Chin.
"Hadrocodium" miało oddzielną kość szczękową, dużą mózgoczaszkę i oddzielne kostki słuchowe typowe dla ssaków. Ważyło około 2 gramów, mierzyło 3,2 cm długości, a jego czaszka miała długość około 12 mm.
Wciąż jest dyskutowane, czy "Hadrocodium" było stałocieplne czy zmiennocieplne.
"Hadrocodium wui" oraz należący do innej rodziny "Morganucodon oehleri" były obiektem badań w których zasugerowano, że rozwój węchu był pierwszą przyczyną rozwoju mózgu u ssaków.

</doc>
<doc id="1110985" url="https://pl.wikipedia.org/wiki?curid=1110985" title="Kami-Sama">
Kami-Sama



</doc>
<doc id="1110992" url="https://pl.wikipedia.org/wiki?curid=1110992" title="Priekule">
Priekule

Priekule – miasto w południowo-zachodniej Łotwie, niedaleko granicy z Litwą.
Priekule zostało wspomniane po raz pierwszy jako ufortyfikowana rezydencja ziemska w 1483, ale jej rozwój jako miasta rozpoczął się od 1871 roku, kiedy to nowo powstała linia Kolei Libawsko-Romieńskiej przecięła Priekule. Priekule otrzymało prawa miejskie w 1928.

</doc>
<doc id="1111000" url="https://pl.wikipedia.org/wiki?curid=1111000" title="Gene Kelly">
Gene Kelly

Gene Kelly, właśc. Eugene Curran Kelly (ur. 23 sierpnia 1912 w Pittsburghu, zm. 2 lutego 1996 w Beverly Hills) – amerykański tancerz, choreograf, aktor, reżyser i producent filmowy.
Życiorys.
Gene Kelly urodził się w rodzinie sprzedawcy fonografów, Jamesa Kelly'ego, oraz byłej aktorki Harriet. Gdy miał osiem lat matka zapisała go na pierwszy kurs baletu, jednak chłopiec dopiero z czasem zainteresował się tańcem na poważnie. Jako nastolatek był bardzo aktywny, uwielbiał football i baseball. Do nauki tańca powrócił w wieku piętnastu lat. Stepowania nauczył go utalentowany brat Fred. Gene z wykształcenia był ekonomistą. Nastały w Ameryce Wielki kryzys uniemożliwił mu pracę w zawodzie. Aby utrzymać rodzinę otworzył wspólnie z braćmi szkołę tańca, która wkrótce otrzymała nazwę Gene Kelly Studio. Występował również w klubach i barach Pittsburgha, jako członek The Kelly Brothers.
Pod koniec lat 30. Gene zadebiutował na teatralnych deskach Nowego Jorku. Punktem przełomowym okazał się dla niego broadwayowski musical "Kumpel Joey" (1940). Na wielkim ekranie debiutował u boku Judy Garland w musicalu "Dla mnie i mojej dziewczyny" (1942). Już na samym początku jego kariery filmowej można było dostrzec rewolucyjne podejście aktora do formuły musicalu, a także jego oryginalny styl tańca - bardziej dynamiczny, z licznymi wpływami baletu i tańców afroamerykańskich. W przeciwieństwie do dotychczasowego króla filmów muzycznych, Freda Astaire'a, Gene tańczył całym ciałem, jego płynne i znakomite ruchy były wyzbyte dostojności, a strój po raz pierwszy w historii musicalu swobodny, codzienny.
W kolejnych latach Gene występował u boku Rity Hayworth w "Modelce" (1944), Judy Garland w "Thousands Cheer" (1943) i "Piracie" (1948), a także Franka Sinatry w musicalach "Podnieść kotwicę" (1945), "Zabierz mnie na mecz" (1949) i "Na przepustce" (1949). Ten ostatni był również pierwszym filmem, który Gene Kelly współreżyserował wraz ze Stanleyem Donenem. W 1944 roku wstąpił do marynarki, gdzie realizował filmy instruktażowe dla armii.
Jego najsłynniejsze dzieła powstały na początku lat 50. XX wieku. Były to musicale "Amerykanin w Paryżu" (1951) Vincente Minnellego oraz "Deszczowa piosenka" (1952), którą reżyserował ze Stanleyem Donenem. Z drugiego filmu pochodzi jego słynne wykonanie utworu "Singin' in the Rain", który zaśpiewał tańcząc w deszczu. W 1951 roku otrzymał Oscara Specjalnego za dotychczasowy dorobek. Jego późniejsze filmy to m.in. "Brigadoon" (1954), "Zawsze jest piękna pogoda" (1955), "Kto sieje wiatr" (1960) czy "Panienki z Rochefort" (1967). W 1969 roku wyreżyserował musical "Hello, Dolly!" z Barbrą Streisand w roli głównej.
Odznaczony Narodowym Medalem Sztuki, kawaler Legii Honorowej. American Film Institute umieścił go na 15. miejscu na liście największych aktorów wszech czasów ("The 50 Greatest American Screen Legends").
Zasiadał w jury konkursu głównego na 12. MFF w Cannes (1959).

</doc>
<doc id="1111002" url="https://pl.wikipedia.org/wiki?curid=1111002" title="Niobidzi">
Niobidzi

Niobidzi – w mitologii greckiej siedmiu synów i siedem córek tebańskiej królowej Niobe, zwani tak od imienia matki.
Niobidzi pochodzili od króla Amfiona z Orchomenos i Niobe. Para ta doczekała się wedle najpopularniejszej wersji mitu siedmiu synów i siedmiu córek, choć u różnych autorów podawane są różne ich liczby. Najmniej potomstwa wymienia Herodor z Heraklei, znający tylko dwóch synów i 3 córki. U Homera jest ich 12 (sześciu synów, 6 córek), a u tragików liczba ta dochodzi do dwudziestu (ta sama proporcja płci). Wśród chłopców wymieniane są następujące postacie:
Córkami Niobe i Amfiona były natomiast:
Ich szczęśliwa matka była z nich bardzo dumna, wręcz pyszniła się tak licznym i urodziwym potomstwem. Doszło do tego, że zaczęła szydzić z Leto, matki dwojga dzieci: Apollona i Artemidy. Tytanida poczuła się urażona i zgłosiła to swoim potomkom, prosząc o zemstę. W zemście bliźnięta zabiły dzieci Niobe, pozostawiwszy przy życiu jedynie Chloris i Amyklasa. Uczyniły to za pomocą swych strzał. Apolo raził nimi chłopców, Artemis zaś dziewczęta. Patrząc na śmierć swego rodzeństwa, jedyna ocalała dziewczynka zzieleniała ze strachu i stąd wzięło się jej imię Chloris, oznaczające po grecku "Zielona".
Istnieje również inna wersja mitu, w którym Niobe jest córką nie Amfiona, a Asaona, i żoną Filottosa z Asyrii. Po śmierci męża na polowaniu Assaon zapragnął posiąść swą córkę, wbrew jej woli. Assaon zaprosił więc dzieci Niobe na ucztę, podczas której dokonał podpalenia swego pałacu, sprowadzając śmierć na swoje wnuki.
Po zbrodni ciała Niobidów leżały bez pogrzebu przez 10 dni. Jedenastego pogrzebali je sami bogowie. Ich nieszczęsna matka wróciła do swego ojca Tantala, do Sipylos, by w końcu stać się za sprawą bogów skałą. Z łez, którymi również po przemianie opłakiwała swych synów i córki, powstało źródło. Wersja z Assaonem kończy się podobnie lub też samobójstwem przez rzucenie się ze skały. Również Amfion nie przeżył śmierci swych dzieci. Reakcja żałoby zakończyła się śmiercią również dla stryja Niobidów, Zetosa.

</doc>
<doc id="1111003" url="https://pl.wikipedia.org/wiki?curid=1111003" title="Instytut Astronomiczny Uniwersytetu Wrocławskiego">
Instytut Astronomiczny Uniwersytetu Wrocławskiego

Instytut Astronomiczny Uniwersytetu Wrocławskiego (IA UWr) – jednostka dydaktyczno-naukowa należąca do struktur Wydziału Fizyki i Astronomii Uniwersytetu Wrocławskiego. Dzieli się na 2 zakłady, pracownie naukową, obserwatorium astronomiczne i bibliotekę instytutową. Posiada uprawnienia do nadawania stopni naukowych doktora i doktora habilitowanego oraz wnioskowania o nadanie tytułu naukowego profesora. Prowadzi działalność dydaktyczną i badawczą związaną z heliofizyką, spektroskopowymi badaniami zjawisk aktywnych na Słońcu, analizą widm i obrazów rentgenowskich, badaniami statystycznymi i prognozowaniem aktywności rozbłyskowej Słońca, badaniami teoretycznymi nad zjawiskami aktywności słonecznej i gwiazdowej, astrofizyką, fotometrią i spektrofotometrią gwiazd zmiennych w zakresie promieniowania widzialnego, ultrafioletowego i rentgenowskiego, modelowaniem atmosfer. Instytut oferuje studia na kierunku astronomia.
W 2011 w instytucie kształciło się 58 studentów, w tym wyłącznie w trybie dziennym. Siedzibą instytutu jest budynek znajdujący się przy ulicy Mikołaja Kopernika 11 we Wrocławiu, na terenie Parku Szczytnickiego.
Instytut powstał w lutym 1956 roku z przekształcenia dotychczasowego Obserwatorium Uniwersytetu Wrocławskiego w samodzielny instytut. Jego twórcami byli naukowcy przybyli w znacznej części z Uniwersytetu Jana Kazimierza we Lwowie. Pracownicy naukowi instytutu zajmowali też często najważniejsze stanowiska w hierarchii uniwersyteckiej, wielokrotnie obejmowali też funkcję dziekanów na swoich wydziałach. Instytut początkowo afiliowany był przy Wydziale Matematyki, Fizyki i Chemii, od 1995 roku przy Wydziale Matematyki i Fizyki, a od reorganizacji struktur uniwersyteckich w 1996 roku przy Wydziale Fizyki i Astronomii.
Historia.
Początki wrocławskiego Obserwatorium Astronomicznego związane są z założeniem w 1791 roku obserwatorium na tzw. Wieży Matematycznej na Gmachu Głównym Uniwersytetu Wrocławskiego przez Antona Jungnitza. Na początku XX wieku przeniesiono siedzibę obserwatorium na Wyspę Tamkę nad Odrą we Wrocławiu. Na przełomie lat 20. i 30. XX wieku zbudowano nową siedzibę dla obserwatorium w Parku Szczytnickim we Wrocławiu.
Po zakończeniu II wojny światowej obserwatorium zostało przejęte przez polskich astronomów ze Lwowa, którzy zorganizowali polski Uniwersytet i Politechnikę Wrocławską. W 1956 roku Obserwatorium zostało przemianowane na Instytut Astronomiczny. W latach 70. XX wieku powstała idea budowy Obserwatorium na Wielkiej Sowie w Sudetach, jednak ze względu na brak funduszy została ona zarzucona. Dwa zakupione do planowanego Obserwatorium instrumenty, w tym 60-cm reflektor Zeissa (1976 rok) i 53-cm koronograf (1980 rok), zostały ulokowane w Białkowie i stanowią obecnie najważniejsze instrumenty obserwacyjne Instytutu.
Kierunki kształcenia.
Instytut kształci studentów na kierunku astronomia na studiach pierwszego stopnia (licencjackie, 3-letnie), a następnie studenci mogą kontynuować studia drugiego stopnia (magisterskich uzupełniających, 2-letnich).
Istnieje możliwość dalszego kształcenia w ramach Doktoranckiego Studium Astronomii (dyscyplina naukowa astronomia w zakresie następujących specjalności: heliofizyka, astrofizyka i astronomia klasyczna).
Baza lokalowo-dydaktyczna.
Instytut Astronomiczny Uniwersytetu Wrocławskiego znajduje się we wschodniej części Wrocławia w dzielnicy Sępolno, na skraju Parku Szczytnickiego, w bliskim sąsiedztwie Ogrodu Zoologicznego, Hali Stulecia i Stadionu Olimpijskiego.
Część pracowni, sala wykładowa, biblioteka instytutowa, a także gabinety pracowników mieszczą się w trzech budynkach od strony ul. Kopernika. Najwyższy, dwupiętrowy budynek jest zwieńczony kopułą mieszcząca 203-mm refraktor Clarka-Repsolda. W głębi terenu znajdują się: budynek nowego warsztatu wraz z przyległym pawilonem dydaktycznym, pawilon małego koronografu oraz pawilon instrumentu przejściowego i koła wertykalnego. Na terenie Instytutu, bliżej ulicy Mickiewicza, znajduje się także pawilon wrocławskiego oddziału Centrum Badań Kosmicznych Polskiej Akademii Nauk, czyli Zakładu Fizyki Słońca.
Ponadto niektóre zajęcia praktyczne oraz praktyki wakacyjne prowadzone są w Obserwatorium Uniwersytetu Wrocławskiego w Białkowie koło Wińska. Z kolei wykłady i część ćwiczeń z przedmiotów fizycznych i matematycznych prowadzonych przez pracowników Instytutów Fizyki odbywają się w pomieszczeniach znajdujących się przy placu Maxa Borna 9. Lektoraty językowe odbywają się natomiast w Studium Praktycznej Nauki Języków Obcych (SPNJO) na pl. Biskupa Nankiera 2/3.

</doc>
<doc id="1111005" url="https://pl.wikipedia.org/wiki?curid=1111005" title="Równina Kozienicka">
Równina Kozienicka

Równina Kozienicka (318.77) – mezoregion fizycznogeograficzny w środkowo-wschodniej Polsce. Ograniczają ją następujące regiony fizycznogeograficzne:
Równina Kozienicka o powierzchni ok. 950 km², jest równiną denudacyjną (peryglacjalną). Na powierzchni równiny zalegają zwydmione piaski, na których zachowały się pozostałości Puszczy Kozienickiej chronionej w formie Kozienickiego Parku Krajobrazowego (powstałego w 1983).
Przez środek równiny płynie pradoliną rzeka Radomka (prawobrzeżny dopływ Wisły), mająca swe źródła na Garbie Gielniowskim. 
Największe miasta na terenie równiny to:

</doc>
<doc id="1111006" url="https://pl.wikipedia.org/wiki?curid=1111006" title="Moczowód olbrzymi">
Moczowód olbrzymi



</doc>
<doc id="1111011" url="https://pl.wikipedia.org/wiki?curid=1111011" title="Lisa Edelstein">
Lisa Edelstein

Lisa Edelstein (ur. 21 maja 1966 w Bostonie w stanie Massachusetts) – amerykańska aktorka i dramatopisarka, najbardziej znana dzięki roli dr Lisy Cuddy w serialu telewizyjnym "Dr House".
Życiorys.
Lisa urodziła się w żydowskiej rodzinie Alvina i Bonnie Edelstein z Bostonu, jako najmłodsza z ich trojga dzieci. Jej ojciec jest lekarzem pediatrą. Lisa dorastała w Wayne w New Jersey i uczęszczała do "Wayne Valley High School", którą ukończyła w 1984 r. W wieku 18 lat przeprowadziła się do Nowego Jorku, gdzie studiowała aktorstwo w szkole "New York University's Tisch School of the Arts". W czasie pobytu w Nowym Jorku angażowała się w występy klubowe jako "Lisa E.", przy czym sprawiała tyle zamieszania w społeczności, że nazwana została przez pisarza i kolegę Jamesa St. James (który wspomina o niej w swojej książce z 1999 roku "Disco Bloodbath") nowojorską "Queen of Downtown". W latach 2004–2011 grała w serialu "Dr House".
Życie prywatne.
Aktorka mieszka w Los Angeles z kotem i trzema przygarniętymi psami. Jest wegetarianką oraz praktykantką i popularyzatorką jogi (Ashtanga Vinyasa Yoga). Udziela się również jako wolontariuszka w organizacji Best Friends Animal Society. W wolnym czasie pisze, maluje i komponuje muzykę.

</doc>
<doc id="1111014" url="https://pl.wikipedia.org/wiki?curid=1111014" title="Edmund Balasiński">
Edmund Balasiński

ks. Edmund Balasiński (ur. 11 maja 1933 r. w Goli, zm. 16 lutego 1988 r. w Katowicach) – polski duchowny katolicki, dziekan dekanatu w Kamiennej Górze, prałat, kapelan honorowy Jana Pawła II (1987), kapelan "Solidarności" Ziemi Kamiennogórskiej.
Sakrament święceń otrzymał 18 grudnia 1960 r. we Wrocławiu. Wieloletni proboszcz parafii Świętych Apostołów Piotra i Pawła w Kamiennej Górze. Posługę duszpasterską pełnił m.in. w Mieroszowie w parafii św. Michała Archanioła oraz w Lubawce w parafii Wniebowzięcia Najświętszej Maryi Panny. Celebrans mszy polowych organizowanych w kamiennogórskich zakładach pracy podczas strajków solidarnościowych w 1980 r. W stanie wojennym wszczął działania zmierzające do zlikwidowania ośrodka internowania mieszczącego się w obiektach byłej filii obozu koncentracyjnego (AL Landeshut - Gross Rosen).
Zmarł na chorobę nowotworową węzłów chłonnych. Został pochowany na cmentarzu komunalnym w Kamiennej Górze.

</doc>
<doc id="1111021" url="https://pl.wikipedia.org/wiki?curid=1111021" title="One Tree Hill (singel U2)">
One Tree Hill (singel U2)

„One Tree Hill” – piosenka rockowej grupy U2, pochodząca z wydanego w 1987 roku albumu, "The Joshua Tree". Została wydana jako singel w Nowej Zelandii, gdzie szybko wspięła się na szczyty list przebojów. Tytuł utworu nawiązuje do szczytu wulkanicznego One Tree Hill, który znajduje się właśnie w Auckland w Nowej Zelandii. Piosenka została napisana ku pamięci osobistego asystenta Bono, Grega Carrolla, rodowitego Nowozelandczyka, który zginął w wypadku motocyklowym w 1986 roku. Tekst odnosi się także do chilijskiego folkowego artysty, Victora Jara.
Piosenka została po raz pierwszy wykonana na żywo 10 września 1987 roku i była grana na początku oraz podczas ostatnich koncertów trzeciego etapu trasy Joshua Tree Tour i należy do stałego repertuaru podczas koncertów w Nowej Zelandii. Utwór został wykonany także w trakcie kilku występów zespołu w ramach trasy Lovetown Tour. Piosenka nie była grana na żywo od tamtego czasu aż do roku 2006, gdy U2 wykonało ją podczas trasy Vertigo Tour, dwa razy w Auckland i dwa razy w Tokio. W sumie utwór został zagrany na żywo czterdzieści razy.
Utwory dodatkowe na wydaniu singla oraz jego okładka, były takie same jak wydanie „In God’s Country”, dostępne wyłącznie w Ameryce Północnej.

</doc>
<doc id="1111022" url="https://pl.wikipedia.org/wiki?curid=1111022" title="Chórek">
Chórek



</doc>
<doc id="1111037" url="https://pl.wikipedia.org/wiki?curid=1111037" title="Superjedynka">
Superjedynka



</doc>
<doc id="1111038" url="https://pl.wikipedia.org/wiki?curid=1111038" title="Instytut Fizyki Doświadczalnej Uniwersytetu Wrocławskiego">
Instytut Fizyki Doświadczalnej Uniwersytetu Wrocławskiego

Instytut Fizyki Doświadczalnej Uniwersytetu Wrocławskiego – jednostka dydaktyczno-naukowa należąca do struktur Wydziału Fizyki i Astronomii UWr.
Kierunki kształcenia.
Instytut kształci studentów na kierunku fizyka. Nie jest jednak instytutem kierunkowym, przez co nie można przyporządkować mu prowadzonych specjalności. Ich pełna lista znajduje się w artykule Wydział Fizyki i Astronomii UWr.
Istnieje możliwość podjęcia studiów III stopnia w Doktoranckim Studium Fizyki. Zajęcia prowadzone są m.in. przez Instytut Fizyki Doświadczalnej.
Struktura organizacyjna.
Przy instytucie działa Zakład Wdrożeń Osiągnięć Naukowo-Technicznych "WRO-FIZ".
Adres.
Instytut Fizyki Doświadczalnej
Uniwersytetu Wrocławskiego
pl. Maksa Borna 9
50-204 Wrocław
Linki zewnętrzne.
Oficjalna strona Instytutu Fizyki Doświadczalnej Uniwersytetu Wrocławskiego

</doc>
<doc id="1111040" url="https://pl.wikipedia.org/wiki?curid=1111040" title="Sergio García de la Fuente">
Sergio García de la Fuente

Sergio García, właśc. Sergio García de la Fuente (ur. 9 czerwca 1983 w Barcelonie) − piłkarz hiszpański grający na pozycji napastnika w RCD Espanyol.
Kariera klubowa.
García pochodzi z Barcelony. Jako młody chłopak trafił do szkółki piłkarskiej FC Barcelona i trenował tam przez długi czas. W 2000 roku występował w drużynie młodzieżowej, a w 2002 zaczął grać w drużynie B, w rozgrywkach Segunda División B. Z 19 golami był najskuteczniejszym zawodnikiem zespołu, co spowodowało, że trener pierwszej drużyny, Frank Rijkaard awansował Sergio do seniorów. W Primera División zadebiutował 3 września 2003 w zremisowanym 1:1 domowym meczu z Sevillą. W Barcelonie nie miał jednak większych szans na grę i był dopiero czwartym napastnikiem po Luisie Garcii, Javierze Savioli i Patricku Kluivercie. W La Liga rozegrał tylko 4 spotkania oraz jedno w Pucharze UEFA (w zremisowanym 0:0 meczu z Celtikiem).
Po przyjściu do klubu Samuela Eto’o García został latem 2004 wypożyczony do Levante UD. Tam był podstawowym zawodnikiem i stworzył atak z Bułgarem Władimirem Manczewem. Zdobył 7 bramek, jednak Levante w ostatniej kolejce spadło do Segunda División.
W 2005 roku Sergio García został sprzedany za 1,5 miliona euro do Realu Saragossa. W sezonie 2005/2006 był czwartym napastnikiem w zespole, ale zdołał strzelić 4 gole. W sezonie 2006/2007 częściej już występował w pierwszym składzie. Jako rezerwowy dla Ewerthona i Diego Milito zdobył 6 goli w La Liga będąc drugim najlepszym strzelcem zespołu. W sezonie 2008/2009 występuje w drużynie Realu Betis. W letnim okienku transferowym sezonu 2010/2011 przeszedł do Espanyolu Barcelona za 1,8 miliona euro. Garcia podpisał 5-letni kontrakt.
Statystyki.
"Dane aktualne na dzień 3 czerwca 2019 r."
Kariera reprezentacyjna.
Sergio García w swojej karierze występował w młodzieżowych reprezentacjach Hiszpanii w kategoriach U-19, U-20 i U-21. W 2008 roku z Reprezentacją Hiszpanii na boiskach Austrii i Szwajcarii zdobył Mistrzostwo Europy.

</doc>
<doc id="1111042" url="https://pl.wikipedia.org/wiki?curid=1111042" title="Sergio Garcia">
Sergio Garcia



</doc>
<doc id="1111046" url="https://pl.wikipedia.org/wiki?curid=1111046" title="Parenteralny">
Parenteralny



</doc>
<doc id="1111049" url="https://pl.wikipedia.org/wiki?curid=1111049" title="Wybory parlamentarne na Ukrainie w 1998 roku">
Wybory parlamentarne na Ukrainie w 1998 roku

Wybory parlamentarne na Ukrainie w 1998 roku – wybory do Rady Najwyższej, przeprowadzone dnia 29 marca 1998.
Ordynacja wyborcza.
Połowę mandatów w 450-osobowym parlamencie obsadzano z listy krajowej. Listę wyborczą, liczącą do 225 nazwisk, mogły wystawiać wyłącznie zarejestrowane partie polityczne lub bloki wyborcze będące koalicją takich partii. Mandaty podzielono proporcjonalnie pomiędzy te ugrupowania, które przekroczyły wynoszący 4% próg wyborczy, posłami zostali kandydaci według kolejności na liście. Pozostałe 225 miejsc obsadzono w jednomandatowych okręgach wyborczych w drodze głosowania w jednej turze. Ordynacja przewidywała możliwość kandydowania zarówno w okręgu, jak i na liście partyjnej, w przypadku wygrania wyborów w okręgu kandydata wykreślano z listy ogólnokrajowej.
Oficjalne wyniki.
Wyborczego progu nie przekroczyły m.in. Partia Reformy i Porządek, blok „Naprzód, Ukraino!” z udziałem m.in. Związku Chrześcijańsko-Ludowego, Agrarna Partia Ukrainy i inne.

</doc>
<doc id="1111063" url="https://pl.wikipedia.org/wiki?curid=1111063" title="Instytut Fizyki Teoretycznej Uniwersytetu Wrocławskiego">
Instytut Fizyki Teoretycznej Uniwersytetu Wrocławskiego

Instytut Fizyki Teoretycznej Uniwersytetu Wrocławskiego – jednostka dydaktyczno-naukowa należąca do struktur Wydziału Fizyki i Astronomii UWr.
Kierunki kształcenia.
Instytut kształci studentów na kierunku fizyka. Nie jest jednak instytutem kierunkowym, przez co nie można przyporządkować mu prowadzonych specjalności. Ich pełna lista znajduje się w artykule Wydział Fizyki i Astronomii UWr.
Istnieje możliwość podjęcia studiów III stopnia w Doktoranckim Studium Fizyki. Zajęcia prowadzone są m.in. przez Instytut Fizyki Teoretycznej.
Struktura organizacyjna.
W skład instytutu wchodzi również instytutowa biblioteka.

</doc>
<doc id="1111064" url="https://pl.wikipedia.org/wiki?curid=1111064" title="PZL S-4 Kania">
PZL S-4 Kania

PZL S-4 Kania – polski samolot szkolny do holowania szybowców.
Historia.
Na początku lat pięćdziesiątych inż. Eugeniusz Stankiewicz opracował samolot szkolny przeznaczony do szkolenia pilotów i holowania szybowców oznaczony jako "PZL S-3 Kania". Samolot ten został zbudowany w 1951 roku, ale nie został jednak dopuszczony do eksploatacji a zbudowany prototyp stojący na lotnisku Aeroklubu Warszawskiego uległ ostatecznie zniszczeniu. 
W 1956 roku samolotem tym zainteresowała się Wytwórnia Sprzętu Komunikacyjnego w Mielcu. Projekt zmodyfikowano a nowy otrzymał oznaczenie "PZL S-4 Kania 2". Prototyp ten został oblatany w dniu 2 września 1957 roku. 
Następnie zbudowano kolejny prototyp oznaczony jako "PZL S-4 Kania 3", który posiadał powiększone usterzenie pionowe, prototyp ten został oblatany w dniu 19 września 1958 roku. Rozpoczęto również budowę kolejnego prototypu oznaczonego jako "PZL S-4 Kania 4", który został ukończony dopiero w 1964 roku w Lotniczych Zakładach Naprawczych w Krośnie. Po zbudowaniu w WSK Mielec drugiego prototypu zrezygnowano z dalszej budowy samolotów tego typu, gdyż zaniechano w Polsce produkcji silników "M 11", które to miały być użyte do napędu samolotu. Ostatecznie zbudowano trzy prototypy samolotu "PZL S-4 Kania". 
Użycie.
Samoloty "PZL S-4 Kania" były używane w aeroklubach do holowania szybowców, dwa pierwsze prototypy "Kania 2" (nr rej. SP-PAA) i "Kania 3" (nr rej. SP-PBB) w Aeroklubie Mieleckim w Mielcu i prototyp trzeci "Kania 4" (nr rej. SP-PBE) w Aeroklubie Podkarpackim w Krośnie. Zostały wycofane z użytku na początku lat siedemdziesiątych. 
Samolot "PZL S-4 Kania 3" po zakończeniu eksploatacji został przekazany do Muzeum Lotnictwa Polskiego w Krakowie, gdzie znajduje się do chwili obecnej.
Opis konstrukcji.
Samolot "PZL S-4 Kania" jest górnopłatem zastrzałowym w układzie parasol. Konstrukcja półskorupowa, drewniana. Kadłub pokryty sklejką i płótnem. Kabina odkryta dwumiejscowa. 
Napęd stanowił silnik gwiazdowy, 5-cylindrowy, chłodzony powietrzem. Napędzał on dwułopatowe śmigło drewniane.
Podwozie klasyczne, dwukołowe stałe.

</doc>
<doc id="1111065" url="https://pl.wikipedia.org/wiki?curid=1111065" title="Amy Poehler">
Amy Poehler

Amy Poehler (ur. 16 września 1971 w Burlington) – amerykańska aktorka.
Życiorys.
W 1993 roku ukończyła Uniwersytet Bostoński. Przeprowadziła się następnie do Chicago, gdzie brała udział w kursach improwizacji. 

</doc>
<doc id="1111070" url="https://pl.wikipedia.org/wiki?curid=1111070" title="Cezary Miżejewski">
Cezary Miżejewski

Cezary Wojciech Miżejewski (ur. 26 grudnia 1964 w Zgorzelcu) – polski polityk, poseł na Sejm II kadencji, były wiceminister pracy.
Życiorys.
Okres PRL.
Ukończył studia w Instytucie Polityki Społecznej Uniwersytetu Warszawskiego. W 1981 należał do Związku Młodzieży Demokratycznej. W latach 1985–1990 był członkiem Międzyzakładowego Robotniczego Komitetu „Solidarności”, w październiku 1988 wchodził w skład jawnej reprezentacji MRKS, a w lutym 1989 wraz z Krzysztofem Wolfem i Edwardem Mizikowskim był przedstawicielem MRKS w Tymczasowym Zarządzie Regionu Mazowsze NSZZ „S”. W latach 80. redagował i drukował prasę podziemną (m.in. „Robotnika. Pismo członków MRKS”, „CDN-Głos Wolnego Robotnika”, „Praca, Płaca, BHP”, „Robotnika Pomorza Zachodniego”), organizował „Miesiąc prasy zakładowej” NSZZ „S” w 1987, zakładał podziemne Wydawnictwo im. Olofa Palme. Wchodził w skład Grupy Politycznej Robotnik, był zatrzymywany przez funkcjonariuszy SB. Znalazł się wśród założycieli Polskiej Partii Socjalistycznej. Od 1987 był skarbnikiem centralnego komitetu wykonawczego. W okresie 1988–1990 wchodził w skład kolegialnej rady naczelnej PPS-Rewolucja Demokratyczna.
III RP.
Na kongresie PPS w 1990 łączącym niektóre frakcje krajowe PPS oraz emigracyjną PPS, wszedł w skład centralnego komitetu wykonawczego. W latach 1997–2001 przewodniczył CKW PPS. Na początku lat 90. był pracownikiem Regionu Mazowsze NSZZ „Solidarność”.
W okresie 1993–1997 sprawował mandat posła na Sejm, wybranego z listy Sojuszu Lewicy Demokratycznej. 10 marca 1994 wraz z Piotrem Ikonowiczem i Andrzejem Lipskim przystąpił do Koła Parlamentarnego PPS. Nie ubiegał się o reelekcję. Od 1997 do 2000 kierował biurem zespołu posłów i senatorów związkowych Ogólnopolskiego Porozumienia Związków Zawodowych.
Zakładał i przewodniczył związkowi zawodowemu Konfederacja Pracy, uczestniczył m.in. w okupacji Ministerstwa Zdrowia w grudniu 2000. Od 2002 był doradcą ministra pracy i polityki społecznej Jerzego Hausnera, od 2003 dyrektorem departamentu rynku pracy w Ministerstwie Gospodarki, Pracy i Polityki Społecznej.
Od 18 lutego 2004 do 5 maja 2004 pełnił funkcję podsekretarza stanu w Ministerstwie Gospodarki, Pracy i Polityki Społecznej, od 6 maja 2004 do 3 grudnia 2004 był podsekretarzem stanu w Ministerstwie Polityki Społecznej. Następnie od 4 grudnia 2004 do 17 listopada 2005 zajmował stanowisko sekretarza stanu w tym resorcie. Pełnił funkcję sekretarza zespołu przygotowującego Narodową Strategię Integracji Społecznej, koordynował prace nad Krajowym Planem Działań na rzecz Integracji Społecznej oraz Strategią Polityki Społecznej 2007–2013.
Po odwołaniu ze stanowiska wiceministra od 2005 do 2009 pracował jako radca ministra w Ministerstwie Rozwoju Regionalnego. Należał do autorów m.in. ustawy o zatrudnieniu socjalnym i ustawy o spółdzielniach socjalnych. W 2009 został pracownikiem spółdzielni socjalnej „Opoka” w Kluczach. W tym samym roku został też przewodniczącym Ogólnopolskiego Związku Rewizyjnego Spółdzielni Socjalnych.
Wszedł m.in. w skład rady ekspertów społecznych i komitetu wykonawczego Polskiego Komitetu Europejskiej Sieci Przeciw Ubóstwu (EAPN), a także Rady Działalności Pożytku Publicznego przy ministrze pracy i polityki społecznej, a następnie (od 2018) przy przewodniczącym Komitetu do spraw Pożytku Publicznego.
W 2013 został członkiem zarządu Wspólnoty Roboczej Związków Organizacji Socjalnych (WRZOS), zaś w 2015 prezesem zarządu WRZOS. Od 2015 członek działającego przy MRPiPS Krajowego Komitetu Rozwoju Ekonomii Społecznej kolejnych kadencji.
Odznaczenia i wyróżnienia.
W 2000 za działalność na rzecz kultury niezależnej otrzymał odznakę Zasłużony Działacz Kultury, w 2009 Odznakę Honorową za Zasługi dla Ochrony Pracy. W 2014 został odznaczony Krzyżem Wolności i Solidarności.

</doc>
<doc id="1111071" url="https://pl.wikipedia.org/wiki?curid=1111071" title="Bazylejski Komitet Nadzoru Bankowego">
Bazylejski Komitet Nadzoru Bankowego

Bazylejski Komitet Nadzoru Bankowego (ang. "Basel Committee on Banking Supervision") – instytucja utworzona pod koniec 1974 roku przy Banku Rozrachunków Międzynarodowych w Bazylei przez prezesów banków centralnych państw należących do Grupy Dziesięciu (G10). 
Opracowała zbiór zalecanych praktyk rynkowych w zakresie zarządzania ryzykiem finansowym w sektorze bankowym, bezpieczeństwa oraz poziomu kapitałów koniecznego do utrzymywania przez banki. Dokumenty wydawane przez komitet wprowadzane są nie tylko przez państwa będące jego członkami, lecz także przez państwa, w których funkcjonują banki międzynarodowe. Pierwsze opracowania w tym zakresie zostały opublikowane w 1988 roku i nazywane są Umową Kapitałową. Jej rozbudowana i uaktualniona wersja znana jest pod nazwą Basel II / Nowa Umowa Kapitałowa (NUK).
Członkami komitetu są prezesi banków centralnych z 27 państw: Argentyny, Australii, Belgii, Brazylii, Kanady, Chin, Francji, Niemiec, Hongkongu, Indii, Indonezji, Włoch, Japonii, Korei, Luksemburgu, Meksyku, Holandii, Rosji, Arabii Saudyjskiej, Singapuru, RPA, Hiszpanii, Szwecji, Szwajcarii, Turcji, Wielkiej Brytanii oraz Stanów Zjednoczonych.
Spotkania komitetu odbywają się regularnie cztery razy w roku, najczęściej w Banku Rozrachunków Międzynarodowych w Bazylei.

</doc>
<doc id="1111075" url="https://pl.wikipedia.org/wiki?curid=1111075" title="Ministerstwo Spraw Wojskowych">
Ministerstwo Spraw Wojskowych

Ministerstwo Spraw Wojskowych (M.S.Wojsk.) – naczelny organ administracji państwowej powołany do kierowania i administrowania siłami zbrojnymi II RP w czasie pokoju i przygotowania ich do działań na wypadek wojny, w latach 1918–1942.
W latach 1924–1939 ministerstwo miało siedzibę przy ul. 6 sierpnia 1/3/5 w Warszawie.
Opis.
26 października 1918 Rada Regencyjna Królestwa Polskiego poleciła przekształcić Komisję Wojskową w Ministerstwo Spraw Wojskowych. Początkowo jego struktura wzorowana była na rozwiązaniach niemieckich.
W skład Ministerstwa Spraw Wojskowych, którego pierwszą organizację zatwierdzono 10 grudnia 1918 weszły: Departament Mobilizacyjno-Organizacyjny, Departament Techniczny, Departament Gospodarczy, Departament Sanitarny, Departament Artylerii, Departament Szkolnictwa Wojskowego, przemianowany potem na Departament Naukowo-Szkolny, Departament Prawno-Wojskowy, Sekcja Budownictwa Wojskowego, wyłoniona w marcu 1919 z Departamentu Technicznego, Sekcja Żeglugi Napowietrznej wydzielona również z Departamentu Technicznego w grudniu 1919 i Sekcja Ogólna, która pełniła funkcje administracyjno-gospodarcze w ramach samego ministerstwa.
W 1919 w skład ministerstwa weszły nowe departamenty: Departament Personalny, Departament Spraw Morskich, Departament Spraw Koni i Taborów, Departament Komunikacyjny, Departament Informacyjny. Przy ministerstwie powołano ponadto instytuty: Wojskowo-Techniczny, Wojskowo-Geograficzny oraz Główny Urząd Zaopatrzenia Armii. W drugiej połowie 1919 nastąpiła reorganizacja ministerstwa. W jej wyniku zostały powołane generalne inspektoraty: Piechoty, Jazdy i Artylerii oraz inspektoraty: Budynków Wojskowych, Wojsk Łączności, Wojsk Kolejowych, Szkół Wojennych, Inżynierii i Saperów, Wojsk Lotniczych, Wojsk Taborowych, Wojsk Samochodowych, Żandarmerii, Straży Granicznej, a także Obozów Jeńców.
1 lutego 1920 nastąpiła zasadnicza reorganizacja resortu. Tym razem jej strukturę oparto na wzorcach francuskich. 8 lipca 1920 minister spraw wojskowych utworzył Generalny Inspektorat Armii Ochotniczej. Inspektorat pod kierunkiem gen. Józefa Hallera koordynował działania związane z zaciągiem ochotniczym na obszarze całego kraju
Po reorganizacji resortu, od 9 sierpnia na czele MSWojsk. stanął gen. Kazimierz Sosnkowski. Szef resortu miał mocno ograniczone kompetencje kierowania wojskiem, poza formacjami „niefrontowymi”. Był natomiast odpowiedzialny przed Sejmem Ustawodawczym za funkcjonowanie wojska, realizował wytyczne rządu i Rady Obrony Państwa. Wojenna organizacja MSWojsk. obowiązywała do sierpnia 1921, kiedy to ukazał się rozkaz regulujący organizację naczelnych władz wojskowych na stopie pokojowej.
10 sierpnia 1921 minister spraw wojskowych wydał rozkaz L. 4900/Org. "Pokojowa organizacja Ministerstwa Spraw Wojskowych". Przyjęta wówczas organizacja przetrwała z małymi zmianami do 1926.
19 sierpnia 1921 Rada Ministrów zatwierdziła statut organizacyjny Ministerstwa Spraw Wojskowych, zgodnie z którym władzą naczelną i źródłem decyzji dotyczących sił zbrojnych jest Ministerstwo Spraw Wojskowych.
Ministrowi spraw wojskowych podlegali bezpośrednio: szef Sztabu Generalnego, inspektorzy armii i broni, szef Wojskowej Kontroli Generalnej, szef Kierownictwa Marynarki Wojennej, szef Gabinetu M.S.Wojsk. oraz jednostki organizacyjne sił zbrojnych poprzez dowódców Okręgów Korpusów. W 1923 zostało utworzone stanowisko II wiceministra, któremu podporządkowano rodzaje broni i ich fachowe departamenty.
Po przewrocie majowym Józefa Piłsudskiego, na mocy dekretu Prezydenta RP z 6 sierpnia 1926 kierownictwo siłami zbrojnymi zostało rozbite na tzw. „tor pokojowy” i „tor wojenny”. Działalność pokojowa sił zbrojnych powierzona została M.S.Wojsk. natomiast przygotowaniem armii do wojny zajął się powołany przez Piłsudskiego Generalny Inspektorat Sił Zbrojnych (GISZ). Generalnemu Inspektorowi Sił Zbrojnych podporządkowany został Sztab Generalny. Zmiany te usankcjonowała prawnie Konstytucja kwietniowa z 1935 i dekret Prezydenta RP z 9 maja 1936, w myśl którego minister spraw wojskowych dowodził i administrował siłami zbrojnymi w czasie pokoju, zgodnie z dyrektywami GISZ, poprzez dwóch wiceministrów i bezpośrednio podległe mu komórki.
I wiceminister zajmował się pokojową organizacją wojska oraz jego wychowaniem i wyszkoleniem, a także dyscypliną i bezpieczeństwem. Podlegały mu bezpośrednio wielkie jednostki broni głównych (piechoty, kawalerii i artylerii). Pomocnikiem wiceministra był jego zastępca. Fachowymi organami dowodzenia I wiceministra były:
II wiceminister - szef Administracji Armii, kierował w imieniu ministra całokształtem gospodarki materiałowej i finansowej oraz fachowym wyszkoleniem służb. Pomocnikiem wiceministra był jego zastępca, a organami pracy:
Organami pracy podległymi bezpośrednio ministrowi spraw wojskowych były:
W czasie wojny MSWojsk. miało przejąć dowództwo nad obszarem tyłowym kraju, zajmować się szkoleniem rezerw, formowaniem nowych oddziałów oraz uzupełnieniem personalnym i materiałowym wojsk walczących.
Prezydent RP Władysław Raczkiewicz dekretem z dnia 19 listopada 1942 zmienił nazwę „Minister Spraw Wojskowych” na „Minister Obrony Narodowej”, a nazwę „Ministerstwo Spraw Wojskowych” na „Ministerstwo Obrony Narodowej”. Zmianę nazwy wprowadzono z dniem 30 listopada 1942.
Ministrowie spraw wojskowych 1918-1942.
30 XI 1942 Ministerstwo Spraw Wojskowych przemianowano na Ministerstwo Obrony Narodowej, ministrem pozostał gen. Marian Kukiel.

</doc>
<doc id="1111076" url="https://pl.wikipedia.org/wiki?curid=1111076" title="Blastomykoza">
Blastomykoza

Blastomykoza, choroba Gilchrista, drożdżyca północnoamerykańska, drożdżyca amerykańska – przewlekła choroba ropna i ziarniniakowa wywoływana przez "Blastomyces dermatitidis", występująca endemicznie w południowo-wschodniej i południowo-środkowej części Stanów Zjednoczonych (odnotowano jednak przypadki także w Europie, Azji i Afryce).
Etiologia.
"Blastomyces dermatitidis" występuje prawdopodobnie w glebie. Zakażenie następuje poprzez aspirację konidiów grzyba, rzadziej spotyka się pierwotną infekcję skórną.
Objawy i przebieg.
Blastomykoza rozpoczyna się zwykle bezobjawowo. Z czasem pojawia się kaszel, gorączka, spadek masy ciała. Wraz z postępem choroby dochodzi do wytworzenia ropni i jam w miąższu płucnym. Czasem występuje ostre zapalenie płuc (nierozróżnialne klinicznie od zapalenie bakteryjnego, z gorączką od 39 do 40 °C) rozwijające się w ciągu 30–45 dni od ekspozycji.
Blastomykoza skórna powstaje zwykle wskutek rozsiewu grzyba z płuc drogą krwiopochodną. Powstają niebolesne owrzodzenia lub nieregularnie odgraniczone brodawki. Typowo zajęta jest skóra twarzy, głowy i szyi a także kończyn górnych.
Możliwe są także osteolityczne zmiany kostne (kości długie, żebra, kręgi, miednica) i zapalenia stawów. Rzadziej spotyka się ogniska w sterczu, najądrzach i jądrach, w ośrodkowym układzie nerwowym (ropnie mózgowia i zapalenie opon mózgowo-rdzeniowych) lub o innej lokalizacji.
Diagnostyka i leczenie.
Grzyba wykrywa się w mikroskopowym badaniu mikologicznym materiału pobranego od chorego (zeskrobiny skórne, plwocina, krew, popłuczyny oskrzelowe, płyn mózgowo-rdzeniowy), badaniu histopatologicznym albo poprzez hodowlę. Radiologicznie zmiany płucne mogą sugerować raka oskrzeli lub gruźlicę (nacieki guzkowo-włókniste).
Samowyleczenie jest możliwe u immunokompetentnych pacjentów z ostrą blastomykozą płucną. Większość pacjentów wymaga leczenia. Lekiem z wyboru jest amfoterycyna B, ale wykazano także skuteczność ketokonazolu, itrakonazolu i flukonazolu.

</doc>
<doc id="1111078" url="https://pl.wikipedia.org/wiki?curid=1111078" title="The Unforgettable Fire (singel)">
The Unforgettable Fire (singel)

The Unforgettable Fire – piosenka rockowej grupy U2, pochodząca z jej wydanego w 1984 roku albumu o tym samym tytule. Została wydana jako drugi singel promujący tę płytę. Utwór był zainspirowany wystawą sztuki dotyczącą ofiar zrzucenia bomb atomowych na Hiroszimę i Nagasaki. Piosenka stała się kolejnym hitem zespołu w Wielkiej Brytanii, zajmując miejsce w czołowej dziesiątce (#6), a także w Holandii (#8).
„The Unforgettable Fire” został po raz pierwszy wykonany na żywo 2 września 1984 roku w Auckland, podczas koncertu w ramach trasy Unforgettable Fire Tour. Piosenka była grana podczas niemal wszystkich występów zespołu w ramach tej trasy. Utwór ten jest wykonywany w ramach trasy U2 360° Tour.
Lista utworów.
Wersja 1.
Najpopularniejsze wydanie na 7".
Wersja 2.
Wydanie na 7", dostępne w Australii i Nowej Zelandii.
Wersja 3.
Podwójne wydanie na 7".
Wersja 4.
Wydanie na 12", kasecie oraz CD.
Wersja 5.
Wydanie na 12" dostępne w Australii. „A Sort Of Homecoming” oraz „Love Comes Tumbling” różniły się od wersji znanych dotychczas.

</doc>
<doc id="1111079" url="https://pl.wikipedia.org/wiki?curid=1111079" title="Choroba Gilchrista">
Choroba Gilchrista



</doc>
<doc id="1111080" url="https://pl.wikipedia.org/wiki?curid=1111080" title="Nowa Umowa Kapitałowa">
Nowa Umowa Kapitałowa



</doc>
<doc id="1111083" url="https://pl.wikipedia.org/wiki?curid=1111083" title="Landolfo Maramaldo">
Landolfo Maramaldo

Landolfo Maramaldo (zm. 16 października 1415 w Konstancji) – włoski kardynał okresu wielkiej schizmy zachodniej, reprezentujący najpierw rzymską, a potem pizańską obediencję.
Pochodził prawdopodobnie z Neapolu. W 1378 roku papież Urban VI wyznaczył go swoim następcą na stanowisku arcybiskupa Bari. Nie mógł objąć archidiecezji, gdyż królowa Joanna I Neapolitańska poparła antypapieża Klemensa VII. Urban VI w 1381 mianował go kardynałem diakonem San Nicola in Carcere Tulliano. Brutalność Urbana spowodowała jednak, że wkrótce przeszedł do opozycji wobec niego i w rezultacie został pozbawiony godności kardynalskiej (ok. 1387) i schronił się w Neapolu. W grudniu 1389 następca Urbana Bonifacy IX zrehabilitował go i przywrócił mu wszystkie godności. W 1393 służył jako legat papieski we Florencji. Uczestniczył w konklawe 1404. Legat w Perugii (1405-1407). W 1408 przyłączył się do organizatorów Soboru Pizańskiego, mającego na celu zakończenie schizmy poprzez depozycję obu rywalizujących papieży. Był legatem soborowym w Niemczech na przełomie 1408/1409; uzyskał poparcie elektorów Moguncji i Kolonii dla Soboru. Uczestniczył w konklawe 1409 i konklawe 1410. Legat antypapieża Jana XXIII w Hiszpanii w 1410, gdzie bezskutecznie próbował uzyskać abdykację awiniońskiego antypapieża Benedykta XIII. W 1413 został zakładnikiem w Neapolu po podpisaniu porozumienia między Janem XXIII i królem Władysławem Neapolitańskim. Pozostał w Neapolu aż do uwolnienia go przez królową Joannę II. Następnie udał się na Sobór w Konstancji. Zmarł w trakcie jego obrad.

</doc>
<doc id="1111084" url="https://pl.wikipedia.org/wiki?curid=1111084" title="Basel II">
Basel II

Basel II (Nowa Umowa Kapitałowa) – zrewidowana wersja powstałej w 1988 r. Umowy Kapitałowej, dotyczącej struktury oceny adekwatności kapitałowej instytucji finansowych ("Basel I") opracowana przez Bazylejski Komitet Nadzoru Bankowego.
Intencją Nowej Umowy Kapitałowej jest wzmocnienie bezpieczeństwa i stabilności międzynarodowego systemu bankowego oraz poprawa sposobu określania wymogów kapitałowych banku w zależności od poziomu ponoszonego ryzyka i rozmiarów prowadzonej działalności. Zamierzeniem autorów NUK jest również pełniejsze uwzględnienie w określaniu adekwatności kapitałowej innowacji finansowych, które pojawiły się w ostatnich latach. 
Nowa Umowa Kapitałowa została opublikowana w czerwcu 2004 r. Prace nad tym dokumentem trwały od czerwca 1999 r., kiedy to przedstawiono do konsultacji pierwszy dokument zarysowujący nowe podejście do pomiaru adekwatności kapitałowej. Jej nowelizacja nastąpiła w listopadzie 2005 r. i w czerwcu 2006 r.
Zapisy Basel II zostały przekształcone w prawo obowiązujące we wszystkich państwach Unii Europejskiej poprzez: 
zwane łącznie Capital Requirements Directive (CRD).
Do polskiego porządku prawnego Nową Umowę Kapitałową / dyrektywy CRD transponują Uchwały Komisji Nadzoru Finansowego z dnia 17 grudnia 2008 r.
Struktura Nowej Umowy Kapitałowej.
Nowa Umowa Kapitałowa składa się z trzech wzajemnie uzupełniających się filarów:
Komitet Bazylejski podkreśla, że wysiłki podejmowane przez nadzór międzynarodowy w celu zapewnienia bezpieczeństwa i dobrej kondycji systemu bankowego mogą być wynagrodzone sukcesem dzięki dyscyplinującej roli rynku. Udostępnianie informacji uczestnikom rynku motywuje bowiem podmioty informujące do dbałości o wyniki finansowe i inne dane dotyczące spółki, gdy ich odbiorcami są konkurenci, inwestorzy i klienci. Dlatego tak ważną rolę odgrywa rzetelność i uczciwość władz banków. Propozycje dotyczące tematu dyscypliny rynkowej pozostają w ścisłym związku z wymaganiami sprawozdawczymi i w zakresie przyjętych metod oceny ryzyka.

</doc>
<doc id="1111087" url="https://pl.wikipedia.org/wiki?curid=1111087" title="Zlatna">
Zlatna

Zlatna (węg. "Zalatna") – miasto w zachodniej Rumunii, w okręgu Alba (środkowy Siedmiogród). Liczy 7.182 mieszkańców (dane na rok 2011).
Leży 36 kilometrów na północny zachód od miasta Alba Iulia. Prawa miejskie uzyskało w 1968. Merem miasta jest Silviu Ponoran. Miasto stanowi ośrodek górnictwa złota.

</doc>
<doc id="1111091" url="https://pl.wikipedia.org/wiki?curid=1111091" title="Szczypka">
Szczypka

Szczypka – przysmak regionalny z Lubelszczyzny; wyrób cukierniczy na bazie cukru.
Ma postać laseczki przypominającej szczapę drewna (stąd też pochodzi jego nazwa: „szczypa” – kawałek rozłupanego drewna przesyconego żywicą, służący do rozpalania ognia). Może mieć różne barwy, dzięki zastosowanym barwnikom i smaki (aromaty itp.).
Szczypki są często sprzedawane na odpustach w lubelskich parafiach.

</doc>
<doc id="1111092" url="https://pl.wikipedia.org/wiki?curid=1111092" title="Elgibbor">
Elgibbor

Elgibbor – zespół unblack metalowy założony w 1999 roku. Ideą zespołu Elgibbor jest głoszenie Jezusa jako Pana i Zbawiciela, a tym samym oddawanie czci Bogu. Jest to projekt jednoosobowy byłego członka zespołu BOANERGES z Polski, powstały w 1999–2000. Projekt ten jest wynikiem osobistych zainteresowań muzyką metalową oraz inspiracją z Biblii i osobistych doświadczeń. Elgibbor powstał w 1999–2000 r. Fire też nagrał wspólnie z Unblasphemerem z Abdijah, płytę zespołu Fire Throne "The Day Darkness and Blackness" która stała się popularna w undergroundowym świecie black metalu. Elgibbor też nagrywa splity z różnymi zespołami np. Moriah z Brazylii. Teksty Elgibbor głównie oparte są na różnych doświadczeniach a także są inspirowane relacja człowiek – Stwórca.
Dyskografia.
W przygotowaniu.
Elgibbor obecnie przygotowuje się do wydania dwóch nowych płyt:

</doc>
<doc id="1111093" url="https://pl.wikipedia.org/wiki?curid=1111093" title="Lúčka">
Lúčka

Słowacja:
Zobacz też:

</doc>
<doc id="1111096" url="https://pl.wikipedia.org/wiki?curid=1111096" title="Barbara Bain">
Barbara Bain

Barbara Bain, właściwie Millicent Fogel (ur. 13 września 1931 w Chicago) – amerykańska aktorka, tancerka i modelka. W Polsce najbardziej znana z klasycznego brytyjskiego serialu science fiction RAI/ITV "Kosmos 1999" (1975-77), w którym zagrała rolę dr Heleny Russell.
Życiorys.
Ukończyła University of Illinois z tytułem licencjata w socjologii. Potem przeniosła się do Nowego Jorku, gdzie zdobyła pracę jako tancerka i modelka. Studiowała w Theater Studio u Marthy Graham i Lee Strasberga w prestiżowym Actors Studio, gdzie odkryła swoją prawdziwą pierwszą miłość - aktorstwo. Jej najbardziej rozpoznawalną kreacją w karierze jest postać agentki Cinnamon Carter w serialu telewizyjnym CBS "" (1966–69), za którą trzykrotnie otrzymała nagrodą Emmy (1967, 1968, 1969) dla najlepszej aktorki w serialu dramatycznym i nominację do Złotego Globu.

</doc>
<doc id="1111097" url="https://pl.wikipedia.org/wiki?curid=1111097" title="Tălmaciu">
Tălmaciu

Tălmaciu (węg. "Nagytalmács") – miasto w środkowej Rumunii, w okręgu Sybin, 20 kilometrów na południe od stolicy okręgu Sybina. Merem miasta jest Barbu Constantin.
Miasto liczy 8828 mieszkańców (dane na rok 2002). Przechodzi przez nie droga europejska E81. W mieście rozwinięty jest przemysł włókienniczy.

</doc>
<doc id="1111106" url="https://pl.wikipedia.org/wiki?curid=1111106" title="Cristoforo Maroni">
Cristoforo Maroni

Cristoforo Maroni (zm. 5 grudnia 1404 w Rzymie) – włoski kardynał okresu wielkiej schizmy zachodniej, reprezentujący rzymską obediencję.
Pochodził z Rzymu. W 1387 został wybrany biskupem Isernia e Venafro, którym był do 18 grudnia 1389, kiedy papież Bonifacy IX mianował go kardynałem prezbiterem S. Ciriaco. Archiprezbiter bazyliki watykańskiej od września 1397. Pośredniczył w sporze Bonifacego IX z rzymskim baronem Paolo Savellim o kontrolę nad kilkoma zamkami (spór zakończył się ugodą). Uczestniczył w konklawe 1404 i zmarł krótko po jego zakończeniu, prawdopodobnie w nocy z 4 na 5 grudnia 1404.

</doc>
<doc id="1111112" url="https://pl.wikipedia.org/wiki?curid=1111112" title="Întorsura Buzăului">
Întorsura Buzăului

Întorsura Buzăului (węg. "Bodzaforduló") – miasto w środkowej Rumunii, w okręgu Covasna (południowo-wschodni Siedmiogród). W 2011 roku liczyło 7528 mieszkańców.
Merem miasta jest Gheorghe Baciu. Położone jest 750 metrów nad poziomem morza. Nazwa miasta w języku polskim oznacza "Zakręt rzeki Buzău".

</doc>
<doc id="1111124" url="https://pl.wikipedia.org/wiki?curid=1111124" title="Gołąbek czarniawy">
Gołąbek czarniawy

Gołąbek czarniawy ("Russula nigricans" Fr.) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Nazwę polską nadał Feliks Berdau w 1876 r. Synonimy naukowe:
Morfologia.
Ma średnicę 10–20 cm, za młodu jest łukowaty, potem rozpostarty i zagłębiony w środku. Ma podwinięte brzegi, jest bardzo twardy i grubomięsisty. Młode okazy mają kolor białawy, potem białawoliwkowosiwy, później ciemnobrązowy, w końcu czarny.
Rzadko ustawione. Bardzo grube, kruche, płatowate i nieco przyrośnięte do trzonu. Podobnie jak kapelusz za młodu są białe, potem stopniowo zmieniają kolor aż do czarnego. Po uszkodzeniu siwieją, a nawet czernieją.
Wysokość 2–7 cm, grubość 1–3 cm. Jest gruby, walcowaty, pełny i bardzo twardy. W porównaniu z większością gatunków gołąbków jest krótki. Podobnie jak kapelusz zmienia kolor w trakcie rozwoju z białego aż do czarnego. Po uciśnięciu czerwienieje.
Jest bardzo twardy, po skaleczeniu najpierw czerwienieje, później czernieje, zapach bardzo słaby i nieco mdły, smak łagodny.
Wysyp zarodników biały. Zarodniki o kształcie od kulistego do odwrotnie szeroko jajowatego i rozmiarach 6-8 × 6–7 μm. Powierzchnia pokryta drobnymi brodawkami i słabo zarysowaną siateczka. Podstawki o rozmiarach 40-60 × 6–10 μm. Cystydy liczne, o rozmiarach 70-80 × 5–7 μm, wąskie i wystające na 20–30 μm ponad hymenium. Pod wpływem sulfowaniliny szarzeją. W korze trzonu występują przewody mleczne.
Występowanie i siedlisko.
Występuje głównie w Ameryce Północnej, Środkowej i Europie, poza tym w Maroku w Afryce, w Korei, Japonii i Australii. W Polsce jest dość pospolity.
Rośnie w lasach liściastych i lasach iglastych, pod bukami i jodłami. Owocniki pojawiają się od lipca do listopada.
Znaczenie.
Grzyb mikoryzowy. Grzyb jadalny: Przez niektóre przewodniki dla grzybiarzy uważany jest za grzyb jadalny, przez inne za niejadalny. Jadalne są tylko młode owocniki, starsze mają zbyt łykowaty miąższ. Nagła zmiana barwy po skaleczeniu tego grzyba odstrasza zbieraczy. Zwykle bywa bardzo robaczywy.
Gatunki podobne.
Jest wiele gatunków gołąbków, które po uszkodzeniu natychmiast czernieją. Podobny może być gołąbek gęstoblaszkowy ("Russula densifolia"), ale ma gęstsze blaszki, gołąbek białoczarny ("Russula albonigra") o gorzkawo-mentolowym smaku, lub gołąbek podpalany ("Russula adusta"), ale jego kapelusz jest bardziej blady przy brzegach, a jego miąższ czerwienieje po przecięciu, ale nie czernieje.

</doc>
<doc id="1111127" url="https://pl.wikipedia.org/wiki?curid=1111127" title="40 (singel U2)">
40 (singel U2)

40 – piosenka rockowej grupy U2, pochodząca z jej wydanego w 1983 roku albumu, "War". Jest dziesiątym i finałowym utworem na tej płycie. W 1983 roku została wydana jako singel. Tekst utworu jest zmodyfikowanym biblijnym „Psalmem 40”.
Singel był dostępny wyłącznie w Niemczech, a utworem dodatkowym na jego wydaniu był „Two Hearts Beat as One”, który w innych krajach został wydany jako oddzielny singel. Od czasu pierwszego wykonania piosenki na żywo, 26 lutego 1983 roku w Dundee, w sumie zespół zagrał ją ponad trzysta razy.

</doc>
<doc id="1111130" url="https://pl.wikipedia.org/wiki?curid=1111130" title="Bicaz">
Bicaz

Bicaz – miasto w północno-wschodniej Rumunii, w okręgu Neamț (Mołdawia), położone we wschodnich Karpatach, niedaleko sztucznego jeziora Bicaz. Liczy 8643 mieszkańców (dane na rok 2002). Aż do 1918 było miastem granicznym. W mieście znajduje się cementownia wybudowana w 1950 oraz tartak. Merem miasta jest Constantin Catrinoiu.

</doc>
<doc id="1111131" url="https://pl.wikipedia.org/wiki?curid=1111131" title="Delta Burke">
Delta Burke

Delta Ramona Leah Burke (ur. 30 lipca 1956 w Orlando) – amerykańska aktorka i producentka telewizyjna.
Życiorys.
Wczesne lata.
Urodziła się w Orlando na Florydzie jako córka Jean. Frederick Burke, pośrednik w handlu nieruchomościami w Orlando, adoptował ją po ślubie z jej matką. Nigdy nie spotkała swojego biologicznego ojca. W 1974 ukończyła Colonial High School. Wychowywała się z młodszym rodzeństwem: bratem Jonathanem i siostrą Jennifer. W 1972 zdobyła koronę Miss Flame od Straży Pożarnej w Orlando i została Miss Flame. W ostatniej klasie liceum zdobyła tytuł Miss Florydy 1974 i była najmłodszą posiadaczką tytułu Miss Florydy w historii konkursu. Poprzez jej wygrane w konkursie kształciła się w Londyńskiej Akademii Muzyki i Sztuki Dramatycznej w Hammersmith. Kiedy obchodziła samotnie swoje 20. urodziny w motelu w St. Augustine na Florydzie, zaatakował ją prześladowca.
Kariera.
W 1974, w ramach wygranej Miss Florydy, Burke była gościem programu telewizyjnego ABC News "Bozo the Clown", nakręconym w Orlando na Florydzie. Burke wkrótce pozyskała agenta i pojawiła się na krótko jako Terri w telewizyjnym komediodramacie NBC "Plaża Zuma" ("Zuma Beach", 1978) na podstawie scenariusza Johna Carpentera z Suzanne Somers, Kimberly Beck, Michaelem Biehnem, Timothym Huttonem i Rosanną Arquette. W westernowym miniserialu CBS "Chisholmowie" (1980) wcieliła się w rolę drugiej Bonnie Sue Chisholm. W sitcomie CBS "Filthy Rich" (1982) wystąpiła w roli przebiegłej młodej wdowy Kathleen Beck. 
Od 11 grudnia 1984 do 9 września 1987 grała postać właścicielki drużyny piłkarskiej Diane Barrow w sitcomie sportowym HBO "Jeden plus dziesięć" ("1st and Ten"). Przełomem w karierze okazała się rola Suzanne Sugarbaker Goff Dent Stonecipher w sitcomie CBS "Projektantki" ("Designing Women", 1986-1993), za którą dwukrotnie (1990 i 1991) była nominowana do nagrody Emmy. W 1991 była gospodarzem "Saturday Night Live". Ponadto wystąpiła w produkcjach kinowych, w tym w komedii romantycznej fantasy Nancy Meyers "Czego pragną kobiety" (2000) z Melem Gibsonem, a w komedii familijnej "Dobry piesek" (2003) wypowiedział głos suczki Barbary Ann.
W 2004 debiutowała na Broadwayu jako nikczemna panna Mears w komedii muzycznej "Na wskroś nowoczesna Millie". W 2005 powróciła na Broadway w roli Truvy w sztuce "Stalowe magnolie".
Życie prywatne.
W 2008 otworzyła się przed prasą i wyjawiła, że już jako nastolatka cierpiała na chroniczną depresję.
Podczas lunchu w maju 1987 poznała swojego przyszłego męża Geralda McRaneya, który wkrótce pojawił się gościnnie jako jej były mąż Dash Goff w sitcomie "Projektantki" W życiu prywatnym pobrali się 28 maja 1989. Zdjęcie ze ślubu trafiło na okładkę magazynu „People”. 

</doc>
<doc id="1111133" url="https://pl.wikipedia.org/wiki?curid=1111133" title="Feliks Warszawski">
Feliks Warszawski



</doc>
<doc id="1111134" url="https://pl.wikipedia.org/wiki?curid=1111134" title="Aleksander Szenajch">
Aleksander Szenajch

Aleksander Szenajch (ur. 26 sierpnia 1904 w Warszawie, zm. 5 czerwca 1987 w Brukseli) – polski lekkoatleta i piłkarz, olimpijczyk, dziennikarz sportowy.
Rodzina.
Był synem lekarza Władysława Szenajcha i jego żony Eugenii z d. Pianko. Rodzice byli wyznania luterańskiego (ojciec) i kalwińskiego (matka). Jego stryjem był pastor luterański Aleksander Schoeneich (1861–1939). Jego kuzynem był Karol Szenajch, hokeista, olimpijczyk z St. Moritz (1928).
Życiorys.
Ukończył Gimnazjum im. Mikołaja Reja w Warszawie w 1921 r. Brał udział w wojnie polsko-bolszewickiej, walcząc w szeregach najpierw 201. pułku piechoty, a potem 36. pułku piechoty Legii Akademickiej. Został udekorowany za męstwo Krzyżem Walecznych.
Aktywność sportowa.
Był wszechstronnym sportowcem, ale największe sukcesy osiągnął w lekkoatletyce i piłce nożnej. W obu tych dyscyplinach startował przede wszystkim w barwach Warszawianki.
Lekkoatletyka.
Jako lekkoatleta był sprinterem. Był członkiem sekcji lekkoatletycznej Warszawianki. Jedenaście razy zdobywał mistrzostwo Polski:
Pięć razy był wicemistrzem: 100 m – 1927; 200 m – 1925, 1930; sztafeta 4 x 100 m – 1923 i 1930. Cztery razy był brązowym medalistą: 100 m – 1922; sztafeta 4 x 100 m – 1924, 1925 i 1927.
Startował na Igrzyskach Olimpijskich w 1924 w Paryżu na 100 m i 200 m, ale odpadł w eliminacjach. Czternaście razy reprezentował Polskę w meczach międzypaństwowych. Dwadzieścia dwa razy bił rekordy Polski, w tym jako pierwszy Polak pokonał granicę 11 sekund na 100 m (w 1925). Jego rekord Polski w biegu na 100 m to 10,8 s, a w biegu na 200 m – 22,3 s.
Piłka nożna.
Karierę piłkarza zaczął w 1918 r.: w latach 1918–1920 grał w I drużynie piłkarskiej klubu Polonia Warszawa. Później grał w Warszawiance w I lidze w latach 1927–1931 jako napastnik i pomocnik. Rozegrał w I lidze 66 spotkań i strzelił 16 bramek. W sumie, grając w barwach Warszawianki rozegrał 250 meczów, w tym 18 w reprezentacji Warszawy.
Dziennikarstwo sportowe.
Już podczas kariery zawodniczej rozpoczął pracę jako dziennikarz sportowy, którą kontynuował do wybuchu wojny. Był m.in. redaktorem naczelnym czasopisma "Stadjon" (1929–1931) oraz kierował agencją "„"Centrosport"”" (1928–1939). Współpracował z Tygodnikiem Sportowym od 1923 r. Wraz z Władysławem Dobrowolskim wydał w 1927 r. broszurę "„Stumetrówka”. Biegi krótkie i sztafetowe".
Członkostwo w organizacjach.
Szejnach był m.in.:
Wojna i po wojnie.
W kampanii wrześniowej walczył w stopniu podporucznika w 1. pułku artylerii przeciwlotniczej. Następnie działał w konspiracji. Był oficerem personalnym w Wydziale Zrzutów Oddziału Dowodzenia i Łączności Komendy Głównej Armii Krajowej (nosił pseudonim "Roman"). Walczył w powstaniu warszawskim. Następnie był w niewoli niemieckiej, a po wyzwoleniu służył w 1 Dywizji Pancernej. Po demobilizacji zamieszkał w RFN, a następnie w Belgii, gdzie zmarł.

</doc>
<doc id="1111136" url="https://pl.wikipedia.org/wiki?curid=1111136" title="Leisel Jones">
Leisel Jones

Leisel Jones (ur. 30 sierpnia 1985 w Katherine w Terytorium Północnym), australijska pływaczka, specjalizująca się w stylu klasycznym, ośmiokrotna medalistka igrzysk olimpijskich, siedmiokrotna mistrzyni świata.
16 listopada 2012 ogłosiła zakończenie kariery pływackiej.

</doc>
<doc id="1111142" url="https://pl.wikipedia.org/wiki?curid=1111142" title="Ludovico Fieschi">
Ludovico Fieschi

Ludovico Fieschi (zm. 3 kwietnia 1423) – włoski kardynał okresu wielkiej schizmy zachodniej.
Życiorys.
Pochodził z Genui, z rodziny hrabiów Lavagna, z której wywodził się XIII-wieczny papież Hadrian V oraz kilku innych kardynałów. 29 marca 1382 został wybrany biskupem Vercelli, nigdy jednak nie otrzymał sakry biskupiej. „Rzymski” papież Urban VI na konsystorzu 17 grudnia 1384 mianował go kardynałem diakonem kościoła San Adriano. W lipcu 1385 uwolnił Urbana VI z oblężenia w Nocera. W 1388 został wikariuszem generalnym terytoriów papieskich. Uczestniczył w konklawe 1389. Służył jako legat papieża Bonifacego IX w Genui i Kampanii. Około 1403/04 zaczął jednak dystansować się od tego papieża, co miało związek ze zmianą kierunku politycznego jego ojczyzny, Genui. Nie uczestniczył w konklawe 1404 i nie uznał wyboru Innocentego VII. W październiku 1404 oficjalnie przystąpił do obediencji „awiniońskiego” antypapieża Benedykta XIII. Antypapież przyjął go w Awinionie 11 maja 1405 i potwierdził na zajmowanych stanowiskach. Administrator diecezji Carpentras od 31 października 1406. Nie uczestniczył w Soborze Pizańskim (1409), uznał jednak wybranego na nim antypapieża Aleksandra V, opuszczając w ten sposób obediencję "awiniońską". Aleksander V mianował go swoim wikariuszem w Forli. Służył jako legat antypapieża Jana XXIII w Bolonii i Ferrarze. Administrator diecezji suburbikarnej Sabina od czerwca do września 1412. Uczestniczył w Soborze w Konstancji i kończącym schizmę soborowym konklawe 1417. Legat papieża Marcina V na Sycylii 1420-1421. Zmarł w Rzymie, ale jego szczątki spoczęły w genueńskiej katedrze.

</doc>
<doc id="1111143" url="https://pl.wikipedia.org/wiki?curid=1111143" title="Yesterdays">
Yesterdays

Yesterdays – ballada rockowa amerykańskiej grupy Guns N’ Roses, wydana na singlu promującym album "Use Your Illusion II". Autorami utworu są Axl Rose, West Arkeen, Brian James i Billy McCloud. Piosenka ta pojawiła się również na płycie kompilacyjnej "Greatest Hits", wydanej w 2004 roku.
Powstał również teledysk do tej piosenki.

</doc>
<doc id="1111149" url="https://pl.wikipedia.org/wiki?curid=1111149" title="Blastomikoza">
Blastomikoza



</doc>
<doc id="1111159" url="https://pl.wikipedia.org/wiki?curid=1111159" title="Change (singel Sugababes)">
Change (singel Sugababes)

"Change" to piosenka pop/R&amp;B z elementami ballady stworzona przez DEEKAY, Niarę Scarlett, Heidi Range, Amelle Berrabah i Keishę Buchanan na szósty, studyjny album brytyjskiego trio muzycznego Sugababes. Utwór został wyprodukowany przez DEEKAY oraz wydany jako drugi singel z krążka dnia 6 czerwca 2007 w Wielkiej Brytanii.
Informacje o singlu.
Zespół po raz pierwszy zaprezentował utwór podczas brytyjskiego show tanecznego Strictly Come Dancing.
Teledysk.
Teledysk do singla reżyserowany był przez Fatimę Robinson. Oficjalna premiera klipu odbyła się dnia 17 listopada 2007 roku, jednak przedpremierowo teledysk wyemitowała stacja Channel 4.
W videoclipie każda artystka reprezentuje daną porę roku. I tak kolejno Keisha Buchanan wiosnę, Heidi Range jesień oraz Amelle Berrabah lato i zimę. Dziewczyny prezentują zjawiska samotnie jednak podczas trwania refrenu spotykają się razem, aby reprezentować dzień bądź noc. Klip spotkał się z pozytywnymi recenzjami fanów, którzy podkreślają, iż klip wywołał u członkiń zespołu bardziej artystyczny wygląd.

</doc>
<doc id="1111161" url="https://pl.wikipedia.org/wiki?curid=1111161" title="Magnús Ver Magnússon">
Magnús Ver Magnússon

Magnús Ver Magnússon (ur. 23 kwietnia 1963 w Egilstaðir) – islandzki trójboista siłowy i profesjonalny strongman.
Drugi najlepszy, po Jónie Pállu Sigmarssonie, islandzki strongman w historii tego sportu. Wielokrotny . Mistrz Europy Strongman w 1992. Mistrz Świata Strongman w latach 1991, 1994, 1995 i 1996.
Życiorys.
Magnús Ver Magnússon wychowywał się w miasteczku Seyðisfjörður (poniżej 1000 mieszkańców), na wschodnim wybrzeżu Islandii. W wieku 17 lat rozpoczął treningi siłowe. W 1984 roku zajął się trójbojem siłowym i w 1985 roku zdobył medale jako junior w Mistrzostwach Europy i Świata. Dwukrotnie został Mistrzem Europy w trójboju siłowym w 1989 i 1991.
Pierwszy raz w zawodach siłaczy wystartował w 1985 r. W 1985 r. w Mistrzostwach Islandii Strongman zajął 3. miejsce, a zawody wygrał mistrz świata Jón Páll Sigmarsson.
Jest jednym z najbardziej utytułowanych siłaczy w historii sportu strongman.
Wziął udział dziewięciokrotnie w indywidualnych Mistrzostwach Europy Strongman.
Klasyfikacja w indywidualnych Mistrzostwach Europy Strongman:
Magnús Ver Magnússon ma dwie córki. Jest samotnym ojcem i mieszka w Hafnarfjörður. Regularnie jest sędzią oraz organizatorem zawodów trójboju siłowego i strongman.
Mistrzostwa Świata Strongman.
Magnús Ver Magnússon wziął udział siedmiokrotnie w indywidualnych Mistrzostwach Świata Strongman, w latach 1991, 1992, 1993, 1994, 1995, 1996 i 1997. W swym pierwszym występie na Mistrzostwach Świata Strongman 1991 od razu zajął pierwsze miejsce i zdobył tytułu Najsilniejszego Człowieka Świata. Po zdobyciu tego tytułu postanowił skupić się wyłącznie na konkurencjach strongman.
W sumie czterokrotnie zajął pierwsze miejsce w latach 1991, 1994, 1995 i 1996. Oprócz niego tak wysoki wynik osiągnął tylko jego rodak, Jón Páll Sigmarsson, a lepszy w całej historii tych zawodów jedynie Mariusz Pudzianowski. W pozostałych mistrzostwach, w latach 1992 i 1993, został Wicemistrzem Świata Strongman, a w Mistrzostwach Świata Strongman 1997 nie zakwalifikował się do finału.
Magnús Ver Magnússon, obok Amerykanina Billa Kazmaiera, jest zdobywcą największej ilości tytułów Mistrza Świata Strongman z rzędu. W całej historii tych mistrzostw tylko oni dwaj zdobyli po trzy tytuły po kolei.
Wymiary:
Rekordy życiowe:

</doc>
<doc id="1111162" url="https://pl.wikipedia.org/wiki?curid=1111162" title="Kryptografia">
Kryptografia



</doc>
<doc id="1111170" url="https://pl.wikipedia.org/wiki?curid=1111170" title="Tomasz Kolbusz">
Tomasz Kolbusz

Tomasz Kolbusz (ur. 28 marca 1965 w Bielsku-Białej, zm. 21 grudnia 2006 w Krakowie) – pionier polskiego Internetu, współtwórca i wieloletni prezes Onet.pl. Absolwent japonistyki na Uniwersytecie Jagiellońskim w Krakowie.
Od 1991 pełnił funkcję dyrektora generalnego Wydawnictwa Pascal, od 1999 do 2002 był wiceprezesem zarządu "Optimus Pascal" (właściciela portalu Onet.pl). Od lipca 2000 do lipca 2004 był prezesem zarządu Onet.pl. Zgodnie z umową z jednym z akcjonariuszy Onetu, ITI, kontrakt menedżerski Kolbusza kończył się w 2004 roku. Choć udziałowcy chętnie widzieli go w roli prezesa portalu, zadecydował o wycofaniu się z operacyjnej działalności portalu, będąc związany z firmą jako doradca strategiczny zarządu. ITI odkupił od niego pakiet akcji Onetu za 75 mln zł.
Był umieszczony na 97. pozycji na liście stu najbogatszych Polaków tygodnika Wprost w 2001 i 2002 roku.
Pochowany na Cmentarzu Salwatorskim w Krakowie, kwatera N-2-38.

</doc>
<doc id="1111172" url="https://pl.wikipedia.org/wiki?curid=1111172" title="Bálint Alsáni">
Bálint Alsáni

Bálint Alsáni (ur. 1330 w Alsán – zm. 19 listopada 1408 w Pecs) – węgierski kardynał okresu wielkiej schizmy zachodniej.
Życiorys.
Pochodził ze szlacheckiej rodziny. Jego ojciec Janos Alsáni był gubernatorem w Serbii i przeznaczył go do stanu duchownego. Studiował we Francji i we Włoszech, uzyskując tytuł doktora "obojga praw" (rzymskiego i kanonicznego). Wicekanclerz króla Ludwika I Wielkiego 1373-74. 21 lipca 1374 wybrany biskupem Pecs, krótko potem przyjął sakrę biskupią. W 1381 przebywał z misją dyplomatyczną we Włoszech. W grudniu 1384 uzyskał nominację kardynalską od papieża Urbana VI, zachowując diecezję Pecs jako administrator apostolski. Nie uczestniczył w żadnym konklawe jakie odbyło się w okresie jego kardynalatu. W sierpniu 1407 przybył na dwór papieża Grzegorza XII w Viterbo. Następnie udał się wraz z nim do Sieny. Tam zachorował i wyruszył w podróż powrotną na Węgry. Zmarł w Pecs jako archiprezbiter Świętego Kolegium Kardynałów w wieku 78 lat.

</doc>
<doc id="1111177" url="https://pl.wikipedia.org/wiki?curid=1111177" title="Drugi rząd lorda Melbourne">
Drugi rząd lorda Melbourne

Pierwszy rząd pod przewodnictwem Williama Lamba, 2. wicehrabiego Melbourne, istniał od 18 kwietnia 1835 do 7 maja 1839 r. Członków ścisłego gabinetu wyróżniono tłustym drukiem.

</doc>
<doc id="1111178" url="https://pl.wikipedia.org/wiki?curid=1111178" title="Jurysprudencja ogólna">
Jurysprudencja ogólna



</doc>
<doc id="1111179" url="https://pl.wikipedia.org/wiki?curid=1111179" title="Pretty Tied Up">
Pretty Tied Up

Pretty Tied Up – piosenka hardrockowej grupy Guns N’ Roses. Została napisana przez grającego na gitarze rytmicznej Izzyego Stradlina, zawarto ją na wydanym w 1991 roku albumie "Use Your Illusion II". Utwór rozpoczyna się od dźwięków sitaru elektrycznego.
Utwór ten był bardzo lubiany przez publiczność podczas Use Your Illusion Tour, wersja koncertowa została zawarta na płycie "Live Era ’87–’93".

</doc>
<doc id="1111195" url="https://pl.wikipedia.org/wiki?curid=1111195" title="Uśpiony obóz">
Uśpiony obóz

Uśpiony obóz (Sleepaway Camp ) – amerykański horror filmowy z 1983 roku, reprezentujący powstały na przełomie lat siedemdziesiątych i osiemdziesiątych podgatunek slasher.
Film, mimo nieprzychylnych recenzji krytyków, spotkał się z pozytywnym przyjęciem wśród widzów, co przyczyniło się do powstania czterech jego kontynuacji w latach: 1988, 1989, 2002 oraz 2008 (zapowiadana jest realizacja kolejnych sequeli).
Projekt napisał, wyreżyserował i wyprodukował wykonawczo, a następnie zadedykował swojej matce debiutant, Robert Hiltzik. Finałowa scena "Sleepaway Camp" uznawana jest za jedno z najbardziej szokujących zakończeń w dziejach filmowego horroru. Film znany jest także ze swojego kampowego stylu.
Fabuła.
Po tajemniczej śmierci rodziny nieśmiała Angela Baker przenosi się wraz ze zdziwaczałą ciotką Marthą w sąsiedztwo równie ekscentrycznego kuzyna Ricky’ego. Ciotka ma dość zajmowania się ponurą Angelą, dlatego wysyła zarówno ją, jak i Ricky’ego, do wakacyjnego obozu dla młodzieży, położonego nad jeziorem Arawak. Tuż po przyjeździe dwójki zaczyna w nim dochodzić do serii morderstw... Kolejne wydarzenia, prezentowane podczas trwania filmu, prowadzą do zaskakującego finału.
Realizacja i wydanie filmu.
Film powstał niskim budżetem (szac. 350 000 USD) na terenie stanu Nowy Jork (Argyle, Fort Edward, Glens Falls, Lake Luzerne). Koszty produkcji zwróciły się twórcom już podczas pierwszego tygodnia kinowej emisji obrazu w Stanach Zjednoczonych; zyski z dystrybucji wyniosły wówczas 430 000 dolarów.
Wydanie filmu sprawiało problemy ze względu na brutalne sceny uśmiercania lub okaleczania bohaterów. Organizacja Motion Picture Association of America (MPAA) zleciła realizatorom przemontowanie sceny śmierci jednej z postaci drugoplanowych (Judy), ponieważ była ona zbyt makabryczna.
Na przestrzeni kilkudziesięciu lat od swojej premiery projekt urósł do rangi filmu kultowego.
Krytyka wątku transgenderycznego.
Istotny dla filmu jest wątek transgenderyczny, który to, według wielu zainteresowanych, przedstawia jednostki transpłciowe w złym świetle. W swojej pracy doktorskiej dr Joelle Ruby Ryan przytacza "Uśpiony obóz" jako przykład dzieła cementującego negatywne stereotypy na temat tej grupy społecznej, poprzez ukazanie tzw. archetypu „transseksualnego potwora”. „Podczas gdy wiele osób transgender ginie w zbrodniach nienawiści, w przypadku tego filmu rzeczywistość zostaje odwrócona − to transpłciowy chłopiec okazuje się być mordercą. W ten sposób twórcy wzmacniają fobie przed problemami tożsamości płciowej”, napisała Ryan.

</doc>
<doc id="1111197" url="https://pl.wikipedia.org/wiki?curid=1111197" title="Technodrom">
Technodrom

Technodrom (z ang. "Technodrome") fikcyjna budowla z serialu animowanego "Wojownicze Żółwie Ninja". Jest to tajna baza Shreddera i Kranga, która znajdowała się głęboko pod ziemią. Wyglądem przypominała wielką kulę na gąsienicach, posiadającą działo oraz wielkie oko umieszczone na samym szczycie.

</doc>
<doc id="1111201" url="https://pl.wikipedia.org/wiki?curid=1111201" title="Rinaldo Brancaccio">
Rinaldo Brancaccio

Rinaldo Brancaccio (ur. (?), zm. 27 marca 1427) – włoski kardynał okresu wielkiej schizmy zachodniej, reprezentujący najpierw "rzymską", a następnie "pizańską" obediencję.
Życiorys.
Pochodził z Neapolu. W 1384 papież Urban VI mianował go kardynałem diakonem Santi Vito e Modesto. Pozostawał w "rzymskiej" obediencji aż do 1409 roku, kiedy wziął udział w Soborze w Pizie oraz w soborowym konklawe 1409. Uczestniczył w konklawe 1410 i 25 maja 1410 koronował w Bolonii antypapieża Jana XXIII. Administrator archidiecezji Palermo (1410-1414) i Tarent (1412-1420). Jan XXIII w 1412 mianował go gubernatorem prowincji "Campagna e Marittima" oraz archiprezbiterem Bazyliki Santa Maria Maggiore. W imieniu antypapieża prowadził negocjacje pokojowe z królem Neapolu Władysławem. Uczestniczył w kończącym Wielką Schizmę Soborze w Konstancji. Na polecenie papieża Marcina V zamknął obrady soboru słowami "Domini, ite in pace". Administrator diecezji Aversa od 1418 roku. Zmarł w Rzymie, ale jego szczątki przeniesiono do Neapolu.

</doc>
<doc id="1111206" url="https://pl.wikipedia.org/wiki?curid=1111206" title="Diamenty nocy">
Diamenty nocy

Diamenty nocy – czechosłowacki film z 1964 w reżyserii Jana Němeca, debiutującego w roli reżysera; adaptacja opowiadania "Tma nemá stín "Arnošta Lustiga.
Film opowiada o ucieczce dwóch czeskich Żydów z transportu do obozu koncentracyjnego podczas II wojny światowej. Ściga ich grupa uzbrojonych niemieckich chłopów.
Całość filmu to swobodne przenikanie rzeczywistych wydarzeń, wspomnień i miraży. Stanowi obraz człowieka przebywającego w stanie śmiertelnego zagrożenia.

</doc>
<doc id="1111210" url="https://pl.wikipedia.org/wiki?curid=1111210" title="Démanty noci">
Démanty noci



</doc>
<doc id="1111212" url="https://pl.wikipedia.org/wiki?curid=1111212" title="Chór (teatr antyczny)">
Chór (teatr antyczny)



</doc>
<doc id="1111213" url="https://pl.wikipedia.org/wiki?curid=1111213" title="Polly Bergen">
Polly Bergen

Polly Bergen, właśc. Nellie Paulina Burgin (ur. 14 lipca 1930 w Knoxville, zm. 20 września 2014 w Southbury) – amerykańska aktorka.
W Polsce najbardziej znana z roli Stelli Wingfield, matki jednej z głównych bohaterek serialu "Gotowe na wszystko".

</doc>
<doc id="1111214" url="https://pl.wikipedia.org/wiki?curid=1111214" title="Herb gminy Orońsko">
Herb gminy Orońsko

Herb gminy Orońsko przedstawia w polu czerwonym zza srebrnej pochodni (w lewy skos) z płomieniem złotym, wyłania się w głowicy półjednorożec srebrny o złotych kopytach, rogu i jęzorze, u bazy złoty delfin w łuk (w prawo).
Symbolika.
Godła herbowe pochodzą z herbu Jarosław Franciszka Christianiego, właściciela majątku Orońsko w latach 1829-1869 (jednorożec i delfin) oraz herbu Przysługa Józefa Brandta, który przez małżeństwo był właścicielem majątku po 1869 do swojej śmierci w 1915.

</doc>
<doc id="1111218" url="https://pl.wikipedia.org/wiki?curid=1111218" title="Oyster Bay">
Oyster Bay

Oyster Bay – miasto nad zatoką w Stanach Zjednoczonych, w stanie Nowy Jork. 6 stycznia 1919 roku zmarł tam Theodore Roosevelt, były prezydent USA i noblista.

</doc>
<doc id="1111231" url="https://pl.wikipedia.org/wiki?curid=1111231" title="Farim">
Farim

Farim – miasto w północnej Gwinei Bissau, stolica Regionu Oio. Liczy około 8661 mieszkańców (2009).
Farim jest stolicą rozległego sektora o powierzchni 1531,5 km², który zamieszkuje 48264 osób, większość mieszkańców pochodzi z ludu Mandinka, część z ludu Fulbe
Farim leży 115 km na północ od stolicy kraju Bissau, na północnym brzegu rzeki Cacheu, 220 km w górę od jej ujścia.
Historia.
Miasto zostało założone w 1641 przez burmistrza Cacheu, który przekonał osadników i poszukiwaczy przygód pochodzących z Portugalii, tak zwanych Lançados, z dużego miasta Géba położonego około 70 km na południowy wschód, aby przenieśli się do miejsca, w którym byliby mniej podatni na atak dzikich plemion afrykańskich. Nazwa miasta wywodzi się od tytułu "farim", który nosił lokalny przywódca plemienia Mandinka. Sami członkowie plemion Mandinka i Sonink nazywali miasto "Tubabodaga" czyli "Biała Wioska". Miasto doskonale nadawało się jako miasto portowe, ponieważ sama rzeka Cacheu była żeglowna przez cały rok, szczególnie dla łodzi żaglowych z Cacheu.
10 listopada 1696 miał miejsce atak z położonej na południowy zachód miejscowości Canico, które było wówczas miastem garnizonowym. W późniejszym czasie okolice Farim pozostawały spokojne, dopiero w latach 1897–1902 Farim znów służyło jako baza dla operacji wojskowych przeciwko Oio. Rozwój Farim rozpoczął się po 1910, gdy ulokowało się tu ponad 20 firm handlowych. W 1913 Farim uzyskało status miasta (Vila).
W 1925 Farim stało się centrum handlu, które zaczęło przyciągać ludzi z całego świata. Szczególne zainteresowanie wykazywali kupcy libańscy i syryjscy, którzy prowadzili handel orzeszkami ziemnymi i drewnem.
W czasie portugalskiej wojny kolonialnej, która trwała w Gwinei-Bissau od 1963 do 1974 w okolicach Farim przebiegała szczególnie wyjątkowo burzliwie, miało to bardzo negatywny wpływ na lokalną gospodarkę. 1 listopada 1965 członkowie marksistowskiego ruchu niepodległościowego PAIGC zamordowali 20 i ranili ponad 70 osób. 30 stycznia 1973 przygotowano tu zasadzkę na bojowniczkę ruchu oporu Titinę Silá, która została w Farim pojmana i zabita. Jej śmierć oraz masakrę z 1965 upamiętnia pomnik.
Sektor Farim.
Miasto Farim jest podzielone na dwanaście dużych dzielnic, z podziałem na 23 mniejsze dzielnice (Bairros).
Farim jest stolicą sektora składającego się łącznie z 257 wiosek, wiele z nich to małe osady plemienne (Tabancas), na czele których stoi wódź lub tzw. król społeczności. Do największych wsi w sektorze należą:
Gospodarka.
Duże znaczenie gospodarcze miasta Farim wynika z bliskości granicy z Senegalem.
Największe znaczenie ma połów i przetwórstwo ryb i krabów oraz rozległe uprawy nerkowca. Badania geologiczne potwierdziły występujące bogate złoża fosforanów, ale ich wydobycia nie rozpoczęto.
Transport.
Asfaltowa droga o długości 55 km między Farim i Mansôa jest uważana za najlepszą drogę w Gwinei-Bissau, gdzie zazwyczaj występują złe warunki drogowe. Pozostały odcinek 115 km drogi między Farim a stolicą Bissau jest w stosunkowo dobrym stanie.
Port Farim ma znaczenie dla lokalnego handlu, na jego wysokości przez rzekę Cacheu przepływa prom.
W Farim znajduje się lotnisko posługujące się kodem ICAO GGFR.

</doc>
<doc id="1111245" url="https://pl.wikipedia.org/wiki?curid=1111245" title="(26181) 1996 GQ21">
(26181) 1996 GQ21

(26181) 1996 GQ21 – planetoida z dysku rozproszonego.
Odkrycie i nazwa.
Planetoida (26181) 1996 GQ21 została odkryta w przez Nichole Danzl w dniu 12 kwietnia 1996. Nazwa obiektu to prowizoryczne oznaczenie.
Orbita.
Orbita (26181) 1996 GQ21 nachylona jest pod kątem 13,33˚ do ekliptyki, a jej mimośród wynosi 0,596. Ciało to krąży w średniej odległości 94,88 j.a. wokół Słońca, na co potrzebuje ponad 924 lata. Peryhelium tego obiektu znajduje się w odległości 38,28 j.a., a aphelium 151,48 j.a. od Słońca.
Właściwości fizyczne.
Rozmiary (26181) 1996 GQ21 szacuje się na ok. 401 km. Absolutna wielkość gwiazdowa tej planetoidy wynosi 5,2, albedo to wartość ok. 0,10. Jest to bardzo zimne ciało niebieskie, którego średnia temperatura sięga zaledwie ok. 29 K.

</doc>
<doc id="1111248" url="https://pl.wikipedia.org/wiki?curid=1111248" title="SSW-33 Ural">
SSW-33 Ural

SSW-33 Ural – radziecki, następnie rosyjski okręt dowodzenia i rozpoznania o napędzie atomowym. Jedyny okręt projektu 1941 "Titan" (oznaczenie kodowe NATO: Kapusta). Kadłub SSW-33 został zaadaptowany z krążowników rakietowych projektu 1144. Pierwotnie projektowany jako okręt projektu 1153 – nowy lotniskowiec atomowy z pełnym pokładem. Budowa jednak została wstrzymana w 1983, gdy okręt był już ukończony w 50% i nie była kontynuowana przez następne 5 lat. Następnie zdecydowano, że kadłub jest zbyt mały, aby mógł z niego startować samolot, a nowy system katapult przeznaczony dla tego okrętu zawiódł. Później kadłub został użyty do budowy okrętu komunikacyjnego projektu 1941 (oznaczenie radzieckie typu "Titan"). Pełnił rolę okrętu dowodzenia oraz okrętu zwiadu elektronicznego, śledzenia rakiet, śledzenia kosmosu i okrętu łączności. Wchodził w skład Floty Pacyfiku. Z powodu wysokich kosztów SSW-33 został wycofany ze służby i od 2001 roku jest używany jako elektrownia, stoi zacumowany w porcie Rosyjskiej Floty Pacyfiku koło miasta Fokino.

</doc>
<doc id="1111249" url="https://pl.wikipedia.org/wiki?curid=1111249" title="Okręty dowodzenia projektu 1941">
Okręty dowodzenia projektu 1941



</doc>
<doc id="1111257" url="https://pl.wikipedia.org/wiki?curid=1111257" title="Henri Saivet">
Henri Saivet

Henri Saivet (ur. 26 października 1990 w Dakarze) – senegalski piłkarz francuskiego pochodzenia występujący na pozycji napastnika w angielskim klubie Newcastle United oraz w reprezentacji Senegalu.
Kariera.
W Ligue 1 zadebiutował 17 maja 2008 roku w zremisowanym 2:2 wyjazdowym meczu z RC Lens. Ma za sobą występy w reprezentacji Francji U-17. W 2007 roku World Soccer umieścił go w gronie 50 najbardziej utalentowanych piłkarzy na świecie. W sezonie 2008/2009 razem z Bordeuax Saivet zdobył mistrzostwo Francji.

</doc>
<doc id="1111259" url="https://pl.wikipedia.org/wiki?curid=1111259" title="Odwrotne ułożenie trzewi">
Odwrotne ułożenie trzewi



</doc>
<doc id="1111263" url="https://pl.wikipedia.org/wiki?curid=1111263" title="SWF">
SWF

SWF – format zamknięty, stworzony dla Flasha przez Macromedia (obecnie Adobe). Pliki tego formatu są nazywane Shockwave Flash Object.
Pliki SWF mogą zawierać grafikę wektorową, aplety ActionScript oraz różne multimedia. Były używane do tworzenia animowanej grafiki i menu na stronach internetowych (tę rolę przejął JavaScript). W zamierzeniu pliki SWF miały być wystarczająco małe do publikacji w internecie.
SWF był dominującym formatem animacji wektorowych w sieci, przewyższając popularnością otwarty standard W3C – SVG.
Odtwarzanie.
Pliki SWF mogą być odtworzone przez przeglądarki internetowe z zainstalowaną odpowiednią wtyczką udostępnioną za darmo przez Adobe, a także przez inne pliki SWF wyeksportowane do plików wykonywalnych, nazywane projektorami.
Wolnym odtwarzaczem plików SWF jest m.in. Gnash udostępniony na GNU General Public License.
Historia formatu.
Początkowe ograniczenie możliwości prezentacji do obiektów wektorowych oraz obrazów zostało później rozszerzone o możliwość dodania dźwięków, filmów i obiektów pozwalających na interakcję z odbiorcą końcowym.
Mimo typowo internetowego przeznaczenia tego formatu, dopiero 1 lipca 2008 Adobe udostępniło kod pozwalający wyszukiwarkom Google i Yahoo przeglądać i indeksować pliki SWF.
Problemy z plikami w formacie SWF.
Pliki w formacie Flash mają szereg problemów użyteczności:

</doc>
<doc id="1111266" url="https://pl.wikipedia.org/wiki?curid=1111266" title="Inherit the Wind">
Inherit the Wind



</doc>
<doc id="1111275" url="https://pl.wikipedia.org/wiki?curid=1111275" title="07 Zgłoś się">
07 Zgłoś się



</doc>
<doc id="1111281" url="https://pl.wikipedia.org/wiki?curid=1111281" title="Synagoga Gmilus Chasidim Debais Hakneses w Krakowie">
Synagoga Gmilus Chasidim Debais Hakneses w Krakowie

Synagoga Gmilus Chasidim Debais Hakneses – synagoga znajdująca się na Kazimierzu w Krakowie, w zabytkowej kamienicy przy ulicy Szerokiej 28 (adres także ul. Ciemna 2).
Synagoga została założona z inicjatywy towarzystwa Gmilus Chasidim Debais Hakneses, które działało przy synagodze Starej. Podczas II wojny światowej, hitlerowcy zdewastowali synagogę. Od czasu zakończenia wojny w synagodze znajdują się mieszkania. 
Do dnia dzisiejszego nic się nie zachowało z pierwotnego wyposażenia synagogi, które by mogły wskazywać na jej pierwotny charakter. Sala modlitewna prawdopodobnie znajdowała się na parterze, na co wskazywać mogą półokrągle zakończone okna.

</doc>
<doc id="1111285" url="https://pl.wikipedia.org/wiki?curid=1111285" title="Synagoga Gmilus Chasudim Debais Hakneses w Krakowie">
Synagoga Gmilus Chasudim Debais Hakneses w Krakowie



</doc>
<doc id="1111287" url="https://pl.wikipedia.org/wiki?curid=1111287" title="Club Sportif Grevenmacher">
Club Sportif Grevenmacher



</doc>
<doc id="1111288" url="https://pl.wikipedia.org/wiki?curid=1111288" title="Ga, ga. Chwała bohaterom">
Ga, ga. Chwała bohaterom

Ga, ga. Chwała bohaterom – polska fantastycznonaukowa dystopia filmowa z 1986 w reżyserii Piotra Szulkina. Scenariusz filmu powstał na podstawie powieści "Kryptonim Psima" (1982) Mirosława P. Jabłońskiego oraz filmu "Twaróg" (1963) Pier Paola Pasoliniego. Film Szulkina jest ostatnią częścią tetralogii tego reżysera, złożonej również z filmów "Golem", "O-bi, o-ba. Koniec cywilizacji" oraz "Wojna światów – następne stulecie".
Opis fabuły.
Akcja filmu toczy się w XXI wieku. W świecie filmu ludzkość dokonała kolonizacji sąsiednich planet. Postęp techniczny w znacznym stopniu wyeliminował konieczność wykonywania pracy przez ludzi, co sprawiło, iż zaczęło m.in. brakować chętnych do wykonywania trudnego i niebezpiecznego zawodu, jakim był pilot promów kosmicznych. Braki kadrowe sprawiły, że zadanie to zaczęto powierzać więźniom. Jednym z takich więźniów-pilotów jest główny bohater, Scope.
Podczas jednej z misji Scope dociera do planety Australia-458, gdzie poznaje początkującą prostytutkę imieniem Once, i po zniknięciu której zostaje oskarżony przez miejscową policję o morderstwo, a następnie o gwałt na nieletniej. Celem tych działań jest chęć zorganizowania spektakularnej egzekucji w obecności tłumów na stadionie. Scope zostaje aresztowany, a śledczy proponuje mu uwolnienie w zamian za dokonanie zbrodni, za którą można by go skazać na śmierć. Scope zgadza się widząc w tym szansę na kontynuację poszukiwań Once. Pomoc w nich deklaruje mu sutener Al, który oferuje mu przekazanie Once w zamian za dużą kwotę pieniędzy. Aby ją zdobyć, Scope przeprowadza napad na bank, a następnie wymienia łup na Once. Obydwoje szczęśliwie docierają do pojazdu kosmicznego i odlatują w poszukiwaniu bezludnej planety.
Produkcja.
Film "Ga, ga" został wyprodukowany przez Zespół Filmowy Perspektywa. Za reżyserię filmu odpowiadał Piotr Szulkin, który napisał też doń scenariusz. Zdjęcia do filmu zrealizował Edward Kłosiński, natomiast muzykę skomponował Zbigniew Górny. Scenografię do filmu stworzyła Halina Dobrowolska.
Odbiór.
Krzysztof Loska pisał, iż w porównaniu z poprzednimi częściami tetralogii „przerysowanie, charakterystyczne dla groteskowego sposobu przedstawiania, jest tu jednak znacznie głębsze [...], na skraju autoparodii”. Jakub Sebastian Konefał uznał "Ga, ga" za „adekwatną próbę wyszydzenia wszechobecnej poetyki amerykańskiej fali komiksowych superprodukcji”, czego dowodzi najbardziej pozbawiona właściwości i cech charakteru postać Scope’a. Konefał zauważył, że to właśnie "Ga, ga" ze wszystkich dzieł tetralogii Szulkina „jest filmem, który najbardziej podoba się młodszemu pokoleniu widzów”.

</doc>
<doc id="1111289" url="https://pl.wikipedia.org/wiki?curid=1111289" title="Arsakes II">
Arsakes II

Arsakes II (według dawniejszej historiografii Artabanus I) – król Partów panujący w latach ok. 217 - ok. 191 p.n.e.
Według dawniejszej historiografii po krótkim 2-3 letnim panowaniu założyciela dynastii Arsacydów Arsakesa władzę przejął jego brat, Tiridates, po którym nastąpił jego syn, Artabanus. Ponieważ wszyscy władcy partyjscy nosili honorowy tytuł Arsakes, a do historii początków dynastii Arsacydów posiadamy bardzo skąpe źródła, chronologia jej pierwszych władców jest wątpliwa, obecnie jednak dominuje pogląd, że Arsakes I panował co najmniej do roku 217 p.n.e., a gdzieś pomiędzy tą datą a rokiem 214 p.n.e. władzę przejął jego syn Arsakes II.
Bardzo niewiele wiadomo o panowaniu Arsakesa II. W zasadzie jedynym wydarzeniem znajdującym odbicie w źródłach pisanych jest najazd Antiocha III w roku 209 p.n.e. Seleucyda próbował wówczas na powrót podporządkować swojej dynastii terytoria zajęte przez Partów i odbił zajmowaną przez Arsakesa część Medii. Władca Partów utrzymał jednak swoją władzę w Partii i Hyrkanii, jedynie formalnie uznając zwierzchnictwo Antiocha. Arsakes II zmarł ok. 191 r. p.n.e., a władzę po nim przejął jego kuzyn Priapatius.

</doc>
<doc id="1111292" url="https://pl.wikipedia.org/wiki?curid=1111292" title="Cg (język programowania)">
Cg (język programowania)

C for graphics - język programowania shaderów, opracowany przez firmę Nvidia (we współpracy z Microsoftem) w oparciu o języki C i C++ w celu zastąpienia używanego dotychczas języka assemblerowego. Cg jest kompatybilny zarówno z OpenGL, jak i DirectX. Jest bardzo zbliżony do High Level Shading Language (HLSL) Microsoftu.
Główny program jest napisany w ogólnym języku programowania CPU, tylko część zawierająca kod dla GPU jest napisana w Cg.

</doc>
<doc id="1111293" url="https://pl.wikipedia.org/wiki?curid=1111293" title="DAG Lipawa">
DAG Lipawa



</doc>
<doc id="1111294" url="https://pl.wikipedia.org/wiki?curid=1111294" title="Autos sacramentales">
Autos sacramentales



</doc>
<doc id="1111295" url="https://pl.wikipedia.org/wiki?curid=1111295" title="Autos">
Autos



</doc>
<doc id="1111302" url="https://pl.wikipedia.org/wiki?curid=1111302" title="Gods Tower">
Gods Tower

Gods Tower — białoruski anglojęzyczny zespół wykonujący muzykę doommetalową z folkowymi motywami. Założony w Homlu w 1989 roku..
Historia.
Początki.
Założycielami zespołu byli gitarzysta Aleksandr Urakow i wokalista Władysław Nowożyłow, występujący pod pseudonimem Lesley Knife. Do 1992 roku zespół poszukiwał swojego stylu, często zmieniał członków i nazwy. W lecie 1992 roku wykrystalizował się pierwszy stały skład: Lesley Knife (wokal), Aleksandr Urakow (gitara), Jurij Siwcow (gitara basowa) i Władysław Salcewicz (perkusja). Zespół nazywał się wtedy Chemical Warfare i grał muzykę w stylu death/thrash metal. W sierpniu zapisano debiutanckie demo "Demolition Tape".
Gods Tower.
Pod koniec 1992 roku zespół zmienił nazwę na Gods Tower oraz styl na doom/pagan metal. Latem 1993 roku zostało wydane demo "The Eerie". Dzięki niemu zespół podpisał z moskiewskim wydawnictwem «Final Holocaust Records» kontrakt na singel i dwa albumy. We wrześniu w studio TEF muzycy nagrali dwie piosenki na singel "Beyond Praying", który jednak się nie ukazał.
W 1994 roku do zespołu dołączył drugi gitarzysta Aleksandr Eristow. Latem nakręcono klip do piosenki "The Eerie", a już jesienią zjawiło się demo "Canticles". Potem Gods Tower pierwszy raz wystąpił za granicą – w Czechach razem z zespołami Purgatory, Desultory, Samael і Cannibal Corpse.
W 1995 roku przyszedł klawiszowiec Dmitrij Owczinnikow, a wkrótce potem odszedł Aleksandr Eristow. We wrześniu zespół nagrał promo-kasetę "The Turns", a wkrótce podpisał kontrakt z firmą «MetalAgen Records» na nagranie trzech albumów. Latem 1996 roku Gods Tower wystąpił na festiwalu w Niemczech razem z m.in. In Flames, Primordial, Behemothem, Crystal Age. W czerwcu tego roku w moskiewskim studio Aria muzycy ponownie nagrali album "The Eerie" oraz nowy – "The Turns".
Pod koniec 1997 zespół wydał kasetę wideo "Twilight Lives 94-97" z amatorskimi nagraniami koncertów, nagraniami białoruskiej telewizji oraz klip "Beyond Praying".
Na początku 1998 roku MetalAgen Records wydał płyty kompaktowe i kasety z albumami "The Turns" i "The Eerie". Zjawiły się też klipy do piosenek "The Eerie" i "An eye for an eye". W ciągu następnych dwóch lat zespół koncertował na terenie Wspólnocie Niepodległych Państw razem z m.in. Paradise Lost, Forgive-Me-Not, Vicious Crusade, NRM, Evthanazia. Czytelnicy magazynu "Legion" uznali Gods Tower najlepszym białoruskim zespołem metalowym. Pod koniec 1999 roku nakładem niemieckiej wytwórni «Sturmesflugel» wyszła składanka najlepszych piosenek zespołu – "Ebony Birds". W sierpniu 2000 Gods Tower wziął udział w festiwalu Pepsi Sziget w Budapeszcie.
Rozpad zespołu.
Po powrocie z Węgier z osobistych powodów zespół opuścili Dmitrij Owczinnikow i Jurij Siwiec. Na ich miejsce przyszli Walerij Nowosielcow i Siergiej Siergiejczikow. Nowy skład w ramach trasy Baltic Thunder odwiedził Rygę i Wilno, a potem ponownie ruszył w tournée po Wspólnocie Niepodległych Państw. W międzyczasie nagrał kilka nowych utworów, które zostają umieszczone na mini-albumie "Abadon all hope".
16 lipca 2002 roku zespół rozpadł się z powodu problemów alkoholowych Aleksandra Urakowa. 14 grudnia 2003 zmarł Urakow, lider i kompozytor.
Po rozwiązaniu zespołu większość jego członków brała udział w innych projektach muzycznych. Dmitrij Owczinnikow i Jurij Siwiec grają w zespole Rasta. Lesley Knife założył zespół The Regent, występował także w zespołach Dragonflame, Stormhold i Chemical Warfare. Władysław Salcewicz przeszedł do zespołu Misanthrope Count Mercyfull.

</doc>
<doc id="1111303" url="https://pl.wikipedia.org/wiki?curid=1111303" title="Kyūjitai">
Kyūjitai

Kyūjitai (Shinjitai: 新字体; Kyūjitai: 旧字体, 舊字體; „stara forma pisma”) – tradycyjna forma znaków kanji używana w Japonii przed 1947 rokiem. Uproszczony odpowiednik kyūjitai to shinjitai. Przed uchwaleniem listy znaków kanji Tōyō, kyūjitai znane było jako lub seijitai. Pomimo tego, że po uchwaleniu listy znaków kanji Tōyō stały się przestarzałe, w druku można je było spotkać jeszcze w latach pięćdziesiątych z powodu konieczności wymiany maszyn drukarskich i przystosowania ich do nowych znaków. Kyūjitai nadal występuje w niektórych nazwiskach (patrz: jinmei).

</doc>
<doc id="1111304" url="https://pl.wikipedia.org/wiki?curid=1111304" title="Powierzchniowy rezonans plazmonowy">
Powierzchniowy rezonans plazmonowy

Powierzchniowy rezonans plazmonowy – wzbudzenie plazmonów przez światło oznacza powierzchniowy rezonans plazmonowy (SPR) dla płaskich powierzchni lub zlokalizowany powierzchniowy rezonans plazmonowy (LSPR) dla nanometrowych struktur metalicznych.
Zjawisko to jest podstawą dla wielu typowych narzędzi mierzących adsorpcję materiałów na powierzchni metali płaskich (zazwyczaj złota lub srebra) lub na powierzchniowych nanocząstkach metali.
Wyjaśnienie.
Powierzchniowe plazmony, znane również jako polarytony powierzchniowych plazmonów, są powierzchniowymi falami elektromagnetycznymi, które rozchodzą się równolegle do obszaru wzajemnych oddziaływań metal-dielektryk (metal-próżnia). Ponieważ fale są na granicy metalu i ośrodka (np. powietrza lub wody), oscylacje są bardzo czułe na jakiekolwiek zmiany tej granicy, jak adsorpcja molekuł przez powierzchnię metalu.

</doc>
<doc id="1111307" url="https://pl.wikipedia.org/wiki?curid=1111307" title="Elżbieta Czuma">
Elżbieta Czuma

Elżbieta Maria Czuma, Sojka (ur. 8 czerwca 1954 w Poznaniu) – działaczka ROPCiO, instruktorka harcerska ZHR.
Życiorys.
Absolwentka Wydziału Architektury na Politechnice Szczecińskiej i teologii na Uniwersytecie Kardynała Stefana Wyszyńskiego. Aktywna w duszpasterstwie akademickim Szczecina (objęta inwigilacją SB od 1975 r.). Aktywna uczestniczka Ruchu Obrony Praw Człowieka i Obywatela, organizatorka Studenckiego Komitetu Solidarności w Szczecinie i autorka jego deklaracji. 2 sierpnia 1978 organizatorka spotkania SKS-ów Szczecina, Wrocławia, Krakowa, Gdańska i Poznania, rozbitego przez SB wskutek donosu TW. Wielokrotnie represjonowana i szykanowana na uczelni. Po wyjściu za mąż za Benedykta Czumę i przeniesieniu się do Łodzi aktywnie współdziałała w prowadzeniu Punktu Konsultacyjno-Informacyjnego oraz Klubu Swobodnej Dyskusji ROPCiO w tym mieście.
Razem z mężem zajmowała się drukiem i kolportażem wydawnictw ROPCiO. Wydała antologię poezji niedopuszczonej do druku przez cenzurę. Po sierpniu 1980 zaangażowana w „Solidarności” m.in. poprzez pisanie artykułów do tygodnika „Solidarność Ziemi Łódzkiej”. W tym czasie urodziła dwoje dzieci.
„Za wybitne zasługi w działalności na rzecz przemian demokratycznych w Polsce” 16 marca 2007 została odznaczona przez Prezydenta Rzeczypospolitej Polskiej Lecha Kaczyńskiego Krzyżem Oficerskim Orderu Odrodzenia Polski. Uroczystość, w trakcie której odznaczono zasłużonych działaczy i współpracowników ROPCiO odbyła się w Pałacu Prezydenckim w związku z 30. rocznicą powstania Ruchu.
Harcmistrzyni, w okresie od 15 września 2005 do 13 marca 2010 pełniła funkcję komendantki Łódzkiej Chorągwi Harcerek ZHR. Matka pięciorga dzieci.

</doc>
<doc id="1111312" url="https://pl.wikipedia.org/wiki?curid=1111312" title="Historia Tartarorum">
Historia Tartarorum

Historia Tartarorum (w przekładzie: Historia Tatarów) – zapis ustnej relacji Benedykta Polaka z jego podróży na dwór chana mongolskiego Gujuka, sporządzony przez franciszkanina C. de Bridia, jego towarzysza, na polecenie o. Bogusława, zwierzchnika zakonu franciszkanów w Czechach i Polsce. Rękopis został ukończony 30 lipca 1247.
Odkrycie.
Do połowy XX wieku jedyną znaną relacją o poselstwie Benedykta Polaka były "Historia Mongolorum" oraz opublikowana w 1839 "De Itinerarium Fratrum Minorum da Tataros".
W 1957 antykwariusz z New Haven zakupił w Europie nieznaną wcześniej relację "Historia Tartarorum" i przywiózł ją do Stanów Zjednoczonych, gdzie w 1965 została opublikowana przez naukowców z Uniwersytetu Yale.
Treść relacji.
W "Historia Tartarorum" zawarte zostało wiele nowych, nieznanych wcześniej w Europie relacji dotyczących Mongołów i ich podbojów. W relacji zawarto opis podbojów Czyngis-chana, od zjednoczenia plemion mongolskich do jego śmierci podczas wyprawy na państwo Xixia. Zawarty został również opis wojen z państwem Jin (nazywanego Złotym Cesarstwem) oraz z państwem południowych Songów – jednak ta ostatnia relacja jest nieprecyzyjna i niechronologiczna. Opisane zostały także wyprawy Mongołów na Polskę i Węgry, w tym bitwa pod Legnicą.
"Historia Tartarorum" zawiera także liczne informacje o sposobie życia Mongołów, ich wyglądzie oraz zwyczajach.
W relacji zawarte zostały także liczne fantastyczne opowieści mongolskie i chińskie, uważane wówczas za wiarygodne (na przykład informacja o leżącej daleko na północy Krainie Psów).

</doc>
<doc id="1111315" url="https://pl.wikipedia.org/wiki?curid=1111315" title="Canchungo">
Canchungo

Canchungo – miasto w zachodniej Gwinei Bissau, w Regionie Cacheu, liczy 6 970 mieszkańców (dane szacunkowe na rok 2007 na podstawie World Gazetteer). Nazywane dawniej Vila Teixeira Pinto. Nazwa pochodzi od imienia portugalskiego majora, który w czasach kolonializmu pacyfikował ten kraj.

</doc>
<doc id="1111318" url="https://pl.wikipedia.org/wiki?curid=1111318" title="Sahaja Yoga">
Sahaja Yoga



</doc>
<doc id="1111322" url="https://pl.wikipedia.org/wiki?curid=1111322" title="Synagoga chasydów z Cieszanowa w Krakowie">
Synagoga chasydów z Cieszanowa w Krakowie

Synagoga chasydów z Cieszanowa w Krakowie – synagoga znajdująca się na Kazimierzu w Krakowie, przy ulicy Miodowej 13.
Synagoga założona przez chasydów z Cieszanowa, zwolenników cadyków z rodu Halberstamów. Podczas II wojny światowej hitlerowcy zdewastowali synagogę. Od czasu zakończenia wojny w synagodze znajduje się mieszkanie.
Do dnia dzisiejszego nie zachowało się z pierwotnego wyposażenia synagogi nic, co mogłoby wskazywać na jej pierwotny charakter.

</doc>
<doc id="1111328" url="https://pl.wikipedia.org/wiki?curid=1111328" title="Parafia św. Bartłomieja w Łanach">
Parafia św. Bartłomieja w Łanach

Parafia św. Bartłomieja w Łanach – rzymskokatolicka parafia z siedzibą w Łanach, należąca do dekanatu Łany w diecezji opolskiej. Od 2020 proboszczem parafii jest ks. Roman Smolarz.
Zasięg parafii.
Do parafii należą wierni z miejscowości: Dzielnica, Łany, Podlesie i Płonia (dawniej samodzielne sołectwo, obecnie część Roszowic).

</doc>
<doc id="1111331" url="https://pl.wikipedia.org/wiki?curid=1111331" title="Money for Nothing (album)">
Money for Nothing (album)

Money for Nothing – album zespołu Dire Straits wydany w 1988 roku. Piosenki na płycie są kompilacją utworów z pierwszych pięciu studyjnych albumów Dire Straits.

</doc>
<doc id="1111335" url="https://pl.wikipedia.org/wiki?curid=1111335" title="Bob Todd">
Bob Todd

Bob Todd (ur. 15 grudnia 1921 w Faversham, zm. 21 października 1992 w Sussex) – brytyjski aktor komediowy, najbardziej kojarzony jako partner Benny Hilla i Spike'a Milligana.
Todd był znany ze swojej ponurej mimiki i talentu slapstickowego. Karierę rozpoczął w latach 60. XX wieku. Występował m.in. w programach i filmach Benny Hilla oraz Erika Sykesa.
Zmarł pół roku po Bennym Hillu.

</doc>
<doc id="1111336" url="https://pl.wikipedia.org/wiki?curid=1111336" title="Puchar Zdobywców Pucharów (1995/1996)">
Puchar Zdobywców Pucharów (1995/1996)

XXXVI Puchar Europy Zdobywców Pucharów 1995/1996

</doc>
<doc id="1111341" url="https://pl.wikipedia.org/wiki?curid=1111341" title="Warszawska Szkoła Filmowa">
Warszawska Szkoła Filmowa

Warszawska Szkoła Filmowa – niepubliczna wyższa szkoła filmowa założona w 2004 w Warszawie.
Założona przez Fundację Edukacji i Sztuki Filmowej Macieja Ślesickiego i Bogusława Lindy LATERNA MAGICA w 2004 roku. Obecnie stanowi jedyny w Polsce kompleks szkół filmowych z własnym kinem Elektronik. 
W 2015 otrzymała nominację do Oscara za etiudę „Nasza Klątwa” w reżyserii Tomasza Śliwińskiego. Od roku akademickiego 2011/2012 posiada uprawnienia szkoły wyższej.
W październiku 2013 otworzyła pierwsze w Polsce studia licencjackie na kierunku Tworzenie Gier Wideo Od roku akademickiego 2015/2016 uczelnia uruchomiła anglojęzyczne studia międzynarodowe.
Przy Warszawskiej Szkole Filmowej działają:
Działalność.
Założona w 2004 r. przez reżysera Macieja Ślesickiego i aktora Bogusława Lindę. Twórcy Szkoły stworzyli autorski program oświatowy, który zaowocował wielokrotnie nagradzanymi debiutami, już w pierwszym roczniku. Program nauczania wzorowany był na modelu artystycznych szkół filmowych w Europie oraz Stanach Zjednoczonych, takich jak słynne nowojorskie Actor’s Studio. Priorytetem w nauczaniu są umiejętności pracy na planie filmowym. Studenci uczestniczą w praktycznych ćwiczeniach prowadzonych przez aktywnych zawodowo przedstawicieli środowiska filmowego oraz współpracują ze sobą przy produkcji filmów dyplomowych.
W Warszawskiej Szkole Filmowej wykładają specjaliści i osobowości polskiego kina: m.in. Bogusław Linda, dr Maciej Ślesicki, prof. Bogdan Dziworski, dr hab. Andrzej Ramlau, Andrzej Wolf, prof. Krzysztof Zanussi, Magdalena Łazarkiewicz, Jacek Bończyk, Michał Urbaniak, Marcin Przybyłowicz, dr Katarzyna Taras, Marek Brodzki i inni. Od maja 2010 roku Szkoła mieści się w wolnostojącym budynku o powierzchni 2,600 m², który znajduje się na warszawskim Żoliborzu, tuż przy stacji metra Dworzec Gdański. W ciągu ostatnich lat Warszawska Szkoła Filmowa była organizatorem bądź współorganizowała dziesiątki wydarzeń kulturalnych w całym kraju. Do najważniejszych imprez cyklicznych należą: ScriptFiesta – Festiwal dla scenarzystów, Kameralne Lato, Europejski Festiwal Młodego Kina i Festiwal Polskich Filmów Niezależnych, Festiwal Filmoteki Szkolnej, Ogólnopolska Olimpiada Wiedzy o Filmie i Komunikacji Społecznej, Od 2009 roku WSF organizuje dla Polskiego Instytutu Sztuki Filmowej autorski projekt Akademii Filmoteki Szkolnej, skierowany głównie do nauczycieli intensywny program edukacyjny dotyczący wiedzy o filmie.
Edukacja.
3-letnie studia licencjackie:
Studia podyplomowe:
Studia międzynarodowe:
Kursy:
Projekty.
Script Fiesta.
Script Fiesta to pięciodniowy, specjalistyczny projekt edukacyjno-kulturalny będący połączeniem formuły szkoleń, paneli dyskusyjnych, spotkań i warsztatów poświęconych sztuce scenariopisarskiej, z towarzyszącym konkursem oraz warsztatów scenariopisarskich odbywających się zarówno w trakcie festiwalu, jak również w innych terminach.
Nadrzędnym zadaniem projektu jest stworzenie młodym twórcom kompleksowych warunków na poziomie merytorycznym i organizacyjnym, które wskażą odpowiednią drogę w zdobywaniu wiedzy dotyczącej poszczególnych etapów powstawania utworu scenariuszowego oraz pomoc w odkryciu w sobie twórczego potencjału i wykształceniu niezbędnych umiejętności do jego świadomego wyrażania.
Wartością dodaną projektu jest integracja środowiska, możliwość nawiązania cennych kontaktów, które mogą przyczynić się do powstania nowych grup twórczych lub też przerodzić się w relacje na polu zawodowym. Głównym modułem programowym projektu jest seria profesjonalnych warsztatów i paneli dyskusyjnych, których celem jest pogłębienie świadomości uczestników Script Fiesta w zakresie poszczególnych etapów powstawania scenariusza filmowego. Do udziału w festiwalu zostają zapraszani specjaliści nie tylko z Polski, ale także z zagranicy, reprezentujących różne środowiska (twórcy filmowi i telewizyjni, literaci, scenarzyści, dramaturdzy). Dzięki temu twórcy mogą pozyskać interesującą wiedzę i umiejętności w atrakcyjnej i niecodziennej formule.
Pierwsza edycja festiwalu Script Fiesta odbyła się w maju 2012 r. Wśród wykładowców znaleźli się m.in.: Maciej Ślesicki, Maciej Pisuk, Przemysław Nowakowski, Cezary Harasimowicz, Agnieszka Pilaszewska, Agata Kulesza, Marcin Dorociński i Jan Purzycki. Gościem specjalnym festiwalu była scenarzystka i autorka Linda Aronson.
stART!
Realizowane w Warszawskiej Szkole Filmowej studia podyplomowe stART! skierowane są do nauczycieli szkół ponadpodstawowych. Głównym ich celem jest przygotowanie kadry pedagogicznej do aktywności w zakresie edukacji filmowej jako integralnej części szkolnego kształcenia
i wychowania młodych ludzi.
Studia zapewnią nauczycielom profesjonalną wiedzę i praktyczne umiejętności związane z realizacją utworu filmowego i spektaklu teatralnego, a także staną się źródłem inspiracji niezbędnej
do animowania wydarzeń kulturalnych oraz pobudzania młodych ludzi do działania. Studia zakończą się prezentacją projektów zrealizowanych przez nauczycieli wraz ze swoimi uczniami, zorganizowaną przez Warszawską Szkołę Filmową w grudniu 2013 r.
Studia podyplomowe stART! są częścią programu edukacji filmowej dla szkół ponadpodstawowych Filmoteka Szkolna, realizowanego z inicjatywy Polskiego Instytutu Sztuki Filmowej.
Partnerem studiów podyplomowych stART! jest Centrum Edukacji Obywatelskiej. Nauczyciele uczestniczący w studiach podyplomowych Warszawskiej Szkoły Filmowej równocześnie zostają włączeni do projektu Akcja! realizowanego przez CEO, dzięki czemu uzyskują dodatkowe wsparcie
w procesach edukacji filmowej. Projekt realizowany jest przy współfinansowaniu Ministerstwa Kultury i Dziedzictwa Narodowego.
Adaptacja – kurs scenariopisarski dla literatów.
Warszawska Szkoła Filmowa prowadziła roczny, bezpłatny kurs scenariopisarski dla literatów. Od października 2013 do czerwca 2014, uczestnicy kursu mieli okazję doskonalić swój warsztat i rozwijać go w kierunku scenariopisarstwa. Współorganizatorem projektu był Polski Instytut Sztuki Filmowej.

</doc>
<doc id="1111342" url="https://pl.wikipedia.org/wiki?curid=1111342" title="Artabanus I">
Artabanus I

Artabanus I lub Artabanos I (według dawniejszej numeracji Artabanus II) – władca Partów panujący w latach ok. 127–124/123 p.n.e.
Był synem Priapatiusa i bratem Mitrydatesa I. Wstąpił na tron po śmierci swojego bratanka Fraatesa II w bitwie z Sakami, którym Artabanus był zmuszony płacić trybut. Sądząc po datach panowania jego ojca Priapatiusa w chwili obejmowania tronu musiał być już raczej w podeszłym wieku. Podobnie jak jego poprzednik Artabanus I musiał walczyć z koczowniczymi Sakami i Tocharami – ci ostatni prawdopodobnie byli tożsami z Yuezhi z chińskich źródeł. Ta koncentracja sił na wschodzie pozwoliła Hyspaosynesowi, władcy państwa Characene w południowej Mezopotamii, na uniezależnienie się, a nawet zdobycie kosztem Partów Babilonu. Panowanie Artabanusa I było zatem trudnym okresem dla monarchii Arsacydów, skończyło się zaś jego śmiercią w walce z Tocharami w 124 lub 123 p.n.e.

</doc>
<doc id="1111349" url="https://pl.wikipedia.org/wiki?curid=1111349" title="Quinhámel">
Quinhámel

Quinhámel – miasto w zachodniej Gwinei Bissau, stolica regionu Biombo. Liczy 3,156 mieszkańców (dane szacunkowe na rok 2007 na podstawie World Gazetteer).

</doc>
<doc id="1111355" url="https://pl.wikipedia.org/wiki?curid=1111355" title="Fulacunda">
Fulacunda

Fulacunda – miasto w środkowej Gwinei Bissau, w Regionie Quinara. Liczy 1375 mieszkańców.

</doc>
<doc id="1111356" url="https://pl.wikipedia.org/wiki?curid=1111356" title="Drzwi płockie">
Drzwi płockie

Drzwi Płockie, inaczej Drzwi Magdeburskie, Korsuńskie lub Sigtuńskie (ros. "Магдебургские врата") – brązowe drzwi znajdujące się niegdyś w bazylice katedralnej Wniebowzięcia Najświętszej Maryi Panny w Płocku. Zabytek sztuki romańskiej. Obecnie oryginalne drzwi znajdują się w zachodnim portalu soboru św. Sofii w Nowogrodzie Wielkim w Rosji, zaś w katedrze w Płocku od roku 1982 znajduje się ich odlew (kopia).
Drzwi powstały w połowie XII wieku w Magdeburgu z przeznaczeniem dla nowo wzniesionej w latach 1130–1144 katedry płockiej. Drzwi zostały odlane w Magdeburgu w latach 1152–1154 na zamówienie ówczesnego biskupa płockiego Alesandra z Malonne (fundatora romańskiej katedry płockiej), prawdopodobnie za pośrednictwem arcybiskupa magdeburskiego Wichmana. Okoliczności fundacji nie są bliżej wyjaśnione. Wykonał je niejaki Riquinus wraz z przypuszczalnym pomocnikiem Waismuthem. Drzwi przeznaczone były do głównego wejścia do katedry.
Historia Drzwi Płockich i powstanie ich kopii.
Z dotychczasowych badań wynika, że Drzwi były w Płocku prawdopodobnie przez około 250 lat, a następnie ozdobiły sobór św. Sofii (Mądrości Bożej) w Nowogrodzie Wielkim na Rusi. Nie wiadomo, jak Drzwi znalazły się w Nowogrodzie. Według XV-wiecznej legendy przywiózł je z Bizancjum książę Włodzimierz Wielki poprzez Korsuń na Krymie (stąd nazwa "drzwi korsuńskie"), co jednak nie jest możliwe. 
Według niektórych hipotez historycznych miały być zrabowane w XIII w. przez Litwinów podczas ich wyprawy na Mazowsze. Inni badacze historii twierdzą, że zostały przekazane jako dar duchowieństwa polskiego bądź książąt płockich dla księcia nowogrodzkiego, Lingwena Olgierdowicza, brata Władysława II Jagiełły. Według jednych źródeł trafiły do Nowogrodu już w 1170 – wkrótce po wykonaniu, według innych przed połową XV wieku. Według wersji, jaką ogłosił w 1823 r. Friedrich von Adelung, Drzwi są militarnym trofeum Nowogrodzian (ściślej Karelów, Estończyków, Iżorów i północnych Rusinów), którzy zdobyli je w 1187 r. podczas wyprawy do ówczesnej stolicy Szwecji Sigtuny (stąd XIX-wieczna nazwa "drzwi sigtuńskie").
W Nowogrodzie ponownie je zmontowano, umieszczając w nieprawidłowej kolejności niektóre sceny. W Rosji pozostają do dziś, a w Płocku znajduje się ich XX-wieczna kopia, przekazana i poświęcona w 1982 roku.
Przed wybuchem II wojny światowej naukowcy postulowali, aby polski rząd podjął się próby wykupienia Drzwi Płockich. W 1962 prof. Aleksander Gieysztor na jednej z sesji naukowej zgłosił postulat wykonania z brązu kopii Drzwi, jednakże ówczesne władze państwowe (okres Gomułki) nie były zainteresowane tą sprawą. Początkowo kopia została wykonana z kompozycji żywicy epoksydowej, a w drugiej połowie lat 70. władze Płocka postanowiły, że wykonana zostanie kopia z brązu, która na stałe zostanie zawieszona w katedrze płockiej. Prace nad odlewem trwały trzy lata. Ważąca ponad 2 tony brązowa kopia Drzwi Płockich została zawieszona w portalu katedry 23 listopada 1981, a 28 lutego 1982 nastąpiło uroczyste przekazanie i poświęcenie jej przez prymasa Polski abpa Józefa Glempa.
Opis.
Poszczególne części oryginalnych drzwi odlano z brązu osobno i przybito do drewnianych drzwi, co prawdopodobnie jest przyczyną zaburzenia pierwotnie przewidzianej kolejności. Płyty z przedstawieniami figuralnymi przedzielone są masywną bordiurą. Wykonano je z brązu, składały się z 24 kwater kwadratowych i 2 prostokątnych (kwatery o podwójnej szerokości wieńczące oba skrzydła drzwi), odlanych oddzielnie i zamocowanych na drewnianych dębowych ramach. Poszczególne kwatery są oddzielone wypukłymi listwami, ozdobionymi ornamentem roślinnym, który w górnej części pionowej listwy zastępują zbrojne postaci triumfując nad bestiami.
Reliefy przedstawiają cykl Zbawienia począwszy od sceny zbawienia pierwszego człowieka, aż po Chrystusa tronującego jako Sędzia w otoczeniu symboli ewangelistów. Olbrzymia część scen odnosi się do dzieciństwa Zbawiciela i jego pasji. Niezależnie od tego, pośród reliefów drzwi znajdziemy też reminiscencje innych cyklów. Umieszczenie proroka Eliasza w wozie ognistym jest przypomnieniem równoległych wydarzeń Starego i Nowego Testamentu. W tym kontekście wóz Eliasza jest prefiguracją Wniebowstąpienia, choć umieszczona w niewłaściwym miejscu.
Kwatera z dwiema postaciami ciężkozbrojnych wojowników, u których stóp leżą pokonani wrogowie także odziani w zbroje byłaby trudna do odczytania gdyby nie inskrypcja obok jednej z nich, określająca ją jako Ubóstwo. Mamy tu przedstawienie triumfu cnót nad przywarami (motyw psychomachii). Do tej samej tematyki mogą się odnosić wspomniane już figurki rycerzy na obramieniu prawego skrzydła, walczący z bestiami. Występują też przedstawienia nawiązujące do Składu Apostolskiego i wśród nich znajdują się m.in. Maiestas Domini (współgra z motywem zwycięstwa nad złem), gdzie Chrystus depcze bestie i nawet towarzyszący mu anioł ma pod stopami skrzydlatego potwora, co jest dość niezwyczajnym rysem ikonograficznym.
Kołatki osadzone w połowie wysokości skrzydeł przy wewnętrznej krawędzi, mają formę nieco uchylonych lwich paszcz, z których wystają główki ludzkie.
Inny wątek ukazano w „portrecie” biskupa Aleksandra w szatach liturgicznych, górującego nad innymi, wraz z dwoma diakonami, Weichmanna oraz autorów drzwi. W pierwotnym kontekście znajdowała się ona zapewne w pobliżu grupy trzech zbrojnych. Środkowy spośród nich, z nimbem, depczący smoka, to zapewne św. Maurycy. Jak się przypuszcza, szczególny patron diecezji magdeburskiej.
Opis stylistyczny.
Kompozycja przedstawień jest masywna i statyczna. Widoczny jest konwencjonalizm i ozdobność, przejawiająca się w rytowanych zdobieniach i bordiurze. Postaci są statyczne i podporządkowane symetrycznie do pionowych osi kompozycji, starając się unikać wszelkich skrótów i przecięć. Na abstrakcyjnym tle rysują się wypukłe figury jako zbita masa. Płytkie równolegle fałdy zasnuwają ryte i puncowane na gotowym odlewie ornamenty sugerując wzorzystość jedwabnych i haftowanych szat. Wielkie głowy, bez szyi ożywia schematyczna mimika. Uniesione kąciki ust Chrystusa siedzącego na tęczy oznaczają łaskawość, opuszczone u kobiet stojących nad grobem – smutek. Wyłupiaste oczy, wyodrębnione znad pucołowatych policzków, nadają ich twarzom charakter niepokojący. Anioły kształtowane są niezgrabnie. Posiadają sztywne skrzydła i spadają ślizgowym lotem ku miejscu swej interwencji. Reliefom brak wykończenia szczegółu. Rysunek miejscami jest niedbały i uderza zwłaszcza w opracowaniu dłoni.
Powiązania z innymi dziełami.
Zygmunt Świechowski dopatruje się różnorodnych powiązań, znajdując analogie m.in. z drzwiami w kościele św. Zenona (San Zeno) w Weronie (układ kompozycyjny, zastosowanie podobnej ramy i intensywność plastyki modelunku) albo drzwiami augsburskimi. Pomimo licznych opracowań, drzwi nadal budzą wiele wątpliwości.

</doc>
<doc id="1111359" url="https://pl.wikipedia.org/wiki?curid=1111359" title="Szymon z Saint-Quentin">
Szymon z Saint-Quentin

Szymon z Saint-Quentin – francuski dominikanin, który uczestniczył w misji dyplomatyczno-religijnej wysłanej przez Innocentego IV do Mongołów Persji i Armenii w 1247. Duża część jego sprawozdania zachowała się w Speculum historiale (“Zwierciadle historii”) francuskiego encyklopedysty średniowiecznego Wincentego z Beauvais. 
O wyprawie Batu-chana w 1241 napisał: 
"Gdy zaś [Batu] miał wkroczyć na Węgry, złożył ofiarę demonom, pytając, czy ośmieli się tam wejść, odpowiedział mu demon mieszkający w posągu: "Idź spokojnie, bo wysyłam trzy duchy przed tobą, a dzięki nim twoi przeciwnicy nie zdołają ci się oprzeć", co też się stało. Duchami tymi były zaś: duch niezgody, duch niewiary i duch strachu. To są trzy duchy nieczyste jakby żaby, jak czytamy w Apokalipsie [16,13]."

</doc>
<doc id="1111361" url="https://pl.wikipedia.org/wiki?curid=1111361" title="Jakub Bohusz-Szyszko">
Jakub Bohusz-Szyszko

Jakub Krzysztof Bohusz-Szyszko herbu Odyniec (ur. 24 lipca 1855 w Mińsku, zm. 5 kwietnia 1942 w Warszawie) – generał brygady Wojska Polskiego, działacz niepodległościowy, kawaler Orderu Virtuti Militari.
Życiorys.
Urodził się 24 lipca 1855 w Mińsku, ówczesnej stolicy guberni mińskiej, w rodzinie Justyna i Hersylii z Obrompalskich.
Ukończył gimnazjum w Jarosławiu. W 1872 ochotniczo rozpoczął służbę w armii rosyjskiej. Ukończył Szkołę Piechoty Junkrów w Moskwie. Od 1877 oficer zawodowy piechoty. W 1904 był kapitanem w 66 Butyrskim pułku piechoty w Chełmie. W 1907 przeniesiony wraz z rodziną do Irkucka. Wziął udział w wojnie rosyjsko-japońskiej. W 1913 awansował do stopnia podpułkownika. W 1914 roku został awansowany do stopnia pułkownika i przeniesiony na emeryturę. Reaktywowany po wybuchu I wojny światowej. Pełnił służbę w oddziałach tyłowych.
W pierwszej dekadzie lutego 1917 roku został dowódcą zapasowego pułku strzelców należącego do Dywizji Strzelców Polskich generała majora Tadeusza Bylewskiego. Dowodzony przez niego pułk stacjonował w Biełgorodzie i liczył 17 tysięcy żołnierzy. 12 kwietnia 1917 został usunięty ze stanowiska dowódcy przez zrewolucjonizowany Komitet Pułkowy. Pod wpływem agitacji bolszewickiej pułk zbuntował się i przeszedł na stronę Armii Czerwonej (zob. "1 Polski Rewolucyjny Pułk"). Po utworzeniu I Korpusu Polskiego objął dowództwo 1 pułku rezerwowego należącego do Brygady Rezerwowej, a następnie dowództwo 5 pułku strzelców polskich, który wchodził w skład 2 Dywizji Strzelców Polskich. Później był przewodniczącym Komisji Regulaminowej. Brał także czynny udział w organizacji III Korpusu Polskiego. Po likwidacji Korpusu przybył do Warszawy.
Od 11 kwietnia 1919 był dowódcą Powiatu Etapowego „Prużany”. 20 maja 1919 został przyjęty do Wojska Polskiego z zatwierdzeniem posiadanego stopnia pułkownika ze starszeństwem od dnia 24 listopada 1914 i zaliczony do I Rezerwy armii z jednoczesnym powołaniem do czynnej służby na czas wojny, aż do demobilizacji. Od 1 kwietnia 1920 dowódcą Etapów 2 Armii na froncie bolszewickim. 28 lipca 1920 został przeniesiony z Dowództwa Okręgu Etapowego „Prużany” na stanowisko Okręgowego Inspektora Armii Ochotniczej przy Dowództwie Okręgu Generalnego „Kraków”. Z dniem 1 maja 1921 został przeniesiony w stały stan spoczynku z prawem noszenia munduru, w stopniu pułkownika. Osiadł w Warszawie. 26 października 1923 Prezydent RP Stanisław Wojciechowski zatwierdził go w stopniu generała brygady. Później został zweryfikowany ze starszeństwem z dniem 1 czerwca 1919 w korpusie generałów. Zmarł 5 kwietnia 1942 w Warszawie. Pochowany na Cmentarzu Wojskowym na Powązkach (kwatera 18A, rząd 5, grób 20).
Jakub Bohusz-Szyszko był żonaty z Heleną z Witowskich, z którą miał syna Zygmunta Piotra (1893–1982), generała dywizji Wojska Polskiego i Generalnego Inspektora Sił Zbrojnych w latach 1976–1980 oraz córki: Eugenię (ur. 21 lutego 1887) i Irenę (ur. 18 września 1902).

</doc>
<doc id="1111362" url="https://pl.wikipedia.org/wiki?curid=1111362" title="CH-47">
CH-47



</doc>
<doc id="1111364" url="https://pl.wikipedia.org/wiki?curid=1111364" title="Flagelant">
Flagelant



</doc>
<doc id="1111366" url="https://pl.wikipedia.org/wiki?curid=1111366" title="FK Mogren">
FK Mogren

Fudbalski Klub Mogren Budva (Фудбалски Клуб Могрен Будва) – nieistniejący czarnogórski klub piłkarski z siedzibą w Budvie, działający w latach 1920–2017. Po sezonie 2016/17 klub wycofał się z rozgrywek Trećej ligi. Został utworzony w 1920 roku, jako FK Budva. 
Stadion.
Klub rozgrywał swoje mecze domowe na stadionie Stadion Lugovi w Budvie, który może pomieścić 4.000 widzów.
Sezony.
 * W wyniku przeprowadzonego 21 maja 2006 referendum niepodległościowego zadeklarowano zerwanie dotychczas istniejącej federacji Czarnogóry z Serbią (Serbia i Czarnogóra). W związku z tym po sezonie 2005/06 wszystkie czarnogórskie zespoły wystąpiły z lig Serbii i Czarnogóry, a od nowego sezonu 2006/07 Mogren Budva przystąpił do rozgrywek Prvej crnogorskiej ligi.
 ** Mogren Budva ogłosił upadłość w 2015 roku i nie przystąpił do rozgrywek Drugiej ligi w sezonie 2015/16, drużyna została zgłoszona do rozgrywek Trećej ligi.

</doc>
<doc id="1111367" url="https://pl.wikipedia.org/wiki?curid=1111367" title="Qlimax">
Qlimax

Qlimax – impreza muzyczna agencji Q-Dance, podczas którego grana jest muzyka głównie z gatunku hardstyle. Odbywa się co roku, w jedną z listopadowych nocy. Pierwszy raz koncert miał miejsce w 2000. Od listopada 2003 odbywa się regularnie na stadionie holenderskiego klubu sportowego Vitesse Arnhem. W 2006 i 2007 odbył się także w Belgii w Ethias Arena w mieście Hasselt.
Jest to jedna z największych imprez tego typu w Europie. Słynie z zaawansowanych efektów świetlnych, pokazów laserowych oraz efektów pirotechnicznych. Na ścianach i filarach GelreDome rozmieszczone zostaje mnóstwo konstrukcji ze świateł (dalekich punktowych lub rozszczepionych) oraz laserów. Jak na większości tego typu wydarzeń używany jest również suchy lód, potocznie nazywany też „dymem”.
Qlimax rozpoczynał się utworem z gatunku hard trance. W latach 2006 oraz 2007 jako drugi grał DJ z gatunku jumpstyle. Kolejne kilka godzin to dominacja hardstyle’u, a ostatni set to hardcore.
Kilka lat temu zastąpiono rozpoczynający set na oldschool hardstyle.
Historia.
Z początku festiwal Qlimax miał dwie edycje co roku. Ale od 2004 przyjęto, by odbywał się w trzecim bądź czwartym tygodniu listopada. Pierwsza impreza miała miejsce w Beursgebouw (Eindhoven), następnie zmieniano lokalizację na chociażby SilverDome (Zoetermeer) czy Halę Muzyczną Heinekena (Amsterdam), ale zadomowiła się na arenie Gelredome (Arnhem).
Hymny.
Od 2003 roku każda edycja imprezy ma swój hymn. Do tej pory były to następujące utwory:

</doc>
<doc id="1111378" url="https://pl.wikipedia.org/wiki?curid=1111378" title="Józef Andrzej Lisowski">
Józef Andrzej Lisowski

Józef Andrzej Lisowski (ur. 10 września 1943 w Łukowie) – polski naukowiec, profesor nauk technicznych, specjalista w zakresie elektroautomatyki okrętowej, rektor Wyższej Szkoły Morskiej w Gdyni (1989–1996) i Akademii Morskiej w Gdyni (2002–2008).
Życiorys.
Jest absolwentem Politechniki Gdańskiej (1967), gdzie w 1973 obronił doktorat, a sześć lat później uzyskał stopień doktora habilitowanego. W 1989 został profesorem. Specjalizuje się w automatyce, robotyce i elektrotechnice, w tym w szczególności w automatyce okrętowej. Zajmował się m.in. systemami optymalnego i bezpiecznego sterowania statkiem. Jest autorem m.in. czterech patentów.
Zawodowo związany z Wyższą Szkołą Morską w Gdyni (przekształcaną kolejno w Akademię Morską i w Uniwersytet Morski). W 1990 objął stanowisko profesora zwyczajnego. W 1980 został kierownikiem Katedry Automatyki Okrętowej na Wydziale Elektrycznym. W latach 1989–1996 i 2002–2008 był rektorem tej uczelni. Został również profesorem zwyczajnym na Wydziale Mechaniczno-Elektrycznym Akademii Marynarki Wojennej.
Uzyskał członkostwo m.in. w Instytucie Inżynierów Elektryków i Elektroników (IEEE) jako senior member, Komitecie Automatyki i Robotyki Polskiej Akademii Nauk, Radzie Głównej Szkolnictwa Wyższego, Centralnej Komisji ds Tytułów i Stopni Naukowych, Polskim Towarzystwie Elektrotechniki Teoretycznej i Stosowanej oraz Polskim Towarzystwie Nautologicznym.
W wyborach parlamentarnych w 1993 bezskutecznie kandydował do Senatu z ramienia BBWR.
W 2009 została wydana jego biografia autorstwa Henryka Spigarskiego zatytułowana "Z głębokiego lądu nad morze Józef Andrzej Lisowski biografia".
Dorobek naukowy.
Jego zainteresowania naukowe dotyczą syntezy algorytmów komputerowego wspomagania bezpiecznego sterownia ruchem statku z zastosowaniem metod optymalizacji, sztucznej inteligencji i gier różniczkowych. Autor ponad 20 książek, monografii i podręczników akademickich, m.in. "Automatyzacja kierowania statkiem", "Statek jako obiekt sterowania automatycznego", "Okrętowe systemy antykolizyjne", "Radar technology", "Fundamentos da automacao", "Podstawy automatyki", "Polskie szkolnictwo morskie w medalierstwie", "Metody optymalizacji". Autor prawie 300 artykułów i rozpraw naukowych w najważniejszych czasopismach krajowych i zagranicznych, a także kilkuset recenzji publikacji naukowych. Organizator i współautor wielu wdrożeń, m.in. systemu monitoringu i sterowania siłownią okrętową EMOS na kilkunastu statkach i okrętach Marynarki Wojennej oraz systemu optymalnego sterowania okrętowym silnikiem spalinowym SOSS w zakładach H. Cegielski – Poznań.
Organizował i przewodniczył kilkudziesięciu sesjom naukowym na konferencjach krajowych i zagranicznych. Był członkiem blisko 30 komitetów naukowych. Prowadził wykłady na 9 uniwersytetach i akademiach morskich na świecie (w Australii, Chinach, Finlandii, Irlandii, Japonii, Niemczech, Nigerii, USA i Wietnamie). Był promotorem 11 doktorów nauk technicznych z Polski, Algierii i Wietnamu, a także recenzentem wielu rozpraw doktorskich i habilitacyjnych.

</doc>
<doc id="1111380" url="https://pl.wikipedia.org/wiki?curid=1111380" title="Piotr z Byczyny">
Piotr z Byczyny

Piotr z Byczyny – kanonik kolegiaty w Brzegu, dworzanin Ludwika I brzeskiego, prawdopodobnie autor lub współautor XIV-wiecznej "Kroniki książąt polskich". Kronika ta opierała się stylistyczno-kompozycyjnie na Kronice Polskiej i innych przywołanych w treści dokumentach. Według Piotra z Byczyny Śląsk to jedna z polskich ziem, wybitni Ślązacy to Polacy.

</doc>
<doc id="1111381" url="https://pl.wikipedia.org/wiki?curid=1111381" title="Kurt Nielsen">
Kurt Nielsen

Kurt Nielsen (ur. 19 listopada 1930 w Kopenhadze, zm. 11 czerwca 2011 tamże) – duński tenisista, dwukrotny finalista Wimbledonu w grze pojedynczej, zwycięzca międzynarodowych mistrzostw USA w grze mieszanej, wielokrotny reprezentant kraju w Pucharze Davisa.
Duńczyk, zawodnik praworęczny obdarzony silnym serwisem, a forhend grający często w sposób podcinany, jest posiadaczem jednego z nietypowych tenisowych rekordów – dwukrotnie dochodził do finału wimbledońskiego jako gracz nierozstawiony. Był pierwszym (i dotychczas jedynym) reprezentantem Danii w finale gry pojedynczej imprezy wielkoszlemowej, a także dzięki sukcesowi na kortach amerykańskich jedynym duńskim triumfatorem wielkoszlemowym w kategorii seniorów. Wyróżniający się charakterystycznymi wąsami Nielsen budził respekt sędziów groźnymi spojrzeniami, potrafił także zacięcie wykłócać się o piłki; miał opinię zawodnika niebezpiecznego szczególnie na szybszych nawierzchniach – w hali i na trawie.
Życiorys.
Duże możliwości Nielsen sygnalizował już jako junior. W tej kategorii triumfował na Wimbledonie w 1947, pokonując Szweda Svena Davidsona; wygrał również juniorską rywalizację na kortach Rolanda Garrosa. W ciągu kolejnych lat ustabilizował swoją pozycję w szerokiej czołówce europejskiej, startując w najważniejszych imprezach.
Znaczące sukcesy Nielsen osiągnął w 1953. Nierozstawiony 22-latek przystąpił do Wimbledonu i nie był zaliczany do faworytów, ale konsekwentnie przechodził kolejne rundy. Wykorzystując mniej lub bardziej poważne niedyspozycje przeciwników, wyeliminował turniejową "piątkę" Gardnara Mulloya (narzekał na skurcze nogi), potem najwyżej rozstawionego Australijczyka Rosewalla (który tłumaczył się problemami żołądkowymi), wreszcie w półfinale Jaroslava Drobny'ego (wówczas reprezentującego Egipt); Drobny, na Wimbledonie rozstawiony z numerem czwartym, nie tylko odczuwał kontuzję nogi, ale miał za sobą wyczerpujący, niemal czteroipółgodzinny mecz III rundy z Budge'm Patty'm, co pozwoliło Nielsenowi na szybkie zwycięstwo – 6:4, 6:3, 6:2. Finałowy przeciwnik Duńczyka Vic Seixas okazał się lepiej dysponowany od poprzednich rywali i zwyciężył w trzech setach, przejmując dominację po długim pierwszym secie i w efekcie dołączając do galerii amerykańskich triumfatorów Wimbledonu, którzy dominowali na tych kortach szczególnie w pierwszych latach powojennych. Nielsen zapisał się natomiast w kronikach turnieju jako pierwszy nierozstawiony finalista od 1930, kiedy to Wilmer Allison musiał uznać wyższość legendarnego Billa Tildena.
Rok później Nielsen nie zaszedł na londyńskich kortach tak daleko, ulegając w 1/8 finału Mervynowi Rose w czterech setach. W 1955 ponownie zadziwił tenisowy świat, po raz drugi osiągając finał na wimbledońskich trawnikach. W ćwierćfinale wyeliminował Włocha Nicolę Pietrangelego, by w półfinale powtórzyć swoje zwycięstwo sprzed dwóch lat na Kenem Rosewallem. Podobnie jak w 1953 zaskoczył Australijczyka podcinanymi forhendowymi atakami przez środek kortu, które utrudniały czy wręcz uniemożliwiały ulubione minięcia Rosewalla. Również i tym razem Nielsen musiał jednak zadowolić się drugim miejscem – w finale, w trzech setach, pokonał go Amerykanin Tony Trabert, który w tymże sezonie wygrał łącznie trzy z czterech turniejów wielkoszlemowych.
Godny odnotowania występ na Wimbledonie Duńczyk zaliczył jeszcze w 1958, kiedy to w drodze do półfinału pokonał m.in. Ulfa Schmidta i Mala Andersona, a uległ Neale Fraserowi 4:6, 4:6, 19:17, 4:6. W innych imprezach Wielkiego Szlema szło mu nieco gorzej; w międzynarodowych mistrzostwach USA był w ćwierćfinale w 1953, a w 1/8 finału w 1957, natomiast w międzynarodowych mistrzostwach Francji kilkakrotnie dochodził do 1/8 finału (1955, 1956, 1957, 1959), notując zwycięstwa m.in. nad Pietrangelim, dawnym mistrzem imprezy Józsefem Asbóthem, Drobnym, Orlando Sirolą. Bliski ćwierćfinału w Paryżu był w 1955, kiedy uległ rozstawionemu z "dwójką" Seixasowi 6:3, 6:3, 4:6, 2:6, 6:8. Finały wielkoszlemowe nie mogły ujść uwadze ekspertom magazynu "Daily Telegraph", układającym światowe rankingi graczy; w czołowej dziesiątce Nielsen znalazł się w 1953 i 1955, za pierwszym razem na 7. miejscu, dwa lata później – na 8.
Jedyne wielkoszlemowe zwycięstwo Nielsen zaliczył w grze mieszanej. W 1957 w międzynarodowych mistrzostwach USA partnerował czarnoskórej Althei Gibson i para ta pokonała w decydującym meczu Amerykankę Doris Hart i Australijczyka Roberta Howe'a 6:3, 9:7.
Łącznie Nielsen triumfował w około 30 międzynarodowych turniejach. Wśród jego przeciwników byli również polscy gracze, m.in. Andrzej Licis i Władysław Skonecki. Z tym ostatnim stoczył m.in. przegrany pojedynek w półfinale w Monte Carlo w 1953, nie wykorzystując wysokiego prowadzenia 6:2, 6:2, 5:1. Skuteczny Nielsen był także na krajowych kortach, sięgając po około 50 tytułów mistrza Danii w różnych kategoriach i specjalnościach.
W rywalizacji o Puchar Davisa debiutował w 1948, a po raz ostatni wystąpił w 1960. Rozegrał 96 pojedynków, z czego zwycięskich 53; pozostaje rekordzistą reprezentacji zarówno pod względem liczby zwycięstw w grze pojedynczej (42), jak i liczby zwycięstw w ogóle (53). Wspólnie ze swoim wielokrotnym partnerem Torbenem Ulrichem (który skądinąd zaliczył aż 102 występy w kadrze) może się szczycić najlepszym rekordem deblowym w historii duńskiej reprezentacji (11 zwycięstw, 17 porażek). Dwukrotnie Nielsen przyczynił się do awansu Danii do finału strefy europejskiej Pucharu Davisa (1950, 1953); w 1950 Duńczycy ulegli Szwedom, a Nielsen przegrał zarówno oba single (ze Svenem Davidsonem i Torstenem Johanssonem), jak i debla (z Ulrichem, porażka z Davidsonem i Bergelinem), z kolei w 1953 lepsi od Duńczyków okazali się tenisiści belgijscy, chociaż tym razem Nielsen zdobył dwa punkty w grze pojedynczej (imponując skutecznością zresztą w całym sezonie 1953, kiedy w Pucharze Davisa zanotował bilans 11 wygranych przy 1 porażce).
Po zakończeniu kariery sportowej Nielsen pozostał blisko związany z tenisem. Był czołowym działaczem federacji krajowej i organizacji międzynarodowych, sędzią w ważnych turniejach i Pucharze Davisa, wreszcie przez kilka lat komentatorem telewizyjnym duńskiej wersji językowej "Eurosportu". W 2001 doczekał się debiutu wnuka Frederika Løchte Nielsena (ur. 1983) w gronie tenisistów zawodowych.

</doc>
<doc id="1111384" url="https://pl.wikipedia.org/wiki?curid=1111384" title="64 Kazański Pułk Piechoty">
64 Kazański Pułk Piechoty

64 Kazański Pułk Piechoty (ros. "64-й Казанский пехотный полк ") – pułk piechoty okresu Imperium Rosyjskiego, sformowany 25 czerwca 1700 za panowania Piotra I Wielkiego, rozformowany w 1918.
Święto pułkowe: 15 sierpnia. Dyslokacja w 1914: Białystok ("Белосток").

</doc>
<doc id="1111389" url="https://pl.wikipedia.org/wiki?curid=1111389" title="Drejdel">
Drejdel

Drejdel, dridyl ( "drejdl"; "sewiwon") – czworoboczny bączek z pojedynczą literą hebrajską po każdej stronie, który służy do uprawiania tradycyjnej żydowskiej gry hazardowej podczas święta Chanuka.
Przed powstaniem państwa Izrael w 1948 r. na wszystkich drejdlach znajdowały się litery nun (נ), gimel (ג), he (ה) i szin (ש), które są pierwszymi literami słów w zdaniu: "Nes gadol haja szam" („Stał się tam wielki cud”). Współcześnie w Izraelu na drejdlu znajdują się litery nun (נ), gimel (ג), he (ה) i pe (פ), które są pierwszymi literami słów w zdaniu: "Nes gadol haja po" („Stał się tu wielki cud”).

</doc>
<doc id="1111391" url="https://pl.wikipedia.org/wiki?curid=1111391" title="Gough Whitlam">
Gough Whitlam

Edward Gough Whitlam (ur. 11 lipca 1916 w Melbourne, zm. 21 października 2014 w Sydney) – australijski prawnik, polityk, dwudziesty pierwszy premier Australii.
Życiorys.
Młodość.
Urodzony w Melbourne uczęszczał do szkół w Sydney (Knox Grammar School) i Canberra (Canberra Grammar School). Ojciec Whitlama był wysokim urzędnikiem państwowym (Australian Government Solicitor) specjalizującym się w kwestiach praw człowieka i miał bardzo duży wpływ na poglądy swojego syna. Przed wybuchem II wojny światowej Whitlam rozpoczął studia prawnicze, w czasie wojny służył jako nawigator w 13 Dywizjonie Royal Australia Air Force, po wojnie ukończył studia i w 1947 został przyjęty do Rady Adwokackiej Nowej Południowej Walii.
22 kwietnia 1942 ożenił się z Margaret Dovey, z którą miał czworo dzieci.
Kariera polityczna.
W opozycji.
W 1945 wstąpił do Australijskiej Partii Pracy (ALP). W 1950 nieskutecznie kandydował w wyborach do parlamentu stanowego Nowej Południowej Walii, ale dwa lata później został wybrany do Izby Reprezentantów Australii w wyborach uzupełniających. Whitlam był znakomitym mówcą, znanym z elokwencji i poczucia humoru, był jednym z niewielu ówczesnych posłów ALP, którzy mogli się zmierzyć z liberalnym premierem Australii Robertem Menziesem.
W latach 50. i 60. polityka australijska zdominowana była przez partię Liberalną, Menzies sprawował funkcję premiera nieprzerwanie w latach 1949–1966, a po jego zejściu ze sceny politycznej w 1966 następny lider liberałów Harold Holt wygrał kolejne wybory parlamentarne. W tym czasie ALP była targana przez wewnętrzne spory i dopiero kiedy Whitlam został szefem partii w 1967 roku, partii udało się powrócić na scenę polityczną.
Whitlam przeprowadził szereg wewnętrznych reform partyjnych i w zdecydowany sposób zmienił "image" i politykę partii, pod jego kierownictwem ALP stała się bardzo progresywną, liberalną „partią środka” (wbrew swojej nazwie Australijska Partia Liberalna jest partią prawicową i konserwatywną), która po raz pierwszy zaczęła się cieszyć poparciem australijskiej klasy średniej. Whitlam był jednym z pierwszych australijskich polityków, którzy potrafili używać telewizji jako narzędzia do prowadzenia walki politycznej szczególnie po tajemniczej śmierci Holta w 1967 roku, kiedy szefami partii Liberalnej zostali na krótko John Gorton i William McMahon, a charyzma i styl Whitlama pozwalała górować mu nad jego przeciwnikami w debatach telewizyjnych.
Premier Australii.
W 1972 pod kierownictwem Whitlama Partia Pracy wygrała pierwsze wybory parlamentarne od ponad 23 lat. Tradycyjnie w wyborach australijskich nowy rząd zostaje zaprzysiężony przez gubernatora generalnego dopiero po ogłoszeniu oficjalnych wyników, ale zanim ogłoszono oficjalne wyniki wyborów Whitlam i jego zastępca Lance Barnard zostali zaprzysiężeni jako dwuosobowy rząd.
Mimo że ALP miała całkowitą większość w Izbie Reprezentantów, Senat był podzielony pomiędzy 3 inne partie, przez co rząd Whitlama nie był w stanie przeprowadzić części planowanych reform (m.in. wprowadzenie powszechnego ubezpieczenia zdrowotnego, wprowadzenie bezpłatnego szkolnictwa wyższego i innych), które były blokowane w Senacie. Powtórne odrzucenie przez Senat sześciu ustaw stworzyło sytuację tzw. „double dissolution”, pozwalającą na natychmiastowe rozwiązania całego parlamentu i nowe wybory do jego obu izb, Whitlam nie zdecydował się jednak na takie rozwiązanie. Zamiast tego zaproponował jednemu z opozycyjnych senatorów Vince’owi Gairowi funkcję ambasadora w Irlandii, licząc na to, że w wyborach uzupełniających zwycięży kandydat laburzystowski, zapewniając tej partii potrzebną przewagę w Senacie. Manewr Whitlama nie powiódł się, a „Gair affair” została przyjęta w Australii bardzo negatywnie.
W 1975 w wyniku kryzysu konstytucyjnego Whitlam został zdymisjonowany z funkcji premiera przez Gubernatora Generalnego Johna Kerra. Z tego okresu pochodzi najbardziej znany bon mot australijskiej polityki, po otrzymaniu wiadomości o tym, że jego rząd został zdymisjonowany, Whitlam, stojąc na schodach Old Parliament House w Canberze, powiedział: „Ladies and gentlemen, well may we say 'God Save the Queen’, because nothing will save the Governor-General.” (Panie i panowie, powiedzmy „Boże chroń królową”, bo nic nie jest już w stanie uchronić Gubernatora Generalnego).
Późniejsze życie.
Whitlam kierował ALP do 1977 roku, kiedy to zastąpił go Bill Hayden. W 1978 zrezygnował z mandatu parlamentarnego, po czym przez kilka lat pracował na różnych uczelniach. W latach 1983–1986 był stałym przedstawicielem Australii przy UNESCO w Paryżu. W późniejszych latach pozostał znanym działaczem społecznym, zaangażowanym w takie kwestie jak rozwój stosunków australijsko-chińskich czy kandydatura Sydney na gospodarza igrzysk olimpijskich w 2000 roku. W czasie kampanii przedreferendalnej w 1999 był zdecydowanym zwolennikiem wprowadzenia w Australii republiki.
Od 2007 przebywał w domu opieki dla osób starszych, choć nawet stamtąd, dopóki tylko zdrowie pozwalało, regularnie odwiedzał swoje biuro. W 2009 przekroczył wiek, w którym zmarł Frank Forde, tym samym stając się najdłużej żyjącym byłym premierem Australii w historii.
Śmierć i uroczystości żałobne.
Whitlam zmarł nad ranem w dniu 21 października 2014 roku, w wieku 98 lat. Jego ciało zostało skremowane, zaś związana z tym uroczystość miała, na życzenie rodziny, charakter ściśle prywatny. 5 listopada 2014 w ratuszu w Sydney odbyły się oficjalne, publiczne uroczystości żałobne. Zgodnie z życzeniem samego Whitlama, ważną część stanowiły wykonania utworów muzyki klasycznej, które wybrał sam zmarły. W ceremonii wzięli udział m.in. wszyscy żyjący byli premierzy Australii, a także aktualne najwyższe władze państwowe.
Upamiętnienie.
Jego nazwiskiem nazwano okręg wyborczy w Nowej Południowej Walii.

</doc>
<doc id="1111394" url="https://pl.wikipedia.org/wiki?curid=1111394" title="61 Włodzimierski Pułk Piechoty">
61 Włodzimierski Pułk Piechoty

61 Włodzimierski Pułk Piechoty- (ros. "61-й Владимирский пехотный полк") pułk piechoty okresu Imperium Rosyjskiego, sformowany 25 czerwca 1700 za panowania Piotra I Wielkiego, rozformowany w 1918.
Święto pułkowe: 23 czerwca. Dyslokacja w 1914: Osowiec ().

</doc>
<doc id="1111396" url="https://pl.wikipedia.org/wiki?curid=1111396" title="Darina Mifkova">
Darina Mifkova

Darina Mifkova (ur. 24 maja 1974 w Pradze) – urodzona w Czechosłowacji siatkarka reprezentacji Włoch. Obecnie występuje Atletico Bologna. Gra na pozycji przyjmującej. W 2002 roku zdobyła złoty medal na mistrzostwach świata.
8 listopada 2002 roku została odznaczona Orderem Zasługi Republiki Włoskiej za złoty medal mistrzostw świata.

</doc>
<doc id="1111397" url="https://pl.wikipedia.org/wiki?curid=1111397" title="62 Suzdalski Pułk Piechoty">
62 Suzdalski Pułk Piechoty

62 Suzdalski Pułk Piechoty (ros. "62-й пехотный Суздальский Генералиссимуса князя Суворова полк") – pułk piechoty okresu Imperium Rosyjskiego, sformowany 25 czerwca 1700 roku za panowania Piotra I Wielkiego, rozformowany w 1918 roku.
Święto pułkowe: 30 sierpnia. Dyslokacja w 1914 roku: Osada Hornostaje oddalona około 1,5 km od stacji kolejowej Mońki ("Моньки") wyposażonej w rampy za i wyładowcze ("zapasowe") dla stacjonujących wojsk m.in. w Twierdzy Osowiec (10 km) oraz dla skoszarowanych wojsk w Downarach ("oddalonych ok. 6 km").

</doc>
<doc id="1111398" url="https://pl.wikipedia.org/wiki?curid=1111398" title="Jackie Wright">
Jackie Wright

John „Jackie” Wright (ur. 24 września 1904 w Belfaście, zm. styczeń 1989 tamże) - północnoirlandzki aktor komediowy, najbardziej znany jako "mały łysy dziadek" ("Little Jackie") z The Benny Hill Show, występujący w programie przez trzy dekady od lat 60 XX wieku. W wielu scenach nagranych w przyśpieszeniu Benny Hill rytmicznie klepał jego łysą głowę, co stało się jednym ze znaków rozpoznawczych Wrighta, jak i całego programu.

</doc>
<doc id="1111402" url="https://pl.wikipedia.org/wiki?curid=1111402" title="Trzeci rząd lorda Melbourne">
Trzeci rząd lorda Melbourne

Drugi rząd Williama Lamba, 2. wicehrabiego Melbourne, podał się do dymisji. 7 maja 1839 r. królowa Wiktoria powierzyła misję formowania rządu Robertowi Peelowi. Peel próbował jednak zmienić damy dworu królowej, co napotkało na opór tej ostatniej. 10 maja Peel doszedł do wniosku, że w tej sytuacji nie da rady stworzyć rządu. Premierem został ponownie Melbourne. Funkcję tę pełnił do 30 sierpnia 1841 r., kiedy partia wigów przegrała wybory powszechne.

</doc>
<doc id="1111408" url="https://pl.wikipedia.org/wiki?curid=1111408" title="Stadion WKS Wawel">
Stadion WKS Wawel

Stadion WKS Wawel – wielofunkcyjny stadion sportowy położony przy ulicy Podchorążych w Krakowie, należący do gminy miejskiej Kraków. Jest siedzibą wielosekcyjnego klubu WKS Wawel Kraków. 
Historia stadionu.
Przed budową stadionu piłkarze Wawelu korzystali z boiska Łobzowianki na tzw. Małych Błoniach, w okolicach dzisiejszych ulic Armii Krajowej i Stanisława Przybyszewskiego.
11 października 1951 na terenach parku pałacowego w Łobzowie otwarto kompleks sportowy z boiskiem piłkarskim i krytą drewnianą trybuną, której konstrukcja miała zająć trzy tygodnie. Dzień później, w dzień Wojska Polskiego, stadion zainaugurował mecz OWKS Kraków – Spójnia Kraków (obecnie odpowiednio Wawel i Dąbski KS), wygrany przez gospodarzy 5:3. 
W latach 1974–1978 obok stadionu powstała wielofunkcyjna hala sportowa, w której po remoncie w 1986 znalazły się biura WKS Wawel. W 1989 stadion zyskał poszerzoną tartanową bieżnię, która umożliwiła rozgrywanie na nim zawodów rangi międzynarodowej. 
W 2007 stadion i obiekty sportowe WKS Wawel od Wojska Polskiego wykupiła gmina miejska Kraków, w której imieniu zarządza nimi Zarząd Infrastruktury Sportowej w Krakowie. 
W 2010 z powodu zagrożenia zawaleniem wyłączono z użytku zabytkową drewnianą trybunę od strony ulicy Bartosza Głowackiego. W późniejszych latach jej część była warunkowo dopuszczana do użytku, jednak w 2014 ZIS ogłosił niezrealizowane do dzisiaj plany budowy nowej, a w 2020 trybuna została ostatecznie rozebrana. Na stadionie Wawelu po budowie nowej trybuny i modernizacji do III kategorii PZLA mają odbyć się zawody w łucznictwie w ramach Igrzysk Europejskich 2023. 
Po wyburzeniu drewnianej trybuny pojemność stadionu wynosi 1170 miejsc siedzących na wale ziemnym od strony wschodniej. Od 2016 sportowcy i mieszkańcy Krakowa mogą korzystać z nowoczesnej tartanowej nawierzchni i wyposażenia lekkoatletycznego, w tym skoczni i rzutni.
Od strony północnej stadionu miał znajdować się kopiec Esterki, zrównany z ziemią w trakcie budowy obiektu albo we wczesnych latach powojennych.
Gospodarze stadionu.
Oprócz występujących w krakowskiej klasie B piłkarzy Wawelu, mecze domowe rozgrywa tu zespół futbolu amerykańskiego, Kraków Kings.
W latach 1963–1966 gościł piłkarzy Cracovii, którzy korzystali z wojskowego obiektu po pożarze stadionu przy ulicy Kałuży w grudniu 1963. "Pasy" na boisku Wawelu wywalczyły awans do ówczesnej I ligi. W 1957 i 1965 stadion był areną towarzyskich derby Krakowa w piłce nożnej, w których Wisła Kraków pokonała Cracovię odpowiednio 4:1 i 2:0. 
Swoje spotkania rozgrywały tu także Garbarnia Kraków i Wisła II Kraków. Do 2014 stadion WKS Wawel był miejscem dorocznych meczów piłkarskich między reprezentacjami krakowskich I Liceum Ogólnokształcącego ("Nowodworek") i II Liceum Ogólnokształcącego ("Sobieski").

</doc>
<doc id="1111409" url="https://pl.wikipedia.org/wiki?curid=1111409" title="Stanisław Pasynkiewicz">
Stanisław Pasynkiewicz

Stanisław Pasynkiewicz (ur. 28 marca 1930 w Włodzimierzu Wołyńskim, zm. 15 listopada 2021) – polski chemik, profesor nauk chemicznych, działacz komunistyczny, wykładowca akademicki Politechniki Warszawskiej, w latach 1973–1981 rektor uczelni, członek korespondent Polskiej Akademii Nauk.
Życiorys.
Wykształcenie i działalność naukowa.
Urodził się w 1930 we Włodzimierzu Wołyńskim. Jego rodzicami byli Wojciech Pasynkiewicz i Olga Liszyn. W 1950 ukończył Liceum im. Tadeusza Kościuszki w Toruniu, następnie rozpoczął studia na Wydziale Chemicznym Politechniki Warszawskiej, w 1956 uzyskał tytuł magistra inż., jego praca dyplomowa nosiła tytuł: „Utlenianie akroleiny do kwasu akrylowego na katalizatorze wanadowym”. W 1955 został asystentem w Katedrze Technologii Organicznej Politechniki Warszawskiej. W 1960 uzyskał doktorat z chemii, rozprawa doktorska nosiła tytuł: „Reakcje glinu metalicznego z chlorkami alkilów w celu otrzymania związków glino-organicznych służących do polimeryzacji etylem metodą bezciśnieniową”. Habilitował się w Politechnice Śląskiej w Gliwicach w 1965. W 1970 uzyskał nominację na profesora nadzwyczajnego, a pięć lat później na profesora zwyczajnego. W roku 1970 został dyrektorem Instytutu Chemii i Technologii Organicznej, funkcję tę sprawował do 1973, a przez następne lata był kierownikiem Zakładu Katalizy Homogennej i Chemii Metaloorganicznej. W latach 1969–1971 sprawował funkcję dziekana Wydziału Chemicznego PW.
W latach 1973–1981 sprawował funkcję rektora Politechniki Warszawskiej. Zrezygnował z tej funkcji w styczniu 1981 na skutek protestów uczelnianej „Solidarności”. W tym okresie nastąpił szybki rozwój kadry naukowo-dydaktycznej, powołano trzy instytuty – Instytut Inżynierii Chemicznej, Instytut Inżynierii Materiałowej i Instytut Transportu, a także zrealizowano kilka istotnych inwestycji m.in. wybudowano gmachy wydziałów Inżynierii Lądowej i Inżynierii Sanitarnej. S. Pasynkiewicz nawiązał współpracę z wieloma ośrodkami naukowymi w Polsce – Polską Akademią Nauk, Polskim Towarzystwem Chemicznym i za granicą – Central Institut für Organische Chemie w Berlinie, Instytutem Elementoorganicznych Związków Akademii Nauk w Rosji i uczelniami: University of Amherst i Georgia Technology University w Stanach Zjednoczonych.
Zakres badań prowadzonych przez S. Pasynkiewicza dotyczył przede wszystkim związków metaloorganicznych, katalizatorów homogennych, mechanizmów reakcji. W latach 1959–1995 S. Pasynkiewicz opatentował przeszło 40 wynalazków. Pod jego kierunkiem powstały 34 prace doktorskie, habilitowało się 10 osób, natomiast 4 uczniów uzyskało stopień profesora tytularnego.
Pracował jednocześnie w Instytucie Chemii Przemysłowej im. prof. Ignacego Mościckiego.
W 1976 został członkiem korespondentem Polskiej Akademii Nauk. Był również członkiem Polskiego Towarzystwa Chemicznego, a od 2001 honorowym przewodniczącym Federacji Europejskich Towarzystw Chemicznych.
Działalność polityczna.
Należał do Związku Młodzieży Polskiej, a od 1950 do 1951 był kierownikiem wydziału w zarządzie wojewódzkim tej organizacji w Bydgoszczy. W 1948 wstąpił do Polskiej Partii Robotniczej, a następnie do Polskiej Zjednoczonej Partii Robotniczej. W latach 1949–1950 wchodził w skład Komitetu Miejskiego PZPR w Toruniu. Od 1951 do 1953 oraz od 1961 do 1965 pełnił funkcję I sekretarza oddziałowej organizacji partyjnej przy Wydziale Chemicznym Politechniki Warszawskiej, a od 1956 do 1959 wchodził w skład Egzekutywy tej OOP. W latach 1951–1954 był II sekretarzem, a następnie instruktorem Komitetu Uczelnianego PZPR na PW. Od 1965 do 1967 pełnił ponownie funkcję sekretarza KU. W latach 1975–1981 był kolejno zastępcą członka i członkiem Komitetu Warszawskiego PZPR, a od 1979 do 1981 członkiem Egzekutywy tego Komitetu.
Nagrody, wyróżnienia, odznaczenia.
Wielokrotnie wyróżniany nagrodami sekretarza naukowego PAN i ministra edukacji narodowej.
Ważne publikacje.
Autor:
Współautor:
Autor przeszło 220 artykułów.

</doc>
<doc id="1111410" url="https://pl.wikipedia.org/wiki?curid=1111410" title="Musztra paradna">
Musztra paradna

Musztra paradna – szczególna odmiana musztry formacji zmilitaryzowanych (zazwyczaj wojskowych, ale także policyjnych, strażackich itp.) opracowywana na potrzeby pokazów publicznych (parad).
Każdy taki pokaz reżyserowany jest indywidualnie z uwzględnieniem właściwości miejsca pokazu (np. plac apelowy, stadion, plac miejski, ulica itp.) i zawiera zazwyczaj elementy przemarszu (defilada) oddziałów pieszych lub konnych, najczęściej wraz z orkiestrą wojskową (policyjną, strażacką). Pokazy musztry paradnej wzbogacone być mogą też przez pokazy chwytów bronią, pokazy przemarszów oddziałów ze zmianami kierunku lub przeplataniem się kierunków marszu, a także przez umundurowanie części oddziałów uczestniczących w pokazie w różny sposób (w tym – w mundury historyczne); często niektórym oddziałom towarzyszą poczty sztandarowe. Niekiedy pokazowi musztry paradnej towarzyszy salwa honorowa – bądź to artyleryjska, bądź z osobistej broni palnej uczestników pokazu.
Elementy musztry paradnej występują także podczas zmian wart, np. przy pałacach królewskich (Wielka Brytania, Dania, Norwegia itp.) lub książęcych (np. Monako), a w krajach niebędących monarchiami – na przykład podczas zmian wart w miejscach takich jak Grób Nieznanego Żołnierza w Warszawie, w szczególności w dniach uroczystości państwowych.

</doc>
<doc id="1111412" url="https://pl.wikipedia.org/wiki?curid=1111412" title="Giovanni Battista Savelli">
Giovanni Battista Savelli

Giovanni Battista Savelli (ur. 6 września 1427 w Rzymie, zm. 18 września 1498 w Castel Gandolfo) – włoski kardynał.
Życiorys.
Pochodził z rzymskiego rodu arystokratycznego, z którego wywodził się papież Honoriusz IV. Niewiele wiadomo o jego młodości. Przeznaczony do stanu duchownego, został protonotariuszem apostolskim. Gubernator Bolonii 1468-1470 i Perugii (do 1474). W maju lub czerwcu 1471 papież Paweł II mianował go (wraz z trzema innymi duchownymi) kardynałem "in pectore", ponieważ jednak nominacja ta została ujawniona dopiero po śmierci papieża, nie został wówczas przyjęty do kolegium kardynalskiego. Legat papieski w Perugii 1471-80. Papież Sykstus IV na konsystorzu 15 maja 1480 mianował go kardynałem diakonem Santi Vito e Modesto i wysłał z misją dyplomatyczną do Republiki Genui. Po powrocie z Genui ponownie został legatem w Perugii (1481-1482). W 1483 w związku konfliktem papiestwa z królem Neapolu Ferdynandem został oskarżony o zdradę i uwięziony wraz z kardynałem Giovannim Colonną. Spędził w więzieniu w zamku św. Anioła ponad 11 miesięcy, zanim na konsystorzu 15 listopada został uniewinniony. Od 17 marca 1484 roku do śmierci kardynał diakon San Nicola in Carcere. Uczestniczył w konklawe 1484. Wybrany wówczas papież Innocenty VIII mianował go legatem w Bolonii. Uczestniczył w konklawe 1492, na którym poparł kandydaturę Rodrigo Borgia. Borgia, już jako papież Aleksander VI, odwdzięczył mu się nominacją na administratora diecezji Majorka (31 sierpnia 1492, zrezygnował z niej 27 marca 1493), legata w Spoleto (31 sierpnia 1492, potwierdzona 15 stycznia 1495) oraz archiprezbitera Bazyliki Santa Maria Maggiore (od września 1492). Był bliskim współpracownikiem Aleksandra VI w okresie jego zmagań z królem Francji Karolem VIII. Zmarł w swoich posiadłościach rodowych w Castel Gandolfo.

</doc>
<doc id="1111413" url="https://pl.wikipedia.org/wiki?curid=1111413" title="Zagubieni (seria 3)">
Zagubieni (seria 3)

Trzeci sezon amerykańskiego serialu Zagubieni miał swoją premierę w Stanach Zjednoczonych i Kanadzie 4 października 2006 roku, a jego ostatni odcinek został wyemitowany 23 maja 2007 roku. Trzecia seria, kultowego już, serialu opowiadała o dalszych losach grupy ludzi, którzy w wyniku katastrofy samolotu jakim lecieli, rozbili się na tajemniczej wyspie. Akcja całego sezonu rozgrywa się w okresie od 28 listopada do 23 grudnia 2004 roku. Trzeci sezon serialu poświęcony jest „Innym” - tajemniczym mieszkańcom wyspy.
Sezon trzeci Zagubionych został wydany na DVD pt. "Lost: The Complete Third Season – The Unexplored Experience", 11 grudnia 2007 w Stanach Zjednoczonych. Serial jest dostępny w formie siedmiodyskowego boxa DVD oraz, składającego się z sześciu dysków, wydania Blu-ray.
Seria została wyprodukowana przez Touchstone Television (obecnie ABC Studios), Bad Robot Productions oraz Grass Skirt Productions. Była ona emitowana przez ABC w Stanach Zjednoczonych. W odpowiedzi na prośby amerykańskich fanów, zostały zmienione zasady emitowania serialu. W przeciwieństwie do dwóch poprzednich sezonów, odcinki tej serii nadawane były w dwóch blokach. Pierwszy składał się z sześciu epizodów, emitowanych w każdą środę o godz. 21. Następnie, po dwunastotygodniowej przerwie, w telewizji można było obejrzeć szesnaście kolejnych odcinków trzeciej serii, jednak tym razem o godz. 22. Każdy odcinek trzeciej serii Zagubionych przyciągał przed ekrany średnio ok. 14.6 mln Amerykanów, co dawało siedemnasty wynik wśród aktualnie oglądanych programów, a także dziewiąte miejsce wśród ludzi przedziału wiekowego 18-49.
Pierwszy blok spotkał się ze sporą krytyką, spowodowaną m.in. coraz większą ilością tajemnic oraz pytaniami bez odpowiedzi. Padały również zarzuty o to, iż w odcinkach zbyt mało czasu poświęca się głównym postaciom. John Locke, grany przez Terry’ego O’Quinna, który w drugiej serii był postacią najczęściej pojawiającą się we wszystkich odcinkach, w trzecim sezonie wystąpił w zaledwie trzynastu z dwudziestu dwóch, czyli tylko dwóch więcej niż grający gościnną rolę M.C. Gainey. Drugi blok trzeciej serii powstrzymał nieco krytykę, dostarczając odpowiedzi na część zagadek. Trzecia seria Zagubionych otrzymała sześć nominacji do Primetime Emmy Award, jednak jedyną nagrodę zdobył grający Johna Locka, Terry O’Quinn.
Lista odcinków.
&lt;onlyinclude&gt;&lt;/onlyinclude&gt;

</doc>
<doc id="1111421" url="https://pl.wikipedia.org/wiki?curid=1111421" title="7 Rewelski Pułk Piechoty">
7 Rewelski Pułk Piechoty

7 Rewelski Pułk Piechoty im. Generała Tuczkowa IV (ros. "7-й пехотный Ревельский генерала Тучкова 4-го полк") - pułk piechoty okresu Imperium Rosyjskiego.
Historia pułku.
Sformowany 2 września 1769 za panowania carycy Katarzyny II Wielkiej, rozformowany w 1918.
Święto pułkowe: 16 sierpnia. Dyslokacja w 1914: Pułtusk ("Пултуск").
Pułk brał udział w działaniach zbrojnych epoki napoleońskiej, a także działaniach zbrojnych okresu I wojny światowej.
Od 1822 roku jego dowódcą był podpułkownik Georg von Maydell.

</doc>
<doc id="1111423" url="https://pl.wikipedia.org/wiki?curid=1111423" title="In Rainbows">
In Rainbows

In Rainbows – siódmy album studyjny angielskiej grupy rockowej Radiohead wydany 10 października 2007.
Ponieważ przed wydaniem płyty skończył się kontrakt Radiohead z koncernem EMI, a nie podpisano jeszcze nowego z żadną firmą, zespół zdecydował się na samodzielne jej wydanie w formie plików MP3 udostępnionych w sieci. W dniu premiery albumu, z oficjalnej strony zespołu ściągnięto go ponad milion razy. Przy ściąganiu można było oddać dobrowolną darowiznę, co zrobiło około 40% ściągających płacąc średnio 2 dolary. 31 grudnia 2007 album został wydany na płycie CD nakładem wytwórni XL Recordings. Promował go singel „Jigsaw Falling Into Place”, który dotarł do 30. miejsca brytyjskiej listy.
Zespół pracował nad nagraniem przez ponad dwa lata, od początku roku 2005. Wydanie "In Rainbows" kończy najdłuższą w karierze grupy przerwę między albumami – poprzedni, "Hail to the Thief", opublikowano w 2003.
Album jest laureatem nagrody Grammy w kategoriach "Best Alternative Music Album" i "Best Special Limited Edition Package" za rok 2009.
Lista utworów.
Wydanie na płytach kompaktowych obejmuje dodatkową płytę w formacie Enhanced CD, zawierającą dalszych osiem utworów oraz cyfrowe zdjęcia i grafiki:

</doc>
<doc id="1111428" url="https://pl.wikipedia.org/wiki?curid=1111428" title="Chantal Groot">
Chantal Groot

Chantal Groot (ur. 19 października 1982 w Amsterdamie) – holenderska pływaczka specjalizująca się w stylu dowolnym i motylkowym.

</doc>
<doc id="1111429" url="https://pl.wikipedia.org/wiki?curid=1111429" title="6 Lipawski Pułk Piechoty">
6 Lipawski Pułk Piechoty

6 Lipawski Pułk Piechoty Księcia Fryderyka Leopolda Pruskiego (ros. "6-й пехотный Либавский Принца Фридриха-Леопольда Прусского полк") - pułk piechoty okresu Imperium Rosyjskiego, sformowany 16 maja 1806 za panowania cara Aleksandra I Romanowa, rozformowany w 1918.
Święto pułkowe: 8 czerwca. Dyslokacja w 1914: Modlin ("Новогеоргиевск").
Pułk brał udział w działaniach zbrojnych epoki napoleońskiej, a także działaniach zbrojnych okresu I wojny światowej.

</doc>
<doc id="1111431" url="https://pl.wikipedia.org/wiki?curid=1111431" title="Światowa Federacja Giełd">
Światowa Federacja Giełd

Światowa Federacja Giełd - organizacja skupiająca najbardziej rozwinięte giełdy świata. Do federacji należeć mogą jedynie giełdy spełniające ściśle określone standardy dotyczące między innymi organizacji rynku, zasad obrotu i infrastruktury technicznej. Od 1994 roku jednym z członków tej organizacji jest Giełda Papierów Wartościowych w Warszawie.

</doc>
<doc id="1111432" url="https://pl.wikipedia.org/wiki?curid=1111432" title="5 Kałuski Pułk Piechoty">
5 Kałuski Pułk Piechoty

5 Kałuski Pułk Piechoty Imperatora Wilhelma I (ros. "5-й пехотный Калужский Императора Вильгельма 1-го полк") - pułk piechoty okresu Imperium Rosyjskiego.
Formowanie.
Święto pułkowe: 30 sierpnia. Dyslokacja w 1914: Modlin ("Новогеоргиевск"). Rozformowany w 1918.
Znaki wyróżniające.
Sztandar pułkowy został wyróżniony wstęgą przez króla pruskiego w 1868 r. Sztandar 4 batalionu został wyróżniony wstęgą 19.07.1888.
Pułk posiadał odznakę pułkową, ustanowioną 8.07.1911 r. Złoty krzyż maltański pokryty emalią niebieska i czerwoną, na wieńcu z liści laurowych i dębowych. Ranty złote z krążkami. Na odznace napisy: "1805-1905" oraz "100 lat", a także monogramy: na górze imperatora Wilhelma I, w centrum na kole w kolorze czerwonym imperatora Mikołaja II. Miał też pułkowy znaczek dwustronny z napisami "Na pamiątkę stulecia 5 Kałuskiego Pułku Piechoty im. Imperatora Wilhelma I".

</doc>
<doc id="1111433" url="https://pl.wikipedia.org/wiki?curid=1111433" title="Pole herbowe">
Pole herbowe



</doc>
<doc id="1111436" url="https://pl.wikipedia.org/wiki?curid=1111436" title="Konkrety.pl">
Konkrety.pl



</doc>
<doc id="1111439" url="https://pl.wikipedia.org/wiki?curid=1111439" title="Materiały magnetycznie półtwarde">
Materiały magnetycznie półtwarde

Materiały magnetycznie półtwarde – umowna grupa materiałów wykazujących własności ferromagnetyczne, dla których wartość natężenia koercji HC zawiera się w granicach 1 – 10 kA/m.
Podobnie do magnetyków twardych, materiały półtwarde zachowują stan namagnesowania po usunięciu pola magnesującego. Jednakże niezbyt wysokie wartości koercji pozwalają na względnie łatwe usunięcie namagnesowania, lub też odwrócenie jego polaryzacji. Własność tę wykorzystuje się do przechowywania informacji. Jednym z najbardziej znanych zastosowań jest pamięć magnetyczna, np. dysk twardy.
Własności magnetyczne.
Pożądanymi parametrami materiału magnetycznie półtwardego są:
Zastosowanie.
Magnetyki półtwarde znajdują zastosowanie głównie do przechowywania informacji. Głównie są one wykorzystywane do:

</doc>
<doc id="1111440" url="https://pl.wikipedia.org/wiki?curid=1111440" title="Materiał magnetycznie półtwardy">
Materiał magnetycznie półtwardy



</doc>
<doc id="1111441" url="https://pl.wikipedia.org/wiki?curid=1111441" title="Magnetyk półtwardy">
Magnetyk półtwardy



</doc>
<doc id="1111442" url="https://pl.wikipedia.org/wiki?curid=1111442" title="Flaga gminy Krzęcin">
Flaga gminy Krzęcin



</doc>
<doc id="1111443" url="https://pl.wikipedia.org/wiki?curid=1111443" title="Magnetyk miękki">
Magnetyk miękki



</doc>
<doc id="1111444" url="https://pl.wikipedia.org/wiki?curid=1111444" title="Magnetyk twardy">
Magnetyk twardy



</doc>
<doc id="1111449" url="https://pl.wikipedia.org/wiki?curid=1111449" title="Marleen Veldhuis">
Marleen Veldhuis

Magdalena Johanna Maria Veldhuis; znana jako Marleen Veldhuis (ur. 29 czerwca 1979 w Borne) – holenderska pływaczka specjalizująca się krótkich dystansach, złota, srebrna i brązowa medalistka olimpijska, wielokrotna medalistka mistrzostw świata i Europy, rekordzistka świata.
Największym sukcesem pływaczki jest złoty medal igrzysk olimpijskich w Pekinie w wyścigu sztafetowym na dystansie 4 x 100 m stylem dowolnym. Holenderka płynęła wówczas w finale razem z Inge Dekker, Ranomi Kromowidjojo i Femke Heemskerk osiągając czas 3:33.76 min. Cztery lata wcześniej podczas igrzysk olimpijskich w Atenach zdobyła brązowy medal olimpijski w tej konkurencji. Jest sześciokrotną medalistką mistrzostw świata i jedenastokrotną mistrzostw Europy na dużym basenie. Medale i tytuły osiągała również na basenie 25 m (sześć tytułów MŚ i siedemnastokrotne mistrzostwo w ME).

</doc>
<doc id="1111450" url="https://pl.wikipedia.org/wiki?curid=1111450" title="Bank BPS Basket Kwidzyn">
Bank BPS Basket Kwidzyn

Bank BPS Basket Kwidzyn – polski klub koszykarski. W kwietniu 2007 roku awansował z I ligi do Dominet Bank Ekstraliga, najwyższej klasy rozgrywkowej w Polsce. W sierpniu 2009 zespół nie otrzymał licencji do gry w Ekstraklasie oraz I lidze z powodu braku przedstawienia gwarancji finansowych. Aktualnie drużyna gra na parkietach II ligi. Zespół MTS Basket Kwidzyn oficjalnie utworzony został w 1998 roku w Kwidzynie, lecz jego początki sięgają lat 40. XX wieku.
Hala.
Hala KCSiR
Adres:
82-500 Kwidzyn, ul. Mickiewicza 56 B
Liczba miejsc: 1500
Opuścili zespół.
W 2007 roku zespół opuścili:
W 2008 roku zespół opuścili:
Testów medycznych nie przeszli:
W 2009 roku zespół opuścili:
Wypożyczeni w sezonie 2007/08:

</doc>
<doc id="1111451" url="https://pl.wikipedia.org/wiki?curid=1111451" title="Kurhan Karagodeuasz">
Kurhan Karagodeuasz

Kurhan Karagodeuasz – kurhan należący do kultury plemion syndycko-meockich z IV wieku p.n.e., położony na południowo-wschodnim skraju miasta Krymsk w Kraju Krasnojarskim w Rosji.
Został odkryty w 1888. Jego pierwotna wysokość sięgała 12 m. Miał płaską górną powierzchnię i pochyłe ściany. Pod nasypem znajdowała się kamienna komora grobowa, przykryta drewnianymi balami, o długości 20,5 m, podzielona na 4 pomieszczenia, posiadająca drzwi po stronie zachodniej. W pierwszym pomieszczeniu znajdował się pochówek kobiety oraz wóz. W czwartym pomieszczeniu był pogrzebany mężczyzna, prawdopodobnie wódz, leżący w sarkofagu. W pomieszczeniach z pochówkami ludzkimi znajdowały się:
W innym pomieszczeniu znajdował się szkielet konia i resztki uprzęży, w tym złota płyta nagłowna ze scenami kultowymi.
Obecnie zabytki z kurhanu są przechowywane w petersburskim Ermitażu.

</doc>
<doc id="1111452" url="https://pl.wikipedia.org/wiki?curid=1111452" title="Prasowanie">
Prasowanie

Prasowanie – rodzaj obróbki mechanicznej polegający na zmianie geometrii oraz struktury obrabianego przedmiotu w wyniku wywierania nacisku na element obrabiany. Od kucia odróżnia ją fakt, że w przypadku prasowania wywierany jest nacisk statyczny, w przypadku kucia mamy do czynienia z naciskiem dynamicznym.
Można rozróżnić:

</doc>
<doc id="1111456" url="https://pl.wikipedia.org/wiki?curid=1111456" title="Przełęcz Beskidek (Pasmo Czantorii)">
Przełęcz Beskidek (Pasmo Czantorii)

Przełęcz Beskidek (czes. "Beskydek, Beskydské sedlo") – przełęcz (684 m n.p.m.) w Paśmie Czantorii w Beskidzie Śląskim. Znajduje się w głównym grzbiecie wspomnianego pasma, którym biegnie granica polsko-czeska. Oddziela Wielką Czantorię (na północy) od Małego Soszowa (na południu).
Przełęcz Beskidek stanowi połączenie między dolinami potoków: Jawornika (dopływ Wisły) po stronie wschodniej i Strzelmy (dopływ Głuchówki) po stronie zachodniej. Jest najniższym punktem wododziału Wisły i Olzy (czyli i Odry) na południe od szczytu Czantorii.
Grzbietem przez przełęcz biegnie polski pieszy, znakowany kolorem czerwonym szlak turystyczny z Wielkiej Czantorii (0:45 h, z powrotem 1:20 h) na Soszów Wielki (0:40 h w obie strony) i dalej na Stożek Wielki (Główny Szlak Beskidzki). W przeszłości równolegle do niego biegł niebieski szlak czeski. Z przełęczy sprowadzają natomiast szlaki: zielony (kiedyś czarny) na polską stronę, do Wisły Jawornika (0:30 h, z powrotem 0:45 h) oraz zielony na stronę czeską, do Nydka (1:00 h, z powrotem 1:15 h).
Przez przełęcz biegnie wąska, leśna droga z Wisły Jawornika do Nydku. Do czasu ustanowienia granicy w 1920 r. (a i później również) stanowiła ona dość uczęszczane przejście, łączące obie miejscowości. Po II wojnie światowej na przełęczy funkcjonowało przejście małego ruchu granicznego Beskidek – Beskydek 21 grudnia 2007 r. w związku z wejściem Polski do strefy Schengen przestało ono funkcjonować.

</doc>
<doc id="1111462" url="https://pl.wikipedia.org/wiki?curid=1111462" title="Piotr Grabowski (ur. 1968)">
Piotr Grabowski (ur. 1968)

Piotr Grabowski (ur. 8 lipca 1968 w Szczecinie) – polski aktor teatralny, telewizyjny i filmowy.
Kariera zawodowa.
W 1991 roku ukończył Państwową Wyższą Szkołę Teatralną im. Ludwika Solskiego w Krakowie i w tym samym roku zadebiutował na scenie Teatru im. Juliusza Słowackiego w Krakowie w "Klątwie" Stanisława Wyspiańskiego. Występował w teatrach krakowskich: im. Juliusza Słowackiego (1991–1997) oraz Narodowym Starym im. Heleny Modrzejewskiej (1997–2008). W latach 2008–2010 był aktorem Teatru Dramatycznego w Warszawie, a od roku 2014 występuje w Teatrze Narodowym w Warszawie.
Na dużym ekranie zadebiutował w melodramacie komediowym Waldemara Szarka "Oczy niebieskie" (1994) u boku Gustawa Holoubka. Później występował głównie w serialach.
Życie prywatne.
Był żonaty z aktorką Martą Konarską (ur. 1966), z którą ma dwoje dzieci: Aleksandrę i Macieja. Wziął z nią rozwód w 2008 roku. 30 kwietnia 2008, jego ówczesna partnerka, aktorka Anna Dereszowska urodziła ich wspólną córkę Lenę.

</doc>
<doc id="1111465" url="https://pl.wikipedia.org/wiki?curid=1111465" title="Obróbka mechaniczna">
Obróbka mechaniczna

Obróbka mechaniczna - ogólna nazwa obróbki, przy której następuje zmiana wymiarów zewnętrznych obrabianego elementu lub materiału poprzez oddzielanie fragmentów lub wywieranie nacisku mechanicznego.
Obróbka mechaniczna jest często przeprowadzana w połączeniu z innymi rodzajami obróbki, np. podwyższoną temperaturą (obróbka termiczna) lub w obecności czynników chemicznych (obróbka chemiczna).
Istnieją następujące rodzaje obróbki mechanicznej:

</doc>
<doc id="1111466" url="https://pl.wikipedia.org/wiki?curid=1111466" title="Lycaenops">
Lycaenops

Lycaenops (z gr. "wilcza twarz") – rodzaj drapieżnego terapsyda należącego do podrzędu gorgonopsów, żyjącego na terenie obecnej Afryki południowej od środkowego do późnego permu. Jego szczątki odkryto w warstwach cistecefali i daptocefali.
Było to zwierzę wielkości psa, długości około metra. Charakteryzowało się lekką budową ciała. Jego kończyny były względnie długie i dostosowane do biegu. Przednie były rozchylone na boki, podczas gdy kości udowe w kończynach tylnych miały charakter podobny do krokodylich i pozwalały na ich boczne (typowe dla gadów), jak i na pionowe (typowo ssacze) ułożenie. Czaszka była wydłużona i wysmukła. Przypominała z wyglądu czaszki terapsydów należących do podrzędu Biarmosuchia, ale była od nich dłuższa i masywniejsza. Pewne analogie w wyglądzie znajdujemy też u dzisiejszych wilków (stąd nazwa). "Lycaenops" miał duże kły (cecha charakterystyczna wszystkich gorgonopsów) o ząbkowanych brzegach. Para górna była większa. Zęby zakłowe były względnie niewielkie.
Najprawdopodobniej zwierzę to polowało w stadach. Jego łupem mogły padać roślinożerne dicynodonty, czy dinocefale, jak "Moschops". Przypuszcza się, że "Lycaenops" był stałocieplny, jednakże jedyny zachowany fragment skóry tego terapsyda pozbawiony jest włosów.

</doc>
<doc id="1111468" url="https://pl.wikipedia.org/wiki?curid=1111468" title="Riehen">
Riehen

Riehen (gsw. "Rieche") – szwajcarska gmina (niem. "Einwohnergemeinde") w kantonie Bazylea-Miasto, jedna z trzech gmin wchodzących w skład tego kantonu; poza Riehen są to miasto Bazylea i gmina Bettingen. Leży ona w pobliżu granicy Szwajcarii z Niemcami i Francją. Na jej terenie znajduje się muzeum zabawek "(Museum für Kultur und Spiel)".
Współpraca.
Miejscowość partnerska:

</doc>
<doc id="1111470" url="https://pl.wikipedia.org/wiki?curid=1111470" title="Blanka Mercère">
Blanka Mercère

Blanka Mercère (ur. 17 grudnia 1883 w Warszawie, zm. 16 grudnia 1937 tamże) – polska malarka, uczennica Olgi Boznańskiej, założycielka Szkoły Malarstwa i Rysunku w Warszawie.
Pierwsze lata edukacji.
W 1901 roku uczyła się w Szkole Rysunkowej w pracowni Adama Badowskiego w Warszawie, a następnie od 1904 roku uczęszczała na Wyższe Kursy dla Kobiet im. Adriana Baranieckiego w Krakowie. W tym samym czasie uczęszczała na wieczorowe kursy w pracowni Leona Wyczółkowskiego. W 1906 roku wyjechała do Zakopanego, gdzie podjęła pracę jako nauczycielka rysunku. W 1908 rozpoczęła studia w Académie Julian w Paryżu, a w 1914 w École des Beaux-Arts pod kierunkiem Jacques-Fernanda Humberta. Podczas studiów otrzymała kilka nagród, m.in. nagrodę Institut de France. W 1916 roku otrzymała dyplom uprawniający do nauczania w szkołach francuskich.
Działalność artystyczna.
Podczas pobytu we Francji utrzymywała bliskie kontakty z malarzem Olivierem Mersonem oraz z Marcelim Krajewskim, pod wpływem którego tworzyła pierwsze prace. On także namalował jej portret.
Podczas I wojny światowej pracowała w służbie cywilnej. Wykonała wówczas prace: "Śmierć ochotnika polskiego", "Spalenie wsi polskiej przez wojska pruskie" i "Pole bitwy w Polsce", które były reprodukowane w pismach francuskich. Po wojnie powróciła do Warszawy i do 1921 roku kierowała departamentem sztuki w Warszawie, Krakowie i w miastach prowincjonalnych. W 1921 roku została powołana na stanowisko profesora Szkoły Szkół Pięknych im. Wojciecha Gersona, gdzie od 1925 roku prowadziła pracownie malarstwa i kompozycji. W 1926 roku założyła własną szkołę sztuk pięknych przy ulicy Hożej 26, gdzie uczyła malarstwa freskowego.
Nagrody i wyróżnienia.
W latach 1910–1914 Mercère regularnie wystawiała swoje prace na salonie Société des Artistes Français. W 1910 roku za "Portret Matki" otrzymała nagrodę i stypendium na wyjazd do Włoch. Za obrazy: "Marta" (1913), "Portret pani Meysztowiczowej" (1914) i "Kobziarz" (1928) otrzymała prestiżowe nagrody na francuskich wystawach.
Zmarła w grudniu 1937.

</doc>
<doc id="1111471" url="https://pl.wikipedia.org/wiki?curid=1111471" title="Spoiwo farby drukowej">
Spoiwo farby drukowej

Spoiwo farby drukowej – substancje występujące w farbach drukowych, których zadaniem jest między innymi:
W zależności od rodzaju farby (techniki druku) w farbie występuje 15–60% spoiwa.

</doc>
<doc id="1111472" url="https://pl.wikipedia.org/wiki?curid=1111472" title="Przemiana promieniotwórcza">
Przemiana promieniotwórcza



</doc>
<doc id="1111475" url="https://pl.wikipedia.org/wiki?curid=1111475" title="Tadeusz Kazimierz Sowicki">
Tadeusz Kazimierz Sowicki

Tadeusz Kazimierz Sowicki (ur. 20 lipca 1915 w Krakowie, zm. 24 maja 1977 w Warszawie) – poeta, scenograf i malarz.
W 1935 ukończył gimnazjum matematyczno-przyrodnicze im. Augusta Witkowskiego w Krakowie. Zamieszkał w Warszawie, gdzie przez rok studiował w Wyższej Szkole Dziennikarskiej. Po odbyciu służby wojskowej w Wołyńskiej Szkole Podchorążych Rezerwy Artylerii, w 1937 r. rozpoczął studia na wydziale malarstwa i scenografii Akademii Sztuk Pięknych w Warszawie, równocześnie studiował na wydziale reżyserskimi w Państwowym Instytucie Sztuki Teatralnej.
II wojna światowa.
Studia przerwała wojna. Zmobilizowany, uczestniczył w wojnie obronnej 1939 r. Internowany na Węgrzech, trafił do obozu w Bregenc-Mayor, gdzie redagował pisemko satyryczne o życiu w obozie „Świecznik”. W 1940, po ucieczce z obozu, dołączył do utworzonej właśnie w Syrii Samodzielnej Brygady Strzelców Karpackich. W stopniu podporucznika artylerii brał m.in. udział w obronie Tobruku oraz w bitwie pod Gazalą. Po przekształceniu SBSK w 3 Dywizję Strzelców Karpackich, która weszła w skład 2 Korpusu Polskiego, jako zwiadowca pułku rozpoznawczego walczył we Włoszech o przełamanie Linii Gustawa i brał udział w zdobyciu Monte Cassino. Ranny w czerwcu 1944 r. w starciach nad rzeką Chienti, znalazł się z czasem w szpitalu w Szkocji i na front już nie wrócił. W listopadzie 1946 opuścił szeregi wojska. Odznaczony Krzyżem Walecznych (dwukrotnie) oraz Srebrnym Krzyżem Zasługi.
Twórczość.
Był jednym z licznej grupy żołnierzy-poetów Karpatczyków, w 1944 r. opublikował w Jerozolimie w wydawnictwie „W Drodze” tom wierszy "Zwrotnik Wilkołaka". Jego wiersze znalazły się również w zbiorze "Poezja Karpacka", pod redakcją Jana Bielatowicza (1943 r.) oraz w antologii "Poezja Polska 1939-45" wydanej w 1946 r. w Paryżu. Tworzył również scenografię do przedstawień teatralnych, wystawianych przez żołnierzy „Karpackiej” w Palestynie i Egipcie. W 1944 r. wydał drukiem nakładem również wydawnictwa „W Drodze” wespół ze Stanisławem Pleszczyńskim (pseudonim aktora Aleksandra Żabczyńskiego) sztukę "Garden party", której akcja rozgrywa się w Iraku w 1943 r.
W latach 1945-1946 kontynuował studia plastyczne w Slade School of Fine Art w Londynie. W grudniu 1946 roku wrócił do Polski, gdzie poślubił Marię Irenę Krężlewicz i przyłączył się do współtworzenia założonego przez nią Teatru Lalki i Aktora „Guliwer” w Warszawie. Był kierownikiem literackim i plastycznym tego teatru w latach 1947–1952. Sowiccy zostali zmuszeni do odejścia z teatru w 1952 r., gdy do niego na krótko powrócili w roku 1956, był w nim scenografem. W 1957 r. Sowiccy definitywnie opuścili „Guliwera”.
Tadeusz Sowicki był ponadto autorem scenografii do sztuk w m.in. teatrach lalek Baj oraz Arlekin, w Teatrze Małym i Syrena, pracował również przy scenografii do filmu "Kopernik" w 1972 r. Ponadto ilustrował książki dla dzieci oraz bajki na przezroczach. W latach 60. był również przewodniczącym sekcji scenografii Zarządu Głównego Związku Polskich Artystów Plastyków.
Z opowiadań wojennych oraz wierszy, szczególnie tych późniejszych, w PRL jedynie nieliczne ukazały się drukiem, a swoje obrazy pokazał dopiero na wystawie w Londynie na krótko przed śmiercią. W 2014 nakładem wydawnictwa Dom na Wsi ukazał się poemat "Polonez realistyczny" - swoista, gorzka rozmowa poety z rzeczywistością II RP, czasu wojny i PRL-u.
Pochowany na cmentarzu Powązki Wojskowe w Warszawie (kwatera B35-3-11).

</doc>
<doc id="1111476" url="https://pl.wikipedia.org/wiki?curid=1111476" title="65 Moskiewski Pułk Piechoty">
65 Moskiewski Pułk Piechoty

65 Moskiewski Pułk Piechoty Jego Wysokości - (ros. "65-й лейб-пехотный Московский Его Величества полк") - pułk piechoty okresu Imperium Rosyjskiego, sformowany 25 czerwca 1700 za panowania cara Piotra I Wielkiego.
Święto pułkowe: 5 października. Dyslokacja w 1914: Chełm.
Pułk wziął udział w działaniach zbrojnych epoki napoleońskiej, a także w działaniach zbrojnych okresu I wojny światowej.

</doc>
<doc id="1111477" url="https://pl.wikipedia.org/wiki?curid=1111477" title="Dave Valentin">
Dave Valentin

Dave Valentin, właśc. David Joseph Valentin (ur. 29 kwietnia 1952 w Nowym Jorku, zm. 8 marca 2017 tamże) – amerykański flecista jazzowy.
Początkowo zgłębiał tajniki gry na perkusji. Z powodu atrakcyjnego dźwięku, jego nauczyciel, Hubert Laws zasugerował mu grę tylko na flecie. Uczył się w Bronx Community College.
Valentin nagrał przeszło 15 albumów, zdradzających wpływy muzyki pop, R&amp;B i muzyki brazylijskiej oraz latin jazzu i smooth jazzu. W roku 2000 wystąpił w filmie "Calle 54" m.in. razem z Tito Puente.
Zmarł 8 marca 2017 w Nowym Jorku. Przyczyną śmierci były powikłania udaru mózgu i choroby Parkinsona.

</doc>
<doc id="1111479" url="https://pl.wikipedia.org/wiki?curid=1111479" title="67 Tarutyński Pułk Piechoty">
67 Tarutyński Pułk Piechoty

67 Tarutyński Pułk Piechoty Wielkiego Herzoga Oldenburskiego (ros. "67-й пехотный Тарутинский Великого Герцога Ольденбургского полк") - pułk piechoty okresu Imperium Rosyjskiego, sformowany 29 listopada 1796 (już po śmierci Katarzyny II Wielkiej a przed koronacją Pawła I Romanowa).
Święto pułkowe: 6 października. Dyslokacja w 1914: Kowel ("Ковель").
Pułk wziął udział w działaniach zbrojnych epoki napoleońskiej, a także w działaniach zbrojnych okresu I wojny światowej.

</doc>
<doc id="1111480" url="https://pl.wikipedia.org/wiki?curid=1111480" title="Międzynarodowa Federacja Szermiercza">
Międzynarodowa Federacja Szermiercza

Międzynarodowa Federacja Szermiercza, oficjalna nazwa: fr. Fédération Internationale d’Escrime (FIE) – ponadnarodowa organizacja, której podlegają wszystkie związki, zajmujące się szermierką sportową. Założona została 29 listopada 1913 roku, a jej siedzibą jest Lozanna w Szwajcarii. Aktualnie, prezydentem FIE jest Aliszer Usmanow.

</doc>
<doc id="1111482" url="https://pl.wikipedia.org/wiki?curid=1111482" title="Amunicja ślepa">
Amunicja ślepa



</doc>
<doc id="1111483" url="https://pl.wikipedia.org/wiki?curid=1111483" title="Finansowanie kampanii wyborczych w Polsce">
Finansowanie kampanii wyborczych w Polsce

Finansowanie kampanii wyborczych w Polsce rozpoczyna się wraz z chwilą ogłoszenia aktu prawnego właściwego organu o zarządzeniu wyborów, a kończy się na 24 godziny przed dniem ich odbycia i jest ściśle związane z działaniami komitetów wyborczych oraz z ich rodzajami. Aby uniknąć konfliktów oraz niesprawiedliwości na arenie politycznej, prawo wyborcze dyktuje zasady organizowania bojów o miejsca w parlamencie, opierając się na zasadach równości, powszechności oraz jawności.
Komitety wyborcze.
Komitet wyborczy, to zespół osób, który w imieniu partii politycznej oraz wyborców wykonuje czynności wyborcze, a w szczególności zgłasza kandydatów na posłów bądź senatorów i z prawem wyłączności, prowadzi kampanię wyborczą na ich rzecz.
Wyróżnia się trzy główne rodzaje komitetów wyborczych:
W przypadku partii politycznej rolę komitetu wyborczego odgrywa jej organ upoważniony do reprezentowania ugrupowania na zewnątrz. Ma on obowiązek powiadomienia Państwowej Komisji Wyborczej o zamiarze zgłoszenia własnych kandydatów na posłów bądź senatorów, z jednoczesnym dookreśleniem jednostek, które zostają obsadzone na stanowiskach pełnomocnika wyborczego oraz pełnomocnika finansowego komitetu wyborczego. Owo zgłoszenie, które jest jednocześnie warunkiem rozpoczęcia kampanii wyborczej na rzecz promowanych kandydatów, może zostać złożone tuż po ogłoszeniu decyzji o wyborach, ale nie później niż na 50 dni przed ich rozpoczęciem.
Koalicyjny komitet wyborczy powstaje wówczas, gdy partie decydują się startować w wyborach ze wspólnego ramienia, przy czym jedna partia, może istnieć tylko w jednej koalicji. W przypadku tego komitetu, musi on posiadać w swoim składzie co najmniej 10 osób wskazanych przez organy upoważnione do reprezentowania partii na zewnątrz oraz podobnie jak w poprzednim przypadku, pełnomocnika wyborczego oraz pełnomocnika finansowego komitetu.
Ostatni rodzaj komitetu, to komitet wyborczy wyborców, który może zostać zawiązany z inicjatywy co najmniej 15 obywateli mających prawo wybierania. Podobnie jak poprzednio, związek ten musi posiadać swojego pełnomocnika finansowego oraz wyborczego, który przedkłada Państwowej Komisji Wyborczej zawiadomienie o utworzeniu komitetu, ale tym razem łącznie z listą co najmniej 1000 podpisów obywateli mających prawo wybierania i popierających powstanie tegoż związku. Jest to jedyny podstawowy warunek, odróżniający ten rodzaj komitetu od dwóch pozostałych.
Każdy z wyżej wymienionych komitetów wyborczych może wszcząć działania wyborcze dopiero po wydaniu przez Państwową Komisję Wyborczą powiadomienia o przyjęciu zawiadomienia powołania komitetu, które jest dostarczane pełnomocnikowi wyborczemu po okresie 3 dni od jego złożenia, o ile nie budzi żadnych zastrzeżeń prawnych. Rozwiązanie zaś komitetu dokonuje się najczęściej po przyjęciu sprawozdania wyborczego komitetu przez Państwową Komisję Wyborczą, bądź po upływie 6 miesięcy od otrzymania dotacji podmiotowej z budżetu państwa, jeżeli takowa została przyznana.
Finansowanie kampanii wyborczej.
Finansowanie kampanii wyborczej jest jawne i zasadniczo sprowadza się do finansowania działalności komitetów wyborczych, za którą odpowiada pełnomocnik finansowy. Komitet może pozyskiwać i wydawać pieniądze jedynie na cele związane z wyborami i jedynie w ograniczonym przedziale czasowym, bowiem zabronione jest pozyskiwanie jakichkolwiek środków finansowych przez komitety po dniu wyborów oraz ich wydatkowania po dniu złożenia sprawozdania z działalności wyborczej dla Państwowej Komisji Wyborczej.
W przypadku komitetów wyborczych partii politycznych, ich jedynym źródłem finansowania działalności jest Fundusz Wyborczy, który partia zakłada w celu finansowania wyborów, w tym m.in. wyborów do Sejmu i Senatu. Środki tegoż funduszu mogą pochodzić jedynie z wpłat własnych partii politycznej oraz darowizn, spadków i zapisów jedynie od osób fizycznych. Łączna suma wpłat osoby fizycznej na Fundusz Wyborczy danej partii politycznej w jednym roku nie może przekraczać 15-krotności minimalnego wynagrodzenia za pracę. Jeżeli natomiast w danym roku kalendarzowym odbywają się więcej niż jedne wybory, suma ta ulega zwiększeniu do 25-krotności minimalnego wynagrodzenia za pracę.
Dla koalicyjnych komitetów wyborczych, źródłem finansowania mogą być, podobnie jak w przypadku odrębnych partii politycznych, specjalnie powołane fundusze wyborcze działające na tych samych zasadach.
Komitety wyborcze wyborców mogą przyjmować jedynie środki finansowe pochodzące od obywateli polskich mających stałe miejsce zamieszkania w Polsce.
W tym wypadku podobnie łączna suma wpłat od osoby fizycznej na rzecz jednego koalicyjnego komitetu wyborczego albo komitetu wyborczego wyborców nie może przekraczać 15-krotności najniższego wynagrodzenia za pracę pracowników obowiązującego w dniu poprzedzającym dzień ogłoszenia postanowienia o zarządzeniu wyborów.
Dodatkowo w wypadku komitetów wyborczych wyborców istnieje możliwość zaciągania zobowiązań kredytowych z przeznaczeniem na cele działalności wyborczej. We wszystkich przypadkach, środki służące prowadzeniu kampanii wyborczej muszą być gromadzone na rachunkach bankowych.
Jeżeli chodzi o samą działalność kampanijną, to komitety wyborcze mogą przeznaczać na jej cele jedynie ograniczone ilości środków finansowych, których limity ujęte są w dwie kategorie:
Procedura wyznaczania owych limitów jest następująca:
Dodatkowym ograniczeniem dla działalności komitetów jest kwota, jaką mogą one przeznaczyć na kampanię prowadzoną w formie reklamy, która to opiewa na 80% całości limitu wyborczego liczonego w wyżej przedstawiony sposób.
Dotacja podmiotowa.
Zarówno partie polityczne, które mają swoje komitety biorące udział w wyborach, jak również partie wchodzące w koalicje wyborcze oraz komitety wyborcze wyborców mają możliwość uzyskania specjalnych dotacji budżetowych, zwanych dotacjami podmiotowymi. Warunkiem otrzymania takiego wsparcia finansowego jest uzyskanie mandatu przez kandydata bądź kandydatów wystawionych przez dany komitet wyborczy. Im więcej mandatów tym lepiej, co wynika bezpośrednio z formuły liczenia wysokości dotacji podmiotowej, która przedstawia się następująco:
Dp=W/560xM
gdzie poszczególne symbole oznaczają:
Odpowiednio wyliczona kwota podmiotowa wypłacana jest w terminie 6 miesięcy od dnia stwierdzenia ważności wyborów.
Wszystko odbywa się pod nadzorem Państwowej Komisji Wyborczej, która bazuje na sprawozdaniach wyborczych, jakie przedstawiają jej poszczególne komitety wyborcze. Warto jest jeszcze dodać, że w sytuacji kiedy uzyskana przez komitet kwota pieniędzy do rozdysponowania na działalność wyborczą przekracza wydatki, to w przypadku komitetu wyborczego oraz koalicyjnego komitetu wyborczego, nadwyżka ta zostaje przekazana na konto Funduszu Wyborczego, nie później niż w ciągu 30 dni od przyjęcia sprawozdania wyborczego przez PKW. W przypadku natomiast komitetu wyborczego wyborców, nadwyżka powinna zostać przekazana na dobrowolny cel charytatywny najpóźniej do 6 miesięcy od wcześniej wspomnianego momentu.

</doc>
<doc id="1111485" url="https://pl.wikipedia.org/wiki?curid=1111485" title="Jiří Macháček">
Jiří Macháček

Jiří Macháček (ur. 6 lipca 1966 w Litomierzycach) – czeski śpiewający aktor, scenarzysta i autor tekstów.
Studiował prawo na Uniwersytecie Karola w Pradze. Nie ukończył studiów na DAMU.
Występował w kilku teatrach (Na Zábradlí, Sklep, Na Jezerce). Jego pierwszą większą rolą filmową była rola Roberta w "Powrocie idioty" Sašy Gedeona. Za rolę Jakuba w filmie "Samotni" (2000) Davida Ondříčka otrzymał Czeskiego Lwa za najlepszą męską rolę drugoplanową.
Jiří Macháček jest członkiem grupy muzycznej Mig 21, w którym śpiewa i pisze teksty. Z zespołem nagrał trzy albumy. Muzyka Mig 21 została wykorzystana w filmie "Skrzat" (2005) Tomáša Vorela, w którym Jiří Macháček zagrał rolę rzeźnika.
Wspólnie z Davidem Ondříčkiem napisał scenariusz do filmu "Jedna ręka nie klaszcze" (2003).

</doc>
<doc id="1111487" url="https://pl.wikipedia.org/wiki?curid=1111487" title="Avant rock">
Avant rock



</doc>
<doc id="1111493" url="https://pl.wikipedia.org/wiki?curid=1111493" title="Bergkamen">
Bergkamen

Bergkamen – niemieckie miasto położone w kraju związkowym Nadrenia Północna-Westfalia, w rejencji Arnsberg, w powiecie Unna, w Zagłębiu Ruhry Powierzchnia miasta wynosi 44,84 km², liczba ludności 50 587 (2010). 
W mieście rozwinął się przemysł chemiczny oraz metalowy.
Współpraca.
Miejscowości partnerskie:

</doc>
<doc id="1111498" url="https://pl.wikipedia.org/wiki?curid=1111498" title="Yarrow">
Yarrow

Zobacz też:

</doc>
<doc id="1111505" url="https://pl.wikipedia.org/wiki?curid=1111505" title="42 Pułk Piechoty (II RP)">
42 Pułk Piechoty (II RP)

42 Pułk Piechoty im. Generała Jana Henryka Dąbrowskiego (42 pp) – oddział piechoty Armii Polskiej we Francji, Wojska Polskiego i Armii Krajowej.
Pułk swój rodowód wywodzi od sformowanego w 1918 we Włoszech 3 Pułku Strzelców im. Józefa Poniatowskiego. W marcu 1919 przewieziony został do Francji, poddany reorganizacji i przemianowany na 1 instrukcyjny pułk Grenadierów – Woltyżerów, a potem na 13 pułk strzelców polskich. Po zjednoczeniu Armii Polskiej we Francji z Wojskiem Polskim, oddział otrzymał nazwę – 150 pułk Strzelców Kresowych, niedługo potem 42 pułk Strzelców Kresowych, by w styczniu 1920 przyjąć ostateczną nazwę 42 pułk piechoty.
Po przyjeździe do Polski pułk brał udział w przejmowaniu z rąk niemieckich Pomorza i zaślubinach Polski z morzem. Chrzest bojowy żołnierze przeszli 19 marca 1920 na Podolu, a następnie w składzie 18 Dywizji Piechoty brali udział w wyprawie kijowskiej. Podczas wojny z bolszewikami pułk walczył pod Mławą. Szlak wojenny zakończył nad rzeką Słucz w rejonie Kowla.
W okresie międzywojennym do 1922 pułk stacjonował w Twierdzy Osowiec, a następnie w Białymstoku przy ulicy Traugutta 3. W czasie wojny obronnej 1939 walczył w składzie macierzystej 18 Dywizji Piechoty w ramach Samodzielnej Grupy Operacyjnej „Narew”. Bronił między innymi odcinka „Ostrołęka” i walczył pod Nowogrodem. Rozbity 12 września w bitwie pod Łętownicą.
Formowanie i zmiany organizacyjne.
W grudniu 1918 roku komendant obozu w Santa Maria Capua Vetere kapitan marynarki Czesław Petelenz nakazał rozpocząć formowanie 3 Pułku Strzelców imienia ks. Józefa Poniatowskiego. Na dowódcę pułku został wyznaczony kapitan Witold Wartha. Do pułku wcielono Polaków, jeńców z cesarskiej i królewskiej Armii. W ciągu trzech tygodni zorganizowano trzy bataliony po cztery kompanie. Oddział nie posiadał uzbrojenia i ekwipunku. Żołnierze posiadali mundury c. i k. Armii.
4 marca 1919 roku oddział wyjechał z Włoch i udał się koleją do Francji. W Voulx I i III bataliony połączone zostały z trzema kompaniami instrukcyjnymi (nr 21, 22 i 23) złożonymi z francuskich oficerów i podoficerów oraz z Polaków, jeńców z armii niemieckiej i ochotników z Ameryki. Z połączonych pododdziałów zorganizowany został 1 instrukcyjny pułk Grenadierów – Woltyżerów. Broń, sprzęt techniczny i tabory jednostka otrzymała od 225 rezerwowego pułku piechoty. W maju tego roku oddział został przemianowany na 13 pułk strzelców polskich i włączono go w skład armii generała Józefa Hallera. 20 maja pułk rozpoczął przegrupowanie do Polski. Trzy dni później pierwszy transport kolejowy ze sztabem pułku przejechał granicę polsko-niemiecką. Po przybyciu do kraju zmieniono nazwę oddziału na 13 pułk strzelców pieszych. Dowództwo pułku i II batalion zostało rozlokowane we Włocławku, I batalion w Górnym Szpetalu i Lipnie, a III batalion w Kowalu. 1 września, po zjednoczeniu Armii Polskiej we Francji z Wojskiem Polskim, oddział otrzymał nazwę – 150 pułk Strzelców Kresowych. 28 października pułkowi nadano nazwę 42 pułku Strzelców Kresowych. 29 stycznia 1920 jednostka została po raz ostatni przemianowana na 42 pułk piechoty.
W grudniu 1919 batalion zapasowy pułku stacjonował w Białymstoku.
Pułk w walce o granice.
Decyzjami traktatu wersalskiego Polsce przypadła cześć Pomorza. W ramach Frontu Pomorskiego utworzona została Grupa gen. Stanisława Pruszyńskiego. Jej zadaniem było przejecie terytorium od Włocławka do wschodniego brzegu Wisły. W skład grupy wszedł między innymi 42 pułk Strzelców Kresowych. W styczniu 1920 pułk przybył do Lipna. Tu też stawiły się przydzielone pułkowi pododdziały: szwadrony 2 pułku szwoleżerów, baterie 11 pułku artylerii ciężkiej i 113 pułku artylerii polowej, pluton łączności, tabory i poczta polowa nr 329 i 318. 14 stycznia 1920 z Lipna do Kikoła pułk wyruszył dwoma kolumnami. Kolumna pod dowództwem płk. Jana Szyszkowskiego maszerowała przez Lipnicę, Popowo, Wąbrzeźno, Ostaszewo i Radzyń. Lewą kolumną dowodził początkowo por. Czechowski, a później kpt. Karol Jeżowski. Maszerowała ona przez Lubicz, Wąbrzeźno, Chełmżę i Chełmno. Obie kolumny 23 stycznia dotarły do Kikoła. Przyjęcie żołnierzy polskich przez ludność Pomorza było zazwyczaj serdeczne. Szczególnie uroczyście przebiegało powitanie pułku w Chełmnie i Grudziądzu. Do miasta wjechał samochodem gen. Stanisław Pruszyński i płk Jan Szyszkowski, a za nimi defilowały kompanie. W kościele katedralnym Kapituły Chełmińskiej odbyła się msza. W Grudziądzu pułk zajął dawne pruskie koszary i całością sił stacjonował w nowym garnizonie. 9 lutego 1920 reprezentacja pułku pojechała do Pucka na ceremonię zaślubin Polski z morzem. Podniesiono maszt z polską banderą, wbito w morze słup graniczny, a gen. Józef Haller wrzucił w morze dwa platynowe pierścienie.
5 marca 1920 pułk skierowany został transportem kolejowym poprzez Włocławek, Skierniewice, Kraków, Przemyśl, Lwów i Stanisławów na Podole w rejon Nowej Uszycy. 10 marca wszedł w skład Grupy gen. Franciszka Krajowskiego i obsadził rejon obrony nad rzeką Wierzbówką. 19 marca pułk wziął udział w wypadzie na Wierzbowiec i Kuryłówkę. Był to zarazem jego chrzest bojowy. 12 marca bronił Nowej Uszycy. Walczył też o Korajczyjowiec, Wierzbowiec, Zamiechów i Strugę.
W okresie wyprawy kijowskiej 18 Dywizja Piechoty uderzała po osi Bar – Żmerynka – Niemirów. 42 pułk piechoty rozpoczął marsz z rejonu Zamiechowa. Walczył pod Michałowcami, Doliniami, Szerogrodem, Ilińcami, Krasnem, Muratą i Lipowcem by w czerwcu znaleźć się w Oratowie. Pod Oratowem pułk kontratakował. Na stacji kolejowej znajdowały się trzy pociągi pancerne i oddziały bolszewickiej kawalerii. 5 czerwca rozpoczęło się natarcie. I/42 pp nacierał wzdłuż toru na stację kolejową, a III batalion z 8/18 pap miał odciąć odwrót pociągom pancernym. Nieprzyjaciel położył ogień trzech pociągów pancernych na obchodzący w rejon wiaduktu III batalion. Batalion zaległ. W sukurs batalionowi przyszedł pluton 8 baterii chorążego Jakuba Zielonki. Pluton celnym ogniem rozbił jeden z pociągi pancernych. 42 pp nie był jednak w stanie zablokować torów i pociągi bolszewickie zdołały się wycofać.
Rozpoczął się odwrót całej 6 Armii spod Kijowa. 13 czerwca działania opóźniające rozpoczął 42 pułk piechoty. 14 czerwca walczył z bolszewicką kawalerią pod Skitkami. Nad Bohem w okolicach Nowokonstantynowa przez szereg dni odpierał ataki nieprzyjaciela i tym samym umożliwił wycofanie się macierzystej dywizji oraz nawiązanie łączności taktycznej z 3 Armią. Pułk cofał się nadal przez Starokonstantynów, Szczurowiec, Ostróg, Buderoz, Słupcę, Obgów, Dubno, Krzemieniec, Werb, Rutki, Iwaszczuki, Wołoczyski, Radziwiłłów i Brody. Pod Sulżynem pułk rozbił silne oddziały kawalerii rosyjskiej. Wraz z dywizją brał udział w natarciu na Ostróg i zajął Kuniów. Potem z powodzeniem walczył pod Obgowem i toczył ciężki bój o Krzemieniec. Całkowicie rozbite zostały 403, 404 i 405 bolszewickie pułki piechoty. Zdobyto wozy taborowe, wzięto do niewoli ponad 30 jeńców. Po walkach pułk pozostawał w odwodzie.
W połowie lipca 1920 pułk ładował się na transporty kolejowe i miał być przewieziony do Tarnopola. Część pododdziałów była już w drodze. Wtedy wstrzymano załadunek i skierowano 42 pp do Werb pod Dubno. Potem pułk bił się jeszcze pod Iwaniami Pustymi i Chotyniem. Pod Iwaniszczukami został okrążony. 24 lipca wyszedł z okrążenia i ruszył na Radziwiłłów. Już 25 lipca zajął Brody, a po ciężkich bojach wycofał się na Olesko. Tu do sił głównych dołączył II batalion zawrócony spod Tarnopola i wszedł do walki pod Wołoczyskami.
W sierpniu 18 Dywizja Piechoty została ściągnięta pod Warszawę. 12 i 13 sierpnia w rejon koncentracji w okolicach Modlina przybył 42 pułk piechoty. Tu wcielono do pułku 200 osobową kompanię marszową. Po reorganizacji pułk przeszedł do Płońska. W dniach 15 i 16 sierpnia 1920 walczył w rejonie Sochocina nad Wkrą. Potem ścigał nieprzyjaciela i walczył pod Nasielskiem, Ciechanowcem, Olżynem oraz pod Sońskiem. 21 sierpnia zdobył Mławę. Po krótkim odpoczynku przerzucono go nad Bug do rejonu Dubienka – Kowel. Stąd nacierała w kierunku na Łuck i Kołki. Po przeprawieniu się przez Prypeć do Lubiąża, pułk skierowany został na Janów. Maszerował przez Jasiołdę, Łabiszyn i Dąbrowę i doszedł do Małkowicz. W rejonie Pińska, Łunińca i Łachwy nad Słucza zastało żołnierzy 42 pp zawieszenie broni. Tam jeszcze przez rok pełnił służbę na granicy.
W wojnie polsko-bolszewickiej zginęło 11 oficerów i 112 szeregowych. Za czyny dokonane na polu bitwy nadano żołnierzom 42 pp 32 Ordery Wojskowe Virtuti Militari V klasy oraz 189 Krzyży Walecznych .
Okres międzywojenny.
Po zawieszeniu broni II batalion skierowany został do Dawidgródka. Tam rozbroił oddziały gen. Stanisława Bułak-Bałachowicza i powrócił do macierzystego pułku. Dowództwo, I i II batalion stacjonowały w Łachwie, a III baon w Kożangródku. Od 18 marca 1921 w Łachwie pozostawał tylko II batalion, a pułk przeniesiony został do Łunińca i tam pozostawał do końca czerwca. W czerwcu II batalion wyjechał koleją do Białegostoku, I batalion pozostał na miejscu, a pułk bez dwóch batalionów pojechał do Pińska. 10 października 1921 pułk przegrupował się do Twierdzy Osowiec. Dopiero 27 kwietnia 1922 42 pułk piechoty (bez III baonu) przewieziony został na teren Okręgu Korpusu Nr I do Białymstoku. W Białymstoku, w dawnych koszarach 64 Kazańskiego pułku piechoty już od lipca 1919 przebywał batalion zapasowy pułku. To on przygotowywał pomieszczenia do przyjęcia macierzystego oddziału.
Oficerowie i podoficerowie z 42 pp szkolili się metodą kursową w Komorowie, Bydgoszczy, Grudziądzu oraz w ośrodkach dywizyjnych. Ćwiczenia w terenie odbywały się w pobliżu Białegostoku, ale i w Osowcu, Czerwonym Borze, Pohulance koło Wilna i w okolicach Grodna. Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 42 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych. W pułku zorganizowano też specjalną kompanię dla opóźnionych, która szkoliła rekrutów dla potrzeb całego DOK. Żołnierze ci wcześniej z różnych przyczyn opóźnili swoje stawiennictwo w macierzystej jednostce.
W pułku, dzięki pomocy Polskiego Białego Krzyża rozwijano kształcenie na poziomie szkoły powszechnej. Uczono czytania i pisania. Naukę prowadzili nauczyciele białostockich szkół. Realizowano też przysposobienie zawodowe przy pomocy Izby Rolniczej, a także specjalny kurs rolniczy. Miejscem, gdzie koncentrowała się działalność oświatowa i kulturalna pułku była świetlica żołnierska. Można tam było napić się herbaty, nabyć czasopisma i materiały piśmiennicze, posłuchać radia, a także specjalnych prelekcji zorganizowanych przez Zarząd Miasta. Od 1938 działało kino pułkowe ufundowane przez władze miasta. Dla podoficerów zawodowych zorganizowano Uniwersytet Żołnierski.
Już w 1921 w białostockim garnizonie powstała orkiestra pułkowa. Występowała na terenie miasta grając w Ogrodzie Miejskim i teatrze „Palace”, brała udział w konkursach na szczeblu okręgu korpusu i dywizji. Była atrakcją świąt 3 Maja, 11 Listopada, Bożego Ciała, Święta Żołnierza i święta pułkowego. Grała na balach, festynach, zabawach karnawałowych, a przede wszystkim na przysięgach i defiladach
W pułku działał również chór oraz teatr amatorski. Występowano w koszarach, w ogrodzie miejskim na Plantach oraz w pobliskich Pietraszach. Siedzibą teatru 42 pułku piechoty był budynek byłej Misji Amerykańskiej. Szczególnym uznaniem cieszyły się „rewie żołnierskie” wystawiane dla mieszkańców miasta.
W 1928 zawiązał się, pod przewodnictwem wojewody białostockiego Mariana Kirsta, komitet budowy pomnika żołnierzy 42 pp. Na uroczystości poświęcenia kamienia węgielnego przybył biskup polowy WP Stanisław Gall, inspektor armii gen. Edward Śmigły-Rydz, dowódca DOK gen. Jan Wróblewski i wielu innych przedstawicieli wojska, administracji państwowej i samorządowej. Dwa lata później pomnik zaprojektowany przez braci Jakuba i Kazimierza Juszczyków odsłonięto 30 listopada 1930 na skwerze w Parku Konstytucji 3 Maja.
W 1920 roku powstał Wojskowy Klub Sportowy 42 Pułku Piechoty Białystok, od 1932 znany pod nazwą Jagiellonia Białystok.
19 maja 1927 roku minister spraw wojskowych marszałek Polski Józef Piłsudski ustalił i zatwierdził dzień 23 maja jako datę święta pułkowego. Pułk obchodził swoje święto w rocznicę przekroczenia ówczesnej granicy polsko-niemieckiej w 1919 roku przez pierwszy transport pułku. Później święto pułku obchodzono 12 lipca, w rocznicę bitwy pod Krzemieniem, w 1920.
10 października 1938 roku minister spraw wojskowych generał dywizji Tadeusz Kasprzycki nadał 42 pułkowi piechoty nazwę „42 pułk piechoty im. generała Jana Henryka Dąbrowskiego.
3 maja 1939 u stóp Pomnika Niepodległości – Kościoła Św. Rocha odbyła się msza święta. Odprawił ją ks. dziekan Aleksander Chodyko. Po mszy odbyło się przekazanie armii sprzętu wojskowego – daru społeczeństwa Białegostoku. Pracownicy węzła kolejowego podarowali ciężki karabin maszynowy z zaprzęgiem i oporządzeniem. Huta Szkła także przekazała ckm. Nauczyciele i uczniowie Gimnazjum im. Henryka Sienkiewicza podarowali ckm z podstawą, zaś Gimnazjum Mechaniczno-Stolarskie – 2 ckm z podstawami. Pracownicy warsztatów kolejowych w Starosielcach ofiarowali żołnierzom ręczny karabin maszynowy i 20 masek przeciwgazowych.
12 lipca 1938 odbyła się konsekracja kościoła garnizonowego przy koszarach 42 pp. Dokonał jej biskup połowy WP Józef Gawlina w obecności kapelana 42 pp ks. Teofila Wdzięcznego oraz kadry dowódczej pułku.
Działania pułku w 1939.
Przygotowania do wojny.
23 marca 1939 roku sformowana została Samodzielna Grupa Operacyjna „Narew” pod dowództwem gen. bryg. Czesław Młota-Fijałkowskiego. Wchodząca w jej skład 18 Dywizja Piechoty miała zorganizować obronę na linii rzek Narew – Biebrza i zająć pozycje między Ostrołęką a Łomżą. 42 pułk piechoty, wzmocniony batalionem ON „Kurpie”, szwadronem 5 pułku ułanów oraz jednym dywizjonem 18 pal, miał bronić przepraw na Narwi w rejonie Wojciechowice – Kamionka.
Mobilizację alarmową w pułku rozpoczęto 24 sierpnia 1939 o 6.00. Przebiegała na ogół sprawnie: I batalion zakończył ją wieczorem tego samego dnia, II batalion rano 25 sierpnia, a III batalion 26 sierpnia. Rezerwiści kierowani byli do łaźni, poddawani przeglądowi lekarskiemu, a potem byli mundurowani, otrzymywali oporządzenie, broń i amunicję. Stawiennictwo szeregowców było wzorowe, z niewielkim opóźnieniem dotarli do pułku niektórzy oficerowie rezerwy. Wystąpiły natomiast trudności z uprzężą do pobranych chłopskich koni i furmanek.
Po osiągnięciu gotowości mobilizacyjnej pododdziały przegrupowały się do okolicznych wiosek: Bagnówka, Pietrasze, Sowlany, Zielona. W nocy z 26 na 27 sierpnia III batalion załadował się na wagony i pojechał do Ostrołęki. Potem marszem pieszym przeszedł pod Łaziska i tam zajął rubież ubezpieczeń. 27 sierpnia, przy szosie do Zielonej, odbyła się przysięga wojskowa i msza polowa. W kolejnych dniach w rejon odpowiedzialności wyjeżdżały następne bataliony.
Na miejscu okazało się, że schrony bojowe są jeszcze w trakcie budowy i brakuje urządzonych stanowisk strzeleckich. III batalion zajął wysuniętą pozycję w rejonie Łodziska – Olszewka. I batalion bronił Ostrołęki, mostu drogowego przez Narew na Myszyniec i Warszawę oraz kolejowego na Chorzele – Szczytno. Jego 3 kompania zajęła stanowiska na lewym skrzydle w rejonie mostu kolejowego, 1 kompania w centrum w rejonie mostu drogowego, cmentarza i więzienia, zaś 2 kompania na prawym skrzydle aż do Wojciechowic.
Działania bojowe w kampanii wrześniowej.
O 4.45 niemieckie samoloty wtargnęły na terytorium Polski i rozpoczęły bombardowanie węzłów komunikacyjnych i miast. Rozpoczęła się II wojna światowa.
Około 5.00 doszło do potyczek z niemieckimi patrolami wzdłuż prawie całej granicy. W rejonie Myszyńca Niemcy z powodzeniem uderzyli na polskie ubezpieczenia. Bezpośrednie zagrożenie zachodniego skrzydła kompanii ON „Myszyniec” spowodowało wycofanie się całej obsady obrony Myszyńca. Nieudolnie przeprowadzony kontratak kompanii ON „Kadzidło” nie dał rezultatu i Myszyniec pozostał w rękach nieprzyjaciela. Zaniepokojony przebiegiem akcji w rejonie Myszyńca dowódca Samodzielnej Grupy Operacyjnej „Narew” gen. Czesław Młot-Fijałkowski zdecydował się na osobistą interwencję. Około 16.00 udał się do leśniczówki Łodziska. Tam nakazał dowódcy III/42 pp przejść na rubież Łodziska. Jednocześnie podporządkował mu wszystkie oddziały znajdujące się na przedpolu Ostrołęki. Zdecydował też wycofać kompanie Obrony Narodowej za Narew, a por. Szewczykowi odebrano dowództwo nad kompanią ON „Myszyniec”.
W nocy z 1 na 2 września pluton 7 kompanii prowadził rozpoznanie na kierunku Myszyńca i stwierdził, że w miejscowości nie ma Niemców. Od rana Oddział Wydzielony „Łodziska” w składzie: III/42 pp, pluton działek ppanc. 37 mm, drużyna kolarzy 42 pp, patrol ze szwadronu pionierów Podlaskiej BK, bateria 18 pal, zajął pozycję obronną pod Ostrołęką wzdłuż rubieży Łodziska –Olszewka. W nocy z 2 na 3 września oddział wydzielony został wzmocniony 6 kompanią strzelecką z plutonem ckm. Rano 2 września oddziały niemieckiej 1 Brygady Kawalerii opanowały Wydmusy, a następnie Kadzidło. Wieczorem przeciwnik nawiązał styczność z oddziałami polskimi pod Łodziskami.
W tej sytuacji gen. Młot-Fijałkowski nakazał dowódcy 18 Dywizji Piechoty płk. Stefanowi Kosseckiemu użyć odwodowy 71 pułk piechoty do rozpoznania walką w rejonie Kadzidła. Działania poprzedzone miały być wypadem na Myszyniec siłami 1 kompanii z 71 pp. Kompania zaatakowała Myszyniec już po świcie 3 września. Nie został wykorzystany element zaskoczenia, a straty polskie były ogromne.
3 września 7 kompania 42 pp pod Olszówką odparła kolejne natarcie z kierunku Dylewa, a w pozostałych rejonach obrony pułku panował względny spokój. W Lelisie przygotowywano wspólne natarcie batalionów 71 i 42 pp. III/42 miał nacierać w kierunku Dylewa. Natarcie wyszło dopiero o 14.00 i okazało się spóźnione o całą dobę. Ani w Kadzidle, ani w Dylewie nie zastano już Niemców, a III batalion z 2 baterią 18 pal powrócił na pozycje w rejonie Łodzisk.
4 września o 20.00, na stanowisku dowodzenia dowódcy 42 pułku piechoty w Ostrołęce, gen. Młot-Fijałkowski rozpoczął kolejną odprawę. Omawiano sytuację w rejonie Różana. Wobec zagrożenia lewego skrzydła SGO, w uzgodnieniu z Wodzem Naczelnym zdecydowano, by w rejon Ostrołęki przesunąć oddziały 33 Dywizji Piechoty i odwodowy 71 pułk piechoty. Siły te winny być w gotowości do wsparcia Armii „Modlin”. Pododdziały 42 pp miały pozostać na swoich stanowiskach. Kolejne alarmujące meldunki z ranka 5 września wymusiły przyspieszenie przegrupowania, a Oddział Wydzielony „Łodziska” miał przejść z dotychczasowych stanowisk i zluzować batalion ON „Kurpie”. Wycofywanie spod Łodzisk odbywało się sprawnie i cały III batalion przeszedł nocą za Narew i po odpoczynku pomaszerował na Kamiankę. Zajął pozycję między I/134 pp i II/42 pp. Nad Narwią wystawił placówkę.
6 września oddział niemieckiej kawalerii dokonał udanego wypadu na kierunku Dzbądz – Brzuze i przed południem zdobył Chełsty. Przeprawiające się przez most w Różanie, oddziały niemieckie dotarły aż pod Czerwin i utworzyły przedmoście na rzece Orz. Niejasny podział kompetencji i odpowiedzialności dowódców polskich za utrzymanie obszaru w rejonie Różana, zakłócenia w łączności i zbyt skomplikowany proces decyzyjny sprawiły, że polskie oddziały nie zareagowały zbyt energicznie na zaistniałą sytuację. Droga dla niemieckich zagonów pancernych ku przeprawom na Bugu stała otworem. Przed całą SGO pojawiło się widmo głębokiego okrążenia. W tym dniu pozycje 42 pp były ostrzeliwane przez artylerię i samoloty wroga. Atakowała niemiecka piechota. Ostrołęka płonęła. Saperzy polscy wysadzili mosty na Narwi. Od ognia artylerii polskiej zniszczeniu uległ tartak za rzeką wraz z zapasami drzewa.
Nocą z 6 na 7 września efektowny sukces odnotował pluton z I batalionu, który przeprawił się za Narew i zaskoczył w Otoku kompanię z niemieckiej 12 Dywizji Piechoty. W ciągu dnia na odcinku obrony 42 pp panował względny spokój. Tylko artyleria niemiecka ostrzeliwała pozycje polskie. Odpowiadały jej działa 18 pułku artylerii lekkiej. Mimo grożącego niebezpieczeństwa okrążenia, pułk trwał nadal na swoich pozycjach, a reakcje przełożonych zdawały się nie uwzględniać niebezpieczeństwa. Nocą z 7 na 8 września niemiecka 12 DP zajęła bez walki Ostrów Mazowiecką. Tym sposobem dokonało się oskrzydlenie części SGO „Narew” od południa. Dopiero wtedy dowódca SGO nakazał zagiąć lewe skrzydło 18 Dywizji Piechoty. 42 pułk piechoty miał opuścić Ostrołękę i odejść za rzekę Ruż.
Rano 8 września baterie artylerii nadal toczyły pojedynek ogniowy. Działa niemieckie spowodowały pożary w mieście i straty w II batalionie. Polska artyleria odpowiedziała obezwładnieniem baterii przeciwnika usytuowanej we wsi Olszewo. Do dowództwa 42 pułku piechoty dotarł wreszcie mocno spóźniony rozkaz odejścia najkrótszą drogą za Ruż. Bataliony miały obsadzić linię obrony Rybaki – Łątczyn. Przemieszczenie rozpoczęło się po 20.30. Maszerowano po trzech drogach. Piaski i nieznany teren nastręczały niemało trudności piechurom i artylerzystom. Rano 9 września tylko kolumna I batalionu z 1 baterią 18 pal, dowództwami pułku i dywizjonu oraz taborami dotarła o świcie szosą Ostrołęka – Miastkowo – Łomża do lasów pod Tarnowem i stanęła w centrum wyznaczonej linii obronnej. Wystawiono ubezpieczenia obok szosy w pobliżu mostu na Rużu. II batalion z 3 baterią 18 pal „odnaleźli” zwiadowcy i dopiero w południe ta kolumna zajęła miejsca na północnym skrzydle. Kolumna III batalionu z 2 baterią 18 pal i batalionem ON dostała się pod ogień niemieckich samolotów. 9 kompania rozproszyła się. Z dużym opóźnieniem ta kolumna zajęła południowe skrzydło ugrupowania obronnego. 9 września pododdziały pułku wypoczywały nie niepokojone przez Niemców. Walczyło jedynie ubezpieczenie przy moście na szosie.
W tym czasie trwały ciężkie walki pod Nowogrodem i Łomżą. Dowódca pułku ppłk Wacław Malinowski otrzymał zadanie udzielenia pomocy obsadzie odcinka „Nowogród”. O 22.00 wydał rozkaz, by pod osłoną nocy przegrupować bataliony w rejon Nowogrodu i zluzować wykrwawiony III batalion 33 pułku piechoty. Następnie pododdziały miały podjąć próbę likwidacji niemieckiego przyczółka na lewym brzegu Narwi, a w razie niepowodzenia zorganizować obronę. W tym czasie, o czym sztab 18 Dywizji Piechoty nie wiedział, w okolicach Ostrowi Mazowieckiej Niemcy wprowadzili cztery wielkie jednostki, 33 DP i 41 DP odeszły za Bug, a XIX Korpus Pancerny Guderiana przełamał polską obronę pod Wizną. 18 DP już wówczas była zatem okrążona na obszarze od Jakaci po Rutki.
Jako pierwszy na wschód wyruszył I batalion kierując się na wzgórze 131, II batalion z I/18 pal maszerował do rejonu w okolice Sławca, zaś III batalion ubezpieczał odejście obu kolumn, a opuścić zajmowane pozycje mógł dopiero po zluzowaniu go przez batalion Obrony Narodowej „Kurpie”. Kompania rozpoznawcza skierowana została pod Mątwicę. Marsz pieszy nocą nadwyrężył siły piechurów. Na dodatek o świcie kolumny 42 pp zostały wykryte przez samoloty rozpoznawcze wroga i ostrzelane ogniem nękającym artylerii. Po przybyciu w wyznaczone rejony, kompanie okopały się. Przystąpiono też do przygotowania działań zaczepnych.
W wyniku oceny sytuacji dowódca 42 pp wydał rozkaz do natarcia:
Około 16.00 ruszyło natarcie. Baterie 18 pal położyły ogień na przeprawę w Szablaku oraz w rejonie mostu pod Nowogrodem. I batalion uderzył na Nowogród. Po wyruszeniu z podstawy wyjściowej, został w otwartym polu nakryty zmasowanym ogniem niemieckiej artylerii i ogniem lotnictwa bombowego. Natarcie załamało się, a batalion poniósł poważne straty. Poważnie ranny został dowódca batalionu, a dowodzenie przejął kpt. Zygmunt Perlitz. Natarcie rozpoczął też II batalion. Dotarł do przedmieść Nowogrodu, ale tu 4 i 6 kompania zaległy w ogniu. 5 kompania przedarła się na stanowiska obronne 9 kompanii 33 pułku piechoty i rozpoczęła luzowanie. Około 18.00 do walki wszedł odwodowy III batalion i uderzył na kierunku dworku, cegielni Mątwica i Szablaku. Zreorganizowany I batalion wykonał uderzenie pomocnicze i nacierał z lasku w pobliżu Sławca w kierunku luki między folwarkiem a cegielnią Mątwica. III batalion 42 pp, po osiągnięciu stanowisk 8 kompanii 33 pp i 2 kompanii 71 pp, zluzował je. I batalion na rubieży szosy Łomża - Nowogród zluzował 5 kompanię 33 pp. Dalsze natarcie III i I batalionu 42 pułku piechoty utknęło w zmasowanym ogniu nieprzyjaciela. Oddziały okopały się na osiągniętych pozycjach.
Około 20.30 10 września dowódca 42 pp ppłk Wacław Malinowski otrzymał rozkaz dowódcy dywizji, przekazany przez dowódcę artylerii dywizyjnej płk. dypl. Jana Bigo, do wycofania się z zajmowanych rubieży w kierunku na Zambrów. Ponieważ pododdziały były rozrzucone w terenie i nie miały łączności telefonicznej z dowódcą pułku, rozesłano do nich rozkazy wykonawcze przez gońców. Początek odwrotu wyznaczono na 22.00. Nakazano zachowanie absolutnej ciszy i maskowanie odejścia. Jako miejsce koncentracji pułku ustalono Czerwony Bór w rejonie Sierzputy – Marki. 9 kompania miała osłonić odejście pułku i w tym celu zająć stanowiska na wzgórzach na południowy wschód od Mątwicy, po obu stronach szosy Nowogród – Łomża, utrzymać się na nich do godzin południowych 11 września, a następnie wycofać się do rejonu koncentracji pułku.
Marsz rozpoczął się dużym opóźnieniem. III batalion ruszył dopiero o świcie. Wspólnie z piechotą maszerowały ocalałe jeszcze działa I dywizjonu 18 pal. W nakazanym rejonie gros sił pułku zdołało się zebrać dopiero około 12.00 11 września. Rano Niemcy uderzyli na osłaniającą odwrót 9 kompanię por. Władysława Kwiatyńskiego siłami dwóch batalionów. Około 10.00 kompania opuściła stanowiska. Straciła oba przydzielone jej dodatkowo ciężkie karabiny maszynowe i musiała pozostawić rannych pod opieką mieszkańców Janowa i Szczepankowa. W godzinach popołudniowych dotarła do rejonu koncentracji. Jej straty wynosiły około 50% .
Od godzin popołudniowych pułk kontynuował odwrót w kierunku Srebrnej. W osłonie pozostał III batalion z 3 baterią 18 pal. Około 18.00 odparł on natarcie niemieckiej jednostki zmotoryzowanej. Wieczorem rejon batalionu bombardowany był z powietrza. Dotarły do niego też grupy rozbitków ogarniętych paniką. W efekcie tych zdarzeń III batalion z 3 baterią pozostał w rejonie Sierzput całą noc i nie dołączył już nigdy do pułku. Maszerujące na Srebrną kolumny około 18.00 zaatakowane zostały przez niemieckie lotnictwo. Palący się las sprzyjał wybuchom paniki i rozpraszaniu się kolumn. Dopiero o świcie ponownie zebrana kolumna osiągnęła Krajewo. Kilka godzin później resztki pułku osiągnęły wskazany im rejon. 12 września pułk liczył już tylko około tysiąca żołnierzy. Rankiem znajdował się wciąż w Srebrnej, mając przed sobą na kierunku Łętownicy i Andrzejewa 71 pułk piechoty, a na północy i północnym - wschodzie 33 pułk piechoty.
Po przegranej bitwie pod Zambrowem, zadaniem 18 Dywizji Piechoty było wyjść z kotła okrążenia, przebić się w kierunku na Nur i przejść za Bug. Główne uderzenie w kierunku na Andrzejewo wykonywał 71 pułk piechoty. Natarcia o 9.00 i powtórzone o 14.30 nie przyniosły rezultatu. Dowódca dywizji płk Stefan Kossecki został ciężko ranny. Około 11.00 Niemcy uderzyli od zachodu i z kierunku Szumowo – Żabikowo. Walczono też o Srebrny Borek. W efekcie zbieżnych uderzeń, Niemcy zdobyli Srebrną i odcięli II batalion 42 pp od reszty ugrupowania dywizji. Batalion ten przetrwał do zmroku na skraju lasu żabikowskiego i nocnym atakiem na bagnety przełamał pierścień okrążenia, wrócił za szosę Zambrów – Ostrów Mazowiecka i schronił się w Czerwonym Borze. Po uporządkowaniu szyków i odpoczynku zdecydowano się na marsz w kierunku Białegostoku. Po 18.00 Niemcy wyprowadzili uderzenie ze Srebrnej i Paproci Dużej w kierunku Łętownicy na I batalion 42 pp. Atak odparto. Po 22.00 oddziały dywizji podjęły ostatnią próbę zorganizowanego wyjścia z okrążenia. Dowodzący oddziałem szturmowym płk Aleksander Hertel poległ, a natarcie załamało się. W nocy nieliczne grupy zdecydowały się przenikać przez ugrupowanie wroga na własną rękę. Udało się to między innymi około 120-osobowej grupie żołnierzy z ppłk. Wacławem Malinowskim na czele. Grupa przez Ruskołękę obeszła Andrzejewo od południa i zdołała dołączyć do Suwalskiej Brygady Kawalerii, a wraz z nią do Samodzielnej Grupy Operacyjnej „Polesie”. Ppłk Malinowski, wraz z nielicznymi już podkomendnymi, zakończył szlak bojowy 24 września pod Rawą Ruską.
Symbole pułkowe.
Sztandar.
21 sierpnia 1921 roku w Białymstoku marszałek Polski Józef Piłsudski wręczył pułkowi chorągiew, ufundowaną przez społeczeństwo Białegostoku. Stało się to możliwe dzięki staraniom prezesa Rady Miejskiej Feliksa Filipowicza i prezydenta miasta Bolesława Szymańskiego. Wybór daty uroczystości nawiązywał do walk żołnierze 42 pp pod Mławą i wyzwolenia z rąk bolszewickich Białegostoku. Uroczystość wręczenia sztandaru połączono z nadaniem honorowego obywatelstwa miasta Józefowi Piłsudskiemu. Mszę świętą celebrował biskup wileński Jerzy Matulewicz, a poświęcenia sztandaru dokonał ks. dziekan ppłk Jaworski. Gwoździe w drzewce sztandaru wbijali między innymi: bp Matulewicz, marsz. Józef Piłsudski, dowódcę 42 pp ppłk Jan Tabaczyński, wojewoda białostocki Paweł Popielawski, gen. Władysław Frankowski, gen. Aleksander Pajewski, prezesa Filipowicz, prezydent Szymański. Matkami chrzestnymi sztandaru były: żona prezydenta miasta Maria Szymańska, prezes Koła Polek Antonina Żołątkowska oraz sekretarz Rady Miejskiej Jadwiga Klimkiewicz. Sztandar pułku był już sztandarem przepisowym. Widniały na nim daty zajęcia Mławy i wypędzenia Niemców z Białegostoku oraz herb miasta. W 1939 roku uzupełniono emblematy i napisy na lewej stronie płachty sztandaru. Uzupełnienia na lewej stronie płata sztandaru zatwierdzone zostały w Dzienniku Rozkazów MSWojsk. nr 2 z 1939, poz. 20.
Powrześniowe losy sztandaru
Ze sztandarem 42 pp na wrześniowym szlaku zetknął się por. Jan Guzowski. Wczesnym rankiem 6 września w okolicach Czerwonego Boru por. Guzowski odnalazł sztandar 42 pp. Na polecenie mjr. Prefica przekazał go komendantowi garnizonu „Białystok” mjr. Riedlowi z 10 puł. Uczestniczył w tym akcie sierż. Leon Borowski. Por. Guzowski spotkał mjr. Riedla w maju 1942 w Teheranie. Oświadczył on, że sztandary zostały zabezpieczone na terenie Białegostoku, w pewnej odległości od koszar 10 puł. Kiedy i w jaki sposób sztandar 42 pp dostał się w ręce Niemców, nie zostało wyjaśnione. Znajdował się on wśród kilku polskich sztandarów eksponowanych w berlińskim Zeughausie. Na wniosek Muzeum WP, w wyniku przeprowadzonej kwerendy w Museum fur Deutsche Geschichte (Muzeum Historii Niemiec), mieszczącym się w budynku po byłym Zeughausie, odnaleziono w magazynach i przekazano do Warszawy w czerwcu 1971 siedem sztandarów Wojska Polskiego, a wśród nich sztandar 42 pp z Białegostoku.
Odznaka pamiątkowa.
17 września 1927 roku generał dywizji Daniel Konarzewski w zastępstwie ministra spraw wojskowych zatwierdził wzór i regulamin odznaki pamiątkowej 42 pułku piechoty. Odznaka ma kształt pięcioramiennego krzyża, którego ramiona pokryte są białą emalią. Na środku krzyża na tarczy nałożona miniatura orła (grotu) chorągwi pułkowej z wpisanym na cokole numerem „42”. Ramiona krzyża połączone są wieńcem laurowym, a pola między nimi wypełniają tarcze z emblematami i napisami: miniatura odznaki b. Armii Polskiej we Francji, herb Białegostoku, medalion z podobizną głowy kobiecej – symbolem Francji, tarcza z nazwami pól bitewnych „STRUGA”, „DUBIENKA”, „MŁAWA” „1920” i herb Królestwa Włoskiego. Oficerska – dwuczęściowa, wykonana w tombaku srebrzonym, emaliowana, łączona dwoma nitami.
Żołnierze pułku.
"Z tym tematem związana jest kategoria: ."
Upamiętnienie.
1 marca 2017 roku, w ramach obchodów Narodowego Dnia Pamięci „Żołnierzy Wyklętych”, Minister Obrony Narodowej Antoni Macierewicz nakazał 1 Podlaskiej Brygadzie Obrony Terytorialnej w Białymstoku przejąć i z honorem kultywować między innymi tradycje 42 pułku piechoty AK.
Rok 2022 Rada Miasta Białegostoku ogłosiła Rokiem 42 Pułku Piechoty upamiętniając w ten sposób 100-ną rocznicę przeniesienia pułku do Białegostoku i jego rolę w historii miasta.

</doc>
<doc id="1111508" url="https://pl.wikipedia.org/wiki?curid=1111508" title="Salwa honorowa">
Salwa honorowa

Salwa honorowa (salut) – wystrzał albo seria kilku wystrzałów oddanych w regularnych odstępach czasu, artyleryjski albo z osobistej broni palnej pododdziału żołnierzy lub policjantów, oddany zazwyczaj amunicją ślepą.
Dla uświetnienia pokazów musztry paradnej albo innych uroczystości upamiętniających ważne rocznice państwowe przewiduje się niekiedy oddanie salw honorowych. Zdarza się to także podczas uroczystych pogrzebów wojskowych – wówczas salwa honorowa składa się zazwyczaj z kilku wystrzałów oddanych równocześnie (salwą) w powietrze przez pluton lub kompanię żołnierzy. Według Jędrzeja Kitowicza za panowania Augusta III salwę honorową oddawała w czasie pogrzebów wojskowych Gwardia Koronna Piesza. Na pogrzebie szeregowego żołnierza trzykrotną salwę oddawało 12 żołnierzy, na pogrzebie podoficera – 24, chorążęgo i porucznika – 36, kapitana – pełna kompania, a oficera sztabowego – cały regiment. Uświetnienie ceremonii pogrzebowych salwą przysługiwało każdemu żołnierzowi, z wyjątkiem poległych w bijatykach karczemnych, burdach i pojedynkach.
W Policji, salwę honorową oddaje się, po złożeniu do grobu trumny lub urny, w czasie uroczystości pogrzebowej poległego na służbie policjanta lub zmarłego policjanta-emeryta (na wniosek rodziny).
Artyleryjska salwa honorowa oddawana jest zazwyczaj z kilku armat, strzelających kolejno i pojedynczo; wystrzałów w sumie oddaje się – w zależności od kraju i rodzaju ceremonii – kilka, kilkanaście lub kilkadziesiąt (często – dwadzieścia jeden; np. angielska nazwa salwy honorowej brzmi właśnie "21-gun salute", choć amerykański ceremoniał przewiduje również sytuacje, w których oddawana jest salwa dziewiętnastu albo siedemnastu wystrzałów). Liczba wystrzałów zależy także od pozycji najważniejszej osoby uczestniczącej w uroczystości, np. na początku XX wieku ceremoniał wojsk niemieckich przewidywał 33 wystrzały na cześć cesarza lub cesarzowej, 21 – króla, prezydenta i innych równorzędnych, 19 – marszałka i ambasadora itd. aż do jedynie 7 wystrzałów na cześć konsula i tylko 5 – wicekonsula.
W Polsce dla uczczenia najważniejszych osób w państwie oddawany jest salut narodowy – 21 salw; tzw. salut kontradmiralski to 18 salw. W Marynarce Wojennej zasady użycia salw honorowych opisuje ceremoniał morski – zbiór zwyczajów i tradycyjnych zasad postępowania na okręcie

</doc>
<doc id="1111509" url="https://pl.wikipedia.org/wiki?curid=1111509" title="Salut artyleryjski">
Salut artyleryjski



</doc>
<doc id="1111510" url="https://pl.wikipedia.org/wiki?curid=1111510" title="Tara Rum Pum">
Tara Rum Pum

Ta Ra Rum Pum – indyjski film z 2007 roku z Saif Ali Khanem i Rani Mukerji w rolach głównych. 3 lata wcześniej odnieśli oni wielki sukces tworząc parę w "Hum Tum" (2004). Film wyreżyserował Siddharth Anand, autor hitu "Salaam Namaste". Akcja filmu rozgrywa się w Nowym Jorku i pokazuje zwycięstwo wartości rodziny w zmiennych kolejach losu. Tematem filmu jest miłość w rodzinie, miłość między małżonkami i między rodzicami a dziećmi wypróbowana w sytuacji nieszczęścia.
Film ma odniesienia do filmów "Życie jest piękne" i "Człowiek ringu". Akcja filmu rozgrywa się w Nowym Jorku.
Fabuła.
Rajveer Singh pracuje jako mechanik w jednym z zespołów wyścigowych. Jednak jego prawdziwą pasją jest prowadzenie wyścigowych aut, dlatego często robi parę okrążeń w jednym z samochodów. Podczas jednej z takich prób zauważa go menedżer jego zespołu. Spełnia się marzenie Rajveera – zostaje kierowcą wyścigowym. Poznaje również piękną studentkę muzyki – Radhikę. Zakochują się w sobie i biorą ślub. Mają dwójkę dzieci, Rajveer osiąga coraz większe sukcesy i staje się najlepszym kierowcą wyścigowym w Stanach Zjednoczonych. Wydaje się, że nic nie może zakłócić ich szczęścia. Jednak gdy Rajveer ulega poważnemu wypadkowi, a lęk przed kolejnymi startami nie ustępuje, musi ze względów finansowych przenieść się wraz z rodziną do biednej dzielnicy.

</doc>
<doc id="1111512" url="https://pl.wikipedia.org/wiki?curid=1111512" title="Kyōto (stacja kolejowa)">
Kyōto (stacja kolejowa)

 – jeden z największych dworców kolei JR, funkcjonuje jako główny dworzec kolejowy w Kioto. Obecny budynek recepcyjny dworca należy do najwybitniejszych dzieł współczesnej architektury kolejowej na świecie (1997, proj. 原広司 Hiroshi Hara).
Położenie: 京都府 Kyōto-fu,　京都市 Kyōto-shi,　下京区 Shimogyō-ku.
Układ przestrzenny.
Dworzec znajduje się w południowej części śródmieścia; zamyka perspektywę ulicy 烏丸通 Karasuma-dōri, obecnie głównej, południkowej osi kompozycyjnej miasta. Poprzedzony jest placem o wymiarach ok. 290 × 110 m, na którym zlokalizowano pętlę autobusową, przestrzeń pieszą i podjazd z postojem taksówek. Po stronie południowej dworca odgięcie szerokiej ulicy idącej wzdłuż kolei (八条通 Hachijō-dōri) pozwoliło na urządzenie drugiego placu podjazdowego.
Na kompleks dworcowy składają się (od północy) budynek recepcyjny kolei　JR西日本 JR Nishi Nihon, kompleks peronów sieci wąskotorowej tej kolei (na poziomie terenu – 1F), kompleks dworca Tōkaidō Shinkansen, eksploatowany przez kolej JR東海 JR Tōkai, i stanowiący wydzielony element dworca, z częścią handlowo-recepcyjną umieszczoną pod peronami. Mieści on także czołowy dworzec kolei prywatnej 近畿日本鉄道 Kinki-Nippon Tetsudō (近鉄 Kintetsu).
Przekroczenie drogowe kompleksu dworca znajduje się na wschód od osi Karasuma-dōri; droga przebiega pod peronami Shinkansen, a następnie odgina się rampą na wiadukt nad wschodnią głowicą dworca sieci wąskotorowej.
Budynek dworca JR.
Budynek dworca, ustawiony po północnej stronie torów, założony jest na planie wydłużonego prostokąta o bokach ok. 440 × 60 m. Mniej więcej pośrodku długości budynku, na poziomie ulic (poz. 1F), znajduje się główne wejście i hall, od którego wybiegają na obie strony ciągi schodów, obsługujących kolejne 11 poziomów gmachu i towarzyszące im wewnętrzne tarasy. W części zachodniej (handlowej), na poziomie dachu urządzono taras widokowy z ogrodem. Nieco przesunięta na wschód względem głównego wejścia, na poziomie 2F, znajduje się oś nadziemnej galerii handlowo-komunikacyjnej, doprowadzającej ruch do peronów oraz wyprowadzającej na południową stronę dworca. Kasy dworcowe znajdują się w hallu głównym, na galerii oraz w przejściu podziemnym (poz. B2F) zbudowanym nad tunelem metra na wschód od osi głównego wejścia.
Zachodnią część budynku dworca zajmuje głównie dom towarowy　伊勢丹 „Isetan”, mający 11 kondygnacji nadziemnych i 2 podziemne. Układ tarasów i schodów lekkim skosem wcina się w kompleks handlowy. Natomiast wschodnia część budynku mieści m.in. hotel, teatr 京都劇場 "Kyōto Gekijō" i centrum mangi Osamu Tezuki. Podziemia handlowe zajmują dwie kondygnacje – dolna (B2F) rozciąga się również pod placem przeddworcowym.
Bogata forma nadana obszernej przestrzeni cyrkulacji pieszej daleko wykracza poza uwarunkowania funkcjonalne – jest przede wszystkim wystudiowaną kompozycją perspektyw, wglądów, panoram, otwarć i indywidualnie projektowanego detalu. Z perspektywą schodów oglądanych z hallu głównego, które znikają w rozświetlonej perspektywie tarasu widokowego, może równać się mało który motyw architektoniczny dworca kolejowego. Na tle walorów obiektu nikną jego wady; do nich zaliczyć można skomplikowaną i niezbyt jasną drogę od gigantycznego hallu głównego do peronów, ciasnotę i mało klarowny układ tych dojść, zwłaszcza podziemnych, jak również brak kontynuacji głównej osi poprzecznej dworca, kończącej się nieoczekiwanie na pierwszym peronie. Pewien niedosyt budzi także przesunięcie na zachód od osi Karasuma-dōri głównego wejścia i hallu, czyli punktu centralnego fasady i struktury budowli. Mimo to, jeśli po-modernistyczna architektura dworców miała przyczyniać się do atrakcyjności podróży koleją, to dworzec w Kioto jest jej ważnym przykładem.
Perony JR – sieć wąskotorowa.
Główny kompleks tworzą dwa perony boczne i trzy perony wyspowe, szerokości ok. 12 i 10 m i długości 400 i 340 m (razem 8 torów przelotowych, oznaczonych numerami 0, 2-8). Pod zachodnią częścią budynku znajdują się perony czołowe linii "JR Sagano" – cztery tory ślepe (oznaczone numerami 30-34). Na południe od torów przelotowych znajdują się dwa tory ślepe linii "JR Nara" (oznaczone numerami 9, 10). Między torami obsługiwanymi przez perony znajdują się cztery tory tranzytowe, służące też jako postojowe.
Perony przekryte są na całej długości indywidualnymi wiatami. Poprzeczna galeria, szeroka na ok. 40 m, mieści „przejście ogólnodostępne NS” (南北自由通路 "namboku jiyūtsūro") i równoległe do niego przejście w strefie płatnej dworca. Pośrodku galerii, między obydwoma przejściami, znajdują się rogatki – tzw. „wejście zachodnie” (西口 "nishi-guchi").
Galerią ogólnodostępną można przejść w poprzek peronów na południową stronę dworca.
Tunel pieszy pod peronami w strefie płatnej wychodzi do miasta tylko w kierunku północnym – wejście („wejście wschodnie” – 東口 "higashi-guchi") znajduje się w podziemiach pod wschodnim skrzydłem budynku dworca. W kierunku południowym tunel komunikuje się natomiast z dworcem Shinkansen. Równolegle obok tunelu peronowego istnieje również tunel ogólnodostępny (地下自由通路 "chika jiyūtsūro"), umożliwiający przekroczenie kompleksu dworca na osi Karasuma-dōri. Prowadzą od niego zejścia do stacji metra i wyjście na południową stronę dworca.
Prawie wszystkie wejścia na perony wyposażone są w schody ruchome w kierunku „w górę”. Windy komunikują z peronami wyłącznie galerię nadziemną, wskutek czego droga osoby niepełnosprawnej od metra do pociągu jest wydłużona.
Dworzec Tōkaidō Shinkansen.
Kompleks dworca zajmuje większą część powierzchni obrysu wiaduktu mieszczącego dwa perony wyspowe, długości ok. 420 m i szerokości ok. 11 m (ulokowane na poziomie 3F). Są one na całej długości przekryte halą (zwyczajem japońskim pasy nad torami pozostawione są otwarte). Krawędzie peronowe zaopatrzone są w barierki przerwane na wysokości drzwi wagonów. Poziom 1F (ulicy) mieści ogólnodostępną galerię handlową (nazwaną „Asty Road”) oraz kasy i rogatki Shinkansen. Poziom 2F, nieco niżej położony niż odpowiadający mu poziom „galerii ogólnodostępnej NS” nad peronami części wąskotorowej, mieści południowe wejście na tę galerię, obszerny hall recepcyjny dworca Shinkansen (wejścia przez rogatki) oraz westybul należący do strefy płatnej dworca wąskotorowego (skomunikowany schodami z tunelem peronowym). Jak zwykle na dworcach japońskich, wejście do części płatnej Shinkansen z części płatnej sieci wąskotorowej jest również chronione rogatkami.
Dworzec Kintetsu.
Dworzec zajmuje zachodnią część poziomu 2F pod peronami Shinkansen. Składają się na niego trzy tory ślepe rozstawu normalnego, ponumerowane 1-3, z których dwa obsługiwane są „peronami dwukrawędziowymi”, a jeden – bocznym. Niewielka przestrzeń cyrkulacyjna od czoła peronów wychodzi przez pas rogatek na „przejście ogólnodostępne NS”; znajdują się tam kasy Kintetsu. Do przestrzeni cyrkulacyjnej prowadzą też schody od poziomu 1F, gdzie znajdują się dodatkowe rogatki i wyjście na południową stronę dworca („wyjście Hachijō” 八条口).
Obciążenia.
Przez rogatki kompleksu dworcowego przechodzi dziennie ok. 676 tys. osób, z czego na oba dworce JR przypada 458 tys. (Shinkansen – ok. 70 tys.), na Kintetsu – 101 tys. (2014).
Przez godzinę odprawia się (godzina typowa/godzina szczytu):
Wszystkie pociągi linii "JR Nara" i "JR Sagano" kończą lub rozpoczynają bieg na Dworcu Kyōto. Układ torowy właściwie nie daje możliwości połączenia obu linii.
Rys historyczny.
Linię kolei rządowej (późn. 国鉄 "Kokutetsu") doprowadzono do Kioto od strony Kobe i Osaki w 1876/Meiji 9 r., a w rok później dociągnięto ją do nowo otwartego dworca Kyōto. W 1879/Meiji 12 linię przedłużono w kierunku Jeziora Biwa, przez tunele (m.in. pod Higashiyamą). W 1895/Meiji 28 powstała linia kolei prywatnej do Nary, w 1897 – do Maizuru (także prywatna, obecna linia "JR Sagano"). Dworzec Kyōto stał się węzłem. Obie koleje upaństwowiono w 1906/Meiji 39 r.
W 1895 r. sprzed dworca wyruszył pierwszy tramwaj elektryczny w Japonii.
Drugi budynek, otwarty w 1915/Taishō 4 r., należał do najokazalszych na dworcach japońskich. Zaprojektowany został przez arch. 渡辺 節 Setsu Watanabe w stylu wczesnego modernizmu. Stanowił on scenerię wielu uroczystości państwowych związanych z wizytami cesarzy w dawnej stolicy. Dworzec spłonął w 1950/Shōwa 25 r.
Trzeci budynek dworca oddano do użytku w 1952/Shōwa 27 r. według projektu architektów kolei "Kokutetsu". Była to trzy- i dwukondygnacyjna budowla w stylu funkcjonalistycznym. Przy wschodnim końcu ryzalitu hallu recepcyjnego wznosił się ośmiokondygnacyjny trakt wieżowy, stanowiący akcent wertykalny w horyzontalnej bryle budynku.
Linia kolejki dojazdowej 奈良電気鉄道 "Nara Denki Tetsudō", w skrócie 奈良電 "Naraden", doprowadzona została w 1928/Shōwa 3 r. Dworzec zburzono przed 1963 r., by przenieść perony na wiadukt – co zbiegło się z budową linii Shinkansen. W tym samym roku kolej "Naraden" weszła w skład sieci Kintetsu. W sąsiedztwie dworca (na odcinku Kintetsu Kyōto – Tō-ji) linię przełożono na wiadukt dopiero w 1969 r.
Ulokowanie obok peronów wąskotorowych nadziemnego dworca pierwszej japońskiej linii wysokich prędkości "Tōkaidō Shinkansen", otwartej w 1964/Shōwa 39 r., było co prawda typowym rozwiązaniem zastosowanym na większości dworców tej trasy, ale spośród trzech największych miast zespołu Keihanshin zastosowanym tylko w Kioto – w Kobe dworzec jest położony osobno (Shin-Kōbe), w Osace zaś – na skrzyżowaniu z linią klasyczną (Shin-Ōsaka). Linia została doprowadzona długim, żelbetowym wiaduktem, a od wschodu – osobnym tunelem pod wzgórzami Higashiyama.
Najnowszym elementem węzła Kioto stała się w 1974/Shōwa 49 r. linia "JR Kosei", łącząca miasto z linią "Hokuriku", przebiegającą wzdłuż wybrzeża Morza Japońskiego w kierunku Fukui i Kanazawy. Odgałęzia się ona od linii "Biwako" dopiero od stacji Yamashina we wschodnim Kioto.
W 1981/Shōwa 56 otwarto stację metra.
Budowa nowego dworca, czwartego z kolei, wykraczała poza zamierzenie architektoniczne. Była pomyślana jako próba stworzenia przeciwwagi dla dysponujących lepszym dostępem do centrum Kioto prywatnych kolei aglomeracyjnych (ruch lokalny ma podstawowe znaczenie w pracy dworca), poprzez przemianę dworca w wielki ośrodek handlowo-usługowy. Wydaje się, że cel został osiągnięty, ponieważ kolej JR od dłuższego czasu zdobywa coraz większy udział w przewozach w regionie Kinki, głównie kosztem lekko malejących przewozów konkurentów. Jednakże budowla spotkała się z krytyką jako kolejny stymulator przemian tradycyjnego krajobrazu architektonicznego Kioto.

</doc>
<doc id="1111514" url="https://pl.wikipedia.org/wiki?curid=1111514" title="Green River (rzeka w Kentucky)">
Green River (rzeka w Kentucky)

Green (ang. "Green River") – rzeka w amerykańskim stanie Kentucky, dopływ Ohio River. Rzeka przepływa przez Park Narodowy Jaskini Mamuciej.

</doc>
<doc id="1111516" url="https://pl.wikipedia.org/wiki?curid=1111516" title="Guyandotte River">
Guyandotte River

Guyandotte (ang. "Guyandotte River") – rzeka w amerykańskim stanie Wirginia Zachodnia, dopływ Ohio River.

</doc>
<doc id="1111518" url="https://pl.wikipedia.org/wiki?curid=1111518" title="Arturo Sandoval">
Arturo Sandoval

Arturo Sandoval (ur. 6 listopada 1949 w Artemisie) – kubański trębacz i pianista jazzowy.
Podczas swojego pobytu na Kubie pozostawał pod wpływem takich jazzmanów jak Charlie Parker, Clifford Brown i Dizzy Gillespie, którego spotkał w 1977 r. 
W 1999 r. Sandoval otrzymał amerykańskie obywatelstwo.
Życie Sandovala stało się tematem filmu z 2000 r. pt. "Miłość lub ojczyzna. Historia Arturo Sandovala". Główną rolę w filmie zagrał Andy García.
W 2001 roku pojawił się gościnnie, jako on sam, w operze mydlanej "Moda na sukces".
Początki.
Arturo Sandoval swoją edukację muzyczną rozpoczął w wieku 12 lat od nauki podstaw teorii muzyki i gry na perkusji. Grał już na wielu instrumentach, kiedy zdecydował się grać na trąbce. W 1964 r. rozpoczął trzyletnią naukę gry na trąbce w Kubańskiej Narodowej Szkole Sztuki. W wieku 16 lat jego idolem był Dizzy Gillespie. W 1971 r. trafił do wojska, lecz mógł cały czas grać w Orquesta Cubana de Musica Moderna i kontynuować rozwój artystyczny.
Kariera.
Na Kubie Sandoval grał w zespole Irakere z Chucho Valdezem i Paquito D’Rivera. Szybko stali się światową sensacją. Występ na Newport Jazz Festival w 1978 r. rozpoczął ich karierę amerykańską i zagwarantował kontrakt z Columbia Records. W 1981 r. Sandoval opuścił zespół i założył własny band.
Cieszył się ogromnymi sukcesami stojąc nieco z boku głównego nurtu jazzu. Nagrywał z takimi muzykami jak: Jerzy Milian, Johnny Mathis, Gloria Estefan, Kenny G, Paul Anka, Frank Sinatra i Dave Grusin. Koncertował także z Woodym Hermanem, Herbie Hancockiem, Woodym Shawem, Stanem Getzem, Tonym Benettem, Patti LaBelle i Céline Dion.
Wpływy.
Najważniejszym niewątpliwie muzykiem, który wywarł wpływ na Sandovala, jest jego „ojciec duchowy” Dizzy Gillespie. Kiedy ci dwaj trębacze spotkali się na Kubie w 1977 r., Dizzy grał ze Stanem Getzem. Sandoval powiedział później: „Poszedłem do łodzi spotkać się z nimi. Nigdy nie miałem kompleksów w spotkaniach ze znanymi ludźmi. Jeśli kogoś poważam, idę do niego i próbuję się z nim spotkać”.
Z powodu sytuacji politycznej Kuba była odizolowana od amerykańskiej muzyki przez około 20 lat. Gillespie chciał posłuchać tradycyjnej kubańskiej guaguanco (odmiany kubańskiej rumby), co umożliwił mu Sandoval. 
W 2006 r. Arturo Sandoval otworzył klub jazzowy w Miami Beach – The Arturo Sandoval Jazz Club. Jest otwarty sześć nocy w tygodniu dla muzyki granej na żywo.

</doc>
<doc id="1111520" url="https://pl.wikipedia.org/wiki?curid=1111520" title="Jiri Machacek">
Jiri Machacek



</doc>
<doc id="1111524" url="https://pl.wikipedia.org/wiki?curid=1111524" title="Rock River (rzeka)">
Rock River (rzeka)

Rock (ang. "Rock River") – rzeka w amerykańskich stanach Wisconsin i Illinois o długości 459 km. Uchodzi do Missisipi w pobliżu miasta Rock Island.

</doc>
<doc id="1111526" url="https://pl.wikipedia.org/wiki?curid=1111526" title="Park stanowy White Pines Forest">
Park stanowy White Pines Forest

Park stanowy White Pines Forest (ang. "White Pines Forest State Park"; dosłownie pol. "Park stanowy lasu sosny wejmutki"), potocznie określany również jako park stanowy White Pines, to park stanowy w amerykańskim stanie Illinois. Położony jest w hrabstwie Ogle, w pobliżu miejscowości Polo, Mount Morris oraz Oregon. Ustanowiony w 1927 roku park zajmuje powierzchnię 385 akrów (1,56 km²). Jego nazwa pochodzi od najdalej wysuniętej na południe ostoi sosny wejmutki w stanie Illinois, która znajduje się pod ochroną na terenie parku. Do atrakcji parku poza lasem należą również dwa strumienie, formacje skalne zbudowane z dolomitów oraz brody, które skonstruowano zamiast mostów na jednym ze strumieni.
Park znajduje się na obszarze zajmowanym historycznie przez plemię Sauków pod wodzą Czarnego Jastrzębia. Pierwsze plany ustanowienia parku w 1903 roku zostały zawetowane przez ówczesnego gubernatora stanu Illinois. Ostatecznie park ustanowiono w 1927 roku.
W latach 30. XX wieku w parku wybudowano schronisko z drewnianych bali, w którym mieści się restauracja na ponad 200 osób z salą balową na 125 osób. Urządza się tu często wesela, seminaria lub przyjęcia. W parku znajduje się również 13 jednopokojowych i 3 czteropokojowe drewniane kabiny. Każda z nich posiada klimatyzację, prysznic, telefon, telewizor oraz gazowy kominek. Zarówno schronisko jak i kabiny zostały odrestaurowane oraz w 1985 roku wpisane na narodową listę zabytków. W parku można również zatrzymać się na jednym z ponad 100 miejsc kempingowych. W 2001 roku park odwiedziło ponad 350 tysięcy turystów.
W obrębie parku wytyczono siedem znakowanych pieszych szlaków turystycznych o łącznej długości 8 km. Zimą, gdy warunki pogodowe są sprzyjające, można w nim uprawiać biegi narciarskie na jednym z dwóch szlaków o łącznej długości 7,2 km.

</doc>
<doc id="1111527" url="https://pl.wikipedia.org/wiki?curid=1111527" title="Park stanowy White Pines">
Park stanowy White Pines



</doc>
<doc id="1111528" url="https://pl.wikipedia.org/wiki?curid=1111528" title="Stalag 8A Goerlitz">
Stalag 8A Goerlitz



</doc>
<doc id="1111531" url="https://pl.wikipedia.org/wiki?curid=1111531" title="Chess Records">
Chess Records

Chess Records – amerykańska wytwórnia płytowa mająca swoją siedzibę w Chicago w stanie Illinois przy 2120 S. Michigan Avenue. Jej właścicielami byli bracia Leonard i Phil Chess.
Wytwórnia Chess Records zapisała się w historii muzyki rozrywkowej jako firma, która nagrała wiele utworów wchodzących w skład kanonu muzyki bluesowej i rockowej. Dla tej wytwórni nagrywało wielu ważnych wykonawców, szczególnie muzyki bluesowej. Historię wytwórni opowiada film pt: "Cadillac Records".
Historia firmy.
Bracia Lejzor i Fiszel Czyż, Polacy żydowskiego pochodzenia z Częstochowy, przybyli z Polski razem z matką w 1928 r. do Nowego Jorku, ale w Chicago czekał na nich ich ojciec stolarz Józef Czyż, który wyemigrował kilka lat wcześniej i został właścicielem małego złomowiska. Chłopcy chodzili do szkoły na południu Chicago i szybko zmienili imiona na Leonard i Philip (Phil), a nazwisko Czyż na Chess. Gdy Phil walczył w armii amerykańskiej podczas II wojny światowej, Leonard zajął się ciekawym interesem; kupował sklepy monopolowe, z których nadające się zamieniał potem na nocne kluby. Po powrocie Phila obaj prowadzili ten biznes. Największym ich klubem był słynny nocny klub Macamba znajdujący się na południowej stronie miasta. Kiedy dowiedzieli się, że jedna z firm płytowych szuka inwestora – Leonard zainwestował swoje pieniądze w 1947 r. Była to firma Aristocrat. Trzecią współwłaścicielką była Evelyn Aron.
W 1950 r. Leonard namówił brata, który wyłożył swoje pieniądze i firma stała się ich własnością. Zmienili wtedy nazwę na Chess Records. Był to okres, gdy wszystkie firmy płaciły radiostacjom za emitowanie ich nagrań; była to oczywiście forma przekupstwa i nosiła nazwę – payola. Jedyną firmą w Stanach Zjednoczonych, która podchodziła do tego uczciwie była Chess Records. Bracia ubijali interes z radiostacją, posyłali czek i następnie raportowali to w swoim formularzu 1099 dla I.R.S.
Początkowy system numeracji nagrań wydawanych przez Aristocrat był zupełnie chaotyczny, tak że wydaje się nawet przypadkowy. Dopiero wprowadzenie serii 400 uporządkowało następne wydania.
Zatrudnili łowcę talentów, Murzyna Sammy'ego Goldberga, który odnalazł Watersa i przesłuchał go. Jednak Leonard był zainteresowany głównie jazzem i dopiero po wielu próbach Goldberg namówił go do wysłuchania Watersa podczas występu w klubie Zanzibar. Kiedy Leonard zobaczył reakcję ludzi na muzykę Watersa, podpisał z nim kontrakt.
Firma Chess współpracowała także z Samem Phillipsem z Memphis (w którego studiu Sun Records nagrywał m.in. Elvis Presley). Nagrywał on bluesmanów, np. Otisa Rusha, Howlin' Wolfa i innych, i przesyłał nagrania do wydania w Chess. Większość tych bluesmanów przeniosła się później do Chicago.
Nad nagrywaniem w firmie czuwali słynny Ralph Bass, Willie Dixon a głównym producentem był Roquel "Billy" Davis.
W 1952 r. bracia założyli Checker Record – alternatywną firmę nagrywającą tylko dla rozgłośni radiowych.
W 1956 r. założyli jazzową firmę Marterry, jednak szybko zmienili jej nazwę na Argo, a potem, gdy okazało się, że istnieje brytyjska firma pod tą samą nazwą, zmienili ją ponownie na Cadet Records. Ta firma nagrywała głównie jazz.
W latach 60. powstała firma Cadet Concept, która zajmowała się nagrywaniem przeważnie bardziej ambitnego rocka. Z tą naklejką ukazały się także kontrowersyjnie wtedy przyjęte albumy Muddy'ego Watersa "Electric Mud" i "After the Rain".
W 1962 r. firma zaczęła sprzedawać swoje płyty w Europie w związku z olbrzymim zainteresowaniem bluesem. Zajmowały się tym firmy: London i Pye International. Czarni wykonawcy bluesowi związani z Chess Records zaczęli wyjeżdżać do Europy na indywidualne koncerty oraz np. w ramach American Folk Blues Festival. Koncerty te wpłynęły w zasadniczym stopniu na powstanie i styl takich grup jak The Animals, The Rolling Stones i The Yardbirds.
W 1964 r. nagrań w studiu firmy dokonała grupa Rolling Stones. Część z nich została wydana na takich amerykańskich wersjach albumów jak "December's Children (And Everybody's)", "Out of Our Heads" i "The Rolling Stones, Now!". Niektóre niewydane utwory zostały umieszczone na bootlegu CD "Rough Stuff" (1989). Na albumie "12 X 5" znalazła się ich instrumentalna kompozycja poświęcona studiu – "2120 South Michigan Avenue". Był to adres Chess Records. 
W 1969 r. bracia sprzedali Chess Records firmie GRT (General Recorded Tape) za 6.5 mln dol. GRT przeniosła Chess do Nowego Jorku i w ciągu krótkiego czasu Chess Records zniknęła w ogóle z rynku.
W 1975 r. GTR sprzedała to, co pozostało z Chess Records firmie All Platinum Records. Kiedy znalazła się ona w kłopotach finansowych, sprzedała Chess koncernowi MCA, który rozpoczął wznawianie nagrań dokonanych dla Chess, czasem w ogóle jeszcze niewydanych.
Obecnie dawne studio nagraniowe Chess Records na 2120 S. Michigan Av. jest właściwie muzeum.

</doc>
<doc id="1111551" url="https://pl.wikipedia.org/wiki?curid=1111551" title="The Beyoncé Experience Live">
The Beyoncé Experience Live

The Beyoncé Experience Live – DVD amerykańskiej piosenkarki R&amp;B Beyoncé Knowles, wydane 20 listopada 2007 roku w Stanach Zjednoczonych.
"The Beyoncé Experience Live" został nakręcony 2 września 2007 roku podczas koncertu artystki w Staples Center w Los Angeles, który odbył się w ramach jej światowej trasy The Beyoncé Experience. DVD zawietra gościnne występy rapera Jaya-Z w utworze „Upgrade U”, a także Michelle Williams i Kelly Rowland w „Survivor”.
19 listopada 2007 roku, wyłącznie jednej nocy, show wyświetlane było w amerykańskich kinach. Z kolei telewizja BET wyemitowała koncert w Dzień Dziękczynienia tego samego roku. Wyedytowane wersje koncertu zostały nadane poza tym w Wielkiej Brytanii przez Channel 4 oraz w Niemczech, Austrii i Szwajcarii przez 3sat.
DVD dostępne było także poprzez iTunes w wersji audio, zatytułowanej "The Beyoncé Experience: Live Audio". 18 listopada 2008 roku "The Beyoncé Experience Live" ukazał się w formacie Blu-ray. Tego samego dnia wydany został również trzeci album studyjny Beyoncé, "I Am... Sasha Fierce".
"The Beyoncé Experience Live" zawiera złożoną z 27 piosenek „szafę grającą”, utworzoną dzięki zaawansowanemu wykorzystaniu obrotu bitowego. Autorem DVD jest Neil Matthews z nowojorskiej koroporacji Ascent Media.
"The Beyoncé Experience Live" pokrył się trzykrotną platyną w Stanach Zjednoczonych, rozchodząc się w ponad 380.000 kopii.
Lista utworów.
Dysk bonusowy: "Irreemplazable".
W niektórych krajach DVD zawierało bonusowy dysk w postaci "Irreemplazable".
Wersja audio.
Wersja audio została wydana wyłącznie w postaci cyfrowej i jest dostępna poprzez m.in. iTunes.

</doc>
<doc id="1111556" url="https://pl.wikipedia.org/wiki?curid=1111556" title="Brian Davies">
Brian Davies

Brian Evan Anthony Davies (ur. 7 lipca 1951) – dominikanin, profesor filozofii, autor klasycznej pracy "Wprowadzenie do filozofii religii" przetłumaczonej na kilka języków. Od 1995 roku wykłada na Fordham University w Nowym Jorku. Wykładał również teologię i filozofię na Oxford University, Emory University w Atlancie, Collegio Beda w Rzymie oraz na uniwersytetach w Bristolu i Londynie. Jest autorem licznych artykułów i książek na temat filozofii religii, teologii oraz filozofii średniowiecznej.

</doc>
<doc id="1111560" url="https://pl.wikipedia.org/wiki?curid=1111560" title="Pina Pellicer">
Pina Pellicer

Pina Pellicer (ur. 3 kwietnia 1934 w Meksyku, zm. 4 grudnia 1964 tamże) – meksykańska aktorka. Jej prawdziwe nazwisko to Josefina Yolanda Pellicer López de Llergo.
Życiorys.
Rozpoczęła karierę jako deklamatorka poezji i aktorka teatralna. Do dziś niezwykle lubiana, bardzo znana i popularna meksykańska aktorka filmowa o niezwykłym podobieństwie do Audrey Hepburn. Jej dynamiczną karierę przerwała śmierć samobójcza z niewyjaśnionych do końca przyczyn. Dla polskich widzów zapisała się świetną, pierwszoplanową rolą w filmie "Dwa oblicza zemsty" (One-Eyed Jacks) obok Marlona Brando i Katy Jurado jako Louisa, kochanka głównego bohatera. Ten film, który niespodziewanie uczynił ją sławną na całym świecie, był również zapisem romansu jaki miała z Marlonem Brando. Sceny miłosne w "Dwóch obliczach zemsty" są przejmujące m.in. dlatego, że są odwzorowaniem prawdziwej miłości tej pary.
Na festiwalu w San Sebastian w 1961 roku otrzymała za swoją kreacje w "Dwóch obliczach zemsty" nagrodę za najlepszą pierwszoplanową rolę kobiecą.
Grała w niewielu filmach, ponadto jej nazwisko mimo obsady w głównych rolach było często z niezrozumiałych względów pomijane w opisach filmów lub wpisywane na dalekich pozycjach.
Pina Pellicer popełniła samobójstwo 4 grudnia 1964 roku, w wieku 30 lat.

</doc>
<doc id="1111564" url="https://pl.wikipedia.org/wiki?curid=1111564" title="Calo">
Calo



</doc>
<doc id="1111565" url="https://pl.wikipedia.org/wiki?curid=1111565" title="Kalo">
Kalo



</doc>
<doc id="1111566" url="https://pl.wikipedia.org/wiki?curid=1111566" title="KKP">
KKP



</doc>
<doc id="1111577" url="https://pl.wikipedia.org/wiki?curid=1111577" title="Libusza (przystanek kolejowy)">
Libusza (przystanek kolejowy)

Libusza – przystanek kolejowy w Strzeszynie, w województwie małopolskim, w Polsce.
W roku 2017 przystanek obsługiwał 0–9 pasażerów na dobę.
Przystanek znajduje się przy granicy trzech wsi: Strzeszyna, Libuszy oraz Korczyny. W 1944 r. odnaleziono tu obraz Matki Bożej wywieziony z Kalwarii Pacławskiej.

</doc>
<doc id="1111580" url="https://pl.wikipedia.org/wiki?curid=1111580" title="Carl Köttgen">
Carl Köttgen

Carl Köttgen (ur. 29 sierpnia 1871 w Barmen, zm. 12 grudnia 1951 w Düsseldorfie) – elektromechanik, dr inż., niemiecki konstruktor i wynalazca, racjonalizator, zwolennik tayloryzmu i fordyzmu.
Od początku kariery zawodowej silnie związany z Siemens-Schuckertwerke GmbH, bliski współpracownik Carla Friedricha von Siemensa.
Od 1903 odpowiedzialny za realizację zleceń zewnętrznych przedsiębiorstwa Siemens-Schuckertwerke GmbH, w tym za konstrukcję pierwszego na świecie silnika windy zasilanej zespołem generatorów Ilgnera w kopalni Zollern II koło Dortmundu i konstrukcję pierwszego dwubiegowego silnika w Georgsmarienhütte koło Osnabrück w Niemczech.
Od 1905 członek, a od 1921 do 1939 przewodniczący rady nadzorczej i dyrektor generalny Siemens-Schuckertwerke GmbH.
W latach 1926–1927 przewodniczący Stowarzyszenia Elektrotechnicznego (niem. "Verband der Elektrotechnik, Elektronik und Informationstechnik, VDE"), a w latach 1929–1931 przewodniczący Niemieckiego Towarzystwa Inżynierów (niem. "Verein Deutscher Ingenieure, VDI").
Zwolennik racjonalizacji produkcji, po powrocie z USA i na bazie zdobytych tam doświadczeń propaguje i wdraża amerykańskie metody organizacji produkcji w Niemczech. W 1931 r. przejął schedę po Carlu Friedrichu von Siemens jako przewodniczący Zarządu Gospodarności Przemysłu i Rękodzieła Rzeszy (niem. "Reichskuratorium für Wirtschaftlichkeit in Industrie und Handwerk, RKW").
W latach 1932–1933 przewodniczący Zrzeszenia Niemieckich Pracodawców (niem. "Vereinigung Deutscher Arbeitgeberverbände (VDA)").

</doc>
<doc id="1111586" url="https://pl.wikipedia.org/wiki?curid=1111586" title="Ɦ">
Ɦ



</doc>
<doc id="1111608" url="https://pl.wikipedia.org/wiki?curid=1111608" title="Port lotniczy Palmerston North">
Port lotniczy Palmerston North

Port lotniczy Palmerston North – port lotniczy położony 3 km na północ od centrum Palmerston North, na Wyspie Północnej, w Nowej Zelandii.

</doc>
<doc id="1111616" url="https://pl.wikipedia.org/wiki?curid=1111616" title="François Mansart">
François Mansart

François Mansart (ur. 23 stycznia 1598 w Paryżu, zm. 23 września 1666, tamże) – architekt francuskiego baroku.
Życiorys.
Pochodził ze skromnej rodziny mistrza stolarskiego. Architektury uczył się u krewnego Germaina Gaultiera, który pracował z Salomonem de Brosse. Twórczość de Brossa wywarła duży wpływ na Mansarta. Mansart był perfekcjonistą i współpraca z nim nie była łatwa; mówiono, że potrafi zburzyć wznoszoną budowlę i zacząć pracę od nowa. Jego indywidualny styl czerpał z baroku, z tradycji francuskich, i z klasycyzmu. Wiele jego dzieł uległo przebudowie.
Dzieła.
Pracował między innymi dla kardynała Mazarin, dlatego około 1650 stał się celem ataków Frondy. Również król Ludwik XIV był mu mniej przychylny niż Ludwik XIII i regentka Anna Austriaczka. Jego projekty przebudowy Luwru i królewskiego mauzoleum w Saint-Denis zostały odrzucone.
Mimo tego wywarł wielki wpływ na architekturę, początkowo we Francji, a następnie w całej Europie. Spopularyzował on typ dachu na jego cześć nazwany "mansardowym" oraz plan w kształcie podkowy. Bardzo popularne pałace "entre cour et jardin" były wzorowane na jego projekcie pałacu w Maisons-Laffitte. Jules Hardouin-Mansart, architekt Ludwika XIV, był jego ciotecznym wnukiem .

</doc>
<doc id="1111620" url="https://pl.wikipedia.org/wiki?curid=1111620" title="Comair">
Comair

Comair – amerykańska linia lotnicza z siedzibą w Boone County, w stanie Kentucky. Należała do linii lotniczych Delta Air Lines. Głównymi hubami były port lotniczy Cincinnati-Northern Kentucky i port lotniczy Nowy Jork-JFK.

</doc>
<doc id="1111638" url="https://pl.wikipedia.org/wiki?curid=1111638" title="Mechy (Tatry)">
Mechy (Tatry)

Mechy (1662 m n.p.m.) – przełęcz w północno-wschodniej grani Kasprowego Wierchu w polskich Tatrach Zachodnich. Znajduje się pomiędzy Małym Uhrociem Kasprowym (1750 m) a Kopą Magury (1704 m). Wschodnie zbocza opadają w stronę Hali Gąsienicowej, zachodnie do Starych Szałasisk – wschodniej gałęzi Doliny Kasprowej. Jest to szeroka przełęcz. Znajduje się na niej niewielka polanka, otoczona ze wszystkich stron przez zarośla kosodrzewiny.
Na przełęcz łatwo można wejść zarówno z Doliny Kasprowej, jak i Gąsienicowej. Nie prowadzą tu jednak żadne szlaki turystyczne, atrakcyjność widokowa jest też niewielka.

</doc>
<doc id="1111647" url="https://pl.wikipedia.org/wiki?curid=1111647" title="Jim Varney">
Jim Varney

James Albert „Jim” Varney, Jr. (ur. 15 czerwca 1949 w Lexington, zm. 10 lutego 2000 w White House) – amerykański komik i aktor. Najbardziej znany był z roli Ernesta P. Worrella, stworzonego w latach 80. przez agencję reklamową Carden &amp; Cherry w Nashville.
Życiorys.
Urodził się w Lexington w Kentucky jako czwarte dziecko i jedyny syn Nancy Louise (z domu Howard) i Jamesa Alberta Varneya Seniora. W wieku 8 lat brał udział w przedstawieniach w lokalnym teatrze. W 1968 ukończył Lafayette High School, gdzie wygrał Państwowy Konkurs Aktorski. W wieku 17 lat zaczął pracować jako profesjonalny aktor i artysta w różnych klubach nocnych i barach. Uczył się Shakespeare’a w Barter Theatre w Abingdon.
W 1965 jego pierwszą profesjonalną rolą aktorską był Puck w regionalnej produkcji szekspirowskiego "Sen nocy letniej". W 1967 przeniósł się do Nowego Jorku, gdzie pracował jako komik i występował w teatrze obiadowym oraz w produkcjach Off-Broadwayowskich.
W 1976 regularnie występował w programie telewizyjnym CBS "Johnny Cash i przyjaciele". Następnie gościł w programach: "Operation Petticoat" (1977), "Fernwood 2-Night" (1977), "The New Operation Petti" (1978) i "Pink Lady" (1980).
W 1980 wziął udział w reklamie, w której pojawiła się ta postać Ernesta P. Worrella w Dallas Cowboys Cheerleaders przy Beech Bend Park, lunaparku koło Bowling Green w Kentucky. Postać Ernesta stała się tak popularna, że wyprodukował nawet serial "Się masz, Vern!" ("Hey Vern, It's Ernest!", 1988), za który w 1989 otrzymał Emmy, a także serię filmów w latach 80. i 90. XX wieku. Komedia familina Walt Disney Studios Motion Pictures "Ernest jedzie na biwak" ("Ernest Goes to Camp", 1987) odniósł ogromny sukces i zarobił ponad 25 milionów dolarów, choć przyniósł Varneyowi nominację do Złotej Maliny w kategorii „Najgorsza nowa gwiazda”. Kolejne filmy o przygodach Ernesta P. Worrella to: "Ernest ratuje Święta" ("Ernest Saves Christmas", 1988), "Ernest Goes to Splash Mountain" (1989), "Ernest idzie do więzienia" ("Ernest Goes to Jail", 1990), "Największy koszmar Ernesta" ("Ernest Scared Stupid", 1991), "Powrót Ernesta" ("Ernest Rides Again", 1993), "Ernest idzie do szkoły" ("Ernest Goes to School", 1994), "Ernest w NBA" ("Slam Dunk Ernest", 1995), "Ernest jedzie do Afryki" ("Ernest Goes to Africa", 1997) i "Ernest na wojnie" ("Ernest in the Army", 1998).
Użyczył głosu Cienkiemu w filmie animowanym "Toy Story" (1995) i sequelu "Toy Story 2" (1999).
Varney był dwukrotnie żonaty, ale oba małżeństwa zakończyły się rozwodem z Jacqueline Drew (1977–1983) i Jane Varney (1988–1991). Był także wielkim fanem muzyki, zwłaszcza rock and rolla. Przez całe życie palił papierosy, powodując raka płuc. Zmarł 10 lutego 2000 w White House w Tennessee w wieku 50. lat.

</doc>
<doc id="1111650" url="https://pl.wikipedia.org/wiki?curid=1111650" title="List przypowiedni">
List przypowiedni

List przypowiedni (łac. "Literae inscriptionis stipendii", często błędnie: "list przepowiedni") – dokument wydawany przez króla lub hetmana w czasach Jagiellonów oraz w okresie Rzeczypospolitej Obojga Narodów dla dowódcy oddziału wojska zaciężnego, zwykle rotmistrza lub pułkownika, na określoną liczbę żołnierzy (porcji), oraz na obszar wybranych królewszczyzn, na których miał prowadzić zaciąg. Od reform Władysława IV tylko dla wojsk narodowego autoramentu. List zawierał także takie informacje jak wyekwipowanie, miejsce i czas formowania oraz datę stawienia się do obozu na popis. W Polsce i na Litwie spotykany pod polską nazwą od 1514 roku.
„Rotmistrz tworzący chorągiew narodowego autoramentu zgłaszał list przypowiedni w sądzie grodzkim rejonu, który obierał za miejsce zaciągu i wpisywał go do akt grodzkich, czyli go "oblatował". Następnie udawał się do znajomych mu starych i doświadczonych w rzemiośle wojennym osób proponując im zaciągnięcie się jako towarzysze do tworzonej przez niego jednostki. Ci z kolei wskazywali mu dalsze osoby, a kontakty osobiste i ostateczne uzupełnienie stanu liczebnego oddziału ułatwiały zjazdy szlachty podczas jarmarków itp.”
List przypowiedni wydany przez króla musiał mieć pieczęć kanclerza wielkiego koronnego lub litewskiego, który mógł jej odmówić, jeżeli sejm nie wyraził zgody. Było to znaczne ograniczenie władzy królewskiej przez szlachtę obawiającej się absolutyzmu władcy.
Dowódca zaciągał towarzyszy, a ci z kolei pocztowych – ten rodzaj zaciągu zyskał miano systemu tzw. "pocztów towarzyskich". W 1643 Stanisław Koniecpolski określił wielkość pocztu towarzysza na 3 konie (towarzysz i 2 pocztowych). O ile liczebność chorągwi w XVI/XVII wieku wynosiła 100-120 koni w czasie wojny i 20-50 koni w czasie pokoju (lub chorągiew redukowano), to zwykle była ona niższa o ok. 10% z uwagi na tzw. "ślepe poczty", czyli wynagrodzenie dla oficerów pobierane z żołdu niezaciągniętych żołnierzy. Inaczej odbywała się rekrutacja z tzw. "wolnego bębna" do wojska cudzoziemskiego autoramentu, gdzie przyjmowani byli ludzie stanu wolnego, np. w miastach. Takie listy przypowiednie nazywano "kapitulacjami", czyli prywatnymi umowami między polskim dostojnikiem a oficerem wynajmującym swój oddział.
Znane też były listy przypowiednie (listy kaperskie) na okręty floty kaperskiej.

</doc>
<doc id="1111652" url="https://pl.wikipedia.org/wiki?curid=1111652" title="Poczet">
Poczet

Poczet

</doc>
<doc id="1111654" url="https://pl.wikipedia.org/wiki?curid=1111654" title="Kondotierzy">
Kondotierzy



</doc>
<doc id="1111661" url="https://pl.wikipedia.org/wiki?curid=1111661" title="Wojska autoramentu narodowego">
Wojska autoramentu narodowego



</doc>
<doc id="1111665" url="https://pl.wikipedia.org/wiki?curid=1111665" title="Anusine Oczko">
Anusine Oczko

Anusine Oczko () – jeden z Bystrych Stawów w Dolinie Bystrej w Tatrach. Znajduje się w Tatrach Zachodnich u stóp Zadniej Kopy, w bocznej kotlinie nazywanej Suchym Zadkiem. Anusine Oczko nie ma widocznego na powierzchni odpływu. Znajduje się wśród rumowiska głazów niemal pozbawionych roślinności.
Głębokość stawu według pomiarów Jerzego Młodziejowskiego z 1935 r. wynosi 2,9 m, powierzchnia 0,394 ha, wymiary . Wyniki późniejszych pomiarów czechosłowackich z lat 1961–1964: głębokość 4,3 m, powierzchnia 0,3505 ha , objętość 4744 m³. Według słowackiej bazy ZBGIS (2008 r.) powierzchnia jeziora wynosi 0,3107 ha. Lustro wody położone jest na wysokości 1839 m (według wcześniejszych pomiarów 1837 m, 1839 m lub około 1854 m).
Jerzy Młodziejowski dla jeziorka przejściowo używał nazwy Suchy Staw (nadanej od Suchego Zadku), jednak starsza jest forma Anusine Oczko, będąca kalką ze słowackiego "Anitino očko", używanego przed 1935 r. przez pasterzy liptowskich.

</doc>
<doc id="1111666" url="https://pl.wikipedia.org/wiki?curid=1111666" title="22 Niżegorodzki Pułk Piechoty">
22 Niżegorodzki Pułk Piechoty

22 Niżegorodzki Pułk Piechoty Jej Imperatorskiej Wysokości Wielkiej Księżnej Wery Konstantynownej Romanowej (ros. "22-й пехотный Нижегородский Её Императорского Высочества Великой Княгини Веры Константиновны полк") - pułk piechoty okresu Imperium Rosyjskiego, sformowany 25 czerwca 1700 za panowania cara Piotra I Wielkiego.
Święto pułkowe: 26 sierpnia. Dyslokacja w 1914: Ostrołęka.

</doc>
<doc id="1111667" url="https://pl.wikipedia.org/wiki?curid=1111667" title="Eugeniusz Bajkowski">
Eugeniusz Bajkowski

Eugeniusz Andrzej Bajkowski ("Eugene A. Bajkowski", ur. 1 sierpnia 1931 r. w Harbinie) – polski dziennikarz, publicysta ekonomiczny, działacz polonijny.
Życiorys.
Syn Heleny i Andrzeja Bajkowskiego. Jego ojciec był urzędnikiem Głównego Zarządu Ceł w Chinach, oboje rodzice byli potomkami zesłańców syberyjskich. W latach 1932-1939 w Tiencinie i Szanghaju, następnie, do 1952 r. (z przerwą na kilkunastomiesięczny pobyt rodziny Bajkowskich w Polsce, w 1948 r.) w Szanghaju, gdzie ukończył, prowadzone przez zakon marystów i mające opinię najlepszego na Dalekim Wschodzie gimnazjum St. Francis Xavier's College. W latach 1951-1952 sekretarz Związku Obywateli Polskich w Chinach. Pisywał do prasy w Szanghaju (publikacje w jęz. angielskim i rosyjskim) i w Warszawie (m.in. korespondencje dla czasopism: „Po prostu”, „Film”, „Polityka”, współpraca z Agencją Prasowo-Informacyjną API).
Od października 1952 r. w Australii, gdzie studiował na wydziale ekonomicznym uniwersytetu w Sydney. Ożenił się z Jolantą Małkiewicz. Od końca lat 50. członek redakcji australijskiego tygodnika „The Bulletin”, potem „The Australian”. Jest autorem artykułów i analiz ekonomicznych, recenzji, felietonów, tekstów dotyczących środowiska polonijnego w Australii. W Polsce publikował w tym czasie okazjonalnie m.in. w "Życiu Warszawy", "Polityce", "Kontynentach", "Filmie", "Ekranie", "Ekspresie Wieczornym" a także w pismach polonijnych w Australii ("Wiadomości Polskie", "Tygodnik Polski") i Wielkiej Brytanii ("Dziennik Polski"). Był redaktorem wydawanego nieregularnie dwujęzycznego przeglądu wydarzeń w Polsce pt. "Panorama". W latach 1965-1967 oficjalny radca prasowy Stowarzyszenia Polskich Kombatantów w Canberze. W latach 70. był także m.in. doradcą ekonomicznym Związku Izb Przemysłowych Australii (przekształconego w Konfederację Australijskiego Przemysłu CAI). W latach 80. współpracował z Sydney Morning Herald. Relacjonował dla australijskich pism i rozgłośni radiowych wizyty Jana Pawła II w Polsce. Współpracuje z ukazującym się w Hongkongu tygodnikiem "Inside". Obecnie w zespole Polish Australian television PATV. W 2001 r. odznaczony Krzyżem Komandorskim Orderu Odrodzenia Polski.
Jego postać opisał Olgierd Budrewicz w książce pt.: "Wśród polskich kangurów" (Wydawnictwo Interpress, Warszawa 1982, str. 63-80, ). Jego sylwetka została też opisana w "Kronice Polonii" (Bulletin of Council of Polish Organisations in ACT Inc., Rok XXI, Nr 1 (82), marzec 2005, ISSN 1448-1758).
Mieszka w Canberze w Australii.

</doc>
<doc id="1111672" url="https://pl.wikipedia.org/wiki?curid=1111672" title="30 Połtawski Pułk Piechoty">
30 Połtawski Pułk Piechoty

30 Połtawski Pułk Piechoty (ros. "30-й пехотный Полтавский полк") – pułk piechoty okresu Imperium Rosyjskiego, sformowany 20 sierpnia 1798 za panowania carycy Katarzyny II Wielkiej.
Święto pułkowe: 29 czerwca. Dyslokacja w 1914: Warszawa ("Варшава").
Pułk wziął udział w działaniach zbrojnych epoki napoleońskiej, a także w działaniach zbrojnych okresu I wojny światowej.

</doc>
<doc id="1111673" url="https://pl.wikipedia.org/wiki?curid=1111673" title="Suchy Staw">
Suchy Staw



</doc>
<doc id="1111675" url="https://pl.wikipedia.org/wiki?curid=1111675" title="II rząd Adama Jerzego Czartoryskiego">
II rząd Adama Jerzego Czartoryskiego



</doc>
<doc id="1111676" url="https://pl.wikipedia.org/wiki?curid=1111676" title="Suchy Staw Bystry">
Suchy Staw Bystry



</doc>
<doc id="1111685" url="https://pl.wikipedia.org/wiki?curid=1111685" title="Sunday Bloody Sunday">
Sunday Bloody Sunday

Sunday Bloody Sunday – piosenka rockowej grupy U2, pochodząca z jej wydanego w 1983 roku albumu, "War". Utwór jest pierwszym na tej płycie, a w marcu 1983 roku został wydany jako trzeci singel ją promujący. Piosenka jest jednym z utworów zespołu o tematyce politycznej. Jej tekst odnosi się do wydarzeń Krwawej niedzieli z 30 stycznia 1972, mających miejsce w Londonderry podczas kryzysu w Irlandii Północnej.
Singel został oryginalnie wydany w marcu 1983 roku, tylko w Niemczech i Holandii. W tym samym czasie, w innych państwach ukazał się inny singel zespołu, „Two Hearts Beat as One”. Piosenka spotkała się w większości z pozytywnymi ocenami krytyków.
Obecnie utwór uznawany jest za jedną z charakterystycznych piosenek grupy. Jej własną wersję nagrało wielu różnych artystów (m.in. Ignite, The Living End).
Lista utworów.
Wersja 1.
Najpopularniejsze wydanie na 7", dostępne w Niemczech i Holandii.
Wersja 2.
Mniej popularne wydanie na 7". Była to wersja alternatywna poprzedniego wydania.
Wersja 3.
Wydanie na 7", dostępne w Japonii. Jako jedyne posiadało inną okładkę oraz utwór dodatkowy, różniący się od innych wydań.
Wersja 4.
Wydanie na 12", dostępne w większości krajów europejskich, a później również w Australii.

</doc>
<doc id="1111699" url="https://pl.wikipedia.org/wiki?curid=1111699" title="Herb gminy Banie">
Herb gminy Banie

Herb gminy Banie stanowi w złotym polu po heraldycznie prawej stronie postać świętej Marii Magdaleny w błękitnym płaszczu i czerwonej sukni, z nimbem zaznaczoną kolistym otokiem z czarnej kreski, trzymającą w rękach złote naczynie na oleje; po heraldycznie lewej stronie u góry tarcza herbowa o białym polu z przedstawieniem czerwonego gryfa pomorskiego, na dole srebrny (biały) krzyż maltański.
Postać świętej Marii Magdaleny wiązała się prawdopodobnie do patrona miejscowego kościoła.
Gryf pomorski nawiązuje do zależności ośrodka od jego właścicieli.
Krzyż maltański jest znakiem joannitów i nawiązuje do założycieli miasta.
Banie posiadało herb już w 1234 roku, jednak jego obraz nie jest znany. Ulegał on zmianie na przestrzeni dziejów. Na herbie obowiązującym do 2003 r. szaty okrywały także głowę św. Marii Magdaleny.
Herb w obecnym kształcie został ustanowiony 15 czerwca 2016 r.

</doc>
<doc id="1111700" url="https://pl.wikipedia.org/wiki?curid=1111700" title="Artur Kogan">
Artur Kogan

Artur Kogan, ros. Артур Коган (ur. 29 stycznia 1974 w Czerniowcach) – izraelski szachista i trener pochodzenia ukraińskiego, arcymistrz od 1998 roku.
Kariera szachowa.
Jego rodzina wyjechała z Ukrainy do Izraela, gdy miał 2 lata. Pierwsze szachowe sukcesy zaczął odnosić pod koniec lat 80. XX wieku. W 1989 podzielił II-IV miejsce w mistrzostwach świata juniorów do lat 16 oraz wystąpił w drugiej reprezentacji Izraela na drużynowych mistrzostwach Europy w Hajfie.
W kolejnych latach odniósł szereg sukcesów w turniejach międzynarodowych, zwyciężając bądź dzieląc I miejsca m.in. w:
"Uwaga: Lista sukcesów niekompletna (do uzupełnienia w latach 2008–2014)."
Obok wysokiej aktywności turniejowej zajmuje się również działalnością szkoleniową, do jego uczniów należeli m.in. Dennis de Vreugt, Alik Gershon i Marie Sebag. Współpracował również z Władysławem Tkaczewem oraz był trenerem narodowych kobiecych drużyn Holandii i Włoch.
Najwyższy ranking w dotychczasowej karierze osiągnął 1 kwietnia 2005 r., z wynikiem 2592 punktów zajmował wówczas 8. miejsce wśród izraelskich szachistów.

</doc>
<doc id="1111701" url="https://pl.wikipedia.org/wiki?curid=1111701" title="Huw Price">
Huw Price

Huw Price, australijski filozof i fizyk. W swoich pracach zajmuje się asymetrią czasu, filozofią fizyki i pragmatyzmem.
Życiorys.
Urodził się w Oksfordzie, ale wyemigrował do Australii w wieku 13 lat. Ukończył Australian National University ("Bachelor of Arts"), Uniwersytet Oksfordzki ("Master of Science") i Uniwersytet Cambridge (doktorat). Od 1989 pracuje w University of Sydney.
W 1989 czasopismo "Nature" opublikowało artykuł Price'a "A point on the arrow of time", w którym wyraził się on krytycznie na temat poglądu i teorii dotyczących czasu głoszonych przez Stephena Hawkinga, między innymi w książce "Krótka historia czasu". W swoich pracach Price zajmuje się "asymetrią czasu" w kontekście mechaniki kwantowej. Rozważa zagadnienie: czy to, że postrzegamy czas jako płynący tylko w jednym kierunku oznacza, że naprawdę jest różnica pomiędzy przeszłością a przyszłością. Według Price'a koncept, że przyszłość nie może mieć wpływu na przeszłość jest jedynie antropocentrycznym złudzeniem spowodowanym przez nasze własne, asymetryczne postrzeganie czasu. Założenie, że na poziomie kwantowym informacje mogą płynąć z przyszłości w przeszłość pozwala na rozwiązanie wszystkich paradoksów fizyki kwantowej.
Autor książek:

</doc>
<doc id="1111705" url="https://pl.wikipedia.org/wiki?curid=1111705" title="Rząd Narodowy Adama Jerzego Czartoryskiego">
Rząd Narodowy Adama Jerzego Czartoryskiego



</doc>
<doc id="1111706" url="https://pl.wikipedia.org/wiki?curid=1111706" title="Jak oni śpiewają (singel Agnieszki Włodarczyk)">
Jak oni śpiewają (singel Agnieszki Włodarczyk)

Jak oni śpiewają – maxi singel Agnieszki Włodarczyk wydany 6 czerwca 2007 roku. Płyta była nagrodą za zwycięstwo w pierwszej edycji programu "Jak oni śpiewają". Na albumie znalazły się dwie piosenki, które artystka wykonywała w programie: „Tyle słońca w całym mieście” (śpiewana w pierwszym odcinku) i „Co mi Panie dasz” (śpiewana w piątym odcinku). Płyta uzyskała status platynowej.

</doc>
<doc id="1111712" url="https://pl.wikipedia.org/wiki?curid=1111712" title="Wiktor Stryjewski">
Wiktor Stryjewski

Wiktor Stryjewski ps. „Cacko”, „Wyrwicz”, „Zbyszko” (ur. 11 września 1916 w Żychowie, zm. 18 stycznia 1951 w Warszawie) – żołnierz AK i NSZ, dowódca oddziału bojowego 11. Grupy Operacyjnej NSZ (NZW).
Życiorys.
Przed 1939 mieszkał w rodzinnej miejscowości, gdzie prowadził 27-hektarowe gospodarstwo. Uczestniczył w kampanii wrześniowej 1939 jako żołnierz 32. pp. W czasie okupacji niemieckiej był żołnierzem Armii Krajowej w Obwodzie Sierpc.
Po wkroczeniu Armii Czerwonej, od wiosny 1945 dowodził Służbą Ochrony Kolei w Sierpcu. W lutym 1946 zabił sowieckiego żołnierza, który gwałcił Polkę. Został za to aresztowany przez UB. Dzięki pomocy współpracującego z podziemiem funkcjonariusza resortu bezpieczeństwa zbiegł z aresztu. Ukrywał się w powiecie Sierpc, gdzie wstąpił do oddziału ROAK Obwodu „Mewa”, dowodzonego przez Leona Ziółkowskiego „Lisa”. Uczestniczył w wielu akcjach zbrojnych przeciw komunistycznemu aparatowi władzy, m.in. likwidując posterunki MO i urzędy gminne w Zawidzu, Strzegowie, Rościszewie, Łęgu, Skrwilnie, Lidzbarku (osobiście dowodził atakiem na posterunek MO), Gralewie. Awansowany do stopnia sierżanta.
Podczas amnestii 1947 wspólnie z por. Franciszkiem Majewskim „Słonym” odmówił wykonania rozkazu ujawnienia się. 12 lipca 1947 uczestniczył w walce z grupą operacyjną resortu bezpieczeństwa pod Okalewem pow. Rypin, w czasie której żołnierze z oddziału „Słonego” rozbili obławę UB, MO i ORMO (poległo wówczas 14 funkcjonariuszy). 11 października 1947 brał udział w starciu we wsi Chudzynek pow. Płock, gdzie osobiście zastrzelił Władysława Rypińskiego „Rypę”, dowódcę PPR-owskiego „szwadronu śmierci” skrytobójczo mordującego członków PSL i byłych żołnierzy AK.
W październiku 1947 wszedł w skład 11. Grupy Operacyjnej NSZ. Objął wówczas dowództwo patrolu bojowego działającego w powiatach Płońsk, Płock i Sierpc. Uczestniczył m.in. w rozbiciu posterunku MO w Gralewie, akcji ekspropriacyjnej w Bieżuniu, w czasie której zabito 6 milicjantów, rozbrojeniu w leśniczówce Nowy Świat, pow. Brodnica, 5 milicjantów z Brodnicy, walce z grupą operacyjną UB i MO w Kamieniu Kotowym, pow. Lipno, w czasie której poległ jego brat Szczepan Stryjewski „Józef”, akcji ekspropriacyjnej w Urzędzie Gminy w Staroźrebach, w czasie której zabito 3 członków PPR.
Aresztowany 8 lutego 1949, po walce z 288-osobową grupą operacyjną KBW, UB i MO we wsi Gałki, pow. Płock. Po trwającym blisko półtora roku niezwykle okrutnym śledztwie został oskarżony m.in. o to, że: „w okresie od lutego 1946 do 8 lutego 1949 należał do nielegalnego związku NSZ mającego na celu przemocą obalenie obecnego ustroju w Polsce i na stanowisku początkowo członka, a ostatnio komendanta grup bojowych NSZ z terenu powiatów: Płock, Sierpc, i Rypin, posługiwał się ps. «Wyrwicz», «Cacko», «Zbyszko» [...] wspólnie z innymi uzbrojony w broń palną dokonywał gwałtownych zamachów na funkcjonariuszy UB, MO, ORMO i KBW oraz członków PPR”. Wyrokiem WSR w Warszawie w składzie: mjr Mieczysław Widaj – przewodniczący, Maksymilian Lewandowski i Antoni Hoffman – ławnicy, w obecności oskarżyciela ppłk. Jerzego Tramera, 3 lipca 1950 skazany został „trzydziestoośmiokrotnie na karę śmierci z pozbawieniem publicznych i obywatelskich praw honorowych na zawsze oraz z przepadkiem całego mienia”.
Wyrok wykonano w więzieniu mokotowskim w Warszawie 18 stycznia 1951 o godz. 20:20. Grób symboliczny znajduje się na Cmentarzu Wojskowym na Powązkach w Warszawie w Kwaterze „Na Łączce”.
Miał czworo dzieci.

</doc>
<doc id="1111713" url="https://pl.wikipedia.org/wiki?curid=1111713" title="Rząd Jana Stefana Krukowieckiego">
Rząd Jana Stefana Krukowieckiego

17 sierpnia 1831 roku prezesem Rządu Narodowego Królestwa Polskiego został Jan Stefan Krukowiecki, który pełnił tę funkcję do 7 września 1831 r.

</doc>
<doc id="1111718" url="https://pl.wikipedia.org/wiki?curid=1111718" title="Parafia Ewangelicko-Augsburska Świętej Trójcy w Szczecinie">
Parafia Ewangelicko-Augsburska Świętej Trójcy w Szczecinie

Parafia Ewangelicko-Augsburska Świętej Trójcy w Szczecinie – parafia ewangelicko-augsburska, w diecezji wrocławskiej, której siedzibą jest kościół Świętej Trójcy na Łasztowni w Szczecinie.
Centrum parafii luterańskiej stanowi obecnie kościół Św. Trójcy, dom gościnny im. Dietricha Bonhoeffera i kancelaria w Szczecinie przy ul. Energetyków 8. Do parafii należą jeszcze: Międzynarodowego Centrum Studiów i Spotkań im. Dietricha Bonhoeffera przy ul. Piotra Skargi 32 oraz Ogród ciszy i medytacji w Szczecinie-Zdrojach przy ul. Jabłoniowej 6 (dawna siedziba seminarium duchownego ks. Dietricha Bonhoeffera). 
Obecnym proboszczem administratorem parafii jest ks. Sławomir Sikora (pełni obowiązki proboszcza od 24 czerwca 2007, uroczyście mianowany na proboszcza został podczas nabożeństwa w niedzielę "Rogate" 17 maja 2009).
Parafia ma także 2 filiały, w których także odbywają się nabożeństwa. Są nimi kościół św. Jana w Trzebiatowie oraz kaplica w Kłodzinie.
Historia.
Kościół Św. Trójcy na Łasztowni (dawniej św. Gertrudy) w Szczecinie znajduje się w posiadaniu parafii ewangelicko-augsburskiej od 1954 r.
W jego posiadanie polscy luteranie starali się wejść zaraz po wojnie, kiedy jasnym się stało, że przejęty przez Kościół rzymskokatolicki ewangelicki kościół Zbawiciela przy ul. Słowackiego już nie zostanie im wrócony. Pisemna interwencja ewangelickich władz kościelnych - Konsystorza - z dnia 7 maja 1948 do Ministerstwa Ziem Odzyskanych o przyznanie parafii ewangelicko-augsburskiej w Szczecinie kościoła św. Gertrudy przy ul. Łasztowej poparta została również przez ks. Ryszarda Trenklera jako zwierzchnika diecezji. Złożył on stosowne pismo w Urzędzie Wojewódzkim w Szczecinie w sierpniu 1948 r. Starania ze strony parafii ewangelickiej w Szczecinie nie przyniosły żadnego rezultatu. 
Dopiero w roku 1954 powrócono do sprawy kościoła św. Gertrudy dzięki staraniom kaznodzieja Paula Gurgela, który mieszkał w Szczecinie. Wystąpił on do Prezydium Wojewódzkiej Rady Narodowej w Szczecinie z prośbą o przyznanie zniszczonego budynku kościoła św. Gertrudy dla ludności niemieckiej na nabożeństwa.
W 1954 r. Kościół rzymskokatolicki próbował jeszcze raz przejąć kościół św. Gertrudy, ale odmówiono tej próbie z wyjaśnieniem, że odebranie kościoła użytkowanego przez Niemców, mogłoby wywołać konflikt dyplomatyczny. Ostatecznie kierownik referatu opowiedział się za przyznaniem kościoła grupie ludności ewangelickiej narodowości niemieckiej. 
Do pełnej integracji obu grup narodowościowych - polskiej i niemieckiej - doszło w roku 1994. Na prośbę parafii polskiej i niemieckiej, Konsystorz Kościoła podjął uchwałę o formalno-prawnym utworzeniu jednej parafii z dwoma grupami językowymi. W ten sposób po raz pierwszy po 1945 r. doszło do utworzenia jednolitej parafii.
Po 1945 r. w Szczecinie działali m.in. następujący polscy księża ewangeliccy: Karol Świtalski, Jerzy Otello, Gustaw Meyer, Piotr Gaś, Sławomir Sikora (od 2009 r.).
Linki zewnętrzne.
http://www.luteranie.pl/szczecin/ Oficjalna strona parafii

</doc>
<doc id="1111719" url="https://pl.wikipedia.org/wiki?curid=1111719" title="Nopal">
Nopal



</doc>
<doc id="1111724" url="https://pl.wikipedia.org/wiki?curid=1111724" title="Wektor powierzchniowy">
Wektor powierzchniowy



</doc>
<doc id="1111733" url="https://pl.wikipedia.org/wiki?curid=1111733" title="PGE Turów Zgorzelec">
PGE Turów Zgorzelec



</doc>
<doc id="1111737" url="https://pl.wikipedia.org/wiki?curid=1111737" title="Solent">
Solent

Solent – cieśnina oddzielająca wyspę Wight od brytyjskiego wybrzeża. 
Cieśnina Solent powstała w wyniku zalania doliny rzeki Solent, kiedy pod koniec plejstocenu w wyniku topnienia rozległych czap lądolodów Europy i Ameryki Północnej podniósł się znacznie poziom mórz. Przez tysiące lat stawała się coraz głębsza i szersza. Juliusz Cezar w "O wojnie galijskiej" wspomniał, że w czasie odpływów woda w cieśninie była na tyle płytka, że można było przejść ją w bród. 
Cieśnina przez wieki miała znaczenie militarne. W połowie XVI w. Henryk VIII zbudował wzdłuż niej kilka zamków. W XIX w. w cieśninie zbudowano też forty Palmerstona strzegące wejścia do portu w Portsmouth.

</doc>
<doc id="1111739" url="https://pl.wikipedia.org/wiki?curid=1111739" title="Lejb-Gwardyjski Sankt-Petersburski Pułk">
Lejb-Gwardyjski Sankt-Petersburski Pułk

Lejb-Gwardyjski Sankt-Petersburski Pułk im. Króla Fryderyka Wilhelma III (ros. "Санкт-Петербургский Короля Фридриха-Вильгельма III лейб-гвардии полк") – pułk piechoty okresu Imperium Rosyjskiego, sformowany 6 sierpnia 1726, rozformowany w 1918.
Wielokrotnie przemianowywany, głównie po zmianach na stanowisku dowódcy pułku.
Święto pułkowe: 6 sierpnia (rocznica sformowania). Dyslokacja w 1914: Warszawa ("Варшава").
Pułk wziął udział w działaniach zbrojnych epoki napoleońskiej, a także w działaniach zbrojnych okresu I wojny światowej.

</doc>
<doc id="1111748" url="https://pl.wikipedia.org/wiki?curid=1111748" title="Bronisław Jastrzębski (duchowny)">
Bronisław Jastrzębski (duchowny)

Bronisław Jastrzębski (ur. 30 marca 1923 w Jabłonicy Polskiej, zm. 22 września 2000 w Krośnie) – polski duchowny rzymskokatolicki, proboszcz krosnieńskiej fary w latach 1978-1998, Honorowy Obywatel Krosna.
Życiorys.
Urodził się w rodzinie Anieli i Stanisława. W czasie okupacji uczył się na tajnych kompletach uzyskując w lipcu 1944 "małą maturę". Po wyzwoleniu podjął naukę w Liceum im. Morawskiego w Przemyślu zdając egzamin dojrzałości 19 grudnia 1944. Po ukończeniu Wyższego Seminarium Duchownego w Przemyślu otrzymał Święcenia kapłańskie 19 czerwca 1949 z rąk biskupa Franciszka Bardy. Pracował w parafii Tarnowiec, w Krośnie, Haczowie i od 1978 ponownie w Krośnie. Był wicedziekanem dekanatu krośnieńskiego północnego, piastował godność archiprezbitera krośnieńskiego (od 1978 roku) i honorowego kanonika Kapituły Katedralnej (od 1983 roku). Współtworzył NSZZ Solidarność i Oddziału KIK w Krośnie w 1980 r. Udzielał pomocy prześladowanym za przekonania w okresie stanu wojennego. 
Był inicjatorem budowy świątyń.
21 marca 1997 otrzymał tytuł Honorowego Obywatela Krosna.
W liście do arcybiskupa J. Michalika dyrektor Wojewódzkiego Zespołu Pomocy Społecznej w Krośnie tak o nim pisał:
Został pochowany na Cmentarzu Komunalnym w Krośnie.

</doc>
<doc id="1111749" url="https://pl.wikipedia.org/wiki?curid=1111749" title="Henryk Florkowski">
Henryk Florkowski

Henryk Florkowski (ur. 14 lipca 1921 w Lesznie, zm. 26 grudnia 2003 w Kościanie) – lekarz (dr nauk medycznych, posiadał specjalizację 2. st. z zakresu chorób wewnętrznych), społecznik, regionalista, popularyzator ziemi kościańskiej.
Życiorys.
Pierwsze lata swojego życia spędził w Lesznie. Uczęszczał tam do szkoły powszechnej, gimnazjum oraz Państwowego Liceum im. Stanisława Leszczyńskiego (do wybuchu II wojny światowej). Podczas okupacji został wysłany na roboty przymusowe do Niemiec. W 1941 podjął próbę ucieczki, aresztowano go jednak i osadzono w obozie karnym. Po ciężkiej chorobie został zwolniony i w 1942 wrócił do Polski. Tam kontynuował naukę na tajnych kompletach i w 1943 zdał egzamin maturalny. Po wojnie rozpoczął studia na Wydziale Lekarskim Uniwersytetu Poznańskiego. Dyplom uzyskał w roku 1950. W 1967 doktoryzował się.
Z Kościanem związał się od roku 1948. Początkowo jako asystent w Państwowym Sanatorium dla Nerwowo Chorych, później jako kierownik powiatowego ośrodka zdrowia, następnie jako kierownik przychodni obwodowej. W latach 1954–1980 pracował w szpitalu powiatowym jako ordynator oddziału wewnętrznego (w latach 1960–1965 był dyrektorem tego szpitala).
Wiele miejsca w swoim życiu poświęcił działalności społecznej. W latach 1954–1961 był sekretarzem Zarządu Koła Polskiego Towarzystwa Lekarskiego w Kościanie. Przez wiele lat działał w Polskim Czerwonym Krzyżu. Angażował się w szereg inicjatyw społecznych na rzecz medycyny i oświaty zdrowotnej. Był m.in.: wiceprzewodniczącym Społecznego Komitetu Obchodów 600-lecia Kościańskiego Szpitalnictwa oraz wiceprzewodniczącym Kościańskiego Towarzystwa Rozwoju Służby Zdrowia. Inicjował i współorganizował wiele sesji, sympozjów oraz konferencji naukowych i popularnonaukowych.
Jego kolejną pasją była działalność regionalna. Był współzałożycielem i wieloletnim prezesem Towarzystwa Miłośników Ziemi Kościańskiej. Zapoczątkował szeroką działalność publicystyczną i wydawniczą Towarzystwa. Napisał i wydał "Słownik lekarzy kościańskich", był redaktorem dziewięciu tomów "Pamiętników" TMZK. Jego dorobek to także ponad dwieście różnych innych artykułów i opracowań dotyczących regionu. Oprócz tego wygłosił wiele prelekcji, przypominając sylwetki zapomnianych, a zasłużonych dla ziemi kościańskiej ludzi. Zajmował się także działalnością ekologiczną, przyczyniając się do powstania parków krajobrazowych: przemęckiego i im. gen. Dezyderego Chłapowskiego.
Jest patronem odbywającego się corocznie Międzynarodowego Kościańskiego Półmaratonu.
Rada Miejska Kościana uchwałą nr XXV/260/2000 z 21.12.2000 r. nadała Henrykowi Florkowskiemu honorowe obywatelstwo miasta Kościana.

</doc>
<doc id="1111753" url="https://pl.wikipedia.org/wiki?curid=1111753" title="Gwardyjski Sankt Petersburski Pułk">
Gwardyjski Sankt Petersburski Pułk



</doc>
<doc id="1111754" url="https://pl.wikipedia.org/wiki?curid=1111754" title="Gwardyjski Sanktpetersburski Pułk">
Gwardyjski Sanktpetersburski Pułk



</doc>
<doc id="1111757" url="https://pl.wikipedia.org/wiki?curid=1111757" title="Coccodrillo">
Coccodrillo

Coccodrillo – polska marka odzieżowa. Jej właścicielem jest firma CDRL powstała w roku 2002, mająca status prawny spółki akcyjnej.
Siedziba firmy znajduje się w Pianowie koło Kościana (woj. wielkopolskie). W ofercie marki znajduje się odzież, obuwie i akcesoria dla niemowląt oraz dzieci do 14. roku życia. Na każdy sezon marka proponuje kilkadziesiąt autorskich kolekcji.
Firma CDRL zajęła pierwsze miejsce w organizowanym przez wydawnictwo Bauer konkursie „Superprodukt 2007” w kategorii bielizna. Asortyment ten uzyskał również certyfikat bezpieczeństwa przyznawany przez Instytut Włókiennictwa. Firma szczyci się także dwukrotnym mianem „Hitu Mamo to Ja” przyznanym w roku 2002 i 2010 oraz „Gazelą Biznesu”. Posiada również nagrodę „Jakość Obsługi” oraz tytuł „Produkt Roku” przyznawany przez czytelników miesięcznika „Dziecko”.
Sieć sprzedaży marki, w październiku 2021, obejmuje 244 salony stacjonarne w Polsce oraz 200 za granicą. Część z nich działa na zasadzie franczyzy. Oferta Coccodrillo dostępna jest na trzech kontynentach: w Europie, Afryce i Azji.
Marka prowadzi sprzedaż także przez sklep internetowy coccodrillo.eu, dostępny w wersji polskiej, angielskiej, słowackiej, czeskiej, niemieckiej, rumuńskiej i ukraińskiej.
Coccodrillo i działalność charytatywna
Od 2018 roku marka Coccodrillo wspiera organizację pozarządową – Fundacja Mam Marzenie, przekazując całkowity dochód ze sprzedaży papierowych toreb na zakupy na pomoc dla podopiecznych fundacji.
W związku z pandemią COVID-19 w 2020 r. rozpoczął się cykl działań #CoccodrilloPomagamy, wspierających cele Fundacji Mam Marzenie. W ramach akcji marka wprowadziła na rynek limitowaną edycję maseczek ochronnych, przeznaczając dochód z ich sprzedaży dla fundacji oraz zorganizowała Weekend Marzeń 01-03.05.2020 r. (10% ze sprzedaży kolekcji wiosna/lato 2020 r. przekazano fundacji). Od listopada prowadzona jest akcja „Ubierz Marzenia”, polegająca na zbiórce odzieży używanej w salonach marki na terenie Polski. Każdy 1 kilogram zebranej odzieży to 1 zł. przekazany dla podopiecznych Fundacji. Od 2018 r. marka przekazała na cele Fundacji Mam Marzenie łącznie 282 814,04 PLN.

</doc>
<doc id="1111771" url="https://pl.wikipedia.org/wiki?curid=1111771" title="Jan Leonowicz">
Jan Leonowicz

Jan Leonowicz, ps. „Burta” (ur. 15 stycznia 1912 w Żabczu, zm. 9 lutego 1951 w Nowinach) – członek SZP-ZWZ-AK, działacz WiN, dowódca oddziału partyzanckiego na Lubelszczyźnie.
Życiorys.
Pochodził z rodziny ziemiańskiej Mariana i Anastazji z d. Jurczak, był jednym z dziesięciorga rodzeństwa. Ojciec był leśniczym, dziadek powstańcem styczniowym. Po ukończeniu szkoły powszechnej rozpoczął naukę w gimnazjum. Służbę wojskową odbywał w 2 pułku strzelców konnych w Hrubieszowie.
We wrześniu 1939 walczył w szeregach macierzystej jednostki, ranny, powrócił z frontu w październiku 1939. Wstąpił do Służby Zwycięstwu Polski (SZP). 25 grudnia 1939 wziął udział w rozbiciu posterunku policji granatowej w okolicach Łaszczowa. W 1940 został aresztowany przez policję ukraińską w Poturzynie, zwolniony dzięki staraniom ojca. Prawdopodobnie od 1942 dowódca sekcji szturmowej „Poturzyn” (jednej z dziewięciu grup bojowych) odcinka „Wschód” Obwodu AK Tomaszów Lubelski. 1 marca 1943 wziął udział w akcji na posterunek policji ukraińskiej w Poturzynie, w trakcie której placówkę tę rozbito, zabijając 6 Ukraińców (w tym dwóch komendantów posterunków w Telatynie i Poturzynie) oraz komisarycznego wójta gminy Poturzyn. Na przełomie 1943/1944 przebywał w sztabie obwodu znajdującym się na skraju Puszczy Solskiej, w pobliżu leśniczówki Rebizanty nad Tanwią. W 1944 żołnierz „Kompanii Leśnej” ppor. rez. Witolda Kopcia, a także dowódca jednego z patroli plutonu lotnego żandarmerii polowej sierż. rez. Wacława Kaszuckiego. W ostatnich dniach lutego w Poturzynie oraz 5 i 9 kwietnia 1944 na odcinku Podlodów-Żerniki-Rokitno, w rejonie Steniatyna i Posadowa, brał udział w walkach przeciwko Ukraińskiej Narodowej Samoobronie i UPA. Od wiosny 1944 służył najprawdopodobniej jako zwiadowca w dowodzonej przez sierż. Andrzeja Dżygałę „Kompanii Żelaznej”. Podczas akcji „Sturmwind II” razem z kilkoma partyzantami przebił się przez trzy pierścienie niemieckiej obławy. W ramach akcji „Burza” znalazł się w szeregach odtwarzanego przez Inspektorat Zamość 9 pp AK.
Po wkroczeniu Sowietów nie złożył broni. Od grudnia 1944 służył jako podchorąży, następnie (na przełomie maja i czerwca 1945) został awansowany do stopnia chorążego. Działał jako oficer broni w strukturach Obwodu Tomaszów Lubelski, Inspektorat Zamość AK-DSZ-WiN. Wiosną 1945 zorganizował grupę lotną w sile ok. 20–30 żołnierzy, która operowała w północnej części powiatu Tomaszów. Oddział przetrwał do końca czerwca 1945. Latem, po ogłoszeniu tzw. małej amnestii część żołnierzy ujawniła się, natomiast ci, którzy tego nie uczynili, ukryli się. Przy Leonowiczu pozostało jedynie dwóch ludzi. Ich głównym celem było w tym czasie rozbrajanie funkcjonariuszy MO i ORMO oraz rozpędzanie zebrań agitacyjnych organizowanych przez PPR. Od początku 1946 zaczął ponownie rozbudowywać swoją grupę, która wsławiła się m.in. wykonaniem 31 maja 1946 wyroku śmierci na wiceprzewodniczącym Powiatowej Rady Narodowej Wincentym Umerze (Humerze). Powiększanie oddziału trwało do początku 1947. W okresie przedwyborczym Leonowicz zaniechał wszelkich akcji zbrojnych, ograniczając się jedynie do przeciwdziałania wyborczej propagandzie i agitacji. Po ogłoszeniu 22 lutego 1947 amnestii niemal wszyscy członkowie oddziału się ujawnili.
W kwietniu lub maju 1947 Leonowicz nawiązał kontakt z komendantem oddziałów leśnych Inspektoratu Lublin mjr. Hieronimem Dekutowskim i postanowił pozostać w konspiracji. 1947–1951 działał w strukturach samodzielnego Obwodu WiN Tomaszów Lubelski. W tym czasie komendantem Obwodu był por. Stefan Kobos (ps. „Wrzos”), który nie podporządkował się strukturom tzw. drugiego Inspektoratu Zamość, dowodzonego przez kpt. Mariana Pilarskiego. Leonowicz w stopniu porucznika pełnił funkcję dowódcy patrolu leśnego, który w latach 1947–1949 liczył 3-7 ludzi, a w końcu 1949 rozrósł się do rozmiarów kompanii szkieletowej (ok. 30-40 żołnierzy). Jednocześnie rozbudowywała się siatka terenowa, według informacji UB liczyła ona ok. 200 współpracowników i obejmowała 5 powiatów: Biłgoraj, Hrubieszów, Lubaczów, Tomaszów i Zamość. Do lata 1948 Leonowicz utrzymywał kontakty z grupą OUN dowodzoną przez Jana Niewiadomskiego. Jego oddział rozbrajał milicjantów i ormowców, wykonywał egzekucje na agentach UB, działaczach PPR i PZPR, aktywnych współpracownikach „nowej władzy”, a także na pospolitych bandytach, m.in. na działaczu PPR w Maziłach, Józefie Pietrynie (13 września 1947), komendancie posterunku MO w Rachaniach, Zygmuncie Bielaku (11 lipca 1948), mordercy i konfidencie, byłym żołnierzu oddziału, Adamie Fornucu (lato 1948), członku PZPR, wójcie gminy Telatyn, Władysławie Ślęzaku (30 kwietnia 1949), agencie UB Władysławie Adamie Adamcu (18 maja 1949 – egzekucję wykonał osobiście Leonowicz), członku PZPR, wójcie gminy Majdan Sopocki, Andrzeju Wrębiaku (12 lipca 1949). Ponadto grupa przeprowadziła wiele akcji bojowo-dywersyjnych, m.in. na stację kolejową, pocztę i spółdzielnię w Suścu (23 października 1948) oraz na posterunki ORMO w Dyniskach (kwiecień 1949) i Tarnawatce (29 września 1950). Oddział stoczył również wiele potyczek z grupami operacyjnymi UB, MO i KBW.
Leonowicz zginął 9 lutego 1951 w zasadzce zorganizowanej przez grupę operacyjną UB pod dowództwem sierż. Ryszarda Trąbki, w zabudowaniach swojej przyjaciółki, nauczycielki Władysławy Płoszajówny we wsi Nowiny. Jego zwłoki przewieziono do Tomaszowa, gdzie przez dwa tygodnie wystawione były przed budynkiem PUBP na widok publiczny. Ciało pogrzebano najprawdopodobniej na dziedzińcu PUBP lub na nowym cmentarzu przy drodze do Zamościa.
Życie prywatne.
Leonowicz był żonaty z Ludwiką z domu Lańcmańską, z którą miał córkę Barbarę, zamężną Babiak.
Odznaczenia.
W 2009 prezydent RP Lech Kaczyński odznaczył go pośmiertnie Krzyżem Komandorskim z Gwiazdą Orderu Odrodzenia Polski.

</doc>
<doc id="1111773" url="https://pl.wikipedia.org/wiki?curid=1111773" title="Roger Myerson">
Roger Myerson

Roger Bruce Myerson (ur. 29 marca 1951 w Bostonie) – amerykański ekonomista, laureat Nagrody Banku Szwecji im. Alfreda Nobla w dziedzinie ekonomii w 2007 roku.
Studiował matematykę stosowaną. Studia ukończył na Harvardzie w 1973, tam też uzyskał stopień doktora w 1976. Później w latach 1976–2001 pracował na Northwestern University w Evanston, na północnych przedmieściach Chicago. Od 2001 roku jest profesorem na Uniwersytecie Chicagowskim.
Wraz z Leonidem Hurwiczem i Erikiem S. Maskinem 15 października 2007 roku otrzymał Nagrodę Banku Szwecji im. Alfreda Nobla za mikroekonomiczne modele, które mają pomagać w ocenie funkcjonowania i efektywności różnych rynków.

</doc>
<doc id="1111779" url="https://pl.wikipedia.org/wiki?curid=1111779" title="Eric Maskin">
Eric Maskin

Eric Stark Maskin (ur. 12 grudnia 1950 w Nowym Jorku) – amerykański ekonomista, profesor ekonomii na Uniwersytecie Harvarda i na Uniwersytecie Princeton, laureat Nagrody Banku Szwecji im. Alfreda Nobla w dziedzinie ekonomii.
Ukończył studia wyższe na Uniwersytecie Harvarda, gdzie w 1976 roku obronił doktorat z matematyki stosowanej.
15 października 2007 otrzymał, wraz z Leonidem Hurwiczem i Rogerem Myersonem Nagrodę Banku Szwecji im. Alfreda Nobla za mikroekonomiczne modele, które mają pomagać w ocenie funkcjonowania i efektywności różnych rynków.

</doc>
<doc id="1111780" url="https://pl.wikipedia.org/wiki?curid=1111780" title="Eric S. Maskin">
Eric S. Maskin



</doc>
<doc id="1111782" url="https://pl.wikipedia.org/wiki?curid=1111782" title="Leonid Hurwicz">
Leonid Hurwicz

Leonid Hurwicz (ur. 21 sierpnia 1917 w Moskwie, zm. 24 czerwca 2008 w Minneapolis) – polsko-amerykański ekonomista żydowskiego pochodzenia, "profesor emeritus" Uniwersytetu Minnesoty, laureat Nagrody Banku Szwecji im. Alfreda Nobla w dziedzinie ekonomii (2007).
Życiorys.
Pochodził z rodziny polskich Żydów, która ewakuowana z Królestwa Polskiego w czasie I wojny światowej schroniła się na krótko w Moskwie. Na początku 1919 wraz z rodziną powrócił do Warszawy.
W 1938 ukończył prawo na Uniwersytecie Warszawskim. W latach 1938–1939 studiował w London School of Economics, a następnie 1939–1940 w Genewskim Instytucie Wyższych Studiów Międzynarodowych. W 1940 emigrował do USA, gdzie kontynuował studia ekonomiczne na Uniwersytecie Chicagowskim i Uniwersytecie Harvarda.
Podczas swojej kariery zawodowej pracował na wielu renomowanych uniwersytetach w USA w Minnesocie, Illinois, Chicago, Harvard, MIT, Berkeley, Stanford. Pracował także w krajach dalekiego wschodu jak – Indonezja, Indie, Chiny, Japonia. Był pracownikiem organizacji międzynarodowych (EKG ONZ – 1948) oraz konsultantem amerykańskich agencji rządowych i instytucji jak np. RAND Corporation.
W działalności naukowej interesował się różnymi dziedzinami ekonomii – teorii równowagi ogólnej (w tym teorii wymiany), teorii popytu, konsumpcji i dobrobytu, teorii cen, teorii rozwoju i planowania. W latach 50. pracował wraz z późniejszym noblistą Kennethem Arrowem nad zagadnieniami programowania nieliniowego. Największe zainteresowanie środowiska ekonomistów przyciągnęły prace Hurwicza w zakresie badań nad decentralizacją (dekompozycją) i efektywnością systemów ekonomicznych oraz procesów alokacji zasobów.
Nagrody i wyróżnienia.
Leonid Hurwicz był przewodniczącym Econometric Society oraz członkiem National Academy of Sciences oraz American Academy of Arts and Sciences. W 1980 otrzymał tytuł doktora honoris causa Northwestern University, w 1989 Uniwersytetu Autonomicznego w Barcelonie, w 1993 Uniwersytetu Chicagowskiego i Uniwersytetu Keiō, w 1994 Szkoły Głównej Handlowej, a w 2004 Uniwersytetu w Bielefeld.
15 października 2007 otrzymał, wraz z Erikiem S. Maskinem i Rogerem Myersonem Nagrodę Banku Szwecji im. Alfreda Nobla za prace nad teorią wdrażającą systemy matematyczne w procesy gospodarcze, która przy zastosowaniu równań matematycznych i algorytmów pozwala ocenić prawidłowość funkcjonowania rynków. Teoria pomogła określić ekonomistom skuteczne mechanizmy rynkowe, schematy regulacji i procedury wyborów i dziś odgrywa główną rolę w wielu dziedzinach ekonomii oraz w naukach politycznych.
Życie prywatne.
Wraz z żoną Evelyn Hurwicz (z domu Jensen, urodzoną 31 października 1921) mieszkał w południowym Minneapolis, Minnesota w Stanach Zjednoczonych. Miał czworo dzieci: Sarah, Michael, Ruth i Maxim.

</doc>
<doc id="1111783" url="https://pl.wikipedia.org/wiki?curid=1111783" title="Komisarze Georgii Południowej i Sandwicha Południowego">
Komisarze Georgii Południowej i Sandwicha Południowego

 
Komisarz Georgii Południowej i Sandwicha Południowego reprezentuje brytyjską monarchię. Urząd ten jest każdorazowo sprawowany przez gubernatora Falklandów. 
Stanowisko zostało stworzone w 1985, kiedy Georgia Południowa i Sandwich Południowy przestały był dependecją Falklandów i stały się odrębnym terytorium zamorskim Wielkiej Brytanii. Ponieważ wyspy nie są zamieszkane na stałe, a jedynie czasowo odwiedzane przez garnizony wojskowe lub naukowców z British Antarctic Survey, nie posiadają własnego gubernatora lecz tylko komisarza. 
Komisarz Georgii Południowej i Sandwicha Południowego posiada własną flagę, przedstawiającą flagę Zjednoczonego Królestwa z herbem terytorium pośrodku.

</doc>
<doc id="1111791" url="https://pl.wikipedia.org/wiki?curid=1111791" title="Roger B. Myerson">
Roger B. Myerson



</doc>
<doc id="1111797" url="https://pl.wikipedia.org/wiki?curid=1111797" title="Wiktor Ostrowski">
Wiktor Ostrowski

Wiktor Ostrowski (ur. 16 czerwca 1905 w Jekaterynosławiu, obecnie Dniepr na Ukrainie, zm. 19 stycznia 1992 w Warszawie) – oficer Wojska Polskiego, inżynier budownictwa lądowego, podróżnik, fotografik, taternik, alpinista, autor książek reportażowych.
Życiorys.
Ukończył Gimnazjum im. Stanisława Staszica w Sosnowcu. Studiował na wydziale budowy dróg i mostów Politechniki Warszawskiej.
Na stopień podporucznika został mianowany ze starszeństwem z 1 stycznia 1933 i 15. lokatą, a na stopień porucznika ze starszeństwem z 1 stycznia 1937 i 200. lokatą w korpusie oficerów rezerwy piechoty. W 1934 posiadał przydział w rezerwie do 6 Pułku Piechoty Legionów w Wilnie.
W latach 1930–1935 dokonał szeregu pierwszych wejść wspinaczkowych w Tatrach, m.in. południowym filarem Smoczego Szczytu (w 1930 r., wespół z Bolesławem Chwaścińskim) i dolną połową środka północnej ściany Małego Kieżmarskiego Szczytu (w 1932 r., z Chwaścińskim i Wiesławem Stanisławskim), a także pierwszego wejścia zimowego na Smoczy Szczyt (w 1935 r., wespół z Justynem Wojsznisem).
Uczestniczył w polskich wyprawach w Alpy (1932 i 1937) i Andy (1933–1934) oraz w Kaukaz (1935). Jako pierwszy wraz z polskim zespołem stanął na szczycie Mercedario, wytyczył też nową drogę na najwyższy szczyt kontynentu, Aconcagua, zwaną dziś „Ruta de los Polacos”. Jego imię nosi jeden z lodowców na Mercedario, Glaciar Ostrowski. Ostrowski jest też pierwszym polskim zdobywcą kaukaskiego szczytu Dychtau, był w Patagonii (1952), organizował własne wyprawy po Afryce (np. w 1945 r. na Kilimandżaro) i Ameryce Południowej.
Debiutował jako reportażysta w 1934 r. Był uczestnikiem kampanii wrześniowej 1939 r., następnie był internowany na Litwie, a potem przez obozy jenieckie w ZSRR dostał się do armii Andersa. Przeszedł kampanię włoską, walczył m.in. pod Monte Cassino. Po wojnie przebywał w Afryce, w 1947 r. osiadł w Buenos Aires.
Był kierownikiem pierwszej argentyńskiej ekspedycji wysokogórskiej na Lądolód Patagoński. Wspinał się też na szczyty Afryki, Kaukazu, Alp, gór Iranu i Kurdystanu. Podczas wyprawy do Patagonii prowadził badania na rzekach Prekordylierów. W 1966 r. uczestniczył w ekspedycji badającej bagnisto-wodną pustynię Laguna Ibera pomiędzy rzekami Parana i Urugwaj. Badał kulturę i obyczaje Indian Araukanów-Mapuche. Po powrocie do Polski (w 1975 r.) był autorem licznych odczytów radiowych i publicznych, poświęconych swoim wyprawom.
Członek honorowy Klubu Wysokogórskiego, Polskiego Związku Alpinizmu w Warszawie i licznych organizacji górskich za granicą. Jego żona, Regina Adamiecka (zm. 2007), była wieloletnim redaktorem Państwowego Instytutu Wydawniczego.
Pochowany na cmentarzu Powązki Wojskowe w Warszawie (kwatera C30-X-30).

</doc>
<doc id="1111808" url="https://pl.wikipedia.org/wiki?curid=1111808" title="Maximilián Ujtelky">
Maximilián Ujtelky

Maximilián Ujtelky (ur. 20 kwietnia 1915, zm. 12 grudnia 1979) – słowacki szachista, mistrz międzynarodowy od 1961 roku. Był w prostej linii potomkiem węgierskiego kompozytora Franciszka Liszta.
Kariera szachowa.
Wielokrotnie uczestniczył w finałach indywidualnych mistrzostw Czechosłowacji zdobywając trzy medale: srebrny (1960, Ostrawa, po przegraniu barażu o tytuł mistrza kraju z Jiřím Fichtlem) oraz dwa brązowe (1948 i 1959, oba w Bratysławie). W latach 50. i 60. należał do szerokiej czołówki czechosłowackich szachistów, trzykrotnie (1954, 1960, 1966) uczestnicząc w szachowych olimpiadach oraz dwukrotnie w drużynowych mistrzostwach Europy, na których w roku 1957 zdobył wraz z zespołem brązowy medal.
Wystąpił w wielu międzynarodowych turniejach, sukcesy odnosząc m.in. w Mariańskich Łaźniach (1959, dz. III m. wraz z Juliusem Kozmą, za Lwem Poługajewskim i Laszlo Szabo), Balatonfüred (1959, memoriał Lajosa Asztalosa, dz. III m. wraz z Lajosem Portischem i Istvanem Bilkiem, za Ratmirem Chołmowem i Wolfgangiem Uhlmannem), Polanicy-Zdroju (1965, memoriał Akiby Rubinsteina, IV m. za Jewgienijem Wasiukowem, Peterem Dely i Milanem Matuloviciem), Reggio Emilia (1965/66, II m. za Bruno Parmą), Wijk aan Zee (1968, IV m. za m.in. Zbigniewem Dodą) oraz w Zamardi (1978, dz. III wraz z Jackiem Bielczykiem, za Ferencem Portischem i Güntherem Möhringiem).
Według systemu Chessmetrics, najwyższy ranking osiągnął w styczniu 1960 r., z wynikiem 2595 punktów zajmował wówczas 58. miejsce na świecie.
Poza sukcesami turniejowych uznanie zyskał również jako szachowy teoretyk. Był m.in. autorem oryginalnego systemu, nazwanego jego nazwiskiem, w którym białe wykonują posunięcia zależnie od gry czarnych (docelową konfigurację ich figur ilustruje diagram). W dalszej grze będą starały się one przeforsować – w zależności od poczynań przeciwnika – posunięcie d3-d4 lub e3-e4.

</doc>
<doc id="1111810" url="https://pl.wikipedia.org/wiki?curid=1111810" title="Maksymilian Ujtelky">
Maksymilian Ujtelky



</doc>
<doc id="1111819" url="https://pl.wikipedia.org/wiki?curid=1111819" title="Prefekci i administratorzy Francuskich Terytoriów Południowych i Antarktycznych">
Prefekci i administratorzy Francuskich Terytoriów Południowych i Antarktycznych

Prefekt Francuskich Terytoriów Południowych i Antarktycznych – reprezentant władzy Republiki Francuskiej tego terytorium zamorskiego.
Od czasu utworzenia odrębnego terytorium zamorskiego w 1955 ziemie te były zarządzane przez administratora ("administrateur supérieur") rezydującego w Paryżu. Od 1997 roku administrator miał swą siedzibę w Saint-Pierre na wyspie Reunion. W wyniku reformy administracyjnej w grudniu 2003, administratora zastąpił prefekt, którego siedziba nadal znajduje się na wyspie Reunion. 

</doc>
<doc id="1111822" url="https://pl.wikipedia.org/wiki?curid=1111822" title="Jan Marcjan Weytko">
Jan Marcjan Weytko

Jan Marcjan Weytko (ur. 21 grudnia 1864 w majątku Sopówka, zm. 25 marca 1915 na polu chwały w bitwie pod Nową Stużycą) – podpułkownik 91. pułku Dźwińskiego. Pochowany na cmentarzu we wsi Żornawa (Bieszczady po stronie ukraińskiej).

</doc>
<doc id="1111829" url="https://pl.wikipedia.org/wiki?curid=1111829" title="Polska The Times">
Polska The Times



</doc>
<doc id="1111830" url="https://pl.wikipedia.org/wiki?curid=1111830" title="Bahar Kızıl">
Bahar Kızıl

Bahar Kızıl (ur. 5 października 1988 we Freiburgu) - niemiecka piosenkarka, członkini trio Monrose. Pochodzi z tureckiej rodziny. Po turecku "Bahar" znaczy "wiosna". W wieku 12 lat zaczęła trenować balet. Przed występem w castingu do programu "Popstars" śpiewała w swojej wiosce z czterema różnymi zespołami. Piosenka, którą wykonywała na eliminacjach do "Popstars" to "Too lost in you". W 2011 roku nagrała swoją pierwszą solową piosenkę w języku niemieckim pt "DAHEIM " tego samego roku miał premierę wideoclip tej piosenki. W 2012 roku nagrała kolejną solową piosenkę pt: "Marching over you". 

</doc>
<doc id="1111832" url="https://pl.wikipedia.org/wiki?curid=1111832" title="Antena sektorowa">
Antena sektorowa

Antena sektorowa – antena cechująca się szerokim kątem połowy mocy w płaszczyźnie głównej promieniowania (poziomej – H ang. "horizontal") i wąskim kątem połowy mocy w płaszczyźnie prostopadłej (pionowej – V ang. "vertical"). W zależności od wartości kąta połowy mocy w płaszczyźnie głównej promieniowania anteny te dzieli się na anteny 45-, 60-, 90-, 120- oraz 180-stopniowe. Typowe wartości kąta połowy mocy w płaszczyźnie prostopadłej wynoszą dla tych anten od 4 do 10 stopni.
Stosowanie anten sektorowych wynika z konieczności poprawy efektywności wykorzystania widma dzięki ograniczeniu poziomu pola zakłócającego, co powoduje zmniejszenie odległości koordynacyjnej. Poza tym nie zawsze komórki obsługiwane przez stacje bazowe mają kształt dookolny, stąd konieczność podziału na sektory. Układy antenowe z jakich buduje się anteny sektorowe wykonuje się w konfiguracji układów prostokątnych o liczbie elementów zależnej od charakterystyki wiązki głównej, a odstęp pomiędzy elementami wynosi λ/2. Dodatkowym elementem jest reflektor pozwalający na ograniczenie promieniowania do półprzestrzeni i pozwalający na dobór kąta.
W przypadku anten sektorowych ważne jest pochylenie anteny, które stosuje się dla zmniejszenia zasięgu zakłóceniowego, co szczególnie jest w obszarach gęsto zabudowanych. Stosuje się mechaniczne pochylenie anteny ("tilt"), które nie zmniejsza listków bocznych wiązki głównej, oraz dodatkowo elektryczne ("electric downtilt") redukujące ten parametr. zastosowanie anten sektorowych pozwala na uzyskanie charakterystyki dookolnej w płaszczyźnie poziomej o wąskiej charakterystyce w płaszczyźnie pionowej w porównaniu do anten liniowych.
Anteny sektorowe wykonywane są jako anteny mikropaskowe lub układy dipoli półfalowych.

</doc>
<doc id="1111841" url="https://pl.wikipedia.org/wiki?curid=1111841" title="Krzysztof Czarniecki">
Krzysztof Czarniecki

Krzysztof Czarniecki herbu Łodzia (ur. 1564, zm. 1636 w Kaliszu) – dworzanin królewski, starosta chęciński i żywiecki.
W czasie walk o tron polski poparł w 1588 Jana Zamoyskiego i przyłączył się do obozu Zygmunta III Wazy, był uczestnikiem bitwy pod Byczyną. Jako dworzanin nowego króla brał udział w obu jego wyprawach do Szwecji w 1593 i 1598. Uczestnik wojny polsko-szwedzkiej 1600–1611, w bitwie pod Kircholmem dał wielkie dowody odwagi osobistej. Uczestniczył też w wyprawie na Moskwę w czasie wojny polsko-rosyjskiej 1609–1618. W dowód uznania mianowany w 1618 starostą chęcińskim, a w 1625 na wyraźną prośbę królowej Konstancji, król obdarował go bogatym starostwem żywieckim.
Z pierwszej żony Krystyny Rzeszowskiej dochował się 10 synów i jednej córki. Jego synami byli m.in. hetman polny koronny Stefan Czarniecki, pułkownik Paweł Czarniecki, jezuita Franciszek Czarniecki, miecznik czernihowski Marcin Czarniecki. Z drugiej żony Jadwigi Brzostowskiej potomstwa nie doczekał. W 1634 porzucił kalwinizm i dokonał konwersji na katolicyzm. Został pochowany w kościele św. Wojciecha i św. Stanisława Biskupa w Kaliszu.

</doc>
<doc id="1111849" url="https://pl.wikipedia.org/wiki?curid=1111849" title="Prezydenci rządu Nowej Kaledonii">
Prezydenci rządu Nowej Kaledonii



</doc>
<doc id="1111854" url="https://pl.wikipedia.org/wiki?curid=1111854" title="Friedrich Krupp">
Friedrich Krupp

Friedrich Krupp (ur. 17 lipca 1787 w Essen, zm. 8 października 1826 w Essen) – niemiecki producent stali i założyciel przemysłowego imperium Friedrich Krupp AG znanego współcześnie pod nazwą ThyssenKrupp AG. Początkiem rodzinnego przedsiębiorstwa była założona w 1811 w Essen mała odlewnia stali. Jego syn Alfred zaczął tam wytwarzać pierwsze stalowe działa. 

</doc>
<doc id="1111855" url="https://pl.wikipedia.org/wiki?curid=1111855" title="Chad Butler">
Chad Butler



</doc>
<doc id="1111858" url="https://pl.wikipedia.org/wiki?curid=1111858" title="Angel Javier Arizmendi">
Angel Javier Arizmendi



</doc>
<doc id="1111867" url="https://pl.wikipedia.org/wiki?curid=1111867" title="Wysocy Komisarze Nowej Kaledonii">
Wysocy Komisarze Nowej Kaledonii



</doc>
<doc id="1111870" url="https://pl.wikipedia.org/wiki?curid=1111870" title="Two Hearts Beat as One">
Two Hearts Beat as One

Two Hearts Beat as One – piosenka rockowej grupy U2, pochodząca z jej wydanego w 1983 roku albumu, "War". Została wydana jako trzeci singel promujący tę płytę, jednak była dostępna wyłącznie w Stanach Zjednoczonych, Wielkiej Brytanii i Australii, w przeciwieństwie do „Sunday Bloody Sunday”, wydanego w tym samym czasie, z tym, że tylko w Europie. Obydwa single dostępne były w Japonii.
Do piosenki został stworzony teledysk. Został on nakręcony w Montmartre, w Paryżu.
Lista utworów.
Wersja 1.
Najpopularniejsze wydanie na 7".
Wersja 2.
Wydanie na 7", dostępne we Francji.

</doc>
<doc id="1111877" url="https://pl.wikipedia.org/wiki?curid=1111877" title="IUCLID">
IUCLID

IUCLID () – narzędzie służące do wprowadzania, gromadzenia, przeglądania i wymiany informacji o niebezpiecznych właściwościach chemikaliów.
Jest to główne narzędzie służące do przedkładania dokumentacji technicznej do Europejskiej Agencji Chemikaliów na potrzeby rozporządzenia REACH.

</doc>
<doc id="1111878" url="https://pl.wikipedia.org/wiki?curid=1111878" title="Prezydenci Polinezji Francuskiej">
Prezydenci Polinezji Francuskiej



</doc>
<doc id="1111880" url="https://pl.wikipedia.org/wiki?curid=1111880" title="REACH">
REACH

REACH (ang. "Registration, Evaluation and Authorisation of Chemicals") – rozporządzenie Parlamentu Europejskiego i Rady (WE) nr 1907/2006 regulujące kwestie stosowania chemikaliów, poprzez ich rejestrację i ocenę oraz, w niektórych przypadkach, udzielanie zezwoleń i wprowadzanie ograniczeń obrotu. 
Rozporządzenie REACH obowiązuje bezpośrednio, bez potrzeby implementacji do prawa polskiego. Weszło w życie w dniu 1 czerwca 2007 roku i zastępuje lub zmienia kilkadziesiąt dotychczas obowiązujących wspólnotowych aktów prawnych (zarówno rozporządzeń, jak i dyrektyw) wprowadzonych do prawa polskiego ustawą z dnia 11 stycznia 2001 roku o substancjach i preparatach chemicznych. REACH obowiązuje na terytorium Unii Europejskiej, Norwegii, Islandii oraz Liechtensteinu. Nadzorem nad wdrażaniem rozporządzenia zajmuje się Europejska Agencja Chemikaliów w Helsinkach.
REACH ma na celu zapewnienie wysokiego poziomu ochrony zdrowia i środowiska, w tym propagowanie alternatywnych metod oceny zagrożeń stwarzanych przez chemikalia, oraz zapewnienie swobodnego obrotu substancjami na rynku wewnętrznym przy jednoczesnym wsparciu konkurencyjności i innowacyjności. 
REACH nie ma zastosowania do:
Odpady nie są substancją, mieszaniną ani wyrobem w rozumieniu rozporządzenia.

</doc>
<doc id="1111885" url="https://pl.wikipedia.org/wiki?curid=1111885" title="Plankt">
Plankt



</doc>
<doc id="1111891" url="https://pl.wikipedia.org/wiki?curid=1111891" title="REACH IT">
REACH IT

REACH IT – system informatyczny mający za zadanie umożliwić wszystkim zainteresowanym stronom (Europejskiej Agencji Chemikaliów, Komisji Europejskiej, Właściwym organom Państw Członkowskich UE, przemysłowi, organizacjom pozarządowym i społeczeństwu) gromadzić, wymieniać, przedkładać (dokumentację rejestracyjną przygotowaną w IUCLID), oceniać, przetwarzać i przeglądać informacje dotyczące substancji chemicznych w ramach rozporządzenia REACH.

</doc>
<doc id="1111892" url="https://pl.wikipedia.org/wiki?curid=1111892" title="Jak żyć?">
Jak żyć?

Jak żyć? – polska komedia obyczajowa w reżyserii Szymona Jakubowskiego. Premiera filmu odbyła się 18 lipca 2008 roku.
Okres zdjęciowy trwał od 17 września do 18 października 2007 w Krakowie
Opis fabuły.
Kuba jest zwykłym chłopakiem, któremu nie śpieszy się do dorosłego życia. Pracuje w barze, żyje z dnia na dzień i nie ma wielkich planów. Ale jak wiadomo życie lubi nas zaskakiwać. Zaskakuje więc także Kubę. Niespodzianka ma na imię Ewa i uśmiech, który zniewala. A to dopiero początek. Miłość Kuby i Ewy bynajmniej nie jest jedynie platoniczna co wcześniej czy później musi przynieść owoce. I przynosi. Kuba dowiedziawszy się, że będzie tatą postanawia stanąć na wysokości zadania. Ma tylko jeden problem – nie wie jak to zrobić.

</doc>
<doc id="1111893" url="https://pl.wikipedia.org/wiki?curid=1111893" title="Malibu Road 2000">
Malibu Road 2000

Malibu Road 2000 – krótka amerykańska opera mydlana. Tytuł jest adresem domu, w którym mieszkają bohaterki. Realizacja serialu została przerwana mimo jego dużej popularności w USA.

</doc>
<doc id="1111894" url="https://pl.wikipedia.org/wiki?curid=1111894" title="Rada departamentalna Majotty">
Rada departamentalna Majotty



</doc>
<doc id="1111897" url="https://pl.wikipedia.org/wiki?curid=1111897" title="Gleby aluwialne">
Gleby aluwialne



</doc>
<doc id="1111899" url="https://pl.wikipedia.org/wiki?curid=1111899" title="Moje Atari">
Moje Atari

Moje Atari - dwumiesięcznik wydawany w latach 1987-1991 w całości poświęcony komputerom firmy Atari.
Do października 1990 roku magazyn ukazywał się jako numer specjalny Bajtka.
Zawartość.
"Moje Atari" podzielone było na działy tematyczne, zawierające informacje z różnych dziedzin. Zamieszczane były nowinki techniczne, kursy programowania, opisy gier oraz konkursy.

</doc>
<doc id="1111916" url="https://pl.wikipedia.org/wiki?curid=1111916" title="Dolina żłobowa">
Dolina żłobowa



</doc>
<doc id="1111917" url="https://pl.wikipedia.org/wiki?curid=1111917" title="Zgromadzenie terytorialne Wallis i Futuny">
Zgromadzenie terytorialne Wallis i Futuny



</doc>
<doc id="1111922" url="https://pl.wikipedia.org/wiki?curid=1111922" title="Marian Tchórznicki">
Marian Tchórznicki

Marian Tchórznicki (ur. 2 lutego 1955 w Warszawie) – polski aktor dziecięcy. Grał główną rolę w serialu „” i jego fabularnej wersji „Paragon gola”. Ukończył szkołę poligraficzną, ale nigdy nie pracował w zawodzie. Przez jakiś czas zajmował się różnymi nielegalnymi interesami, później popadł w alkoholizm. Na początku XXI wieku roku rozwiódł się z żoną. Obecnie zajmuje się budowlanką. 

</doc>
<doc id="1111929" url="https://pl.wikipedia.org/wiki?curid=1111929" title="Cyrki">
Cyrki



</doc>
<doc id="1111932" url="https://pl.wikipedia.org/wiki?curid=1111932" title="Jeziora cyrkowe">
Jeziora cyrkowe



</doc>
<doc id="1111933" url="https://pl.wikipedia.org/wiki?curid=1111933" title="Como 1907">
Como 1907

Como 1907 – włoski klub piłkarski, grający obecnie w Serie B mający siedzibę w mieście Como leżącym w Lombardii. Został założony w 1907. Swoje mecze rozgrywa na Stadio Giuseppe Sinigaglia, który może pomieścić 13602 widzów. Barwy klubu to kolory biały i niebieski.
Na koniec sezonu 2004/2005 klub spadł do Serie C2 po przegraniu baraży (1:2 w dwumeczu z Novarą Calcio. Następnie ogłoszono bankructwo klubu i zespół przystąpił do rozgrywek Serie D, najwyższej klasy rozgrywkowej w amatorskim futbolu we Włoszech.
Historia.
W 1949 Como po raz pierwszy awansowało do Serie A i w ekstraklasie występowało przez okres czterech lat. Kolejne 20 lat zespół spędził w Serie B i Serie C, a o pierwszą ligę ponownie walczyło w latach 70. i sukces ten osiągnęło w 1975 roku. Jednak pomimo dość silnej kadry, m.in. z Alessandro Scanzianim Como po roku spadło do Serie B, a w 1978 do Serie C1. Po przebudowaniu składu zespół wraz z największą gwiazdą Pietro Vierchowodem uzyskał dwie kolejne promocje i w latach 1980-1982 po raz kolejny występował w ekstraklasie włoskiej.
W 1984 roku Como wywalczyło kolejny awans i na najwyższym szczeblu rozgrywek spędziło 5 lat. W 1986 roku z Danem Corneliussonem i Stefano Borgonovo w składzie zajęło wysokie 9. miejsce w Serie A. W obronie grywał zaś inny reprezentant kraju, Pasquale Bruno. W 1989 miała miejsce kolejna degradacja, a w sezonie 1994/1995 Como grało nawet w Serie C1. W tym czasie krótko bramkarzem było obecny zawodnik Chelsea F.C., Carlo Cudicini.
W XXI wieku Como przez rok było drugoligowcem (awans w 2001 roku). Spadło jednak z ligi, a zostało zapamiętane głównie z meczu z Modeną, po którym kapitan zespołu Massimiliano Ferrigno został zdyskwalifikowany na 3 lata. W 2002 roku zespół wszedł do Serie A, ale spisał się słabo i już po roku zakończył swój mariaż z ekstraklasą.

</doc>
<doc id="1111935" url="https://pl.wikipedia.org/wiki?curid=1111935" title="Como Calcio">
Como Calcio



</doc>
<doc id="1111937" url="https://pl.wikipedia.org/wiki?curid=1111937" title="Como FC">
Como FC



</doc>
<doc id="1111938" url="https://pl.wikipedia.org/wiki?curid=1111938" title="Como Calcio 1907">
Como Calcio 1907



</doc>
<doc id="1111943" url="https://pl.wikipedia.org/wiki?curid=1111943" title="Rada terytorialna Saint-Pierre i Miquelon">
Rada terytorialna Saint-Pierre i Miquelon



</doc>
<doc id="1111944" url="https://pl.wikipedia.org/wiki?curid=1111944" title="Fire (singel U2)">
Fire (singel U2)

Fire – piosenka rockowej grupy U2, pochodząca z jej wydanego w 1981 roku albumu, "October". Została nagrana na Bahamach, podczas przerwy w trakcie trasy koncertowej Boy Tour, w kwietniu 1981 roku. Pierwsze wykonanie utworu na żywo miało miejsce już miesiąc później, 27 maja 1981 roku. „Fire” była jedną z dwóch piosenek z płyty "October", które zespół wykonywał podczas występów w ramach Boy Tour; drugą była „I Fall Down”.
Po wydaniu oficjalnego singla, piosenka wskoczyła na listy przebojów w Wielkiej Brytanii (#35). Była to najwyższa pozycja, jaką udało się osiągnąć piosence zespołu, do czasu ukazania się „New Year’s Day” w 1983 roku.
Wydania.
Po raz pierwszy piosenka pojawiła się w krótkiej, trwającej zaledwie 30 sekund instrumentalnej wersji, dołączonej jako ukryta ścieżka do części wydań Boy. Dopiero wtedy, gdy utwór został oficjalnie wydany, ukazały się trzy wersje singla – na 7". na podwójnym 7" oraz na 12". chociaż ta była zatytułowana „U2 R.O.K.”. co oznaczało w skrócie „U2 are OK”. „Fire” doczekał się także czwartego wydania na CD w 1991 roku, z tym, że singel, podobnie jak wcześniejsze wersja na „12, miał tytuł „U2 R.O.K.”.
„Fire” został także umieszczony jako utwór dodatkowy na japońskim wydaniu singla „A Celebration” w 1982 roku. Z kolei jego wersja nagrana na żywo, znalazła się na części wydań „New Year’s Day” w 1983 roku.
Lista utworów.
Wersja 1.
Najpopularniejsze wydanie na 7".
Wersja 2.
Podwójne wydanie na 7". dostępne w Irlandii i Wielkiej Brytanii.
Wersja 3.
Wydanie „U2 R.O.K.” na 12". dostępne w Niemczech, Hiszpanii i Holandii.
Wersja 4.
Wydanie „U2 R.O.K.” z 1991 roku na CD, dostępne w Niemczech i Austrii.

</doc>
<doc id="1111946" url="https://pl.wikipedia.org/wiki?curid=1111946" title="Humienne">
Humienne



</doc>
<doc id="1111949" url="https://pl.wikipedia.org/wiki?curid=1111949" title="Imagine Cup">
Imagine Cup

Imagine Cup – konkurs technologiczny, organizowany corocznie dla studentów, przez firmę Microsoft. W ramach konkursu uczestnicy uzyskują wsparcie specjalistów w danych dziedzinach oraz mają możliwość uzyskania środków na rozwój swojego projektu. Dla wielu uczestników jest to kluczowy krok na drodze do założenia własnej działalności.
Konkurs rozpoczął się w 2003 z około 1000 uczestnikami z 25 krajów. Już w 2011 udział wzięło ponad 358 tysięcy uczestników z 183 krajów. We wszystkich 13 edycjach konkursu uczestniczyło blisko 2 miliony studentów, reprezentujących ponad 190 krajów.
Konkurs dzieli się na 3 główne kategorie: Games, Innovation i World Citizenship. Od 2015 w ramach Imagine Cup odbywa się także konkurs Learn, to code with NASA dla uczniów w wieku 6-18 lat oraz konkurs Hello Cloud.
Niegdyś finały odbywały się w miastach na całym świecie, obecnie odbywają się one w Seattle. Finał światowy 14 edycji konkursu, odbędzie się w Seattle, w lipcu 2016. Finaliści z całego świata będą mogli dodatkowo ubiegać się o nagrody Microsoft Imagine Cup o wartości 50 tysięcy dolarów, której celem jest pomoc studentom w realizacji ich pomysłów.
Edycje.
Dotychczas odbyło się trzynaście edycji konkursu, gospodarzami, których były kolejno:
Zasady konkursu.
Uczestnicy konkursu mogą rejestrować zgłoszenia w 3 głównych kategoriach:
Liczby.
Do światowych finałów w Redmond w 2015, zakwalifikowało się 150 drużyn z 64 krajów. Polskę reprezentował zespół Serious English Name.
Polacy w Imagine Cup.
Polscy studenci biorą udział w Imagine Cup od 2004. Od kilku edycji Polacy regularnie stanowią jedną z największych reprezentacji krajowych. Nasi reprezentanci kilkukrotnie stawali na podium oraz zdobywali pierwsze miejsca w różnych kategoriach podczas finałów światowych. Światowe finały Imagine Cup 2010, odbywały się od 3 do 8 lipca 2010 w Polsce. Do Warszawy przyjechało ponad 400 reprezentantów z blisko 100 krajów, którzy rywalizowali w 5 kategoriach (Projektowanie Oprogramowania, Projektowanie Systemów Wbudowanych, Projektowanie Gier, Media Cyfrowe i Technologie Informatyczne) o tytuł najbardziej kreatywnych studentów na świecie.
2005
Mimo (mylącej) nazwy "Tworzenie Gier", zadanie konkursowe polegało na opracowaniu algorytmu sztucznej inteligencji dla dwuosobowej gry czasu rzeczywistego pt. "Project Hoshimi".
2006
2007
2008
2009
2010
2011
2012
2013
2014:
2015:
2017:

</doc>
<doc id="1111951" url="https://pl.wikipedia.org/wiki?curid=1111951" title="Sztuka przedromańska w Polsce">
Sztuka przedromańska w Polsce

Sztuka przedromańska na ziemiach polskich pojawiła się z chrześcijaństwem, czyli w X wieku i trwała do około połowy XI wieku, a za umowną datę graniczną przyjmuje się rok 1038, kiedy Brzetysław I najechał na ziemie polskie. Pojawienie się i rozwój sztuki przedromańskiej przypada zatem na okres, gdy dobiegał końca proces jednoczenia ziem polskich i gdy istniał już jednolity organizm państwowy pierwszych Piastów: Mieszka I, Bolesława Chrobrego i Mieszka II.
Wraz z chrztem w 966 roku Polska, obok nowej wiary, przyjęła także kulturę i tradycję chrześcijańską. W czasach Mieszka I zaczęły zatem napływać do Polski nowe formy cywilizacyjne z Zachodu i Południa, choć kontakt z kulturą chrześcijańską musiał rozpocząć się jeszcze przed chrztem. Ziemie polskie nie znajdowały się bowiem w izolacji, utrzymywały kontakty zarówno z ruskim Wschodem, jak i łacińskim Zachodem i przechodziły przez nie szlaki handlowe, którymi wędrowali także misjonarze. Istnieją także hipotezy, że państwo Wiślan zostało schrystianizowane już pod koniec IX lub na początku X wieku za pośrednictwem państwa wielkomorawskiego. Ważną rolę w chrystianizacji ziem polskich odegrały Morawy, a potem Czechy, skąd przybywali pierwsi duchowni i być może także artyści.
Pojawienie się nowej wiary spowodowało zapotrzebowanie na nowego rodzaju budownictwo, wyroby rzemiosła, malarstwo. Sztuka średniowieczna była związana przede wszystkim z Kościołem i władcą. Fundacji kościelnych dokonywali wszyscy panujący wówczas Piastowie. Na terenach polskich pojawiła się architektura monumentalna, zaczęto budować murowane kościoły, katedry i klasztory. W siedzibach władców powstawały pałace z kaplicami. Powstaje rzeźba architektoniczna, wyroby rzemiosła niezbędne w Kościele, zaczynają docierać iluminowane księgi. W związku z przyjęciem chrześcijaństwa utworzone zostały biskupstwa - w Poznaniu (968), Krakowie, Wrocławiu, Kołobrzegu (1000), Kruszwicy (około 1034) oraz arcybiskupstwo w Gnieźnie (1000).
Zabytki sztuki przedromańskiej w Polsce są nieliczne i znane głównie dzięki badaniom archeologicznym, gdyż źródła pisane są dość ubogie. Z 2. połowy X i 1. poł. XI wieku znane są przede wszystkim pozostałości budowli kamiennych oraz przedmioty. Należy jednak zauważyć, że zarówno zachowane obiekty, jak i te, które znane są tylko z przekazów źródłowych, pochodziły z importu. "Iluminowane księgi, broń, biżuteria czy paramenty liturgiczne były własnością wędrujących duchownych, bądź pochodzą z wymiany handlowej, łupów wojennych, posagów, spadków czy darów. Ich pojawienie się u nas jest więc w dużej mierze kwestią zbiegów okoliczności i nie świadczy o funkcjonowaniu polskich skryptoriów czy pracowni złotniczych, chociaż niewątpliwie potwierdzają one sieć różnorodnych kontaktów pomiędzy środowiskiem polskim a środowiskami obcymi". Związki kulturalne ówczesnej Polski były różnorodne. Utrzymywano bezpośrednie stosunki kościelne z Włochami. Na dwór przybywali Sasi (m.in. Bruno z Kwerfurtu), dochodziło do związków małżeńskich polskiej dynastii z saską. Od początku XI wieku w Międzyrzeczu przebywali eremici św. Romualda, utrzymujący kontakty z opactwem w Avellana. Zauważalne są także od 1. połowy XI wieku wpływy z Dolnej Lotaryngii, skąd pochodzi Rycheza. Kontakty utrzymywano również z południowymi Niemcami, Francją, a za sprawą związków dynastycznych z Czechami, Węgrami, Skandynawią i Rusią.
Architektura.
W literaturze niekiedy polska architektura przedromańska nazywana jest architekturą wczesnopiastowską.
Sztuka przedromańska wiąże się z początkiem budownictwa murowanego w Polsce. Żadna z budowli tego okresu nie zachowała się w całości, zazwyczaj są to jedynie pozostałości murów, często ukryte pod ziemią lub w murach późniejszych budynków. Znajomość architektury przedromańskiej w Polsce ogranicza się zatem do planów budowli i do prób rekonstrukcji ich układów przestrzennych.
Znane budowle to kościoły oraz budowle świeckie, głównie o charakterze pałacowym. Relikty odnaleziono m.in. w Wiślicy, Ostrowie Lednickim, Krakowie, Przemyślu, Gieczu, Poznaniu, Gnieźnie, Trzemesznie i Płocku. Pierwsze budowle kamienne wznosili zapewne architekci z Zachodu, kształcący następnie miejscowych twórców. Pod względem stylistycznym polska sztuka przedromańska wiąże się ze sztuką zachodnioeuropejską, a w mniejszym stopniu ze Wschodem. Budowle wznoszono z łamanego kamienia (tzw. "appareil allongé") albo małych lub średnich ciosów ("petit" lub "moyen appareil"). Cechowały się one brakiem ozdobności, na murach występowały jedynie ślepe arkady lub fryzy arkadkowe. Architektura polska była oparta na zachodnich wzorcach, ale twórczo zaadaptowanych.
Pojawienie się architektury kamiennej nie oznaczało bynajmniej wyparcia dotychczasowej, drewniano-ziemnej. W okresie sztuki przedromańskiej (i romańskiej także) "istniały dalej drewniane grody i podgrodzia, takie same jak dawniej; spiętrzały się wysoko ich masywne i pochyłe wały, z tym że starodawne „urbanistyczne” organizmy pozyskały nowy akcent w postaci kamiennych kościołów".
Pierwszą grupę budowli z tego okresu stanowią rotundy, pełniące rolę kaplic i związane z przylegającymi do nich palatiami na planie prostokątnym. Wznoszone były w obrębie grodów. Zespoły te mają wyraźne cechy wspólne i ich genezy upatruje się w sztuce karolińskiej i ottońskiej. Rotundy wznoszone były także w okresie romańskim; łącznie na ziemiach polskich doliczono się ich około dwudziestu.
Najlepiej zachowana jest rotunda Najświętszej Marii Panny na Wawelu, datowana na przełom X i XI wieku. Jest to budowla z czterema apsydami i przybudówką, w której mieściły się schody na emporę. Odnaleziono także ślady po budowli interpretowanej jako palatium. Rotunda została odkryta wśród zabudowań dawnych kuchni królewskich w 1917 roku przez Adolfa Szyszko-Bohusza, który następnie dokonał jej częściowej rekonstrukcji. Poprawność tej rekonstrukcji bywa dziś podawana w wątpliwość. Obecnie rotunda jest udostępniona zwiedzającym i stanowi część rezerwatu archeologicznego Wawel Zaginiony. Na Wawelu odkryto także relikty dwóch innych rotund z końca X lub 1. połowy XI wieku: rotundy jednoapsydowej i tzw. kościoła B. Rotunda znajdowała się również na Skałce w Krakowie.
Na Ostrowie Lednickim znaleziono szczątki palatium z rotundą na planie krzyża greckiego wpisanego w koło, z apsydą przy wschodnim ramieniu oraz emporą. Datowana jest na X wiek. Także w Gieczu, na terenie grodu z IX wieku, natrafiono na pozostałości po rotundzie z palatium. Datowane są na początek XI wieku i niewykluczone, że nigdy nie zostały ukończone. Kolejne relikty rotundy z tego okresu odkryto na zamku w Przemyślu. Była to kaplica jednoapsydowa, z końca X lub początku XI wieku.
Drugą grupę stanowią bardziej monumentalne założenia kamienne. Ich odkrycia przeczą dawnym tezom, że pierwsze kościoły w Polsce były prowizorycznymi, drewnianymi konstrukcjami. Do Polski Kościół przeszczepiał wykształcone już na Zachodzie wzory, zastosowane w kościołach katedralnych i klasztornych na planie podłużnym. W okresie przedromańskim wzniesiono trzy katedry - w Poznaniu, Gnieźnie i Krakowie. W dwóch pierwszych zastosowano po raz pierwszy w Polsce model trójnawowej bazyliki, obowiązujący w całym kościele łacińskim. Natomiast o pierwszej katedrze krakowskiej nie można powiedzieć nic pewnego.
Budowę katedry św. Piotra i Pawła w Poznaniu rozpoczęto zapewne w roku 968, gdy pierwszym biskupem polskim i poznańskim został Jordan. Fundamenty pierwszej świątyni odkryto podczas prac w latach 1951-56. Była to, jak już zostało powiedziane, bazylika trójnawowa z dwuwieżowym masywem wschodnim i kwadratowym prezbiterium z apsydą. W masywie zachodnim znajdowała się empora oraz wieża, po bokach opięta mniejszymi wieżami schodowymi. Pochowany w niej został jej fundator, Mieszko I. Badacze dostrzegają w niej wpływy lombardzkie.
Przedromańska katedra w Gnieźnie także zachowała się w formie szczątkowej. Kościół istniał od około 970 roku, a na pewno powstał przed 999, gdy sprowadzono do niego relikwie św. Wojciecha. W 1000 roku świątynia została podniesiona godności katedry. Ta trójnawowa bazylika miała od wschodu trzy apsydy, a od zachodu dwie wieże.
Pierwsza katedra krakowska nazywana jest również chrobrowską. Jeszcze w literaturze lat 90. XX wieku tę katedrę utożsamia się ze szczątkami, które dziś uważane są za pozostałości kościoła św. Gereona. Ślady po pierwszej katedrze, powstałej po roku 1000, są bardzo nikłe i trudno zrekonstruować jej pierwotny wygląd. Być może była to bazylika z transeptem i apsydą. Prawdopodobnie z niej pochodzą zachowane do dziś płyty z dekoracją plecionkową. Z końca X i 1. połowy XI wieku pochodzą także inne budowle, których ślady odnaleziono na Wawelu: wspomniane już trzy rotundy, tzw. budowla czworokątna i kościoły: św. Jerzego i Michała.
W okresie przedromańskim, oprócz katedr, powstawały także świątynie klasztorne, wyłącznie benedyktyńskie: w Trzemesznie i Łęczycy, zachowane szczątkowo. Kościół w Trzemesznie - bazylikę z kryptą, tradycja wiąże ze św. Wojciechem. Zbudowano także kilka pomniejszych świątyń, m.in. kościół Najświętszego Salwatora w Krakowie.
Odrębne, szeroko dyskutowane zagadnienie, stanowią ślady po okrągłych konstrukcjach w formie mis, identyfikowanych jako sadzawki chrzcielne, pozostałe po akcjach misyjnych i masowych chrztach. Odnaleziono je w obrębie katedry w Poznaniu i w Wiślicy. Baptysteria te wykonane są z zaprawy i być może pierwotnie osłonięte były drewnianą konstrukcją. Inna z hipotez na ich temat mówi, że służyły one nie do chrzczenia, ale mieszania zaprawy.
Rzeźba.
W okresie sztuki przedromańskiej pojawiają się najstarsze na ziemiach polskich przykłady rzeźby architektonicznej. Do dziś przetrwały jedynie płyty z dekoracją plecionkową, pochodzące najprawdopodobniej z pierwszej katedry krakowskiej.
Obok sztuki i rzeźby kościelnej istniała nadal sztuka lokalna, związana z tradycjami słowiańskimi i pogańskimi wierzeniami, uprawiana przez miejscową ludność. Odnaleziono drobne rzeźby, np. koziołki w Opolu i Ostrowie Lednickim - X-XI w., brązowego konika w Wolinie, drewnianego w Opolu - XI w. W północnej części wzgórza wawelskiego odkopano tzw. wołka wawelskiego - kamienną rzeźbę, zachowaną częściowo, o okrągłych gałkach ocznych i z kreskowaniem na czole. Datowany jest na X/XI wiek.
Malarstwo.
Nieznane są dziś żadne zabytki przedromańskiego malarstwa tablicowego czy ściennego, choć na podstawie informacji z przekazów źródłowych można wnioskować, że takowe istniały. Więcej wiadomo o iluminowanych księgach, które przywożone były do Polski. Tylko jeden zabytek z tego okresu znajduje się dziś w kraju - "Praedicationes", ale nie jest to bynajmniej dzieło rodzime. Jest to najstarszy z zachowanych na terenie Polski iluminowanych rękopisów i przechowywany jest w Bibliotece Kapitulnej w Krakowie. Datowany na koniec VIII lub początek IX wieku, prawdopodobnie został wykonany w skryptorium we Włoszech. Zdobiony jest inicjałami oraz jedną całostronicową miniaturą z krzyżem i symbolami ewangelistów.
Drugim, także zachowanym do dziś, jest ottońska księga "Psałterz Egberta", obecnie w Museo Archeologico Nazionale w Cividale del Friuli. Manuskrypt składa się z dwóch części - pierwotnego psałterza z 2. połowy X wieku, stanowiącego do 983 własność biskupa Trewiru, Egberta oraz doszytych do niego kart z 2. połowy XI wieku (tzw. "Kodeks Gertrudy"). Po 983 rękopis został przywieziony do Polski, najprawdopodobniej przez Rychezę, żonę Mieszka II. Później wraz z ich córką Gertrudą, poślubioną Izjasławowi, manuskrypt trafił na Ruś, gdzie dołączono do niego ową drugą część. Następnie księga wróciła do Polski, później do Niemiec i za sprawą Elżbiety Węgierskiej znalazła się we Włoszech, gdzie jest do dziś.
Trzecia księga - "Mszał rzymski" ("Ordo Romanus") z 1. połowy XI wieku zaginęła w XIX w. Znana jest kopia miniatury dedykacyjnej, na której księżna Matylda wręcza księgę Mieszkowi II. Rękopis powstał w Niemczech, być może w Reichenau.
Rzemiosło artystyczne.
Liczba zachowanych do dziś zabytków rzemiosła przedromańskiego jest niewielka i stanowi tylko część przedmiotów, jakie znajdowały się wówczas w Polsce. Potwierdza to relacja z "Kroniki Galla", opisująca bogactwo za czasów Bolesława Chrobrego: "nie tylko komesowie, lecz nawet ogół rycerstwa nosił łańcuchy złote niezmiernej wagi, taki wszyscy mieli nadmiar pieniędzy. Damy zaś dworskie tak chodziły obciążone koronami złotymi, naszyjnikami, łańcuchami złotymi, naramiennikami, złotogłowiami i klejnotami, że gdyby ich drudzy nie podtrzymywali, nie mogłyby udźwignąć tego ciężaru". Nawet uznając, że autor przesadził, ilość kosztowności musiała być znaczna. Tymczasem ilość zabytków, jakie znane są dziś, jest co najmniej skromna. Nieco więcej zachowało się z końca wieku XI i wieków XII i XIII, ale i tak stanowią one tylko niewielką część pierwotnych zasobów.
Czeski kronikarz Kosmas napisał, że Brzetysław, po złupieniu Polski, przywiózł "100 wozów ładowanych złotem i srebrem". Dwa zabytki z tego czasu znane są dzięki przekazowi z tej samej kroniki - Kosmas zanotował, że z Gniezna Brzetysław wywiózł trzy szczerozłote płyty ołtarzowe i szczerozłoty krucyfiks, mający ważyć trzy razy tyle, co Mieszko. "Żywot św. Ulryka" z lat 972-993 pisze o wotum odlanym na prośbę Mieszka I, wykonanym ze srebra, w formie ramienia z dłonią, będącym podziękowaniem za uratowanie życia.
Zachowane wyroby mają charakter przede wszystkim kościelny. Znaczna część wyrobów pochodziła z importu, gdyż przewyższały one wyroby lokalne, czasem jednak trudno rozstrzygnąć, czy dany wyrób jest rodzimy, czy został przywieziony z zagranicy.
Wśród zachowanych zabytków znajduje się czara włocławska, obecnie w Muzeum Narodowym w Krakowie. Naczynie zostało przypadkowo wyorane na polu pod Włocławkiem w 1909 roku. Jest to srebrna czara, częściowo złocona i zdobiona techniką niello, pierwotnie będąca częścią kielicha mszalnego. Na jej ściankach znajdują się osiem scen z życia Gedeona z Księgi Sędziów, wykonanych w technice trybowania. Datowana jest na wiek X i prawdopodobnie została wykonana w Szwabii (może w St. Gallen). Do Polski być może przywieziona przez benedyktynów. Innym zabytkiem jest tzw. kielich Dąbrówki z Trzemeszna (obecnie w katedrze gnieźnieńskiej), którego czara powstała prawdopodobnie w X wieku i była świeckim naczyniem, w XII wieku przerobionym na kielich mszalny.
W 1964 roku, podczas badań archeologicznych przy rotundzie NMP, odnaleziono wisior na łańcuszku. Wykonany jest z kryształu górskiego w kształcie zbliżonym do walca, oprawionego w złoto i zdobionego filigranem oraz granulacją. Być może stanowił część korony lub zawieszki, noszonej na piersiach. Przez polskich badanych datowany jest na koniec X lub początek XI wieku, a przez węgierskich - na wiek XII. Z pierwszej katedry gnieźnieńskiej, sprzed roku 1018, pochodzą odnalezione płytki ceramiczne ze wzorami geometrycznymi.
Najstarsze regalia władców polskich zaginęły i do dziś zachowała się tylko Włócznia Świętego Maurycego, ofiarowana Bolesławowi Chrobremu przez Ottona III na zjeździe gnieźnieńskim. Polska Włócznia jest kopią cesarskiej Włóczni Świętego Maurycego, wykonaną w X wieku. Przechowywana jest w skarbu katedralnym w Krakowie.
Z czasów Bolesława Chrobrego zachowało się osiem szyszaków, z czego cztery znaleziono w Wielkopolsce (po jednym z Gnieźnie, Gieczu, Dymitrowie i Gorzuchach), jeden pod Królewcem, jeden we wsi Mokre koło Dubna na Wołyniu i dwa na Zadnieprzu. Mają kształt stożkowaty, zakończone są tuleją na pióropusz i wykonane są z żelaza pokrytego złoconą blachą miedzianą.
Do czasów I wojny światowej w klasztorze w Tyńcu znajdowała się kosztowna okładka rękopisu, datowana na IX lub X wiek, wiązana z Lotaryngią. Z kolei w trakcie II wojny światowej zaginęły z katedry w Kamieniu Pomorskim dwie skrzyneczki relikwiarzowe. Pierwsza z nich zawierała relikwie św. Korduli i utworzona była z użytych wtórnie plakietek z X lub XI wieku, zapewne przywiezionych ze Skandynawii. Druga, datowana na XI wiek, ma nieustalone pochodzenie.
Obok wymienionych powyżej zabytków, będących przykładami sztuki importowanej, kościelnej i dworskiej, istniała równolegle sztuka lokalna, związana z tradycjami słowiańskimi i pogańskimi wierzeniami, uprawiana przez miejscową ludność. Rzemiosło rodzime na terenie Polski miało dobrą tradycję przedhistoryczną, gdy wysoki poziom reprezentowało złotnictwo, kowalstwo i garncarstwo. W rzemiośle kultura pogańska istniała w symbiozie z chrześcijańską aż do XII wieku, kiedy zaczęła dominować ta druga. Dobrze rozwinięte było złotnictwo, którego przykłady pochodzą m.in. ze "skarbów" - zakopanych w ziemi naczyń z kosztownościami (np. "skarb z Borucina" z XI wieku, z 35 ozdobami ze srebra i 5 złotymi paciorkami, obecnie w Muzeum Archeologicznym w Warszawie).

</doc>
<doc id="1111955" url="https://pl.wikipedia.org/wiki?curid=1111955" title="Christopher Lutz">
Christopher Lutz

Christopher Lutz (ur. 24 lutego 1971 w Neukirchen-Vluyn) – niemiecki szachista, arcymistrz od 1992 roku.
Życiorys.
Pierwsze sukcesy zaczął odnosić w połowie lat 80. XX wieku. W 1986 roku podzielił III miejsce (za Władimirem Akopianem i Ilią Gurewiczem) w mistrzostwach świata juniorów do lat 16 rozegranych w Rio Gallegos, natomiast w 1987 zdobył w Altensteigu tytuł mistrza Niemiec juniorów do lat 20. W kolejnych latach odniósł wiele międzynarodowych sukcesów, zwyciężając bądź dzieląc I miejsca m.in. w Bad Wildbad (1990), Dortmundzie (1991, turniej B), Budapeszcie (1991, wraz z Aleksandrem Baburinem), Ostendzie (1992), Puli (1997, wraz z Zurabem Sturuą, Gyulą Saxem, Jaanem Ehlvestem i Aleksandrem Delczewem) oraz w Bad Zwesten (2000, wraz z m.in. Igorem Glekiem, Władimirem Czuczełowem i Erikiem Lobronem). Do indywidualnych sukcesów zaliczyć również może II miejsca w Baden-Baden (1992, za Anatolijem Karpowem, a przed m.in. Arturem Jusupowem, Lwem Psachisem, Robertem Hübnerem, Erikiem Lobronem i Joelem Lautierem) oraz w Essen (2001, za Rustamem Kasimdżanowem, przed m.in. Emilem Sutowskim, Olegiem Romaniszynem, Rustemem Dautowem, Arturem Jusupowem i Michaiłem Gurewiczem).
W roku 2000 wystąpił w New Delhi w mistrzostwach świata systemem pucharowym, pokonując w I rundzie Ehsana Ghaema Maghami, ale w II ulegając Aleksandrowi Chalifmanowi, natomiast w 2002 był jedynym reprezentantem Niemiec w rozegranym w Dortmundzie turnieju pretendentów organizacji "Braingames", zajmując w grupie A czwartą (ostatnią) lokatę.
Od pierwszych lat 90. należy do podstawowych zawodników reprezentacji Niemiec. Pomiędzy 1992 a 2006 rokiem uczestniczył we wszystkich w tym okresie rozegranych ośmiu szachowych olimpiadach (w tym raz na I szachownicy), największy sukces odnosząc w roku 2000 w Stambule, gdzie niemieccy szachiści zdobyli brązowe medale. Na swoim koncie posiada również dwa medale drużynowych mistrzostw Europy (1999, 2001 – oba wraz z drużyną) oraz start w narodowej drużynie w drużynowych mistrzostwach świata w 2001 r. w Erywaniu. Wielokrotnie startował w finałach indywidualnych mistrzostw Niemiec, w latach 1995 i 2001 dwukrotnie zdobywając tytuł mistrza kraju.
Najwyższy ranking w karierze osiągnął 1 lipca 2002 r., z wynikiem 2655 punktów zajmował wówczas 35. miejsce na światowej liście FIDE, jednocześnie zajmując 1. miejsce wśród niemieckich szachistów.
W 2002 r. był sekundantem Władimira Kramnika podczas jego meczu z szachowym programem "Deep Fritz" w Bahrajnie. Jest jednym z twórców sukcesu innego programu komputerowego "Hydra", który m.in. w 2005 r. pokonał czołowego szachistę świata Michaela Adamsa.

</doc>
<doc id="1111963" url="https://pl.wikipedia.org/wiki?curid=1111963" title="Rycerze średniowiecznej Europy łacińskiej">
Rycerze średniowiecznej Europy łacińskiej

Rycerze średniowiecznej Europy łacińskiej - książka autorstwa Franciszka Kusiaka wydana w 2002 roku nakładem Państwowego Instytutu Wydawniczego. Praca podzielona jest na cztery rozdziały: "Rycerskie zasady", "Droga do godności rycerskiej", "Czas wojny", "Czas pokoju". 

</doc>
<doc id="1111964" url="https://pl.wikipedia.org/wiki?curid=1111964" title="Inter Turku">
Inter Turku

Football Club International Turku – klub piłkarski z siedzibą w Turku, w Finlandii, założony w 1990 roku, występujący w Veikkausliidze. Jest jednym z dwóch klubów z Turku występujących w Veikkausliidze (obok TPS). Oba zespoły grają swoje mecze na stadionie Veritas Stadion. W sezonie 2008, klub z Turku zdobył pierwsze w swojej historii mistrzostwo Veikkausliigi.
Historia.
W 1990 roku Stefan Håkans założył klub FC Inter Turku. Z początku był to zespół juniorski, który w 1992 roku przekształcono w zespół seniorski.
W 1995 roku Inter wywalczył awans do Veikkausliigi. W tym roku został pobity rekord frekwencji. Mecz derbowy z TPS obejrzało 8,200 widzów.
W 1997 roku klub spadł z 1 ligi, ale po roku nieobecności zespół powrócił do Veikkausliigi.
W 2004 roku Inter skończył rozgrywki na czwartym miejscu, awansując jednocześnie do pucharu Intertoto. Inter dotarł do drugiej rundy pucharu Intertoto, gdzie uległ w dwumeczu z Varteksem Varaždin.
W sezonie ligowym 2008 ekipa z Turku zdobyła mistrzostwo Veikkausliigi

</doc>
<doc id="1111965" url="https://pl.wikipedia.org/wiki?curid=1111965" title="Saliva (album)">
Saliva (album)

Saliva – debiutancki album studyjny amerykańskiej grupy muzycznej Saliva. Wydany został 26 sierpnia 1996 roku nakładem wytwórni Rocking Chair Records.

</doc>
<doc id="1111970" url="https://pl.wikipedia.org/wiki?curid=1111970" title="Pierwszy rząd Johna Russella">
Pierwszy rząd Johna Russella

Pierwszy rząd pod przewodnictwem lorda Johna Russella, istniał od 30 czerwca 1846 do 21 lutego 1852 r. Członków ścisłego gabinetu wyróżniono tłustym drukiem.

</doc>
<doc id="1111974" url="https://pl.wikipedia.org/wiki?curid=1111974" title="Felicitas Goodman">
Felicitas Goodman

Felicitas D. Goodman z d. Daniels (ur. 30 stycznia 1914 w Budapeszcie, zm. 30 marca 2005 w Columbus) – węgierska profesor antropologii kultury, religioznawca, językoznawca.
Urodziła się w Budapeszcie na Węgrzech, jej rodzice pochodzili z Niemiec. Ucząc się w Niemczech poznała męża, Glena Goodmana, z którym wyjechała i osiedliła się w USA.
Prowadziła transkulturowe badania nad doświadczeniami religijnymi i mistycznymi, w tym nad glosolalią, opętaniem, szamanizmem. W latach 1968–1979 pracowała jako profesor lingwistyki i antropologii na Denison University w Ohio. W 1980 roku założyła w Nowym Meksyku własny instytut do badań nad doświadczeniami religijnymi. Interesowała się przypadkiem Anneliese Michel i przeprowadziła badania naukowe nad nim.
F.D. Goodman została ochrzczona w Kościele ewangelickim.

</doc>
<doc id="1111975" url="https://pl.wikipedia.org/wiki?curid=1111975" title="Puchar Ekstraklasy 2007/2008 /Grupa C">
Puchar Ekstraklasy 2007/2008 /Grupa C

Puchar Ekstraklasy 2007/2008
GRUPA C –

</doc>
<doc id="1111982" url="https://pl.wikipedia.org/wiki?curid=1111982" title="Dramat obyczajowo-psychologiczny">
Dramat obyczajowo-psychologiczny

Dramat obyczajowo-psychologiczny – gatunek literacki ukształtowany w XIX wieku pod wpływem dramatu mieszczańskiego, popularny w okresie dominacji realizmu i naturalizmu, rozwijał się równolegle z powieścią realistyczną.
Utwory eksponowały w treści obyczajowość, psychologizm w kreśleniu postaci, w warstwie językowej kolokwializmy codziennej rozmowy.
Dramat obyczajowo-psychologiczny wykorzystał możliwości ekspresji zarówno tragedii, jak i komedii; do tego gatunku należą m.in. "Nora" H. Ibsena, "Trzy siostry" A. Czechowa, "Dom kobiet" Z. Nałkowskiej.

</doc>
<doc id="1111987" url="https://pl.wikipedia.org/wiki?curid=1111987" title="Václav Babinský">
Václav Babinský

Václav Babinský (ur. 20 sierpnia 1796 w Litomierzycach , zm. 1 sierpnia 1879 w Praha-Řepy) – był jednym z najbardziej znanych czeskich przestępców. Używał m.in. pseudonimów: Wenz z Pokratic, Josef Schmidt, Franz Mally, Anton Müller.
Václav Babinský pochodził z rodziny pracownika dniówkowego. Ojciec i matka Kateřina Babinská (z domu Herrmann) pracowali w ogrodzie i w gospodarstwie domowym Antonína Bienera – komisarza okręgowego w Litomierzycach. Cztery lata później rodzina Babinskych przeniosła się z przedmieścia Litomierzyc z dwoma innymi synami, Antoninem (1798) i Vincentem (1800), do Pokratic przy Litomierzycach. Nie jest jasne, czy Václav Babinský posiadał wykształcenie. W roku 1816 wstąpił do służby wojskowej. Z powodu symulowanej choroby psychicznej i zagrożenia dla innych żołnierzy został skierowany na badania psychiatryczne do kliniki wojskowej w Pradze. W 1824 r. został zwolniony ze służby jako rezerwista. Trafił do domu inwalidów w Karlínie. Uciekł stamtąd, włóczył się bez celu i kradł w północnych Czechach. W latach 1825 i 1829 był aresztowany w Litomierzycach, ale kradzież nie została udowodniona.
Około roku 1830 zorganizował małą bandę rabunkową, z którą napadał na drogach. Do bandy należała również jego kochanka Apolena Hoffmann.
Po raz pierwszy został aresztowany po pościgu 19 stycznia 1832 w Kuřích Vodách, kiedy to podczas kontroli dokonywanej przez miejscowego sołtysa Vaclava Franke podejrzany wydał się fałszywy paszport herszta bandy wystawiony na nazwisko Josefa Schmida przez przekupnego pisarza kancelarii miasta Vrchnov, a spod spódnicy Apoleny Hoffmann wypadły dwa załadowane pistolety. Hoffmanowej udało się zbiec. 27 lutego 1832 przewieziono go do więzienia w Mladej Boleslavi. Już na drugi dzień uciekł. Po ucieczce osiedlił się w okolicy Horni Kemenice. Tu 4 lipca 1833 popełnił swe największe przestępstwo. Przed pościgiem uciekł do Kongresówki do Łodzi. 23 kwietnia 1835 Babinský nie zachowując dostatecznej ostrożności odwiedził, pod pseudonimem Anton Müller, swe rodzinne miasto Litomierzyce. Został aresztowany i razem ze swą kochanką i czterema innymi członkami bandy został oskarżony przez sąd kryminalny w Pradze o 12 przestępstw, w tym o 2 morderstwa z rabunkiem. Ponieważ Babinský jako organizator napadów przeważnie pozostawał na drugim planie, nie zawsze mógł być zidentyfikowany przez świadków. Oskarżono go o 12 przestępstw, ale jedynie połowa została mu udowodniona.
Kara.
Czynności procesowe przeciągały się. Za sześć udowodnionych przestępstw został osądzony przez sąd kryminalny w Pradze. 1 grudnia 1840 skazano go na 20 lat ciężkiego więzienia. Apolena Hoffmann otrzymała 12 lat ciężkiego więzienia. Zmarła jednak 15 dni po ogłoszeniu wyroku na gwałtowny krwotok. Miała 41 lat.
10 czerwca 1841 Babinský został uwięziony w brneńskiej twierdzy Špilberk jako więzień nr 1042. Twierdza ta gościła w swych kazamatach najbardziej niebezpiecznych przestępców monarchii habsburskiej. Babinský dał się poznać jako spokojny więzień. Ufność kapelana, a potem kierownictwa więzienia zyskał swą pokorą i religijnością – nosił przy sobie różaniec i przy każdej okazji modlił się. Pomogło mu to w osiągnięciu stanowiska więziennego pielęgniarza, za co otrzymywał wynagrodzenie. 29 maja 1855 więzienie w Špilberku zostało zlikwidowane, zamieniono je na koszary, a Babinský na dalszych sześć lat więzienia został przewieziony do Kartouz (dziś Valdice) koło Jičína. Od odzyskania wolności w 1861 roku do swej śmierci w 1879 pracował jako ogrodnik w klasztorze zakonu sióstr Boromeuszek w Řepach przy Pradze, które zajmowały się uwięzionymi tu kobietami. Mieszkał w pobliżu klasztoru, wyplatał koszyki i maty ze słomy. Zmarł 1 sierpnia 1879. Pochowano go w dzielnicy Praha-Řepy na cmentarzu więźniarek. Jego grób jest pieczołowicie zadbany.
Powstanie legendy.
Babinský w wolnych chwilach opowiadał po gospodach historie ze swego życia i życia dawnych współwięźniów za postawienie kolejki. Stał się legendą, a w większości zmyślone przygody wypełniały literaturę przygodową i znalazły odbicie w twórczości ludowej. Już w 1860–1861 praski śpiewak jarmarczny František Hais napisał pieśń uliczną pod tytułem "Babinský žije". W roku 1862 wyszło pierwsze zeszytowe 110-stronicowe wydanie o czynach rozbójnika Babinskiego "Babinský, vůdce loupežníků v českých zemích". W następnych latach powstały liczne dalsze pieśni, opowiadania i powieści sensacyjne. Jego postać pojawia się w filmie Vladimírova (1926) i powieści Gustava Meyrinka „Golem” (1929).
Na urwisku zwanym "Pustý zámek" pomiędzy miejscowościami Česká Kamenice i Líska znajduje się pomnik upamiętniający mord dokonany w 1833 na płócienniku Blumbergu. Zniszczony w 1946 kamień upamiętniający został ponownie postawiony w 1998 roku.

</doc>
<doc id="1111991" url="https://pl.wikipedia.org/wiki?curid=1111991" title="Åshild Hauan">
Åshild Hauan

Åshild Hauan (ur. 20 kwietnia 1941 w Velfjord, zm. 1 grudnia 2017 w Bodø) – norweska polityk, członek Norweskiej Partii Pracy.
Była gubernatorem wyspy Jan Mayen. Funkcję tę pełni każdorazowo gubernator norweskiego okręgu Nordland.
Hauan w skład Stortingu (norweskiego parlamentu) została po raz pierwszy wybrana w 1981. Następnie jeszcze dwukrotnie uzyskiwała reelekcję.
W latach 1975–1983 zajmowała wiele stanowisk w norweskiej gminie Rana. Od 1979 do 1983 była członkiem Rady okręgu Nordland. W 1993 została gubernatorem okręgu Nordland i urząd ten pełniła do 2007 roku.

</doc>
<doc id="1111998" url="https://pl.wikipedia.org/wiki?curid=1111998" title="Toma (miasto)">
Toma (miasto)

Toma – miasto położone w Burkinie Faso, w regionie Boucle du Mouhoun. Stolica prowincji Nayala. Ludność 14 277 mieszkańców (2013).

</doc>
<doc id="1112002" url="https://pl.wikipedia.org/wiki?curid=1112002" title="Rzeźba apotropaiczna">
Rzeźba apotropaiczna

Rzeźba apotropaiczna (gr. "apotropaion" – magiczny przedmiot chroniący przed złem) – wyobrażenie demonicznych zwierząt, karykaturalnych twarzy, splatanych ornamentów itp. Częste w sztuce starożytnej (w reliefach, spotykane też w greckim malarstwie wazowym). Później stosowane zwłaszcza w rzeźbie architektonicznej kościołów romańskich, przeważnie umieszczane na murach północnych i zachodnich.

</doc>
<doc id="1112005" url="https://pl.wikipedia.org/wiki?curid=1112005" title="Mauro Galvao">
Mauro Galvao



</doc>
<doc id="1112008" url="https://pl.wikipedia.org/wiki?curid=1112008" title="Gloria (singel U2)">
Gloria (singel U2)

Gloria – piosenka rockowej grupy U2, pochodząca z jej wydanego w 1981 roku albumu, "October". Jest pierwszym utworem na tej płycie, a także została wydana jako drugi singel ją promujący. Zyskała miano niezwykłej z powodu refrenu, wykonywanego po łacinie, zaczerpniętego z „Gloria in excelsis Deo”. Utwór zajął na brytyjskiej liście UK Singles Chart jedną z najniższych pozycji (#55) w historii zespołu.
Do piosenki nakręcony został teledysk. Powstał on w październiku 1981 roku, nieopodal Hanover Quay w Dublinie. Za jego reżyserię odpowiedzialny był Meiert Avis.

</doc>
<doc id="1112015" url="https://pl.wikipedia.org/wiki?curid=1112015" title="Władysław Nowca">
Władysław Nowca

Władysław Jan Nepomucen Nowca (ur. 16 maja 1846 w Warszawie, zm. 10 marca 1924 we Włocławku) – notariusz, działacz społeczny, dyrektor szkoły.
Życiorys.
Władysław Nowca był synem Stanisława i Teofili z Paszkiewiczów.
W roku 1863 ukończył I Gimnazjum w Warszawie. W latach 1864-1868 studiował historię w Szkole Głównej w Warszawie. Zdobył również wykształcenie prawnicze na Cesarskim Uniwersytecie Warszawskim. Uniwersytet ukończył w 1871 ze stopniem kandydata praw. Wychowany został w świetnej tradycji Szkoły Głównej – kolega Sienkiewicza, Prusa i Antoniego Osuchowskiego, uważany był za człowieka szerokiego umysłu i gruntownej wiedzy. 
Władysław Nowca po odbyciu aplikacji praktykował jako adwokat w Warszawie, a od 1882 jako notariusz w Dobrzyniu nad Wisłą i od 1883 r. we Włocławku. Był zarazem cenionym działaczem społecznym i patriotą. Był zaangażowany w prace różnych organizacji i stowarzyszeń, w których władzach często zasiadał. Między innymi był przez dłuższy czas prezesem Włocławskiego Towarzystwa Wioślarskiego oraz Ochotniczej Straży Pożarnej. W latach 80 XIX wieku zasiadał w redakcji oraz był jednym z autorów haseł do jednej z największych polskich encyklopedii - Encyklopedii Orgelbranda.
Kiedy strajk szkolny 1905 r. zakończył się w dawnym Królestwie Polskim zwycięstwem młodzieży, władze carskie wyraziły ostatecznie zgodę na uruchomienie szkół z językiem wykładowym polskim. Społeczeństwo Włocławka i okoliczne ziemiaństwo nie szczędziło wówczas zabiegów i środków finansowych, aby szkołę polską jak najrychlej uruchomić. Już w listopadzie 1905 r. polska szkoła rozpoczęła działalność w budynku przy ul. Szkolnej. Organizatorom zależało bardziej na tym, by kierownictwo nowej szkoły i personel pedagogiczny składały się z osób o wysokim poziomie wykształcenia, umiejętnościach pedagogicznych i głębokim patriotyzmie. Dyrektorem został Władysław Nowca. Choć stanowisko to zajmował dość krótko, to jednak na trwałe wszedł do annałów szkoły. Był pierwszym dyrektorem polskim po słynnych wydarzeniach związanych z rewolucją 1905 r.
Dzięki zasługom, posiadanej wiedzy, doświadczeniu, popularności w środowisku włocławskim Nowca wysunięty został przez wyborców jako kandydat do Dumy. W wyniku wyborów został członkiem parlamentu, będąc reprezentantem polskiego społeczeństwa. W trakcie swych wystąpień poselskich bronił interesów narodowych Polaków. Mimo obowiązków członka Dumy nie zrywał kontaktów ze szkołą. Był nadal członkiem jej Rady Opiekuńczej. Kiedy po latach niewoli Polska powstała do niepodległego bytu i tworzyły się zalążki polskiej państwowości, Władysław Nowca powołany został jako pierwszy prezes odrodzonego sądownictwa polskiego we Włocławku. Na tym stanowisku energicznie i sprawnie zajmował się organizowaniem sądów powszechnych. Siedziba Sądu Okręgowego znajdowała się w budynku przy Starym Rynku, który wraz z sąsiednimi budynkami rozebrany został przez okupanta w czasie II wojny światowej. W 1917 r. Nowcę wybrano na prezesa Rady Miejskiej. Za wybitne zasługi dla Włocławka otrzymał godność honorowego obywatela miasta. Zmarł nagle w 1924 r. Był odznaczony Orderem Polonia Restituta. W 1961 r. z inicjatywy Koła Wychowanków Szkoły, której ongiś był dyrektorem, Miejska Rada Narodowa uczciła jego pamięć, nadając jednej z ulic w dzielnicy południowej Włocławka jego nazwisko.
Spoczywa na Cmentarzu Komunalnym we Włocławku.

</doc>
<doc id="1112019" url="https://pl.wikipedia.org/wiki?curid=1112019" title="Rząd lorda Aberdeena">
Rząd lorda Aberdeena

Rząd lorda Aberdeena – rząd pod przewodnictwem George’a Hamiltona-Gordona, 4. hrabiego Aberdeen, istniał od 19 grudnia 1852 do 30 stycznia 1855.
Członków ścisłego gabinetu wyróżniono tłustym drukiem.

</doc>
<doc id="1112022" url="https://pl.wikipedia.org/wiki?curid=1112022" title="Thomas M. Disch">
Thomas M. Disch

Thomas Michael Disch (ur. 2 lutego 1940 w Des Moines, zm. 4 lipca 2008 w Nowym Jorku) – amerykański pisarz science fiction, fantasy, horrorów i poeta oraz krytyk fantastyki. Zdobywca Nagrody im. J. Campbella za powieść "" (1980). Kilkakrotnie nominowany w różnych kategoriach do nagród Hugo i Nebula.
Zarys biografii.
Debiutował krótkimi formami w czasopismach w latach 60., debiut powieściowy to "The Genocides" w 1965. Wkrótce, obok Ursuli Le Guin czy Briana Aldissa, stał się czołowym twórcą „nowej fali” w SF. Od lat 80. pisywał horrory. W 1999 zdobył nagrodę Hugo w kategorii „Książka niebeletrystyczna” ("Related Book") za tom "The Dreams Our Stuff Is Made Of: How Science Fiction Conquered the World".
Był homoseksualistą. Jego partnerem był Charles Naynor.
Zmarł śmiercią samobójczą.

</doc>
<doc id="1112024" url="https://pl.wikipedia.org/wiki?curid=1112024" title="Gubernatorzy Aruby">
Gubernatorzy Aruby

Gubernator Aruby jest reprezentantem holenderskiej głowy państwa (królowa Beatrix). Obowiązkiem gubernatora jest reprezentowanie i strzeżenie generalnych interesów Królestwa Niderlandów. Jest on odpowiedzialny przed holenderskim rządem. 
Gubernator jest mianowany przez monarchę na okres sześciu lat. Okres ten może być przedłużony tylko raz, na kolejne sześć lat. Gubernator jest w swych obowiązkach wspierany przez własny sekretariat. Doradza mu również Rada Doradcza ("Raad van Advises"), składająca się z przynajmniej 5 członków mianowanych przez gubernatora i doradzających mu w zakresie prawodawstwa. 
Lista gubernatorów Aruby.
Pierwszy gubernator Aruby został powołany 1 stycznia 1986. Wcześniej gubernator Antyli Holenderskich był również gubernatorem Aruby.

</doc>
<doc id="1112028" url="https://pl.wikipedia.org/wiki?curid=1112028" title="Koźlary">
Koźlary

Kapela Dudziarska "Koźlary" – kapela dudziarska działająca w Domu Kultury w Stęszewie.
Historia i Kultura.
Młodzieżowa Kapela "Koźlary" powstała w 2000 roku. Instruktorem jest Romuald Jędraszak z Kostrzyna, który uczy grać dzieci i młodzież na dudach wielkopolskich i szkrzypcach przewiązanych – ze słuchu.
Kapelę stanowi młodzież z gminy Stęszew. Kapela występuje w tradycyjnym stroju wielkopolskim. Pierwszy oficjalny występ odnotowała podczas "Majówki" w Stęszewie w 2001 roku. Na repertuar składają się utwory ludowe z regionu Wielkopolski, jak marsze, oberki, wiwaty i kolędy. Kapela występuje na przeglądach, turniejach, spotkaniach i prezentacjach o zasięgu regionalnym i ogólnokrajowym. Kapelę wspiera merytorycznie poznańskie Muzeum Instrumentów Muzycznych.
Skład.
Kapelę tworzą:
Grający na skrzypcach podwiązanych:
Grający na dudach wielkopolskich:

</doc>
<doc id="1112030" url="https://pl.wikipedia.org/wiki?curid=1112030" title="Stefano Zappalà">
Stefano Zappalà

Stefano Zappalà (ur. 6 lutego 1941 w Aci Bonaccorsi, zm. 15 kwietnia 2018 w Latinie) – włoski polityko i inżynier, poseł do Parlamentu Europejskiego.
Życiorys.
W latach 60. i 70. kończył studia z zakresu strategii, matematyki i inżynierii lądowej. Do 1979 służył jako oficer w armii włoskiej, następnie pracował jako inżynier i prowadził własne przedsiębiorstwo. Od 1994 do 2005 pełnił funkcję zastępcy koordynatora Forza Italia w regionie Lacjum. W latach 1997–2002 był radnym gminy Latina, a od 1995 do 2000 radnym regionu Lacjum. W okresie 2002–2005 pełnił funkcję burmistrza miasta Pomezia.
W 1999 i 2004 uzyskiwał mandat posła do Parlamentu Europejskiego z ramienia partii Forza Italia (współtworzącej w 2009 w Lud Wolności). Należał do Grupy Europejskiej Partii Ludowej (Chrześcijańscy Demokraci) i Europejskich Demokratów. Brał udział m.in. w pracach delegacji do spraw stosunków z Palestyńską Radą Legislacyjną. W 2009 nie został ponownie wybrany. W 2010 objął stanowisko asesora ds. turystyki w regionalnym rządzie Lacjum, pełniąc tę funkcję do 2013.

</doc>
<doc id="1112034" url="https://pl.wikipedia.org/wiki?curid=1112034" title="Rafe de Crespigny">
Rafe de Crespigny

Richard Rafe Champion de Crespigny (ur. 1936) – australijski sinolog, emerytowany profesor nadzwyczajny w Centrum Chin i Korei przy Australian National University w Canberze. W szczególny sposób zajmuje się historią, geografią i literaturą chińskiej dynastii Han oraz tłumaczeniem i edycją tekstów z Epoki Trzech Królestw.

</doc>
<doc id="1112036" url="https://pl.wikipedia.org/wiki?curid=1112036" title="Premierzy Aruby">
Premierzy Aruby



</doc>
<doc id="1112041" url="https://pl.wikipedia.org/wiki?curid=1112041" title="Premierzy Antyli Holenderskich">
Premierzy Antyli Holenderskich



</doc>
<doc id="1112048" url="https://pl.wikipedia.org/wiki?curid=1112048" title="Javier Arizmendi">
Javier Arizmendi



</doc>
<doc id="1112053" url="https://pl.wikipedia.org/wiki?curid=1112053" title="Simon Beckett">
Simon Beckett

Simon Beckett (ur. 20 kwietnia 1960 w Sheffield) – brytyjski dziennikarz i pisarz.
Życiorys.
Urodził się 20 kwietnia 1960 w Sheffield w Anglii, gdzie też się wychował. Po uzyskaniu na Newcastle University stopnia Master of Arts z języka angielskiego przez kilka lat uczył w Hiszpanii. Po powrocie do kraju, na początku lat 90. rozpoczął pracę jako dziennikarz. Publikował m.in. w „The Times”, „The Independent on Sunday”, „The Daily Telegraph” i „The Observer”. Był już wcześniej autorem kilku powieści i nowel kryminalnych (m.in. "Animals", która zdobyła Marlowe Award), jednakże większy rozgłos zyskał dopiero po wydaniu w 2006 powieści "Chemia śmierci" z gatunku thrillerów medycznych, której głównym bohaterem był David Hunter. Książka ta została przetłumaczona na 27 języków i była nominowana do nagrody Złoty Sztylet, przyznawanej w gatunku powieści kryminalnych. Przygody Davida Huntera doczekały się kontynuacji.

</doc>
<doc id="1112054" url="https://pl.wikipedia.org/wiki?curid=1112054" title="Gubernatorzy Antyli Holenderskich">
Gubernatorzy Antyli Holenderskich

Gubernator Antyli Holenderskich reprezentował holenderską monarchię na wyspach. Jego głównym obowiązkiem było strzeżenie interesów Królestwa Niderlandów. Był on odpowiedzialny przed holenderskim rządem i mianowany przez monarchę. Antyle Holenderskie istniały w latach 1848-2010.

</doc>
<doc id="1112057" url="https://pl.wikipedia.org/wiki?curid=1112057" title="Stanisław Nowacki (ekonomista)">
Stanisław Nowacki (ekonomista)

Stanisław Nowacki (ur. 20 listopada 1931 w Lasocinie, zm. 8 lipca 1991) – ekonomista polski, profesor nauk ekonomicznych i rektor Szkoły Głównej Planowania i Statystyki (obecnie Szkoła Główna Handlowa) w Warszawie.
Życiorys.
Od 1945 uczęszczał do Gimnazjum im. Joachima Chreptowicza w Ostrowcu Świętokrzyskim, następnie przeniósł się do Liceum Handlowego w Radomiu. W 1951 zdał maturę i rozpoczął studia na Wydziale Ekonomii Przemysłu w Szkole Głównej Planowania i Statystyki. W 1953 został zatrudniony na tej uczelni jako zastępca asystenta w Katedrze Ekonomii Politycznej. W 1956 uzyskał stopień magistra ekonomii. W 1960, na podstawie pracy "O rachunku efektywności inwestycji w gospodarce socjalistycznej", uzyskał na SGPiS stopień doktora nauk ekonomicznych, a następnie został adiunktem na tej uczelni. W 1966, na podstawie rozprawy "Informacja w planowaniu inwestycji", uzyskał stopień doktora habilitowanego, a w 1967 został docentem. Od 1968 do 1979 był kierownikiem Katedry i Zakładu Ekonomii Politycznej SGPiS, a od 1969 do 1970 pełnił funkcję prodziekana Wydziału Handlu Wewnętrznego SGPiS. W latach 1972–1975 był dyrektorem uczelnianego instytutu naukowo-badawczego SGPiS – Instytutu Funkcjonowania Gospodarki Narodowej. W 1974 otrzymał tytuł naukowy profesora. Od września 1975 do 1978 sprawował urząd prorektora, a od 1978 do 1983 rektora SGPiS. Od 1983 do 1984 był podsekretarzem stanu w Ministerstwie Nauki, Szkolnictwa Wyższego i Techniki, a od 1985 do 1987 pełnił analogiczny urząd w Ministerstwie Nauki i Szkolnictwa Wyższego.
Od 1952 należał do Polskiej Zjednoczonej Partii Robotniczej. Od 1955 do 1956 oraz od 1967 do 1969 pełnił funkcję II sekretarza Komitetu Uczelnianego PZPR w SGPiS.
Pochowany na cmentarzu Powązki Wojskowe w Warszawie (kwatera AII-7-31). 

</doc>
<doc id="1112058" url="https://pl.wikipedia.org/wiki?curid=1112058" title="Gerd Kaminski">
Gerd Kaminski

Gerd Kaminski (ur. 14 grudnia 1942 w Wiedniu, zm. 7 sierpnia 2022 tamże) był austriackim prawnikiem i sinologiem.
Gerd Kaminski studiował prawo i język chiński na Uniwersytecie Wiedeńskim. Habilitację otrzymał w 1978 roku. Od 1971 roku prowadził Towarzystwo Austriacko-Chińskie, a od 1978 roku Instytut Badawczy Chin i Południowo-Wschodniej Azji Ludwiga Boltzmanna w Wiedniu. Był doradcą austriackiego MSZ ds. Chin.

</doc>
<doc id="1112061" url="https://pl.wikipedia.org/wiki?curid=1112061" title="Operacja Sabine">
Operacja Sabine

Operacja Sabine − konflikt zbrojny pomiędzy Irakiem i Wielką Brytanią, toczony od kwietnia do maja 1941 roku.
Geneza.
Irak od końca I wojny światowej był brytyjskim terytorium mandatowym. W 1932 r. uzyskał formalną niepodległość. Jednocześnie został podpisany traktat pomiędzy oboma państwami, na mocy którego władze irackie zgodziły się na brytyjską obecność wojskową (2 bazy RAF: w Shaibah koło Basry i Habbanija nad Eufratem na zachód od Bagdadu). Ponadto w przypadku prowadzenia działań wojennych Brytyjczycy mieli prawo transportować przez Irak (od Basry poprzez Bagdad do Hajfy) zaopatrzenie i materiały wojenne. Po wybuchu II wojny światowej w irackich kręgach rządzących, a zwłaszcza wojskowych, narastały nastroje antybrytyjskie. Ich wyrazem był zamachu stanu przeprowadzony 2-3 kwietnia 1941 r. przez Raszida Alego al-Kilaniego, byłego premiera, panarabistę i współzałożyciela Bractwa Muzułmańskiego. Przejawiał on silne sympatie proniemieckie i prowłoskie, a opierał się na wyższych oficerach armii irackiej (złoty czworobok). Zamierzał wyrzucić z kraju Brytyjczyków przy pomocy przede wszystkim Niemiec (miał kontakty z Abwehrą). Jego planom sprzyjały sukcesy wojenne wojsk Osi, które rozpoczęły w Afryce Północnej ofensywę przeciwko siłom brytyjskim w Cyrenajce, zaś Wehrmacht przygotowywał się do inwazji na Jugosławię i Grecję. Raszid Ali al-Kilani po sformowaniu rządu obrony narodowej wysłał notę do władz brytyjskich ostrzegającą przed jakąkolwiek interwencją w Iraku i zabraniającą lądowania w kraju nowych sił brytyjskich.
Brytyjskie działania poprzedzające wojnę.
W wyniku zwycięstwa Irakijczyków Niemcy i Włosi zdobyliby w Iraku olbrzymie zasoby bardzo ważnej dla obu stron ropy naftowej oraz doskonałą bazę wypadową na zapleczu stacjonujących w Egipcie i na Bliskim Wschodzie wojsk brytyjskich. Ponadto arabski nacjonalizm spiskowców mógłby rozlać się po całym Bliskim Wschodzie. W tej sytuacji po utworzeniu nacjonalistycznego rządu Raszida Ali al-Kilaniego władze brytyjskie znacznie zaostrzyły z nim kontakty. Jednocześnie ambasador brytyjski w Iraku zorganizował 29 kwietnia przetransportowanie ok. 230 kobiet i dzieci-obywateli Wielkiej Brytanii z Bagdadu do bazy RAF w Habbanija. W tym czasie Brytyjczycy zażądali wydania zgody na lądowanie w Basrze brygady piechoty. Po odmowie Irakijczyków doszło do ostatecznego kryzysu, który – według Brytyjczyków – mógł być rozwiązany jedynie na drodze zbrojnej interwencji. Równocześnie trwały przygotowania wojenne brytyjskiego Dowództwa Środkowego Wschodu z siedzibą w Kairze, na czele którego stał gen. Archibald Wavell. Z Indii miała być przewieziona okrętami do portu w Basrze 20 Hinduska Brygada Piechoty ze składu 10 Dywizji Piechoty. Transportem powietrznym zamierzano przerzucić do Iraku 1 Królewski Pułk Kings Own (przed wybuchem konfliktu zdążono to zrobić jedynie z jednym batalionem piechoty). Natomiast na obszarze Transjordanii formowano grupę bojową Habforce. Całość interwencyjnych sił brytyjskich otrzymała nazwę Iraqforce.
Siły obu stron.
Brytyjczycy:
Armia iracka:
Przebieg konfliktu.
Lądowanie wojsk brytyjskich w Basrze.
Już 18 i 19 kwietnia 1941 r. wylądowała w porcie w Basrze 20 Hinduska Brygada Piechoty ze składu 10 Dywizji Piechoty. Jej dowódcą był brygadier Daniel Powell. W pierwszych dniach maja przybyła kolejna 21 Hinduska Brygada Piechoty pod dowództwem brygadiera Charlesa Josepha Welda, która pochodziła z tej samej jednostki. W odpowiedzi na rozpoczęcie oblężenia bazy RAF w Habbanija przez wojska irackie zajęły one w Basrze lotnisko i elektrownię, a następnie ruszyły w kierunku północnym. Nie były jednak w stanie na czas dotrzeć do Habbanija z powodu bardzo złego stanu dróg.
Oblężenie bazy RAF w Habbanija.
W nocy z 29 na 30 kwietnia 1941 r. z Bagdadu wyruszyła kolumna wojsk irackich w celu zablokowania brytyjskiej bazy RAF w Habbanija. Po przybyciu na miejsce rankiem 30 kwietnia, dowódca iracki postawił Brytyjczykom ultimatum zabraniające jakichkolwiek działań poza bazą. Zostało to odrzucone. W odpowiedzi Irakijczycy rozpoczęli ostrzał terenu bazy. Rekonesans powietrzny przeprowadzony 1 maja wykazał, że wojska irackie składają się z brygady piechoty, dwóch batalionów zmechanizowanych, zmechanizowanej brygady artylerii (12 haubic), brygady artylerii polowej (12 dział i 4 haubice), oddziału 12 samochodów pancernych, zmechanizowanej kompanii karabinów maszynowych, zmechanizowanej kompanii łączności i baterii działek przeciwpancernych. Liczyły one ok. 9 tys. żołnierzy i ok. 50 dział. Prawdopodobnie dwie kompanie piechoty zostały przesunięte do Faludży. Od rana 2 maja brytyjskie samoloty stacjonujące w bazie rozpoczęły silne bombardowania pozycji irackich. W godzinach popołudniowych pojawiło się lotnictwo irackie, przyłączając się do bombardowania bazy. 3 maja trwało wzajemne ostrzeliwanie się pod Habbaniją. Jednocześnie lotnictwo brytyjskie zaczęło atakować irackie cele wojskowe i linie komunikacyjne w głębi kraju (m.in. zbombardowało lotnisko Al-Raszid w Bagdadzie, Mosul, Bakubę, Szaraban). W wyniku tych ataków i walk powietrznych lotnictwo Iraku do 8 maja przestało faktycznie istnieć. Z Basry drogą lotniczą przybyły do bazy posiłki w postaci kompanii Ghurków, oddziału artylerii oraz pododdziału saperów i minerów. W tym czasie Brytyjczycy z bazy w Habbanija rozpoczęli wysyłać nocne patrole przeciwko oblegającym wojskom irackim. Ostatecznie doprowadziło to do znacznego spadku morale bojowego Irakijczyków, którzy w nocy z 5 na 6 maja niespodziewanie wycofali się w kierunku Faludży. Wysłany brytyjski zwiad piechoty i samochodów pancernych natrafił w wiosce Sin El Dhibban na drodze do Faludży na oddział iracki, który ubezpieczał odwrót. Doszło tam do krótkiej, ale zaciętej walki, w wyniku której Brytyjczycy wzięli ok. 500 jeńców oraz zdobyli duże ilości uzbrojenia i wyposażenia wojskowego (m.in. kilkanaście dział, 10 samochodów pancernych, 1 lub 2 tankietki, prawie 80 pojazdów różnego rodzaju). Iracki komendant Faludży wysłał z odsieczą mieszaną grupę złożoną z piechoty zmotoryzowanej i artylerii, ale została ona rozbita z powietrza przez lotnictwo brytyjskie.
Formowanie Habforce.
W czasie, kiedy rozpoczęło się irackie oblężenie bazy RAF w Habbanija, na obszarze brytyjskiej Transjordanii trwało tworzenie formacji wojskowej zwanej Habforce. Miała ona iść na pomoc oblężonym. 13 maja przekroczyła granicę z Irakiem. Z Habforce została wydzielona szybka grupa mobilna pod nazwą Kingcol w składzie:
Kingcol 18 maja dotarł pod bazę RAF, ale z powodu wcześniejszego odwrotu wojsk irackich spod Habbanija, wkrótce ruszył na Faludżę, a następnie na Bagdad.
Walki o Faludżę.
Faludża była głównym miastem na drodze do Bagdadu ze strategicznym mostem przez Eufrat. Najważniejszym zadaniem wojsk brytyjskich było zajęcie tego mostu bez wysadzenia go przez Irakijczyków. Siły brytyjskie podeszły pod Faludżę w nocy. Zostały podzielone na 5 mniejszych kolumn, które składały się z piechoty ze wsparciem artylerii. Miały one zaatakować miasto z różnych stron. Pierwotny termin 17 maja przesunięto na 19 maja z powodu zbyt powolnego poruszania się grupy wojsk pod nazwą Kingcol, mającej wesprzeć atak. Jednocześnie lotnictwo rozpoczęło bombardowanie pozycji irackich oraz różnych ważnych instalacji wojskowych. Tak bardzo osłabiły i zdemoralizowały one obrońców, że Brytyjczykom – po krótkim oporze – udało się zająć całe miasto i przechwycić nienaruszony most. Wzięto ok. 300 jeńców, zaś straty były nieznaczne. W ciągu następnych 3 dni wojska irackie próbowały odzyskać Faludżę kilkoma kontratakami, za każdym razem bez powodzenia. Najpoważniejszy był niespodziewany atak wsparty tankietkami CV-33 przeprowadzony w nocy z 21 na 22 maja, ale dzięki wsparciu lotnictwa ostatecznie odparto go.
Marsz na Bagdad.
Marsz sił brytyjskich z Faludży na Bagdad odbywał się w 2 kolumnach. Główna grupa, która wyszła z Faludży 28 maja, poruszała się drogą prowadzącą do stolicy Iraku, zaś druga, mniejsza, mobilna grupa w składzie zmechanizowanego pułku Legionu Arabskiego i szwadronu kawalerii ze wsparciem kilku samochodów pancernych i dział szła przez Khadiman. Opór wojsk irackich był nikły, stąd główna grupa już 30 maja doszła do przedmieść zachodniego Bagdadu. Tego dnia lotnictwo przeprowadziło silne bombardowania kilku punktów w Bagdadzie (m.in. bazy lotniczej Raszid). 
Wszystko to doprowadziło do upadku rządu Raszida Alego al-Kilaniego, który wraz z kilkoma najbliższymi współpracownikami uciekł do Iranu, a stamtąd do Niemiec. Powstał nowy pro-brytyjski rząd, który 31 maja ogłosił zawieszenie broni. Iracka armia zobowiązała się do zdania uzbrojenia oraz uwolnienia wszystkich brytyjskich jeńców wojennych i internowanych cywili. Z Iraku mieli być też usunięci niemieccy i włoscy doradcy oraz personel wojskowy.
Pomoc włosko-niemiecka.
Nadzieje al-Kilaniego na poważną pomoc wojskową ze strony państw Osi faktycznie zawiodły. Włosi przysłali jedynie jedną eskadrę lotniczą myśliwców Fiat CR-42, która przybyła do Iraku dopiero 28 maja. Ich zadaniem było bezpośrednie wsparcie irackich sił lądowych, co zakończyło się całkowitą porażką. 29 maja 3 CR-42 przechwyciły nad Khan Nuqta Gloster Gladiator, uszkadzając go, ale 1 z nich został zestrzelony przez innego brytyjskiego myśliwca. Drugą akcją bojową Włochów był demonstracyjny przelot na bezpiecznej wysokości 4 CR-42 nad rejonem Khadiman. Podczas powrotu 1 CR-42 został pomyłkowo zestrzelony przez iracką obronę przeciwlotniczą Kirkuku.
Wsparcie ze strony Niemców było wprawdzie większe, ale również zdecydowanie niewystarczające. Ograniczyło się bowiem do doradców wojskowych (tzw. Sonderstab F na czele z gen. Hellmuthem Felmy) oraz grupy lotniczej Luftwaffe (zwanej Sonderkommando Junck). Jej dowódcą był Oberst Werner Junck. Składała się z:
Wszystkie samoloty włoskie i niemieckie miały namalowane irackie znaki rozpoznawcze.
Sonderkommando „Junck” 14 maja dotarło do Mosulu w północnym Iraku. Jednak w bardzo krótkim czasie straciło część samolotów, gdyż tego samego dnia brytyjskie myśliwce zniszczyły na ziemi 2 He-111, zaś 2 dni później kolejny He-111 i lekko uszkodzili pozostałe 4 bombowce. Zostały one szybko naprawione przez personel techniczny eskadry. 16 maja niemieckie He-111 po raz pierwszy zaatakowały brytyjskie lotnisko w Habbanija, ale w czasie akcji został zestrzelony 1 samolot. Niemcom pozostały już tylko 3 He-111. Do końca maja przeprowadziły one kilka misji rozpoznawczych i bombowych (głównie bombardowanie bazy w Habbanija), po czym 29 maja odleciały z Iraku na wyspę Rodos. Jeszcze mniejsze sukcesy odniosły ciężkie myśliwce Bf 110. Już 17 maja 2 brytyjskie myśliwce Gloster Gladiator zaskoczyły na południe od Bagdadu 2 patrolujące Bf 110C-4, zestrzeliwując 1 z nich. W ciągu kilku kolejnych dni dochodziło jeszcze kilkakrotnie do starć powietrznych niemieckich myśliwców z brytyjskimi. Skuteczne okazały się natomiast ataki brytyjskich myśliwców i bombowców na zajmowane przez Niemców irackie lotniska w Mosulu i Kirkuku oraz w Mezze koło Damaszku na terytorium vichystowskiej Syrii. W ich wyniku Niemcy stracili na ziemi wszystkie Messerschmitty Bf 110, zgłaszając zestrzelenie w walkach powietrznych tylko 1 Gloster „Gladiatora” (w rzeczywistości został on jedynie uszkodzony i wylądował bezpiecznie w Habbanija) i zniszczenie kilku dalszych samolotów na ziemi. Z powodu braku części zamiennych oraz kłopotów z paliwem (dostarczone przez Irakijczyków paliwo okazało się nieodpowiednie dla silników Daimler-Benz z powodu zbyt niskiej liczby oktanowej) żadnego z Bf 110 nie udało się wyremontować i personel lotniczy eskadry ewakuował się z Iraku przez Syrię na Rodos na pokładach 2 samolotów transportowych Ju 52/3m. Według innych źródeł na Rodos powróciło 5 myśliwców. Trwające 2 tygodnie działania Sonderkommando „Junck” w Iraku zakończyły się kompletnym fiaskiem militarnym. Stracono w sumie 6 bombowców Heinkel He 111 i wszystkie 14 ciężkich myśliwców Messerschmitt Bf 110. Uszkodzenia odniosło także kilka transportowców Junkers Ju 52/3m.
Straty obu stron.
Irakijczycy stracili ok. 2,5 tys. żołnierzy zabitych i rannych, zaś ok. 6 tys. dostało się do niewoli. Natomiast łączne straty wojsk brytyjskich wyniosły ok. 1,2 tys. żołnierzy (zabitych, rannych i jeńców).
Skutki kampanii irackiej.
Brytyjska okupacja Iraku trwała aż do końca października 1947 r. Nowe pro-brytyjskie władze irackie przyjęły żądania Wielkiej Brytanii w sprawie tranzytu wojsk i zaopatrzenia. Przez terytorium Iraku szła część pomocy amerykańskiej dla ZSRR w ramach umowy Lend-Lease. W styczniu 1942 r. Irak wypowiedział formalnie wojnę państwom Osi. Kampania iracka została też wykorzystana przez Brytyjczyków jako dodatkowy pretekst do zajęcia podporządkowanej Francji Vichy Syrii, której lotniska posłużyły Luftwaffe jako bazy etapowe przy przelotach do i z Iraku (patrz: operacja Exporter). Ważne znaczenie miał ponadto efekt propagandowy zwycięskiej kampanii – po wielu miesiącach nieustannych klęsk Wielka Brytania mogła się wreszcie pochwalić znaczącym sukcesem. Z kolei arabscy nacjonaliści w krajach Bliskiego Wschodu zdali sobie sprawę, że nie mogą liczyć na realną pomoc militarną ze strony państw Osi.

</doc>
<doc id="1112071" url="https://pl.wikipedia.org/wiki?curid=1112071" title="Maybellene">
Maybellene

Maybellene – utwór Chucka Berry’ego wydany w lipcu 1955 roku jako singel przez Chess Records w Chicago. Utwór opowiada historię wyścigu hot rodem oraz przerwanego romansu. Jest to pierwszy singel Berry’ego, a zarazem jego pierwszy hit. „Maybellene” uznawany jest za jeden z pierwszych rock and rollowych singli, magazyn Rolling Stone uznał, iż „tu zaczyna się rock &amp; rollowa gitara”.
W 1955 roku singel osiągnął czwarte miejsce na rockowej liście Billboardu oraz pierwsze na liście R&amp;B. Berry był pierwszym Afroamerykaninem, który dotarł do pierwszej dziesiątki listy. W 2004 utwór został sklasyfikowany na 18. miejscu listy 500 utworów wszech czasów magazynu Rolling Stone. National Public Radio umieściło utwór na liście „NPR 100” – 100 najważniejszych amerykańskich utworów muzycznych XX wieku.
Tytuł jest często pisany błędnie jako "Maybelline", nawet w niektórych wydaniach kompilacyjnych. Nazwa ta jest używana przez L’Oréal dla linii kosmetyków.

</doc>
<doc id="1112077" url="https://pl.wikipedia.org/wiki?curid=1112077" title="Powiat Hollabrunn">
Powiat Hollabrunn

Powiat Hollabrunn (niem. "Bezirk Hollabrunn") – powiat w Austrii, w kraju związkowym Dolna Austria, głównie w rejonie Weinviertel, częściowo w rejonie Waldviertel. Siedziba powiatu znajduje się w mieście Hollabrunn.
Geografia.
Powiat graniczy: na wschodzie z powiatem Mistelbach, na południowym wschodzie z powiatem Korneuburg, na południu z powiatem Tulln, na południowym zachodzie z powiatem Krems-Land, na zachodzie z powiatem Horn. Na północy powiat Hollabrunn graniczy z Czechami.
Przez powiat przepływa na północy rzeka Dyja (tworząc granicę) i Pulkau.
Podział administracyjny.
Powiat podzielony jest na 24 gminy, w tym sześć gmin miejskich "(Stadt)", 15 gmin targowych "(Marktgemeinde)" oraz trzy gminy wiejskie "(Gemeinde)".
Transport.
Przez powiat przebiegają drogi krajowe: B2 ("Waldviertler Straße"), B4 ("Horner Straße"), B19 ("Tullner Straße"), B30 ("Thayatal Straße"), B34 ("Kamptal Straße"), B35 ("Retzer Straße"), B40 ("Mistelbacher Straße"), B45 ("Pulkautal Straße") i B303 ("Weinviertler Straße"). Powiat leży na trasie linii kolejowej Wiedeń - Praga, inne linie o znaczeniu lokalnym to Drosendorf-Zissersdorf - Stockerau. Na granicy z Czechami usytuowano dwa drogowe przejścia graniczne oraz jedno kolejowe.

</doc>
<doc id="1112079" url="https://pl.wikipedia.org/wiki?curid=1112079" title="Stanisław Kubski">
Stanisław Kubski

Stanisław Kubski (ur. 13 sierpnia 1876 w Książu, zm. 18 maja 1942 Monachium) – polski duchowny katolicki, błogosławiony Kościoła rzymskokatolickiego, kapłan archidiecezji gnieźnieńskiej, męczennik.
Życiorys.
Pochodził z rodziny rolniczej. Był synem Michała i Franciszki, urodził się w 1876 we wsi Książ k. Strzelna. Najpierw uczęszczał do gimnazjum w Trzemesznie, a następnie w Wągrowcu. W 1897 zdał egzamin dojrzałości i wstąpił do seminarium duchownego w Gnieźnie. Święcenia kapłańskie otrzymał 25 listopada 1900 od biskupa Andrzejewicza.
Po otrzymaniu sakramentu święceń kapłańskich został skierowany do Śremu, gdzie pełnił obowiązki wikariusza, a od 1910 był proboszczem parafii św. Wawrzyńca w Gnieźnie. W 1917 został proboszczem gnieźnieńskiego kościoła św. Trójcy. W okresie powstania wielkopolskiego został członkiem Miejskiej Rady Ludowej. Gdy w 1923 proboszcza inowrocławskiego, ks. Antoniego Laubitza ogłoszono sufraganem gnieźnieńskim, przejął jego funkcję przy kościele Zwiastowania Najświętszej Maryi Panny w Inowrocławiu. Odbudował zrujnowaną przez szkody górnicze świątynię Matki Boskiej (w 1929 ).
Ks. Stanisław Kubski angażował się w duszpasterstwie: dzieci, młodzieży, ubogiej inteligencji, robotników, rzemieślników, wiele czasu spędzał na adoracji Najświętszego Sakramentu, prowadził także działalność charytatywną.
Po wybuchu II wojny światowej niemieccy narodowi socjaliści aresztowali go 8 września 1939 Prowadzony przez miasto ksiądz musiał iść z rękoma uniesionymi nad głową. Pierwszą noc spędził klęcząc na dziedzińcu koszarowym. Przewieziono go najpierw do Piły, stamtąd 21 listopada 1939 skierowano do Buchenwaldu (KL), gdzie przez rok pracował w kamieniołomach i poddawany był torturom. Skrajnie wycieńczony, ze złamaną ręką trafił następnie do niemieckiego obozu koncentracyjnego w Dachau i oznakowany numerem obozowym 21878.
W relacjach świadków zachował pogodę ducha i odznaczał się wielką pobożnością. Zapamiętano go, jak na barłogu odmawiał różaniec, trzymając w ręku kawałek sznurka z zaplecionymi supłami. Starszego, chorego na świerzb, owrzodzonego i ważącego 39 kg księdza, uznano w maju 1942 za niezdolnego do pobytu w obozie pracy i włączony został do tzw. transportu inwalidów. Ciało bł. Stanisława Kubskiego zostało spopielone w krematorium miejskim w Monachium. Od roku 1963 urna z prochami jest przechowywana w katakumbach miejskiego cmentarza w Monachium Perlacher Forst (Ehrenhain).
Jego beatyfikacja miała miejsce 13 czerwca 1999 w Warszawie w grupie 108 błogosławionych męczenników z czasów II wojny światowej. Dokonał jej Jan Paweł II.
Jego wspomnienie obchodzone jest 18 maja.

</doc>
<doc id="1112080" url="https://pl.wikipedia.org/wiki?curid=1112080" title="Ray Huang">
Ray Huang

Ray Huang (; ur. 25 czerwca 1918, zm. 8 stycznia 2000) – chiński historyk. 
Ray Huang był oficerem armii Kuomintangu. W czasie II wojny światowej walczył w Birmie. Swój doktorat z historii Chin obronił w Stanach Zjednoczonych na Uniwersytecie Michigan. Współpracował z Josephem Needhamem. Szczególnie zajmował się historią Chin w czasie dynastii Ming. Najbardziej jest znany ze swoich koncepcji w ramach makrohistorii. 

</doc>
<doc id="1112082" url="https://pl.wikipedia.org/wiki?curid=1112082" title="Nicolaus II Bernoulli">
Nicolaus II Bernoulli

Nicolaus II Bernoulli [znany też jako Niklaus Bernoulli, Nikolaus Bernoulli, Mikołaj II Bernoulli] (ur. 6 lutego 1695 w Bazylei, zm. 31 lipca 1726 w Petersburgu) – szwajcarski matematyk, podobnie jak jego ojciec, Johann i jeden z jego braci, Daniel. Z tym ostatnim dyskutował nad paradoksem petersburskim.
Mikołaj II Bernoulli zajmował się głównie zagadnieniami prawdopodobieństwa, krzywych i równań różniczkowych. Wniósł też wkład w rozwój dynamiki płynów.

</doc>
<doc id="1112084" url="https://pl.wikipedia.org/wiki?curid=1112084" title="Włodzimierz Bednarski (działacz religijny)">
Włodzimierz Bednarski (działacz religijny)

Włodzimierz Bednarski – polski działacz religijny, koordynator "Diecezjalnego Punktu Poradnictwa Religijnego" Stowarzyszenia Effatha w Gdańsku-Wrzeszczu (w latach 1989–2013), którego celem jest przeciwdziałanie wpływom nowych ruchów religijnych w społeczeństwie katolickim. Zajmuje się głównie krytyką Świadków Jehowy i Adwentystów Dnia Siódmego.
Życiorys.
Autor książek: "W obronie wiary: Pismo Święte a nauka Świadków Jehowy, innych sekt i wyznań niekatolickich", będącej katolicką polemiką z naukami organizacji Świadków Jehowy, a także innych ruchów religijnych oraz: "Armagedon w 1975 roku „możliwy” czy „prawdopodobny”?", przedstawiający autorską interpretację publikacji Towarzystwa Strażnica, według której Bednarski uważa, że Świadkowie Jehowy mieli wskazywać na rok 1975 jako rok, w którym miał nastąpić Armagedon. Jest także autorem publikowanej w internecie serii artykułów o powyższej tematyce oraz autorem cyklu broniącego Trójcy św. i prymatu apostoła Piotra w pismach Ojców Kościoła. W związku z tym w internetowych dyskusjach zarzuca mu się manipulowanie dowodami i nierzetelne przedstawianie faktów.
Włodzimierz Bednarski opracował internetowe polemiki: o niedzieli z adwentystycznym teologiem Samuele Bacchiocchim i jego książką: "Od soboty do niedzieli" w publikacji "Niedziela Dniem Pańskim chrześcijan" oraz z wydanym w 2006 roku leksykonem Świadków Jehowy pt. "Wnikliwe poznawanie Pism". Od 1989 do 2013 roku współpracował z katolickim ruchem „Effatha”, był też od 1990 współpracownikiem czasopisma „Effatha – Otwórz się!” (zamkniętego w roku 1997) i od roku 1998 zamkniętego w 2010 roku kwartalnika „Sekty i Fakty”. W 1989 roku stworzył pierwszą w Polsce poradnię religijną, zajmującą się problematyką sekt w ujęciu Kościoła katolickiego. W latach 1989–1997 prelegent w Gdańskim Seminarium Duchownym nt. sekt i nowych ruchów religijnych.
Adwentyści na stronie „Apologetyka KADS” zarzucili mu manipulację. Bednarski ustosunkował się do tych zarzutów.

</doc>
<doc id="1112085" url="https://pl.wikipedia.org/wiki?curid=1112085" title="Bazylika Nuestra Señora del Pilar">
Bazylika Nuestra Señora del Pilar

Bazylika katedralna Nuestra Señora del Pilar (Matki Bożej na Kolumnie) − największa świątynia barokowa w Hiszpanii i jedna z najważniejszych świątyń w tym kraju, znajdująca się w Saragossie (drugą katedrą archidiecezji saragoskiej jest kościół San Salvador – "La Seo").
Jest uważana za pierwszą na świecie świątynię maryjną, ponieważ zachowuje się w niej kolumnę (hiszp. "el pilar" – kolumna, filar), na której według tradycji Maryja – żyjąc jeszcze w Jerozolimie – objawiła się w ciele apostołowi Jakubowi 2 stycznia 40 roku. Ośrodkiem sanktuarium jest jaspisowa kolumna z XV-wieczną figurką Madonny z Dzieciątkiem. Madonna del Pilar jest patronką Świata Hiszpańskiego (hiszp. "Hispanidad"), a jej święto w dniu 12 października jest świętem narodowym Hiszpanii.
Historia świątyni.
Początkowo znajdowała się tu tylko mała kaplica. Po rekonkwiście miasta przez króla Alfonsa I w roku 1118 wzniesiono kościół romański, 1434 zniszczony przez pożar. Z dawnego kościoła pozostał tympanon. Świątynia została odbudowana w stylu gotyckim z elementami mudéjar. Obecną formę uzyskała dzięki rozbudowie w latach 1681-1754 według planów Francisco Herrera Hidestrosa, powołanego przez komisję pod przewodnictwem Juana de Austria. Kaplica NMP została rozbudowana na zlecenie kapituły w 1725 r. według projektu Ventury Rodrigueza. Antonio González Velázquez był jednym z artystów, którzy w 1752 roku zrealizowali malowidła ścienne w kopule kaplicy świątyni.
Charakterystyka.
Bazylika ma 130 m długości, 67 m szerokości, posiada 4 wieże i 11 kopuł. Boczne kopuły ozdobione są na zewnątrz dekoracją z azulejos. Kopuła środkowa i jedna z wież powstały w roku 1872, 3 pozostałe wieże dodano dopiero w latach 1907 i 1961. Jest budowlą trójnawową z wieńcem kaplic. Wnętrze podzielone jest na dwie części: zajmujący 3/5 powierzchni właściwy kościół oraz sanktuarium z kaplicą Del Pilar, krytą eliptyczną kopułą wewnętrzną. Późnogotycki alabastrowy ołtarz główny wyrzeźbił Damián Forment w latach 1509-1511. Stalle są dziełem m.in. Giovanniego Moreto z Florencji z 1542 r., a imponujące kraty z lat 1574-1579 wykuł Juan Tomás Celma. W 1771 r. Goya namalował freski "Anioły adorujące Imię Boże" i "Matkę Boską Królową Męczenników". Oprócz szeregu biskupów, znalazł tu miejsce spoczynku generał José de Palafox y Melzi, obrońca miasta podczas wojen napoleońskich.
Atrakcjami turystycznymi bazyliki są również muzeum i skarbiec.
Matka Boża z Pilar.
Bazylika Nuestra Señora del Pilar w Saragossie powstała w miejscu pierwszych w historii chrześcijaństwa objawień Matki Bożej. Objawiła się ona na słupie, stąd nazwa Matka Boża z Pilar (Matka Boża na Kolumnie).

</doc>
<doc id="1112086" url="https://pl.wikipedia.org/wiki?curid=1112086" title="Oliver Hudson">
Oliver Hudson

Oliver Rutledge Hudson (ur. 7 września 1976 w Los Angeles) – amerykański aktor.
Życiorys.
Wczesne lata.
Urodził się w Los Angeles w stanie Kalifornia jako jedyny syn i starsze dziecko aktorki Goldie Hawn, urodzonej w żydowskiej rodzinie, i muzyka Williama „Billa” Louisa Hudsona z rockowej grupy The Hudson Brothers, sycylijskiego Amerykanina. Jego rodzina miała korzenie węgierskie i żydowskie. Wychowywany był w wierze żydowskiej. Dorastał wraz z młodszą siostrą Kate (ur. 19 kwietnia 1979). Kiedy miał cztery lata, jego rodzice rozwiedli się. Za swojego ojca uważa wieloletniego przyjaciela matki Kurta Russella, który zamieszkał z jej rodziną w 1982 roku. Ma także dwóch przyrodnich braci: Wyatta Russella (ur. 10 lipca 1986) i Zachary’ego Hudsona (ur. 1986) i przyrodnią siostrę Emily Hudson (ur. 1982) ze strony biologicznego ojca z małżeństwa z aktorką Cindy Williams.
Uczęszczał do University of Colorado w Boulder w Kolorado.
Kariera.
W 1999 po raz pierwszy znalazł się na kinowym ekranie w komedii "Nowi miastowi" ("The Out-of-Towners", 1999) u boku swojej matki i Steve’a Martina jako ich syn Alan oraz komedii romantycznej "Walka na kopie" ("Kill the Man", 1999) z udziałem Luke'a Wilsona. 
Wystąpił w serialach Warner Bros.: "Jak zostać gwiazdą" ("My Guide to Becoming a Rock Star", 2002) jako Jace Darnell, "Jezioro marzeń" ("Dawson’s Creek", 2002-2003) w roli Eddiego Dolinga, zakochanego w Joey Potter (Katie Holmes), a także w sitcomie CBS "Sposób użycia" ("Rules of Engagement", 2007) w roli Adama i serialu "Nashville" (2013–15) jako Jeff Fordham. W slasherze "Krwawe święta" ("Black Christmas", 2006) zagrał główną rolę męską.
Życie prywatne.
W latach 1998-2001 spotykał się z Vinessą Shaw. Od 21 lutego 2004 spotykał się z byłą Miss Nastolatek Stanu Massachusetts i finalistką Miss Nastolatek USA 1991 – Erinn Bartlett, którą poślubił 9 czerwca 2006 w Meksyku. Mają trójkę dzieci: dwóch synów - Wildera Brooksa (ur. 23 sierpnia 2007 w Los Angeles) i Bodhi’ego Hawna (ur. 19 marca 2010) oraz córkę Rio Laurę (ur. 18 lipca 2013).

</doc>
<doc id="1112090" url="https://pl.wikipedia.org/wiki?curid=1112090" title="Oberkampf (stacja metra)">
Oberkampf (stacja metra)

Oberkampf – stacja 5. i 9. linii metra w Paryżu. Znajduje się w 11. dzielnicy Paryża. Na linii 5 stacja została otwarta 15 stycznia 1907, a na linii 9 – 10 grudnia 1933.
Nazwa stacji upamiętnia Christophe-Philippe'a Oberkampfa, przemysłowca pochodzenia niemieckiego, założyciela manufaktury produkującej tkaniny drukowane w Jouy-en-Josas.

</doc>
<doc id="1112093" url="https://pl.wikipedia.org/wiki?curid=1112093" title="Gare d’Austerlitz (stacja metra)">
Gare d’Austerlitz (stacja metra)

Gare d’Austerlitz – stacja 5. i końcowa 10. linii metra w Paryżu. Znajduje się pomiędzy 5., a 13. dzielnicą Paryża. Na linii 5 stacja została otwarta 2 czerwca 1906, a na linii 10 - 12 lipca 1939.

</doc>
<doc id="1112095" url="https://pl.wikipedia.org/wiki?curid=1112095" title="Saint-Marcel (stacja metra)">
Saint-Marcel (stacja metra)

Saint-Marcel – stacja linii nr 5 metra w Paryżu. Stacja znajduje się w 13. dzielnicy Paryża. Została otwarta 2 czerwca 1906 r.

</doc>
<doc id="1112101" url="https://pl.wikipedia.org/wiki?curid=1112101" title="Daniel Giles Sullivan">
Daniel Giles Sullivan

Daniel Giles Sullivan (ur. 18 lipca 1882 w Waltham - zm. 8 kwietnia 1947 w Wellington) – nowozelandzki polityk, należał do Partii Pracy. Startował do wyborów z okręgu Avon, do parlamentu należał od roku 1919 do 1947. W latach 1935-1947 był Ministrem Kolei Nowej Zelandii. W latach 1931-36 pełnił funkcję burmistrza Christchurch, jednego z największych miast Nowej Zelandii.

</doc>
<doc id="1112102" url="https://pl.wikipedia.org/wiki?curid=1112102" title="Święta Cecylia">
Święta Cecylia

Zobacz też: Błogosławiona Cecylia

</doc>
<doc id="1112107" url="https://pl.wikipedia.org/wiki?curid=1112107" title="Karabin maszynowy MAC 1934">
Karabin maszynowy MAC 1934

Karabin maszynowy MAC 1934 kal. 7,5 mm – francuski lotniczy karabin maszynowy z okresu II wojny światowej
Historia.
W 1934 roku we francuskiej wytwórni Manufacture d'Armes de Châtellerault (skrót MAC) opracowano nowy lotniczy karabin maszynowy wzór 1934 (fr. "modèle 1934"). Jego konstrukcję oparto o produkowany już czołgowy karabin maszynowy MAC 31 oraz rozwiązania stosowane w lotniczym karabinie maszynowym Darne mod. 33. 
Opracowano dwa model tego karabiny:
Produkcję seryjną rozpoczęto w 1935 roku. W 1939 roku opracowano kolejną wersję, którą oznaczono jako MAC 34 M39. Karabiny MAC 34 produkowane były do momentu zajęcia Francji przez wojska niemieckie w 1940 roku. 
Użycie.
Karabin maszynowe MAC 1934 był stosowane w samolotach produkowanych przez Francję w latach 1935–1940. 
Wersja MAC 1934 montowano w samolotach myśliwskich Morane-Saulnier MS.406 i samolotach bombowych
Wersja MAC 1934 M39 montowano w samolotach myśliwskich Bloch MB.152 i Dewoitine D.520 oraz samolotach bombowych LeO 451.

</doc>
<doc id="1112109" url="https://pl.wikipedia.org/wiki?curid=1112109" title="Marceli Tureczek">
Marceli Tureczek

Marceli Tureczek (ur. 1979) – polski historyk, doktor habilitowany nauk humanistycznych, absolwent a obecnie pracownik Instytutu Historii Uniwersytetu Zielonogórskiego, uczeń prof. Joachima Zdrenki.
Członek stowarzyszenia niemieckich kampanologów Deutsches Glockenmuseum e. V. w Gescher (Westfalia), Stowarzyszenia Czas Art we Wschowie, a także prezes Stowarzyszenia Regionalistów Środkowe Nadodrze, sekretarz zielonogórskiego oddziału Polskiego Towarzystwa Historycznego.
Autor, współautor oraz redaktor ponad stu publikacji naukowych, popularnonaukowych i prasowych poświęconych problematyce szeroko rozumianych zagadnień dotyczących Międzyrzecza, ziemi lubuskiej, ochrony zabytków, a także kampanologii historycznej. W obrębie swoich badań zajmuje się zagadnieniami ochrony dziedzictwa kulturowego i krajobrazu szeroko rozumianego współczesnego regionu lubuskiego.
Szczególnym przedmiotem jego badań są dzwony. W obrębie tej problematyki opublikował trzy książki oraz szereg artykułów, w tym w ramach projektu badawczego Ministerstwa Kultury i Dziedzictwa Narodowego w latach 2009–2011 opracował listę tzw. Leihglocken znajdującą się w Deutsches Glockenarchiv w Norymberdze, czyli dzwonów, które były zarekwirowane przez Niemców w czasie II wojny światowej i do dziś znajdują się w kościołach na terenie byłej Republiki Federalnej Niemiec. Badania te dostarczyły wiedzy o ponad 2000 obiektów z terenu współczesnej Polski, z czego około 1200 fizycznie zachowało się. Książka, wydana w 2011, spotkała się z zainteresowaniem w Niemczech, gdzie opublikowano na jej temat kilka recenzji.
Jest autorem aktualnych programów opieki nad zabytkami województwa lubuskiego oraz powiatu międzyrzeckiego.
Stypendysta Fundacji na Rzecz Nauki Polskiej w Warszawie, laureat nagród naukowych i samorządowych, uczestnik i organizator regionalnych, krajowych i międzynarodowych konferencji naukowych. W latach 2011–2013 z nominacji Ministra Kultury i Dziedzictwa Narodowego członek jury ds. nagrody Sybilla, przy Narodowym Instytucie Muzealnictwa i Ochrony Zbiorów w Warszawie. Uczestnik i współautor projektów badawczych.
Obecnie współrealizuje w zespole naukowym prof. Joachima Zdrenki projekt badawczy Komitetu Badań Naukowych „Inskrypcje na terenach Polski Zachodniej – województwo lubuskie”.

</doc>
<doc id="1112110" url="https://pl.wikipedia.org/wiki?curid=1112110" title="Place d’Italie">
Place d’Italie

Place d’Italie – stacja linii 5, 6 i 7 metra w Paryżu, położona w 13. dzielnicy. W przypadku linii 5 jest to stacja końcowa.
Stacja.
Stacja została otwarta w 1906 roku na linii 2 sud. W 1907 roku linię 2 sud włączono do linii 5 (dawne perony linii 2 sud pozostały nieużywane, a pociągi linii 5 korzystały z nowo wybudowanych peronów). W 1909 roku "Place d’Italie" stała się początkową stacją nowo otwartej linii 6, wykorzystującej dawne perony linii 2 sud. W 1930 otwarto stację na linii 10, zastąpionej w 1931 przez linię 7. Pomiędzy 17 maja a 6 grudnia 1931 linia 5 była skrócona do "Place d’Italie", a po jej torach wydłużono linię 6. Rozwiązanie to wprowadzono na stałe w 1942 roku. W 2009 roku otwarto przebudowane zakończenie linii 5 w formie pętli.
Stacja posiada trzy jednonawowe hale peronowe z dwoma peronami bocznymi każda (linie 6 i 7) lub z jednym peronem centralnym (linia 5). Stacja linii 5 jest wygięta w łuk, czego wymaga jej położenie na pętli. Kompleks pod Place d’Italie jest ważnym węzłem w sieci metra, ze stacją końcową linii 5, warsztatami Italie linii 6 i dwoma bocznicami łączącymi ze sobą linie 5 i 6 oraz 6 i 7.
W 2004 roku była to 9. najpopularniejsza stacja paryskiego metra, z 13,1 mln pasażerów rocznie.
Nazwa stacji pochodzi od znajdującego się nad nią Place d’Italie (fr. "plac Włoski"). Ten zaś leży w ciągu Avenue d’Italie – alei będącej początkiem drogi krajowej nr 7, łączącej Paryż z granicą francusko-włoską w pobliżu Mentony.
Dwa z wejść na stację, zaprojektowane w 1900 roku przez Hectora Guimarda, są od 29 maja 1978 wpisane na listę zabytków.
Przesiadki.
Stacja umożliwia przesiadki na autobusy dzienne RATP i nocne Noctilien.
Otoczenie.
W pobliżu stacji znajdują się:

</doc>
<doc id="1112111" url="https://pl.wikipedia.org/wiki?curid=1112111" title="Witold Wolibner">
Witold Wolibner

Witold Wolibner (ur. 24 września 1902 w Piotrowie (powiat płocki) - zm. 9 stycznia 1961 we Wrocławiu) – polski matematyk, kierownik Katedry Mechaniki Teoretycznej Wydziału Matematyki, Fizyki i Chemii Uniwersytetu Wrocławskiego, członek Polskiego Towarzystwa Matematycznego.
Specjalizował się w szeroko pojętej analizie matematycznej. Zajmował się także topologią mnogościową, teorią wyznaczników, teorią funkcji analitycznych, a także mechaniką płynów.
Życiorys.
W 1921 ukończył gimnazjum filologiczne im. Władysława Jagiełły w Płocku i podjął studia matematyczne na Uniwersytecie Warszawskim. Doktoryzował się w 1930 na podstawie pracy "Przyczynek do teorii funkcji analitycznych" (na UW). Od 1927 pracował w Instytucie Aerodynamiki Politechniki Warszawskiej, od 1935 równocześnie jako starszy asystent w Katedrze Matematyki PW.
W czasie obrony Warszawy walczył w II Ochotniczym Batalionie Obrony Warszawy. Od 1941 przebywał na kielecczyźnie, w latach 1944-1947 był nauczycielem w gimnazjum w Staszowie. W 1947 został kierownikiem Katedry Mechaniki Teoretycznej na Uniwersytecie i Politechnice Wrocławskiej, w 1954 został mianowany profesorem nadzwyczajnym.
W 1955 otrzymał Nagrodę im. Stefana Banacha.

</doc>
<doc id="1112113" url="https://pl.wikipedia.org/wiki?curid=1112113" title="Jón Páll Sigmarsson">
Jón Páll Sigmarsson

Jón Páll Sigmarsson (ur. 28 kwietnia 1960 w Sólvangi, zm. 16 stycznia 1993 w Reykjavíku) – islandzki sztangista, trójboista siłowy, kulturysta, zawodnik Highland games i strongman.
Najlepszy islandzki strongman w historii tego sportu. w latach 1985, 1987, 1990, 1991 i 1992. Mistrz Europy Strongman w latach 1985 i 1986. Mistrz Świata Strongman w latach 1984, 1986, 1988 i 1990.
Życiorys.
Jón Páll Sigmarsson wychowywał się w okolicach Breiðafjörður (największego islandzkiego fiordu), w zachodniej Islandii. Później rodzina przeprowadziła się do Reykjavíku. Wcześnie zaczął zajmować się sportem, a w 1975 roku zaczął podnosić ciężary, które okazały się jego najlepszym sportowym wyborem.
W 1978 r. zaczął uprawiać trójbój siłowy. Zadebiutował jako siłacz w 1982 r. W 1991 i 1992 r. doświadczył poważnych kontuzji, które spowodowały przerwy w zawodach.
Jego słynne powiedzenie brzmiało: "Nie ma sensu życie, jeśli nie możesz uprawiać Martwego ciągu". Tragiczna ironia losu sprawiła, że Jón Páll Sigmarsson umarł na atak serca w wieku trzydziestu dwóch lat, w swojej siłowni, właśnie w trakcie wykonywania martwego ciągu. Wiedział, że miał w swojej rodzinie poważne kłopoty z sercem i obawiał się tej słabości.
Wziął udział ośmiokrotnie w indywidualnych Mistrzostwach Europy Strongman.
Klasyfikacja w indywidualnych Mistrzostwach Europy Strongman:
Mistrzostwa Świata Strongman.
Jón Páll Sigmarsson wziął udział siedmiokrotnie w indywidualnych Mistrzostwach Świata Strongman, w latach 1983, 1984, 1985, 1986, (w 1987 r. nie rozgrywano mistrzostw) 1988, 1989 i 1990. Siedmiokrotnie stawał na podium tych zawodów. W sumie czterokrotnie zdobył mistrzostwo świata w latach 1984, 1986, 1988 i 1990. Oprócz niego tak wysoki wynik osiągnął tylko Islandczyk Magnús Ver Magnússon, a lepszy w historii całych zawodów jedynie Mariusz Pudzianowski.
Klasyfikacja w indywidualnych Mistrzostwach Świata Strongman:
Wymiary
Rekordy życiowe

</doc>
<doc id="1112120" url="https://pl.wikipedia.org/wiki?curid=1112120" title="Igor Gabilondo">
Igor Gabilondo

Igor Gabilondo del Campo (baskijska wymowa: []; ur. 10 lutego 1979 w San Sebastián) – piłkarz hiszpański narodowości baskijskiej grający na pozycji lewego pomocnika.
Kariera klubowa.
Igor Gabilondo pochodzi z San Sebastián. Piłkarską karierę rozpoczął w tamtejszym klubie Real Sociedad. W 1997 roku awansował z młodzieżowej drużyny do rezerw i przez trzy sezony występował na szczeblu Tercera División (IV liga). Latem 2000 awansował do składu pierwszej drużyny prowadzonej przez Johna Toshacka. W Primera División zadebiutował 9 września w zremisowanym 2:2 meczu z Racingiem Santander. W pierwszych dwóch sezonach występował jako rezerwowy, ale dość często pojawiał się na boisku i zdobył odpowiednio 2 gole w sezonie 2000/2001 i 3 - w 2001/2002. W sezonie 2002/2003 przez dużą część sezonu był pewniakiem na lewym skrzydle, a z Sociedadem spisywał się na tyle udanie, że do ostatniej kolejki walczył z Realem Madryt o mistrzostwo Hiszpanii, jednak ostatecznie baskijski musiał zadowolić się wicemistrzostwem kraju. W sezonie 2002/2004 Gabilondo wystąpił w fazie grupowej Ligi Mistrzów, ale od tego czasu klub zaczął spisywać się słabiej i rok w rok bronił się przed spadkiem z ligi. W RSSS Igor występował do końca sezonu 2005/2006. Dla swojego pierwotnego zespołu rozegrał 123 mecze i strzelił 13 bramek.
Latem 2006 roku Gabilondo przeszedł do wielkiego rywala Sociedadu, Athletic Bilbao. W drużynie prowadzonej wówczas przez Felixa Sarriugarte swój pierwszy mecz zaliczył 27 sierpnia, a w derbach Kraju Basków z poprzednim klubem Igora padł remis 1:1. W całym sezonie wystąpił 33 razy i zdobył 4 gole przyczyniając się do utrzymania Athletic w La Liga.

</doc>
<doc id="1112122" url="https://pl.wikipedia.org/wiki?curid=1112122" title="Efekt doganiania">
Efekt doganiania



</doc>
<doc id="1112131" url="https://pl.wikipedia.org/wiki?curid=1112131" title="Antonia Domínguez y Borrell">
Antonia Domínguez y Borrell

Antonia Domínguez y Borrell, księżna de la Torre, hrabina de San Antonio – żona regenta Pierwszego Królestwa i potem pierwsza dama republiki hiszpańskiej. Słynęła z wielkiej urody. Wywarła znaczny wpływ na politykę hiszpańską swoich czasów. Jej postać miała być inspiracją dla ojca Coloma do stworzenia postaci Curry Albornoz, głównej postaci powieści "Pequeñeces" (Małostki), pełnej krytyki obyczajów epoki.
Życie.
Antonia urodziła się w 1831 roku w Trinidadzie. Była córką rajcy miejskiego. Jej rodzice byli bardzo bogatymi hiszpańskimi właścicielami hacjendy na Kubie, którzy w 1847 roku zostali uhonorowani tytułem hrabiów de San Antonio. Miała jeszcze jednego brata, który zmarł w wieku sześciu lat. Antonia była bardzo rozpieszczana przez rodziców, szczególnie przez matkę, która pozwalała córce na wszystko.
W 1850 roku, w wieku niespełna dziewiętnastu lat, wyszła za mąż za swojego ciotecznego brata Francisco Serrano y Domíngueza, który był dwa razy starszy od niej, ale zrobił wspaniałą karierę wojskową i uważany był za bardzo przystojnego. Miesiąc miodowy spędzili w Jaén.
Antonia bardzo szybko zaczęła namawiać męża aby przedstawił ją na hiszpańskim dworze. Jednak Madryt ją rozczarował. Pięć lat po ślubie jej mąż został wysłany z misją dyplomatyczną do Paryża. Pani marszałkowa, jak była nazywana wówczas, stale przyjmowała pochlebstwa od Francuzów. Benoist pisał: "Marszałowa jest tak urodziwa, że to tłumaczy jej ambicję. Piękność i wdzięk tłumaczą jej przewagę nad mężem i nad wszystkimi, którzy ją otaczają". Jednak jedna z kronikarek mniej przychylnie pisała o Antonii: "" Była to jedna z najgłupszych i najładniejszych ambasadorowych. Wystarczyło tego roku, kiedy przebywała w Paryżu, by pozostawiła po sobie famę ignorantki. Po powrocie do Madrytu obnosiła się ze swoją jakoby bliską przyjaźnią z cesarzową, Eugenią de Montijo, ponieważ podobnie jak ona została sportretowana przez Winterhaltera, modnego malarza dworskiego. Była przeświadczona, że jej uroda nie ma sobie równej"."
Pyszałkowatość ambasadorowej przerodziła się z czasem w jawną impertynencję. Pewnego dnia pewien dworzanin spytał Antonię: "Czy wszystkie Hiszpanki są tak piękne, jak cesarzowa i pani?" Na co ta odpowiedziała: "Niech pan będzie pewny, że tylko dlatego nie zasiadam na tronie Francji, bo urodziłam się za późno". Ta bezczelna odpowiedź zapewne dotarła do cesarzowej Eugenii, ponieważ parę tygodni później Serrano został odesłany do Madrytu.
W 1859 roku męża Antoni mianowano generałem-kapitanem Kuby. Pani marszałkowa bardzo się cieszyła, że jest pierwszą damą swojej rodzinnej ziemi. Almagro San Martín tak pisze o niej w tym okresie: ""Piękna jak zmartwychwstała Wenus, miłośniczka luksusu, światowa elegancja. Brała udział w ceremoniałach powitań, bankietach i spacerach, we mszach i innych obrzędach religijnych, umiejętnie organizowała zebrania i wieczory towarzyskie"." Opowiadano o niej złośliwe anegdoty: pewna firma handlowa, pragnąc podarować wpływowej Antonii taki prezent, jaki na pewno jej się spodoba, przysłała tacę pełną biżuterii do wyboru. Ta nie wiedząc co wybrać wzięła wszystko. Nazywana "wicekrólową" Antonia żyła w przepychu i spacerowała zawsze z eskortą.
Wyższe sfery Hawany chłodno przyjęli zarozumiałą Antonię nazywając ją "wieśniaczką". W 1862 roku wraz z mężem otrzymała tytuł książąt de la Torre. Nowa księżna, oszalała z radości, urządziła w pałacu Kapitanatu nocą 23 lutego bal kostiumowy, który zasłynął swą wspaniałością. Otrzymanie tytułu księżnej oznaczało dla Antonii wejście do arystokracji hiszpańskiej.
Od chwili, gdy jej mąż 25 lutego 1869 został wyniesiony na stanowisko regenta królestwa z prawem do tytułu "Jego wysokości", księżna nie przestawała narzucać swojej woli jako pierwsza dama w kraju, nawet w sprawach politycznych. Dwukrotnie próbowała usunąć z rządu generała Prima, jednego z twórców rewolucji, którego serdecznie nienawidziła. Miała wręcz obsesję na punkcie takich walk i wtrącała się w sprawy dotyczące rządzenia państwem, usiłując nagradzać lukratywnymi stanowiskami swoich stronników, a pozbawiać ich swoich wrogów, często z błahych powodów. Wspaniałe kwalifikacje Serrano nieraz schodziły na dalszy plan wobec kaprysów Antonii. Markiz de Villa-Urrutia stwierdził: ""Ów człowiek, który nie bał się niczego ani nikogo, nie miał dość silnej woli, by przeciwstawić się żonie"."
Gdy w znaleziono nowego króla dla Hiszpanii w osobie Amadeusza I Sabaudzkiego, księżna de la Torre zorganizowała na jego cześć wielki bal kostiumowy. Król jednak się nie zjawił. Antonia nigdy nie zapomniała mu tego nietaktu, który uznała za umyślną zniewagę. Była pierwsza dama wiele razy odgrywała się za to Amadeuszowi I. W uroczystościach pałacowych brała udział tylko na wyraźny rozkaz męża. Ponieważ liczba dam wysokiego rodu, biorących udział w takich spotkaniach, zwykle nie przekraczała siedmiu, Antonia mówiła potem, że przyjęcia pałacowe zostały zredukowane do ""ścisłych grup rodzinnych"." Gdy zaproponowano jej stanowisko starszej damy dworu królowej Marii Wiktorii Antonia niegrzecznie odmówiła.
Gdy Amadeusz I abdykował mąż Antonii znowu został szefem państwa. Księżna, przywiązująca taką wagę do życia towarzyskiego, znowu była w swoim żywiole. Ponieważ jej małżonek musiał wyjechać na północ, by zwalczać kolejną rewoltę karlistów, rządziła wszystkim według własnego upodobania. Do tego stopnia, że rozporządzała urzędami. Nakazała by generał la Serna zastąpił generała Zabala, zaprotestowała przeciw decyzjom Vega Inclána; wtrącała się do pracy ministerstw; zalecała rozpatrzenie niektórych spraw; nadawała przywileje, miała własną kamarylę. Jako małżonka prezydenta, sprawującego władzę wykonawczą, organizowała uroczystości i bale charytatywne.
Chociaż zapraszana przez większość dam, tworzących dawniej dwór królowej Izabeli II, z reguły odmawiała udziału w takich przyjęciach. Panie ze znakomitych rodów spotykały się w pałacu markiza de Miraflores na ulicy Carrera de San Jerónimo. Kiedyś jedna z tych dam powiedziała, że panie, które biorą udział w spotkaniach, organizowanych przez księżnę w budynku Rządu Tymczasowego Republiki, są także ""damami tymczasowymi"." Antonia odpowiedziała, nawiązując do tego, że pałac de Miraflores wznosił się przy ulicy św.Hieronima,: ""Może i jesteśmy damami tymczasowymi, ale wy jesteście damami z ulicy"."
Plotkowano, że książę de la Torre postępuje zgodnie z nakazami Antonii, która zabrania mu zrzeczenia się władzy, grożąc mu nawet rozwodem. Cánovas i wygnana królowa wiedzieli, że aby dotrzeć do Serrano trzeba mieć na uwadze jego żonę. Przywódca restauracji królestwa doskonale zdawał sobie sprawę, że aby dotrzeć do księcia de la Torre, trzeba to zrobić za pośrednictwem księżny. Antonia jednak w 1874 roku znajdowała się u szczytu potęgi, pewna swojej siły, nie wybaczyła członkom arystokracji, zwolennikom Alfonsa XII, przede wszystkim, obraz, jakich od nich doznawała. Villa-Urrutia twierdził: "" Serrano był patriotą i może zyskałby szacunek księcia Alfonsa, gdyby nie miał przy sobie tej lady Makbet [Antonii]. To ona postawiła weto wobec kandydatury młodego księcia. Bardziej z powodu swojej urody niż wysokiej pozycji męża uważała, że należy jej się zawsze pierwsze miejsce. A ponieważ musiała ścierpieć wiele obelg ze strony szlachetnych dam, przysięgła im zemstę, zabraniając księciu, który był posłusznym mężem, bojącym się Boga i żony, króków wiodących ku przywróceniu księciu korony"."
Również markiza de Grijalba pisała do Izabeli II o Antonii: "" Bóg w swojej sprawiedliwości dał księciu de la Torre, by go ukarać, małżonkę taką, na jaką zasłużył. Ta kobieta robi z nim, co chce, i zaprowadzi go w końcu na skraj przepaści. Powinien zaakceptować restaurację monarchii, kiedy spotyka się to z ogólnym zrozumieniem. Tymczasem ona zabrania mu jakiegokolwiek działania, kierując się osobistymi ambicjami"."
Antonia Domínguez y Borrell była bohaterką wielu epigramów, których ton był ostry, niekiedy wręcz plugawy. Były to anonimowe pamflety, wymawiające jej pociąg do młodych oficerów, wykpiwające wściekłość, w jaką wpadała, jeśli któryś z młodych mężczyzn, który jej się spodobał nie okazywał jej zainteresowania. Mimo to księżna de la Torre była kobietą ambitną, ale nic nie wskazuje na to, by można było wierzyć w obelżywe paszkwile skierowane przeciw niej. Oczerniano ją także, przedstawiając jako osobę wyjątkowo głupią. Villa Urrutia pisał: ""Nieoświecona kobieta, niezbyt zdolna, o bardzo wąskich horyzontach, pozbawiona elementarnej wiedzy encyklopedycznej"."
Rzeczywiście małżonka prezydenta Serrano w młodości otrzymała zaledwie podstawowe wykształcenie, jak większość dziewcząt w tej epoce, ale jednak nie była tak głupia jak ją przedstawiano. W ostatnich latach życia księżna opublikowała swoje wspomnienia, wydane w bardzo niewielkim nakładzie, których niemal nikt nie zna. Książka Antonii, napisana przez nią po francusku, dowodzi zdolności do refleksji i ma zgrabny styl literacki.
Jednakże Antonia, pierwsza dama Hiszpanii, była księżną "republikańską". Dlatego tak zwalczały ją damy z arystokracji. Skończyło się na tym, że kobiety niemal zniknęły z jej salonów. "Otaczała się mężczyznami, krążącymi wokół niej, jak chmary moskitów koło światła" – pisał pewien pamiętnikarz. Księżna rozdawała wokół swoich popleczników nagrody i urzędy.
Proklamowanie monarchii potwierdził koniec małżonków Serrano. Antonia wówczas próbowała zdobyć utraconą ludzką życzliwość. Hołubiła Cánovasa del Castillo, by zyskać dla nowego monarchy sympatię tych, którzy z przyczyn osobistych lub politycznych pozostawali z dala od dworu. Sprawiła, że ambasador, markiz de Molins, wydał na jej cześć w ambasadzie Hiszpanii w Paryżu bankiet, na który, by spotkać się z żoną byłego szefa państwa, nie stawiła się ani jedna z dam hiszpańskich. Ambasador bywał też na kolacjach urządzanych przez Antonię w jej rezydencji w Madrycie. Damy z dworu Alfonsa zawsze okazywały księżnej jawną pogardę. Stosunki byłej pierwszej damy z rodziną królewską były poprawne, ale nieco napięte. Królowa Izabela II co roku w dniu Świętego Antoniego składała życzenia księżnej de la Torre. Jednakże Maria Krystyna Habsburg, żona Alfonsa XII, zawsze wykazywała w stosunku do księżny pewną wrogość.
Książę i księżna de la Torre mieli trójkę dzieci: Conchitę, Venturę i Franciszka. Serrano zmarł w 1885 roku, dzień po śmierci Alfonsa XII. Antonia owdowiała, nie mając jeszcze pięćdziesięciu czterech lat. Mimo wieku ciągle była piękna. Nie zapomniała też o obowiązkach towarzyskich. Obok swego wytwornego domu w dzielnicy Salamanca wybudowała teatrzyk amatorski, który ochrzciła imieniem drugiej córki – słynny Teatro Ventura. Teatr ten działał przez wiele sezonów z niezmiennym powodzeniem.
Z biegiem lat wizyty Antonii w stolicy stopniowo stawały się coraz rzadsze. Zamieszkała w Paryżu w apartamencie przy Polach Elizejskich. Nie chciała by społeczeństwo Madrytu wygadywało o jej upływającej urodzie. Jej córka, Ventura, która wyszła za mąż za rosyjskiego arystokratę, zmarła nagle. To wydarzenie wstrząsnęło Antonią. Od tego czasu zmieniła swoje życie i zwróciła się ku religii. Szczodrze wspomagała potrzebujących. W 1892 roku opublikowała swoje pamiętniki pod tytułem "Choses vraies" (Prawdziwe historie). Początkowo chciała je podpisać "Madame la Maréchale Serrano" (Pani Marszałkowa Serrano), a w prologu do tego dziennika zaznaczyła: ""Postanowiłam przywołać z przeszłości niektóre wydarzenia, które wydają mi się interesujące, z jednym tylko celem: by czytelnicy wspomnieli generała Serrano, mego męża, któremu tym samym pragnę wystawić godny jego imienia pomnik. Ufam, że moja niewielka książeczka dopomoże lepiej zrozumieć jego postać i że hiszpańska opinia publiczna w końcu uczci jego imię tak, jak na to zasłużył"."
Ostatnie lata życia Antonia spędziła w Biarritz. Wnuk księżnej tak pisał o babce w tym czasie: ""Dzieliła czas pomiędzy kościół i kasyno: była uśmiechniętą, uprzejmą i miłą babcią; bardzo lubiła grać w bakarta, co nas, jej wnuki, niezmiernie bawiło"." Księżna de la Torre zmarła w 1917 roku. Została pochowana na cmentarzu w Biarritz.

</doc>
<doc id="1112135" url="https://pl.wikipedia.org/wiki?curid=1112135" title="Prokrustes">
Prokrustes

Prokrustes (Prokrust) () – znana pod tym przydomkiem, negatywna postać z mitologii greckiej o imieniu Damastes () lub Polypemon (). 
W mitologii.
Był synem Posejdona, rozbójnikiem czyhającym na swe ofiary przy drodze z Megary do Aten. Odziany w wilczą skórę i uzbrojony w maczugę, miał zwyczaj zapraszać swe ofiary do domu i umieszczać na łożu za krótkim albo za długim. W pierwszym wypadku odrąbywał im wystające nogi, w drugim – rozciągał ciało dopóki ofiara nie skonała. Został zgładzony przez Tezeusza, który napotkał go jako jednego z pięciu zbójów w drodze z Trojzeny do Aten.
W symbolice współczesnej.
Wyrażenie „Prokrustowe łoże” oznacza w przenośni system, doktrynę albo politykę zmuszające przemocą do dostosowania się do czegoś narzuconego lub do ulegania czemuś z rażącym pominięciem indywidualnych różnic bądź szczególnych okoliczności.
Motyw ten wykorzystał Zbigniew Herbert w wierszu "Damastes z przydomkiem Prokrustes mówi", sugerując analogię pomiędzy dopasowywaniem ludzi do Prokrustowego łoża a XX-wiecznymi totalitaryzmami dążącymi do stworzenia nowego, podporządkowanego władzy człowieka.
Termin „prokrustyka” pojawia się w powieści "Eden" Stanisława Lema, gdzie oznacza przymusowe dopasowywanie jednostek bądź całego społeczeństwa do określonych wzorców, podobnie jak czynił to Prokrust w przypadku swego łoża.

</doc>
<doc id="1112137" url="https://pl.wikipedia.org/wiki?curid=1112137" title="Sid Meier's Alpha Centauri">
Sid Meier's Alpha Centauri



</doc>
<doc id="1112138" url="https://pl.wikipedia.org/wiki?curid=1112138" title="Frequencies">
Frequencies

Frequencies – pierwszy album zespołu LFO, wydany w 1991 r.

</doc>
<doc id="1112139" url="https://pl.wikipedia.org/wiki?curid=1112139" title="Nowe przygody braci Mario">
Nowe przygody braci Mario

Nowe przygody braci Mario (ang. "The Adventures of Super Mario Bros. 3", 1990) – amerykańsko-koreańsko-kanadyjski serial animowany oparty na grze Nintendo "Super Mario Bros. 3". Początkowo emitowany w Stanach Zjednoczonych w godzinnym bloku z serialem "Kapitan N" na kanale NBC w 1990 roku.
Polska wersja.
Wersja VHS/DVD.
W 1993 roku, Mercury Entertainment wydało wszystkie odcinki na kasetach, pod nazwą „Super Mario Brothers. Przygody braci Super Mario”.
W 2006 roku, SDT Film wydało 6 pierwszych odcinków pod nazwą „Bracia Super Mario” z lektorem (Marek Włodarczyk).
Wersja telewizyjna.
W Polsce serial emitowany był najpierw na kanale Polonia 1 z lektorem (Tomasz Knapik), oraz w TVP (Program 1).
Nadawany od 1 grudnia 2012 roku na kanale KidsCo z dubbingiem.
Wersja polska: Toya StudiosUdział wzięli:

</doc>
<doc id="1112142" url="https://pl.wikipedia.org/wiki?curid=1112142" title="SMAC">
SMAC



</doc>
<doc id="1112143" url="https://pl.wikipedia.org/wiki?curid=1112143" title="A Celebration">
A Celebration

A Celebration – piosenka rockowej grupy U2, która nie została umieszczona na żadnym z albumów zespołu. Niemniej ukazała się ona jako singel pomiędzy wydaniem płyt "War" i "October". Prawdopodobnie singel jest bardziej znany z powodu dodatkowego utworu na nim umieszczonego, „Trash, Trampoline and the Party Girl” (tytuł skrócono później do „Party Girl”), który stał się jedną z ulubionych piosenek fanów zespołu. Gdy grupa była pytana przez nich we wcześniejszych latach o „A Celebration”, członkowie otwarcie przyznawali, iż nie lubią tej piosenki, o czym może świadczyć również to, że nie została ona umieszczona na żadnym z kompilacyjnych albumów U2. Mimo to do utworu stworzony został teledysk, który był kręcony w dawnym więzieniu, Kilmainham Gaol.
„A Celebration” był dostępny na CD, wyłącznie na kompilacyjnym albumie, "Now That’s What I Call Music! 1982 – The Millennium Series" (wydanym wyłącznie w Wielkiej Brytanii) oraz poprzez iTunes, jako oddzielny utwór, a także jako część "The Complete U2".
Lista utworów.
Wersja 1.
Najpopularniejsze wydanie na 7", dostępne w większości krajów.
Wersja 2.
Wydanie na 7", dostępne w Japonii.

</doc>
