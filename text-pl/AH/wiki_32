<doc id="1120525" url="https://pl.wikipedia.org/wiki?curid=1120525" title="Bata (przedsiębiorstwo)">
Bata (przedsiębiorstwo)

Bata, też "Baťa" lub "Baťovy závody" (ang. "Bata Shoes") – międzynarodowy koncern obuwniczy z siedzibą w Lozannie, w Szwajcarii.
Historia.
Założycielami przedsiębiorstwa w 1894 r. byli bracia Antonín i Tomáš Baťa oraz ich siostra Anna. Pierwszą siedzibą był Zlin w Czechach. Początkowo przedsiębiorstwo poza założycielami zatrudniało jeszcze trzech chałupników. Przełomem dla rozwoju przedsiębiorstwa był okres I wojny światowej, kiedy to firma otrzymała duże zamówienia od wojska, a dzienna produkcja przekroczyła 10 tys. par obuwia przy zatrudnieniu ponad 5 tys. pracowników. W 1930 w koncernie wprowadzono 40-godzinny tydzień pracy. W 1931 przedsiębiorstwo zostało przekształcone w spółkę akcyjną. Po śmierci Tomáša Baty w wypadku lotniczym w Otrokovicach pod Zlinem, w czasie rejsu do Zurychu samolotem Junkers F.13 o numerze rejestracyjnym D-1608, od 1932 przedsiębiorstwem zarządzał jego przyrodni brat Jan Antonín Baťa.
Rodzina Baty dostrzegała potencjał produkcji na dużą skalę (Tomáš Bata był np. określany „Henry Fordem z Europy Wschodniej”). Bata dywersyfikowała swoje działania angażując się w bardzo odległe od obuwnictwa dziedziny, m.in. w przemysł budowlany (od 1924 własny oddział budowlany, przekształcony w 1931 w spółkę „Zlin”; cegielnia z 1924), chemiczny, bawełniany, tekstylny, papierniczy, rolnictwo, leśnictwo, maszynowy, taboru kolejowego, lotniczy (np. Zlínská letecká společnost, a. s.), oponiarski (firma Barum), wydobywczy (2 kopalnie węgla brunatnego, np. od 1932 w Dubnanach), transport (kolejowy, lotniczy, morski i śródlądowy), hotelarstwo (w 1933 hotel Moskva w Zlinie), filmowy (studio filmowe w 1936), ubezpieczenia (od 1930 firma Atlas), działalność eksportowo-importową w prawie wszystkich branżach (w 1933 firma Kotva), wydawniczą czy plantacje kauczuku. Budowano nie tylko zakłady, lecz też infrastrukturę mieszkaniową oraz techniczną, jak np. zrealizowany w latach 1935–1938 Kanał Baty. W Zlinie wybudowano też 2 elektrownie (1913, 1921), ciepłownię (1931), gazownię (1931), stadion (1940), kąpielisko (1939), korty tenisowe, szpital (1927–1936), szkoły (m.in. techniczną (1937), handlową (1937), zarządzania (1938), projektantów obuwia (1939), pilotażu), przedszkola, biblioteki, kino na 2–3 tys. widzów (1932), domy towarowe (1927, 1931), sklepy spożywcze, kościoły – ewangelicki (1937) i katolicki, muzeum obuwia (1930), cmentarz (1932) itd. 25 lutego 1939 r. firma Bata, poprzez spółkę komandytową HUMUS, odkupiła od spadkobierców Jánosa Ferenca Pálffy’ego zamek w Bojnicach wraz z obsługującym go gospodarstwem, tamtejszym uzdrowiskiem oraz 11 tys. ha gruntów (w przeważającej części lasów).
Bata ma zakłady produkcyjne w 27 państwach, sklepy zaś w ponad 50. Szacuje się, że w historii przedsiębiorstwa sprzedano 14 mld par butów.
Chronologicznie przedsiębiorstwo było zarządzane kolejno ze Zlinu, Londynu, Nowego Jorku, od 1964 z Toronto, a od 2002 z Lozanny.
Historia Baty w Polsce.
W Polsce międzywojennej w 1929 przedsiębiorstwo powołało "Polską Spółkę Obuwia Bata S.A." w Krakowie, o kapitale akcyjnym 3 mln zł, który został podzielony na 12 tys. akcji po 250 zł, oraz:
Do przedsiębiorstwa Bata należał też uruchomiony w 1931 zakład niemieckiej filii koncernu pn. "Niemieckie Zakłady Obuwnicze Bata S.A." ("Deutsche Schuh Aktiengesellschaft Bata") w ówczesnym Ottmuth na niemieckim Górnym Śląsku, do którego w 1933 przeniesiono też z Berlina siedzibę zarządu filii. W 1938 zmieniono nazwę zakładu na Śląskie Zakłady Obuwnicze OTA Otmęt S.A. ("OTA Schlesische Schuh-Werke Ottmuth A.G."). Produkcję wznowiono w 1946. Kolejne nazwy to: Fabryka Obuwia OTA w Otmęcie – Tymczasowy Zarząd Państwowy (1945–1948), Śląskie Zakłady Obuwia (1948–1962), Śląskie Zakłady Przemysłu Skórzanego „Otmęt” (1962–1999). Obecnie sukcesorem zakładów jest kilku mniejszych producentów obuwia. Miejscowość Otmęt w 1961 została wchłonięta przez pobliskie Krapkowice.
W 1943 działały też dwa podmioty gospodarcze:
W 1995 Bata reaktywował w Polsce spółkę dystrybucji obuwia, z siedzibą w Warszawie.
Specyfika Baty.
Jej elementem jest wdrażana przez rodzinę Baty, zwłaszcza w okresie międzywojennym, idea „kapitalizmu z ludzką twarzą”, tanich i dobrej jakości wyrobów przy zapewnieniu godziwych warunków pracy i płacy oraz życia pracowników, dla których tworzono całą infrastrukturę komunalną. Model macierzystych zakładów w Zlinie przenoszono do wielu miejsc w świecie, m.in. do:
Pewnym wzorcem w zakładaniu osiedli przemysłowych była Fordlandia w Aveiro, w brazylijskim stanie Pará, który to projekt ostatecznie nie powiódł się.
Ważnym elementem strategii biznesowej Baty i jego programu inwestycyjnego oraz istotnym działaniem marketingowych było utworzenie dużej, szybko rosnącej własnej sieci sprzedaży. Od końca 1920 przedsiębiorstwo rozpoczęło tworzenie własnej dużej sieci domów towarowych. Dzięki typowym projektom architektonicznym natychmiast stały się charakterystyczną formą sprzedaży firmy Bata. Pierwszy powstał na pl. Wacława w Pradze (1928–1929), następne m.in. w Karlovych Varach (1929), Brnie (1929–1930), Kolínie (1930), Ostrawie (1931), Mariańskich Łaźniach (1931), Kromieryżu (1931), Mielniku (1931), Libercu (1931–1932), Ołomuńcu (1932), Łuczeńcu (1932), Użhorodzie (1932), Bratysławie (1932), Šumperku, Chomutovie (1933), Cieplicach (1933), Pieszczanach (1935), Igławie (1935), Pilźnie, Mladá Boleslav, i w Amsterdamie (1938) oraz w Wiedniu.
Rodzina Baty należała do grona najbogatszych w ówczesnym świecie.
Obecnie specyfiką Baty jako zjawiskiem naukowym zajmują się historycy, socjolodzy, urbaniści i architekci, publikując swe prace oraz dyskutując na szeregu konferencji naukowych, jak np. 24–25 marca 2011 w Pradze, 8 października 2011 w Chełmku oraz 13–14 września 2012 w Zlinie.
Wykaz miejscowości Baty.
Miejscowości założone przez rodzinę Bata, ułożone w porządku alfabetycznym:
Szefowie przedsiębiorstwa.
Baťa (1894–1945)
Bata Shoe Organization (od 1945)

</doc>
<doc id="1120540" url="https://pl.wikipedia.org/wiki?curid=1120540" title="Ered Lómin">
Ered Lómin



</doc>
<doc id="1120541" url="https://pl.wikipedia.org/wiki?curid=1120541" title="Vossloh">
Vossloh

Vossloh AG – przedsiębiorstwo sektora techniki transportowej (w szczególności kolejowej) z siedzibą w westfalskim mieście Werdohl. Początki przedsiębiorstwa sięgają roku 1888.
Głównym produktem koncernu są elementy mocowania szyn.
Szczególną ekspansję firmy Vossloh odnotowano w latach 90. XX wieku, kiedy to w 1995 roku przejął Maschinenfabrik Deutschland, zaś w 1998 "Siemens Schienenfahrzeugtechnik (SFT)" w Kilonii.

</doc>
<doc id="1120558" url="https://pl.wikipedia.org/wiki?curid=1120558" title="UK hardcore (dance)">
UK hardcore (dance)

UK hardcore "(upfront hardcore, trancecore, nustyle happy hardcore)" – podgatunek muzyki hardcore będący odmianą muzyki hard dance, charakteryzujący się szybkim tempem (160 - 190 BPM) i w większości równym rytmem w metrum na 4/4. Wywodzi się w prostej linii z happy hardcore i jest uważana za jego kontynuację, choć istotny wpływ na jej rozwój mają również inne gatunki - przede wszystkim niemiecka i holenderska szkoła muzyki trance. UK hardcore jest gatunkiem ściśle związanym z kulturą rave.
Historia.
Trudno jednoznacznie wskazać datę wyodrębnienia się UK hardcore z happy hardcore. Zdaniem niektórych takie wyodrębnienie nigdy nie nastąpiło i nadal mamy do czynienia z tym samym gatunkiem, tyle że o zmienionym brzmieniu. Pod koniec lat 90. niektóre happy hardcore'owe wytwórnie płytowe zaczęły wydawać utwory z charakterystyczną dla trance'u linią basową, produkowane z coraz intensywniejszym wykorzystaniem syntezatorów. Poziom produkcji początkowo mocno odbiegał od standardów wyznaczanych przez scenę trance, jednak producenci hardcore'u w przeciągu kilku lat podchwycili i utrwalili nowe brzmienie. Z połączenia wcześniejszych doświadczeń ze świeżym warsztatem i filozofią produkcji wyłoniła się nowa ścieżka ewolucji happy hardcore'u (który przeżywał wtedy poważny kryzys popularności).
Liczba wydawnictw utrzymanych w nowej stylistyce systematycznie rosła, stopniowo wypierając "klasyczny" happy hardcore. Zaczęły się pojawiać remiksy popularnych happy hardcore'owych utworów i pierwsze kompozycje wokalne napisane całkowicie z myślą o nowym brzmieniu. Za przełomowe uznaje się lata 2002/2003 - pojawiły się wtedy pierwsze albumy (kompilacje) utrzymane całkowicie w UK hardcore'owej stylistyce (np. Bonkers 8), a także pierwsze "hymny" UK hardcore ("Heartbeats", "You're Shining"). Część artystów, nie akceptując "nowej twarzy" happy hardcore'u, opuściła scenę. Pozostali (i nowi) producenci dostosowali się, nadając gatunkowi mocno zróżnicowany charakter. W efekcie powstały nieformalne podgatunki, nazywane przykładowo "vocal hardcore", "bouncy hardcore", "powerbounce" czy "partycore".
Aktualnie scena UK hardcore rozwija się dynamicznie przede wszystkim w Wielkiej Brytanii, Australii i USA. Szereg innych krajów posiada mniej rozwinięte lub bardziej rozproszone sceny - są to m.in. Kanada, Japonia, Irlandia, Hiszpania, Niemcy, Polska, Rosja i Węgry.
Charakterystyka.
UK hardcore cechuje się z reguły miarowym rytmem 4/4 (następujące równomiernie po sobie stopa i bas) i szybkim tempem w zakresie 160 - 190 uderzeń na minutę (BPM). Struktura utworów zwykle obejmuje intro (wprowadzenie), strofę, breakdown (fragment pozbawiony stopy i linii basowej), refren i outro (zakończenie); często stosowane jest powtórzenie strofy i refrenu. Intro i outro dodawane są przede wszystkim z myślą o DJ-ach, gdyż ułatwiają płynne miksowanie utworów ze sobą. 
Typowe utwory UK hardcore są melodyjne, często (choć nie jest to regułą) wykorzystuje się wokal i rap. W produkcji stosuje się zarówno brzmienia z syntezatorów jak i sample; część producentów, szukając oryginalnego brzmienia, coraz częściej wraca do intensywnego wykorzystywania tych ostatnich.
Utwory wydawane są tradycyjnie na płytach winylowych, jednak cyfrowe wydawnictwa (wysokiej jakości pliki mp3) zaczynają powoli wypierać tradycyjne czarne płyty. Tylko niewielka część utworów jest obecnie wydawana wyłącznie na "winylach". Cyfrowa rewolucja w muzyce zaowocowała powstaniem wielu nowych UK hardcore'owych wytwórni (digital labels) i skłoniła większość już istniejących do udostępnienia dyskografii w postaci cyfrowej.
Istotnym motorem napędowym sceny UK hardcore, obok rave'ów i internetu, są wydawane cyklicznie zmiksowane albumy (zwykle kilkupłytowe). Niektóre z tych serii doczekały się kultowego statusu, a kolejne wydania są przedmiotem ożywionych dyskusji i niecierpliwego wyczekiwania fanów.
UK hardcore jest na rave'ach i imprezach klubowych grany przez DJ-ów i często uzupełniany wokalnie przez MC. Dość popularne są back-to-back (b2b), czyli sety grane przez dwóch lub więcej DJ-ów jednocześnie. Charakterystyczną cechą imprez UK hardcore są - "odziedziczone" po happy hardcore - glowsticki oraz inne świecące akcesoria, kolorowe ubrania z odblaskowymi elementami itp.
UK hardcore spotyka się z silną krytyką ze strony części środowiska fanów "klasycznej" muzyki rave (oldskool hardcore, happy hardcore) oraz ciężkiego hardcore'u (gabber, extremecore). Gatunkowi zarzuca się odejście od surowego i agresywnego brzmienia w kierunku komercyjnie dopracowanych i profesjonalnych (ale tym samym "ugrzecznionych") produkcji oraz kopiowanie brzmienia popularnych odmian trance'u.
Nazewnictwo.
Nazwa "UK hardcore", choć mocno już ugruntowana, nie przestaje budzić kontrowersji. Niechętni nowemu brzmieniu zwolennicy "starej szkoły" brytyjskiego hardcore'u sprzeciwiają się stosowaniu pojęcia "hardcore" w odniesieniu do - jak mówią - przyspieszonego trance'u. Na podobnym stanowisku stoi część środowiska ekstremalnego hardcore techno. "UK hardcore" jest również określeniem na brytyjski hardcore punk, co powoduje dodatkowe nieporozumienia.
Z tych i innych powodów część fanów i przeciwników pozostaje przy nazwie "happy hardcore", czasem dodając do niej "nustyle / new style" lub "nuskool / new school". Rzadziej spotykaną alternatywą jest "trancecore", choć co do jej adekwatności zdania są również podzielone.

</doc>
<doc id="1120564" url="https://pl.wikipedia.org/wiki?curid=1120564" title="Pobratymstwo">
Pobratymstwo



</doc>
<doc id="1120565" url="https://pl.wikipedia.org/wiki?curid=1120565" title="Cristina Fernandez de Kirchner">
Cristina Fernandez de Kirchner



</doc>
<doc id="1120567" url="https://pl.wikipedia.org/wiki?curid=1120567" title="Orodes III">
Orodes III

Orodes III – król Partów w latach 4 n.e. – 6 n.e.
Życiorys.
Wprowadzony na tron przez partyjską arystokrację, która obaliła Fraatesa V i jego matkę, po dwóch latach przez tę samą arystokrację został z tronu zrzucony i zabity, według Józefa Flawiusza z powodu okrutnych rządów.

</doc>
<doc id="1120574" url="https://pl.wikipedia.org/wiki?curid=1120574" title="Live at the Rainbow (Iron Maiden)">
Live at the Rainbow (Iron Maiden)

Iron Maiden (nieoficjalnie Live at the Rainbow) – wideo brytyjskiej grupy heavymetalowej Iron Maiden. Przedstawia ono koncert zespołu w londyńskim Rainbow Theatre, który odbył się 21 grudnia 1980.
Film trwa ok. 30 minut. Ścieżki 4.–9. to utwory z albumu "Iron Maiden". Pozostałe 3 utwory zostały ok. 1,5 miesiąca po koncercie wydane na płycie "Killers". Uwagę zwraca fakt, iż jedna z tych kompozycji, zatytułowana "Killers", ma na filmie odmienne słowa od tych nagranych na wydawnictwie studyjnym.

</doc>
<doc id="1120575" url="https://pl.wikipedia.org/wiki?curid=1120575" title="Flaga Sopotu">
Flaga Sopotu

Flaga Sopotu – jeden z symboli miasta Sopotu w postaci flagi. 
Wygląd i symbolika.
Flagą miasta Sopot jest prostokątny płat tkaniny o proporcjach boków 5:8, obustronnie jednakowy, o dwóch poziomo ułożonych polach, błękitnym u góry i złotym u dołu. Proporcje szerokości pola błękitnego do złotego wynoszą 1:1. Pośrodku pola flagowego są umieszczone pochodzące z herbu miasta – biała mewa i biała ryba.
Historia.
Pierwsza flaga Sopotu została ustanowiona w 1904, wraz z nadaniem herbu miejscowości. Nie było na niej symboli z herbu miasta jedynie dwa poziomo ułożone pola: błękitne u góry i złote u dołu. Po II wojnie światowej przestała być używana. Dopiero Jerzy Cisłak w 1994 przypomniał o jej istnieniu i zaproponował ponowne jej ustanowienie. Zespół pod przewodnictwem prof. Błażeja Śliwińskiego na zlecenie miasta przygotował nowe projekty herbu i flagi, do przedwojennej wersji flagi dodano godło herbowe miasta. Taki wzór został przyjęty przez radnych miejskich w 1995.

</doc>
<doc id="1120578" url="https://pl.wikipedia.org/wiki?curid=1120578" title="Ogniem i mieczem (serial telewizyjny)">
Ogniem i mieczem (serial telewizyjny)

Ogniem i mieczem – polski czteroodcinkowy miniserial z 2000 r., w reżyserii Jerzego Hoffmana, na podstawie powieści Henryka Sienkiewicza pod tym samym tytułem, premierowo wyemitowany 14 kwietnia 2001.
Serial powstawał równocześnie z wersją kinową – filmem Ogniem i mieczem z 1999 r. Różnice między obiema wersjami są właściwie niedostrzegalne. Ze względu na specyfikę serialu materiał został nieco inaczej zmontowany (podział na cztery odcinki), przez co fabuła zyskała nieco inny rytm.
Opis fabuły.
Jan Skrzetuski, poseł księcia Wiśniowieckiego, wraca z misji na Krymie. W drodze ratuje życie kozackiemu pułkownikowi Bohdanowi Chmielnickiemu. Podczas postoju w karczmie zaprzyjaźnia się z dwoma szlachcicami Onufrym Zagłobą i Longinusem Podbipiętą, którzy mieli okazję zobaczyć, jak Skrzetuski poradził sobie z napastliwym starostą Czaplińskim, wyrzucając go na bruk. W dalszą drogę wyruszają razem. Wkrótce trafiają na rozbitą kolaskę kniahini Kurcewiczowej. Ratują z opresji ją oraz piękną bratanicę jej nieboszczyka męża, Helenę.
Chmielnicki organizuje na Siczy wielkie powstanie Kozaków sprzymierzonych z Tatarami. Rebelianci pokonują wojska koronne nad Żółtymi Wodami i pod Korsuniem. Bunt próbuje „utopić we krwi” ksiącia Jeremiego Wiśniowieckiego, któremu służą wiernie Skrzetuski z Podbipiętą. Obowiązki zawodowe odrywają Skrzetuskiego od ukochanej Heleny. Nie ma dość czasu, aby bronić ją przed wojną i zakochanym w niej Kozakiem, Bohunem.
Wojska Wiśniowieckiego nie mogą liczyć na pomoc innych magnatów, bo ci chcą ugody z Kozakami. Pospolite ruszenie, zebrane pod Piławcami, ucieka na wieść o przybyciu Tatarów. Wojska księcia fortyfikują się w twierdzy Zbaraż, gdzie oblega ich wielka armia Chmielnickiego i chana Islama Gireja. Szlachta w liczbie kilkunastu tysięcy żołnierzy broni się dzielnie, ale nie ma szans z tak wielką potęgą.
Książę posyła Podbipiętę, by przekradł się przez Kozaków i zawiadomił króla o trudnym położeniu. Longinus ginie naszpikowany strzałami, z litanią na ustach. Misja udaje się Skrzetuskiemu, dzięki któremu król Jan Kazimierz rusza z odsieczą pod Zbaraż.
Książę, Skrzetuski i Zagłoba są uważani za bohaterów, Helena zostaje ocalona, a Jurko Bohun schwytany (ale Skrzetuski przebacza mu porwanie Heleny).
Produkcja.
Zdjęcia kręcono w Lublinie (Kaplica Trójcy Świętej w Lublinie), Sierpcu (Muzeum Wsi Mazowieckiej w Sierpcu), Warszawie (Fort Legionów Cytadeli Warszawskiej, Wilanów, Młociny), Klimkówce, Zubczycy Górnej (Orawski Park Etnograficzny), Krakowie (kamieniołom Skałki Twardowskiego), Ojcowie (Brama Krakowska), Zielonce (poligon), Biskupinie, Biedrusku (poligon) i Sułoszowej (Zamek Pieskowa Skała).

</doc>
<doc id="1120581" url="https://pl.wikipedia.org/wiki?curid=1120581" title="Breitling">
Breitling

Breitling AG (wym. [ˈbraɪtlɪŋ]) – szwajcarskie przedsiębiorstwo zajmujące się produkcją zegarków, założone w 1884 roku.
Historia.
Historia Breitlinga od początku mocno związana jest z historią lotnictwa. Breitling od rozpoczęcia swojej działalności dostarczał (i dostarcza nadal) szeroką gamę czasomierzy dla pilotów i wiele urządzeń, które stanowiły elementy paneli sterujących w samolotach.
Historia Breitliga rozpoczyna się w roku 1884 kiedy to León Breitling założył w szwajcarskim miasteczku St. Imier manufakturę zajmującą się produkcją czasomierzy i precyzyjnych urządzeń mierniczych. W 1892 r. Breitling przenosi się do La Chaux-de-Fonds. 1914 r. wybucha I wojna światowa, ale dla manufaktury ta data ma inne znaczenie, w wieku 54 lat umiera założyciel firmy León Breitling. Firmę przejmuje syn Gaston, który przyczynia się do powstania zegarka naręcznego z chronografem, przeznaczonego dla pilotów.
W roku 1915 Breitling jest już poważnym dostawcą zegarów do kokpitów samolotowych. W 1923 r. Breitling tworzy pierwszy zegarek z funkcją chronografu, uruchamianą niezależnym przyciskiem.
W 1927 r. Gaston Breitling umiera, a firmę przejmuje jego syn Willy, który dopiero w 1932 r. zaczyna przejmować ster. W 1934 r. w zegarku Breitlinga pojawia się drugi przycisk uruchamiający funkcję chronografu, co pozwala na odmierzanie kilku krótkich odcinków czasu.
W 1936 r. Breitling zaczyna współpracę z Royal Air Force, a w 1940 r. pojawia się model Duograph z drugą wskazówką z funkcją fly-back. A w 1942 r. powstaje pierwszy Chronomat wyposażony w suwak logarytmiczny, pozwalający pilotom na dokonywanie wielu obliczeń parametrów lotu. W tym czasie Bretling zaczyna współpracować także z US Air Force.
W 1952 r. powstaje także Navitimer pozwalający na pomiar wielu parametrów lotu takich jak: prędkość wznoszenia, czas do zakończenia lotu, pokonany dystans itd. W krótkim czasie staje się on ulubionym czasomierzem pilotów na całym świecie. Dzięki temu Breitling zostaje jednym z największych dostawców urządzeń pomiarowych dla lotnictwa.
W maju 1962 r. Cosmonaute, czyli zegarek z jednej z serii Breitlinga, wyrusza w podróż w kosmos na ręce Scotta Carpentera.
W latach 1965–1969 Bretling opracowuje, wspólnie z Hamilton Buren i Heuer Leonidas, pierwszy mechanizm chronografu z automatycznym naciągiem, rewolucja w budowie zegarków mechanicznych. Efektem jest pierwszy model Chronomatic. Jednak lata siedemdziesiąte i ekspansja kwarcowych mechanizmów z Dalekiego Wschodu (tzw. rewolucja kwarcowa) mocno chwieją pozycją firmy Breitling. Wybawcą zostaje Ernest Schnieder, producent zegarków i pilot z zamiłowania, który w 1979 r. przejmuje firmę z rąk wnuka założyciela, Williego Breitlinga. Rozpoczyna się era kwarcowa w Breitlingu.
W 1984 r. firma obchodzi swoje stulecie, na tę rocznicę Breitling wydaje Chronomat, który staje się wiodącym, pod względem ilości sprzedanych sztuk, modelem. W 1985 powstają pierwsze modele z ciekłokrystalicznymi wyświetlaczami. Breitling w tym czasie intensywnie pracuje nad modelami przeznaczonymi dla marynarki wojennej. W końcu udaje mu się stworzyć dzieło o nazwie Deep Sea, z wodoszczelnością do 3300 stóp (ponad 1000 m). W 1987 r. powstaje model World, który wskazuje czas w czterech strefach czasowych.
1995 r. przynosi pierwszy model z serii Emergency, wyposażony w nadajnik z wysuwaną antenką nadający na falach 121,5 MHz, uruchamiany przez pilota w celu wezwania pomocy po zestrzeleniu lub przymusowym lądowaniu. Używany w wielu misjach NATO i USAF.
Breitling dziś.
Dziś Breitling jest jedną z najdroższych szwajcarskich firm produkujących zegarki. Breitling to pięć linii: Professional, Aeromarine, Windrider, Navitimer, a także linia ekskluzywna Breitling for Bentley. Roczna produkcja przekracza 150 tys. sztuk.

</doc>
<doc id="1120589" url="https://pl.wikipedia.org/wiki?curid=1120589" title="Jan Krok-Paszkowski">
Jan Krok-Paszkowski

Jan Krok-Paszkowski (ur. 20 sierpnia 1925 w Siedlcach, zm. 23 października 2007 w Londynie) – polski pisarz, publicysta, działacz polityczny na emigracji, wieloletni szef Polskiej Sekcji BBC, pracownik Rozgłośni Polskiej Radia Wolna Europa, członek Związku Pisarzy Polskich, współpracownik tygodnika "„The Economist”" i Encyklopedii Brytyjskiej, powstaniec warszawski.
Życiorys.
Był synem bliskiego współpracownika marszałka Piłsudskiego, gen. Henryka Krok-Paszkowskiego, dowódcy plutonu I Kadrowej Kompanii strzelców, a następnie dowódcy samej kompanii. W czasie II wojny światowej uczestniczył w powstaniu warszawskim. W randze kaprala podchorążego był dowódcą oddziału dywersji bojowej Grupy Artyleryjskiej„ Granat”. 11 września 1944 został ranny. Po zakończeniu działań wojennych więziony przez UB, przebywał następnie we Włoszech, gdzie wstąpił do 2 Korpusu PSZ, z którym ewakuował się do Wielkiej Brytanii.
Studiował nauki politycznie Londynie. W latach 1952–1965 był pracownikiem Rozgłośni Polskiej Radia Wolna Europa w Monachium, gdzie specjalizował się w tematyce gospodarczej i politycznej integracji europejskiej. Przyczyną odejścia Krok-Paszkowskiego z RWE był konflikt poglądów z Janem Nowakiem-Jeziorańskim na temat kredytu zaufania dla Władysława Gomułki, stanowczo krytykowanego przez Kroka. Do konfrontacji zdań doszło w 1965 r., podczas konferencji programowej w Feldafingu pod Monachium.
W latach 1966–1985 był kierownikiem sekcji polskiej BBC w Londynie, a następnie kierował regionalnym działem Europy Południowo-Wschodniej. W latach 1987–1988 nawiązał na nowo współpracę z RWE gdzie pełnił funkcję doradcy dyrekcji amerykańskiej. Był działaczem organizacji „Niepodległość i Demokracja” w Londynie. Po przemianach demokratycznych w Polsce w 1989 r., prowadził kursy dla dziennikarzy telewizyjnych z ramienia Fundacji Konrada Adenauera.

</doc>
<doc id="1120591" url="https://pl.wikipedia.org/wiki?curid=1120591" title="Aritz Aduriz">
Aritz Aduriz

Aritz Aduriz Zubeldia (baskijska wymowa: []; ur. 11 lutego 1981 w San Sebastián) – piłkarz hiszpański narodowości baskijskiej grający na pozycji napastnika. Były piłkarz między innymi Athletic Bilbao, z którym związany był przez większość kariery. W roku 2020 zakończył piłkarską karierę.
Kariera klubowa.
Karierę rozpoczynał w szkółce piłkarskiej Antiguoko Kirol San Sebastián. W sezonie 1999/2000 występował na szczeblu seniorskim w Aurrera Vitoria. W 2000 roku przeszedł do rezerw Athletic Bilbao. W rezerwach grał przez 3 sezony (90 meczów i 18 goli). W sezonie 2002/2003 zadebiutował w pierwszym zespole, najpierw 11 września 2002 w Pucharze Hiszpanii, a 3 dni później 14 września w Primera División. Nie wywalczył jednak miejsca w pierwszym zespole (3 mecze ligowe i 1 pucharowy). Kolejny sezon spędził na wypożyczeniu w Burgos CF i zdobył 16 bramek. Pomimo dobrego sezonu Athletic nie ściągnął go z powrotem, transferując do drugoligowego Real Valladolid. W sezonie 2004/2005 strzelił 14 goli dla nowej drużyny, a w pierwszej części kolejnego sezonu 6 goli. Wtedy ściągnął go z powrotem Athletic i na wiosnę strzelił 6 bramek. W kolejnym sezonie został najlepszym strzelcem drużyny, strzelając 9 goli. W 2008 roku przeszedł do RCD Mallorca. 14 lipca 2010 roku za cztery miliony euro został sprzedany do Valencii. Po zakończeniu sezonu 2011/2012 został sprzedany do Athletic Bilbao za sumę 2,5 mln euro. 14 sierpnia 2015 roku zdobył hat-tricka w meczu o Superpuchar Hiszpanii na San Mames, w wygranym 4-0 meczu z FC Barceloną.
20 maja 2020 podjął decyzję o zakończeniu piłkarskiej kariery.
Kariera reprezentacyjna.
W reprezentacji Hiszpanii zadebiutował 8 października 2010 roku w meczu z Litwą, nie zdobywając bramki. Przez kolejne sześć lat był pomijany przy powołaniach. Drugi występ w barwach Hiszpanii zanotował 24 marca 2016 roku w meczu z reprezentacją Włoch, wtedy też zdobył swoją pierwszą bramkę (mecz zakończył się wynikiem 1:1). Drugą bramkę dla Hiszpanii zdobył 12 listopada 2016 roku w meczu z Macedonią, ustalając wynik na 4:0. Został tym samym najstarszym strzelcem w historii reprezentacji Hiszpanii, Bask miał wtedy 35 lat i 275 dni. Pobił 86-letni rekord ustanowiony przez José Maríę Peñę, który mając 35 lat i 225 dni zdobył bramkę dla reprezentacji 30 listopada 1930 roku w towarzyskim meczu z Portugalią.
Sukcesy.
Athletic Bilbao
Indywidualne

</doc>
<doc id="1120592" url="https://pl.wikipedia.org/wiki?curid=1120592" title="Ambulans pocztowy">
Ambulans pocztowy

Ambulans pocztowy – środek transportu specjalnie przeznaczony do przewozu i sortowania przesyłek pocztowych.
Rozróżnia się ambulanse kolejowe i autobusowe. Ambulanse kolejowe złożone z wagonów pocztowych i bagażowych nazywa się konwojami kolejowymi, złożone z wydzielonych przedziałów wagonów osobowych – konwojami pocztowymi.

</doc>
<doc id="1120594" url="https://pl.wikipedia.org/wiki?curid=1120594" title="Narodowy anarchizm">
Narodowy anarchizm

Narodowy anarchizm – koncepcja polityczna próbująca łączyć anarchizm z nacjonalizmem, klasyfikowana jako doktryna tercerystyczna. Genezę doktryny anarchonacjonalizmu można wywieść z myśli amerykańskiego filozofa Francisa Parkera Yockeya oraz barona Juliusa Evoli, choć sam termin i jego założenia zostały sformułowane przez brytyjskiego aktywistę Troya Southgate’a.
Idea.
Narodowi anarchiści opowiadają się za likwidacją państwa i ustroju kapitalistycznego. W zamian proponują wprowadzenie hierarchicznych komun z gospodarką opartą na dystrybucjonizmie. Anarchonacjonaliści opowiadają się także za segregacją rasową. Często z tego powodu uważa się narodowy anarchizm za odmianę faszyzmu, jednak sami anarchonacjonaliści odrzucają faszyzm z powodu jego etatyzmu.
Narodowy anarchizm w Polsce.
Idee narodowowyzwoleńcze były obecne wśród anarchistów przełomu XIX i XX wieku w wielu państwach, w tym również i w Polsce. Wyróżnić można m.in. łączących patriotyzm z anarchosyndykalizmem Józefa Zielińskiego i Austyna Wróblewskiego. Innym polskim anarchistą, który łączył postawę patriotyczną z anarchizmem był Jan Hempel. Wpływy anarchistyczne w jego twórczości można dostrzec w dziele "Kazania Piastowe" z 1911, które zostały już jednak pozbawione nacjonalistycznych wpływów obecnych w poprzednim dziele - "Kazania polskie" (1907). 
Postawy prezentowane przez niektórych polskich anarchistów były jednak związane z ideą wyzwolenia się spod omnipotentnego państwa, przy czym naród miał stanowić tutaj zarzewie walki, a nie cel sam w sobie. 

</doc>
<doc id="1120595" url="https://pl.wikipedia.org/wiki?curid=1120595" title="Kié-Ntem">
Kié-Ntem

Kié-Ntem – jedna z ośmiu prowincji Gwinei Równikowej. Stolicą prowincji jest Ebebiyín. W 2015 roku prowincja liczyła 183 331 mieszkańców. Zajmuje powierzchnię 3943 km². Prowincja graniczy z dwoma państwami: Kamerunem od północy oraz Gabonem na wschodzie.
Demografia.
W spisie ludności z 19 lipca 2015 roku populacja prowincji liczyła 183 331 mieszkańców.
Podział na dystrykty.
Kié-Ntem podzielone jest na sześć dystryktów: Bidjabidjan, Ebebiyín, Micomeseng, Nkue, Nasng i Nsok-Nsomo.

</doc>
<doc id="1120597" url="https://pl.wikipedia.org/wiki?curid=1120597" title="Strzelba Remington 870">
Strzelba Remington 870

Remington 870 – amerykańska strzelba typu pump action. Jest używana przez policję oraz cywilów do strzelania sportowego, polowań oraz obrony własnej.
Historia.
Remington 870 była czwartą strzelbą pump action z serii Remington Arms.
John Pedersen zaprojektował Model 10 (później ulepszony pod nazwą Model 29) pracując z Johnem Browningiem. Pedersen pomógł zaprojektować Model 17, który został zaadaptowany przez firmę Ithaca jako Ithaca 37; posłużył także jako pierwowzór do zaprojektowania Remingtona 31. Model 31 był świetną strzelbą, jednak pod względem sprzedaży cały czas stał w cieniu Winchestera 12. Firma Remington Arms znalazła rozwiązanie tego problemu w roku 1950 wypuszczając na rynek nowoczesną, niezawodną, solidną oraz stosunkowo niedrogą strzelbę – Remington model 870 Wingmaster.
Sprzedaż modelu 870 była stabilna. Osiągnęła 2 miliony egzemplarzy w 1973; w 1993 m.in. za sprawą modelu „Express” osiągnęła 7 milionów. Model 870 cały czas utrzymuje rekord najlepiej sprzedającej się strzelby pump action w historii Stanów Zjednoczonych.
Wersje.
Istnieją setki odmian strzelby Remington 870. Remington Arms obecnie produkuje wiele modeli przeznaczonych dla ludności cywilnej, służb bezpieczeństwa oraz wojska.
Oficjalne wersje 870:

</doc>
<doc id="1120598" url="https://pl.wikipedia.org/wiki?curid=1120598" title="Prowincja Nadmorska (Gwinea Równikowa)">
Prowincja Nadmorska (Gwinea Równikowa)

Prowincja Nadmorska (nazwa oryginalna: "Litoral") – jedna z ośmiu prowincji Gwinei Równikowej. Stolicą prowincji jest Bata. W 2015 roku prowincja liczyła 366 130 mieszkańców. Zajmuje powierzchnię 6665 km².
Demografia.
W spisie ludności z 19 lipca 2015 roku populacja prowincji liczyła 366 130 mieszkańców.
Podział na dystrykty.
Prowincja Nadmorska podzielona jest na siedem dystryktów: Bitica, Bata, Corisco, Cogo, Machinda, Mbini i Rio Campo.

</doc>
<doc id="1120600" url="https://pl.wikipedia.org/wiki?curid=1120600" title="Kimberly Beck">
Kimberly Beck

Kimberly Beck (ur. 9 stycznia 1956 roku w Glendale w stanie Kalifornia, USA) – amerykańska aktorka.
Kojarzona jest głównie z rolą Trish Jarvis w popularnego "Piątku, trzynastego" (1984). Jedną z jej pierwszych poważniejszych ról był występ obok Roberta Carradine'a w thrillerze "Massacre at Central High" (1976). Wystąpiła w filmie Luca Bessona "Wielki błękit" (1988). Nieznaczne występy zaliczyła również w "Dniu Niepodległości" (1996), thrillerze Alfreda Hitchcocka "Marnie" (1964) oraz serialu "Bonanza".
Dwukrotnie zamężna: najpierw jej mężem był Hilton William Barron, obecnie jest nim John Clarc, z którym ma dwójkę dzieci.

</doc>
<doc id="1120609" url="https://pl.wikipedia.org/wiki?curid=1120609" title="Substytut">
Substytut

Substytut (z „podstawienie”), zamiennik – produkt (lub usługa) zaspokajający te same potrzeby nabywcy, ale inny ze względu na technologię wytwarzania. Przykładowo substytutem masła jest margaryna, a substytutem parkietu – wykładzina z tworzyw sztucznych. W analizie strukturalnej (jedna z metod analizy strategicznej przedsiębiorstw) możliwość pojawienia się substytutów to jeden z kluczowych czynników zagrażających atrakcyjności sektora gospodarki. Zagrożenie substytutami zwiększa się w sektorach dojrzałych.
Dobra doskonale substytucyjne.
Dobrami doskonale substytucyjnymi nazywa się w ekonomii takie dobra, których wartość dla konsumenta nie zależy od jego preferencji względem określonej kombinacji taki dóbr, a które jest skłonny wymieniać w sposób nieograniczony pod pewnymi warunkami. Stosunek przyrostu konsumpcji jednego dobra do ubytku konsumpcji innego lub innych dóbr (krańcowa stopa substytucji) musi być w tym przypadku stały. Krzywa obojętności uzyskuje postać liniową.
Oznacza to, że konsument przeznaczając cały dochód na dobra doskonale substytucyjne wybiera spośród nich to, które daje mu większą użyteczność całkowitą, a co za tym idzie to, którego może więcej kupić (którego cena jest niższa).
Przykładem dóbr doskonale substytucyjnych są monety o różnych nominałach. Na przykład 20 monet 50-groszowych daje konsumentowi taką samą użyteczność (jest warte tyle samo), jak 5 monet 2-złotowych.

</doc>
<doc id="1120612" url="https://pl.wikipedia.org/wiki?curid=1120612" title="Trancecore">
Trancecore

"Trancecore" to określenie stosowane w kręgu szeroko pojętej muzyki elektronicznej na określenie przynajmniej czterech gatunków/podgatunków muzycznych:

</doc>
<doc id="1120614" url="https://pl.wikipedia.org/wiki?curid=1120614" title="Upfront hardcore">
Upfront hardcore



</doc>
<doc id="1120618" url="https://pl.wikipedia.org/wiki?curid=1120618" title="UK hardcore">
UK hardcore

Określenie "UK Hardcore" jest stosowane w odniesieniu do dwóch pokrewnych, ale odrębnych gatunków muzyki elektronicznej:

</doc>
<doc id="1120623" url="https://pl.wikipedia.org/wiki?curid=1120623" title="Glentoran F.C.">
Glentoran F.C.

Glentoran Football Club – północnoirlandzki klub piłkarski z siedzibą w Belfaście.
Założony w 1882 roku klub gra obecnie w pierwszej lidze (NIFL Premiership), a swoje domowe mecze rozgrywa na stadionie The Oval. Barwy klubu są zielono-czerwono-czarne.
Największym derbowym rywalem klubu jest Linfield i z tego powodu oba te kluby zwane są Wielką Dwójką Belfastu (ang. "Belfast's Big Two"). Oba te kluby od czasu rozwiązania klubu Belfast Celtic (w 1949 roku) zajmują dominujacą pozycję w futbolu północnoirlandzkim. Glentoran i Linfield co roku rozgrywają ze sobą mecz z okazji święta "Boxing Day" (26 grudnia), który regularnie przyciąga największą uwagę kibiców piłkarskich w Irlandii Północnej i cieszy się największą liczbą widzów na stadionie.
Wielu piłkarzy Glentoranu kontynuowało później karierę w klubach angielskich i szkockich. Należeli do nich Danny Blanchflower, Peter Doherty, Bertie Peacock, Billy Bingham, Jimmy McIlroy, Terry Conroy, Tommy Jackson oraz Tommy Cassidy. Do najświeższych przykładów należą Glen Little, Stuart Elliott, Andy Kirk oraz Andy Smith (wraz z Elliotem reprezentant Irlandii Północnej).
Historia.
W 1914 roku Glentoran wygrał Puchar Wiednia, stając się pierwszym irlandzkim klubem, który wygrał europejski turniej. Klubowi w czasach młodości kibicował George Best, który przychodził na mecze ze swoim dziadkiem. Gdy chciał zapisać się do klubu, nie został przyjęty, gdyż uznano, że jest „zbyt mały i lekki” („too small and light”). Jednak George Best pojawił się na stadionie Glentoranu - odbyło się to w dniu, gdy klub obchodził swoje stulecie i rozegrał z tej okazji mecz z Manchester United.
Występy w europejskich pucharach dostarczyły kibicom klubu licznych emocji. W Pucharze Mistrzów 1964/65 Glentoran trafił na Panathinaikos Ateny, z którym zremisował u siebie 2:2 i przegrał 2:3 na wyjeździe. W Pucharze Miast Targowych 1965/66 Glentoran trafił na belgijski Antwerp i po przegraniu meczu wyjazdowego 0:1 zremisował u siebie 3:3. W Pucharze Zdobywców Pucharów 1966/67 Glentoran zremisował 1:1 z Rangers na zapełnionym po brzegi stadionie Oval, jednak w Glasgow przegrał 0:4.
Swoje wielkie chwile Glentoran przeżywał podczas Pucharu Mistrzów w sezonie 1967/68, kiedy to rafił na lizbońską Benfikę. W pierwszym meczu w Belfaście na stadionie Oval Glentoran prowadził po rzucie karnym przez blisko 60 minut, czyli do momentu, gdy bramkę wyrównującą zdobył dla Benfiki słynny Eusebio. W Lizbonie na Estádio da Luz piłkarze z Irlandii Północnej nie stracili żadnej bramki. Choć Glentoran nie przegrał żadnego meczu, jako pierwszy klub w historii został wyeliminowany z powodu wprowadzonej reguły premiującej zespoły, które strzeliły więcej bramek na wyjeździe.
W końcu lat 60. piłkarze klubu Glentoran zasilili północnoamerykański klub Detroit Cougars, biorący udział w rozgrywkach ligi północnoamerykańskiej (North American Soccer League).
W Pucharze Zdobywców Pucharów 1973/74 Glentoran dotarł do ćwierćfinału, gdzie trafił na Borussię Mönchengladbach, przegrywając 0:2 i 0:5. Cztery sezony później w Pucharze Mistrzów Glentoran w 1/8 finału zmierzył się z Juventusem. W Belfaście porażka 0:1 (Warren Feeney nie wykorzystał rzutu karnego), a w Turynie 0:5.
W sezonie 1981/82 Glentoran w drugiej rundzie Pucharu Mistrzów zmierzył się z przyszłym półfinalistą - klubem CSKA Sofia. Po wyjazdowej porażce 0:2 na własnym boisku Glentoran niespodziewanie wygrał w regulaminowym czasie 2:0, doprowadzając do dogrywki, w której bramkę zdobyli goście, eliminując piłkarzy z Irlandii Północnej.

</doc>
<doc id="1120624" url="https://pl.wikipedia.org/wiki?curid=1120624" title="Suma wszystkich strachów">
Suma wszystkich strachów

Suma wszystkich strachów (tyt. oryg. "The Sum of All Fears") – powieść sensacyjna amerykańskiego pisarza Toma Clancy’ego z 1991 r. W Polsce wydana w tym samym roku przez wydawnictwo GiG, a następnie przez wydawnictwo Adamski i Bieliński.
Fabuła.
Terroryści przypadkowo odnajdują bombę jądrową zagubioną przez izraelski samolot w trakcie wojny Jom Kipur. Z pomocą naukowca ze Wschodnich Niemiec przebudowują bombę, zmieniając jej konstrukcję w bombę termojądrową. Detonacja następuje w Stanach Zjednoczonych. Okazuje się jednak, że zgładzony tuż przed ukończeniem konstrukcji naukowiec nie wyjawił współpracownikom informacji o konieczności oddzielenia trytu od helu i bomba ma znacznie mniejszą moc niż przewidywano.
Dochodzi jednak do zagrożenia międzynarodowym konfliktem nuklearnym. Po postawieniu sił zbrojnych USA i Rosji w najwyższy stopień gotowości następuje eskalacja zdarzeń spowodowana przez przypadkowe starcia samolotów i okrętów obu stron. Terroryści dodatkowo doprowadzają do bitwy wojsk pancernych w Berlinie. Cały świat stoi przed groźbą wybuchu III wojny światowej. Wszystko zależy od prezydentów Rosji i USA, lecz ten ostatni ulega panice. Jedyną nadzieją dla ludzkości pozostaje Jack Ryan, zastępca dyrektora CIA. 
W tle głównej akcji realizowany jest opracowany przez Jacka Ryana plan wprowadzenia pokoju na Bliskim Wschodzie. Choć autorem jest Jack to nie jemu formalnie przypisuje się jego opracowanie.

</doc>
<doc id="1120625" url="https://pl.wikipedia.org/wiki?curid=1120625" title="GAUSS">
GAUSS

GAUSS – język programowania, opracowany przez Aptech Systems, którego głównymi zastosowaniami były statystyka, ekonometria, optymalizacja i wizualizacja 2D oraz 3D. Po raz pierwszy został opublikowany w 1984 roku dla MS-DOS.

</doc>
<doc id="1120627" url="https://pl.wikipedia.org/wiki?curid=1120627" title="Władysław Niedoba">
Władysław Niedoba

Władysław Niedoba (ur. 22 marca 1914 w Nawsiu, zm. 12 marca 1999 tamże) – polski reżyser, scenarzysta i aktor teatralny, autor widowisk o tematyce regionalnej, działacz społeczny i kulturalny na Zaolziu w Czechosłowacji, a następnie w Czechach. Znany najszerzej pod scenicznym pseudonimem Jura spod Grónia. Był bratem Adama Niedoby.
Życiorys.
Najmłodszy syn z pierwszego małżeństwa Ewy z domu Sikora i Pawła Niedoby, nawiejskiego gazdy. Jego dom rodzinny stał w centrum wsi – trzysta metrów od stacji kolejowej, nieopodal kościoła ewangelickiego, szkoły i gospody gminnej. Według tradycji rodzinnej, „królewskie” imię nadano mu za namową starszych braci, którzy argumentowali: "Mamulko, niechejmy mu pański nazwisko, my go dómy sztudyrować" [gwarowo: uczyć] "i bydzie panym".
W 1937 r. został zaangażowany do morawskośląskiego teatru narodowego w Ostrawie. Wkrótce powierzono mu pierwszą rolę solową: partię księcia w „Fauście”. Po zajęciu Zaolzia przez Polskę w 1938 r. Niedoba został stypendystą katowickiego konserwatorium muzycznego. Wybuch II wojny światowej przerwał mu studia i uniemożliwił wyjazd na stypendium do Włoch.
We wrześniu 1939 r. wraz z miejscową kompanią Obrony Narodowej przeszedł podkarpacki szlak bojowy 21 Dywizji Piechoty Górskiej i jak część z jej żołnierzy po rozbiciu dywizji został zagarnięty przez wojska sowieckie. Po ucieczce z rosyjskiej niewoli wrócił w rodzinne strony, gdzie został wcielony do Wehrmachtu. Ucieczka z wojska niemieckiego nie powiodła się: Niedoba został zesłany do obozu karnego na adriatyckiej wyspie Korfu. Dopiero stąd udało mu się zbiec. Z fałszywymi dokumentami przewędrował Albanię i Grecję wrócił do rodzinnego Nawsia.
Po wojnie zrezygnował z kariery śpiewaka operowego na rzecz pracy nad utrzymaniem i propagowaniem kultury polskiej na Zaolziu. W 1951 r. doprowadził do powstania w Czeskim Cieszynie Sceny Polskiej Těšínského divadla – jedynego poza granicami kraju stałego polskiego teatru zawodowego, w którym do 1960 r. był kierownikiem artystycznym, a także reżyserem, scenarzystą i aktorem. Był felietonistą polskojęzycznego czasopisma „Głos Ludu”, pisał słuchowiska radiowe oraz widowiska dla założonego w 1947 r. zespołu „Gorol” w Jabłonkowie, w którym z Ludwikiem Cienciałą – „Jąkałą Maciejem” stworzył duet, bawiący publiczność gwarowymi dialogami. Obok Karola Piegzy był przez 50 lat animatorem corocznej polskiej imprezy folklorystycznej w Czechosłowacji, a następnie w Czechach – „Gorolskiego Święta” w Jabłonkowie.
Był odznaczony m.in. Krzyżem Komandorskim Orderu Zasługi Rzeczypospolitej Polskiej (16 marca 1994 r.). Spoczywa na cmentarzu w rodzinnej miejscowości.

</doc>
<doc id="1120628" url="https://pl.wikipedia.org/wiki?curid=1120628" title="Paul Josef Cordes">
Paul Josef Cordes

Paul Josef Cordes (ur. 5 września 1934 w Kirchhundem, Nadrenia-Westfalia), niemiecki duchowny katolicki, były biskup pomocniczy Paderbornu, były przewodniczący Papieskiej Rady "Cor Unum", od 24 listopada 2007 kardynał.
Życiorys.
Naukę na poziomie szkoły średniej pobierał w Ryvius-Gymnasium w Attendorn, po maturze tamże (1955) rozpoczął studia uniwersyteckie w zakresie medycyny w Münster. Po dwóch semestrach przeniósł się do seminarium duchownego w Paderborn;ponadto odbył studia filozoficzne w Lyonie. 21 grudnia 1961 przyjął święcenia kapłańskie z rąk arcybiskupa Paderborn Lorenza Jägera. Był prefektem kilku instytucji edukacyjnych, m.in. seminarium duchownego archidiecezji Paderborn Collegium Leonium. Od 1969 zaczął studia teologii dogmatycznej na Wydziale Teologii Katolickiej Uniwersytetu Johanna Gutenberga w Moguncji, gdzie w 1971 pod kierunkiem przyszłego kardynała Karla Lehmanna obronił pracę doktorską "Sendung zum Dienst – exegetische, historische und systematische Studien zum Konzilsdekret "Vom Dienst und Leben der Priester"".
W 1972 kard. Julius Döpfner, ówczesny przewodniczący Konferencji Episkopatu Niemiec, mianował go sekretarzem Komisji Duszpasterskiej tej Konferencji. Zaczął wówczas współpracować ze stowarzyszeniami, ruchami i różnymi instytucjami kościelnymi w Niemczech. Doświadczenie to wykorzystał podczas Synodu diecezji RFN (1972-1975). 27 października 1975 papież Paweł VI mianował go biskupem pomocniczym Paderborn, ze stolicą tytularną "Naissus". Sakrę biskupią przyjął w katedrze w Paderborn 1 lutego 1976 z rąk miejscowego arcybiskupa Johannesa Joachima Degenhardta, któremu towarzyszyli arcybiskup Monachium kardynał Julius Döpfner i biskup pomocniczy Paderborn Paul Nordhues.
W marcu 1980, z nominacji papieża Jana Pawła II, został wiceprzewodniczącym Papieskiej Rady ds. Świeckich. Został również konsultorem innych dykasterii Kurii. Papież powierzył mu "ad personam" pieczę nad apostolatem International Catholic Charismatic Renewal Office (Katolickiej Odnowy Charyzmatycznej) i Drogi Neokatechumenalnej. Pełnił tę funkcję do grudnia 1995. Był inicjatorem powstania Międzynarodowego Ośrodka Młodzieżowego San Lorenzo w Rzymie, otwartego 13 marca 1983. 2 grudnia 1995 został podniesiony do godności arcybiskupa i mianowany przewodniczącym Papieskiej Rady "Cor Unum", koordynującej działalność charytatywną Kościoła katolickiego. W charakterze specjalnego wysłannika papieskiego wielokrotnie udawał się do krajów dotkniętych konfliktami czy konfliktami zbrojnymi. Odwiedził m.in. na przełomie listopada i grudnia 1998 kraje dotknięte atakiem huraganu Mitch – Nikaraguę, Salwador, Honduras i Gwatemalę. Stanowisko przewodniczącego Rady "Cor Unum" Cordes kontynuował również w czasie pontyfikatu kolejnego papieża, Benedykta XVI.
Paul Josef Cordes jest m.in. doktorem "honoris causa" Katolickiego Uniwersytetu Fu Jen w Tajpej i kawalerem Wielkiego Krzyża Zasługi Republiki Federalnej Niemiec z Gwiazdą. W grudniu 2006 ogłoszono go laureatem nagrody im. Oswalda von Nell-Breuninga (wybitnego teologa niemieckiego, jezuity), przyznawanej przez miasto Trewir.
Jest autorem wielu publikacji, powstałych dzięki znajomości nowych ruchów i wspólnot kościelnych. Niektóre z nich zostały przetłumaczone również na język polski: "Czynne uczestnictwo w Eucharystii. Sprawowanie Eucharystii w małych wspólnotach" (1996); "Znaki nadziei" (1998); "Zagubione ojcostwo" (2002).
Na konsystorzu, z nominacji Benedykta XVI, w dniu 24 listopada 2007 został włączony do grona kardynałów z tytułem diakona San Lorenzo in Piscibus.
Uchwałą Senatu z dnia 28 kwietnia 2009 otrzymał doktorat honoris causa Katolickiego Uniwersytetu Lubelskiego.
Brał udział w konklawe 2013, które wybrało papieża Franciszka.
5 września 2014 w związku z ukończeniem 80 lat utracił prawo do czynnego udziału w przyszłych konklawe.
19 maja 2018 promowany przez papieża Franciszka do rangi kardynałów prezbiterów. Zachował dotychczasową diakonię na zasadzie pro hac vice. 

</doc>
<doc id="1120629" url="https://pl.wikipedia.org/wiki?curid=1120629" title="Glentoran Football Club">
Glentoran Football Club



</doc>
<doc id="1120630" url="https://pl.wikipedia.org/wiki?curid=1120630" title="Glentoran FC">
Glentoran FC



</doc>
<doc id="1120631" url="https://pl.wikipedia.org/wiki?curid=1120631" title="Paul-Josef Cordes">
Paul-Josef Cordes



</doc>
<doc id="1120632" url="https://pl.wikipedia.org/wiki?curid=1120632" title="Europejska Organizacja Najwyższych Organów Kontroli">
Europejska Organizacja Najwyższych Organów Kontroli

Europejska Organizacja Najwyższych Organów Kontroli (EUROSAI, ang. "European Organisation of Supreme Audit Institutions") – powstała w 1990 roku w Madrycie regionalna grupa robocza Międzynarodowej Organizacji Najwyższych Organów Kontroli INTOSAI. Zrzesza 50 członków, w tym Najwyższe Organy Kontroli (NOK) z 49 krajów (z Polski - Najwyższa Izba Kontroli), oraz Europejski Trybunał Obrachunkowy. Najwyższą władzą w organizacji jest odbywający się co 3 lata kongres; gospodarz kongresu przejmuje przewodnictwo organizacji do kolejnego kongresu. Podczas VII Kongresu EUROSAI w Krakowie (2008) NIK przejęła na 3 lata przewodnictwo w organizacji, które w 2011 r. przekazała Trybunałowi Obrachunkowemu (Tribunal de Contas) Portugalii. 
Dotychczasowe kongresy: 
Kolejny kongres, zaplanowany na 2020 r., ma odbyć się w Czechach. 
Z okazji VII Kongresu EUROSAI, który odbył się w dniach 2-5 czerwca 2008 roku w Krakowie, Poczta Polska wydała okolicznościowy znaczek pocztowy o nominale 3 zł 55 gr.
Najwyższa Izba Kontroli jest aktualnie członkiem zarządu EUROSAI (wybrana w 2017 r. w Stambule w pierwszej turze głosowania większością głosów członkowskich Kongresu EUROSAI) oraz jej drugim wiceprzewodniczącym.

</doc>
<doc id="1120635" url="https://pl.wikipedia.org/wiki?curid=1120635" title="Lęk (film 2004)">
Lęk (film 2004)

Lęk (tytuł oryg. "Creep") – brytyjsko-niemiecki film fabularny (horror) z 2004 roku. W Polsce kinowa premiera filmu odbyła się 28 października 2005 roku, tuż przed świętem halloween.
Fabuła.
Londyn. Późny wieczór. Kate (Franka Potente) wraca z imprezy. W największą od lat ulewę decyduje się wrócić do domu metrem. Niestety, zasypia, oczekując na pociąg. Gdy się budzi, okazuje się, że ominęła wszystkie kursy i została przypadkiem uwięziona na peronie, który został zamknięty. W ciemnych tunelach metra czai się Coś, co nie pozwoli jej przeżyć tej nocy.

</doc>
<doc id="1120639" url="https://pl.wikipedia.org/wiki?curid=1120639" title="Christophe Dominici">
Christophe Dominici

Christophe Dominici (ur. 20 maja 1972 w Tulonie, zm. 24 listopada 2020 w Saint-Cloud) – francuski rugbysta, skrzydłowy.
W reprezentacji Francji w rugby zadebiutował w 1998 w meczu z Anglią i rozegrał w niej 65 spotkań zdobywając 125 punktów. 
Uczestnik Pucharu Sześciu Narodów, a także Pucharu Świata w Walii w 1999, Pucharu Świata w Australii w 2003 oraz Pucharu Świata we Francji w 2007. Wicemistrz świata 1999. Zasłynął wtedy wspaniałym przyłożeniem w 1/2 finału w wygranym 43-31 meczu z Nową Zelandią. Zdobywca Pucharu Sześciu Narodów w 2006 i 2007. Jeden z najbardziej popularnych graczy rugby we Francji.
Zmarł nagle 24 listopada 2020 roku w wieku 48 lat.

</doc>
<doc id="1120646" url="https://pl.wikipedia.org/wiki?curid=1120646" title="Patrioci">
Patrioci



</doc>
<doc id="1120648" url="https://pl.wikipedia.org/wiki?curid=1120648" title="Tomasz Samborski">
Tomasz Samborski

Tomasz Samborski (ur. 4 kwietnia 1965) – polski prezenter telewizyjny, dziennikarz muzyczny, kompozytor muzyki disco polo oraz dance, producent muzyczny, menedżer i autor piosenek Shazzy. Założyciel i członek zespołu Toy Boys.
Życiorys.
W 1990 założył zespół Toy Boys, w którym grał i śpiewał. W latach 1994–2002 prowadził autorskie programy: "Disco Relax" i "Lato z Disco Relax", które były emitowane na antenie telewizji Polsat. Po zakończeniu emisji programu w 2002 został producentem programu "Muzykogranie". W latach 2012-2020 prowadził "Disco Relax" emitowany przez Polo TV, zaś od 27 marca 2022 na tej samej antenie poprowadzi "Disco i relax z Tomkiem Samborskim". 
Wystąpił w filmie dokumentalnym o muzyce disco polo pt. "Bara Bara" w reż. Marii Zmarz-Koczanowicz i Michała Arabudzkiego.
Życie prywatne.
Żonaty z Aleksandrą. Ma trzy córki, Dominikę, Martynę i Lenę.
Utwory.
Jest autorem muzyki i słów do piosenek:

</doc>
<doc id="1120653" url="https://pl.wikipedia.org/wiki?curid=1120653" title="Kapitał obrotowy">
Kapitał obrotowy

Kapitał obrotowy (zwany kapitałem pracującym) stanowi nadwyżkę aktywów obrotowych nad zobowiązaniami krótkoterminowymi:
KON = AKTYWA OBROTOWE – ZOBOWIĄZANIA BIEŻĄCE (krótkoterminowe)
Kapitał obrotowy netto jest to również ta część kapitałów stałych przedsiębiorstwa, która finansuje aktywa obrotowe, a nie finansuje aktywów trwałych: KON = KAPITAŁ STAŁY – AKTYWA TRWAŁE
Przedstawia to grafika poniżej:
Firmy muszą utrzymywać odpowiedni poziom kapitału obrotowego netto aby zapewnić właściwe relacje między tempem wzrostu firmy, jej sprzedaży a poziomem majątku obrotowego. Na przykład wzrost sprzedaży powoduje konieczność utrzymywania wyższego poziomu zapasów a to z kolei określa zapotrzebowanie na środki niezbędne do ich finansowania.
Odpowiedni poziom kapitału obrotowego netto pozwala uniknąć:
Strategie zarządzania wysokością kapitału obrotowego netto są dwie:
Konserwatywna:
Agresywna:
Składniki kapitału obrotowego.
W skład kapitału obrotowego wchodzą takie czynniki, które w przedsiębiorstwie pozostają przez okres krótszy od 12 miesięcy. Do podstawowych składników bilansu w części aktywa i drugiej literze (B aktywa obrotowe) wchodzą:
Kapitał obrotowy brutto.
Istnieje też pojęcie kapitału obrotowego brutto (KOB), które oznacza całkowitą wartość aktywów obrotowych przedsiębiorstwa. Stąd też pod pojęciem „kapitału pracującego” rozumie się często kapitał obrotowy netto.

</doc>
<doc id="1120660" url="https://pl.wikipedia.org/wiki?curid=1120660" title="Stephen Frick">
Stephen Frick

Stephen Nathaniel Frick (ur. 30 września 1964 w Pittsburghu) – amerykański astronauta, pilot wojskowy, inżynier lotniczy, komandor United States Navy.
Zarys biografii.
Dorastał na peryferiach Pittsburgha w Pensylwanii. W 1986 uzyskał stopień inżyniera w United States Naval Academy. Następnie rozpoczął czynną służbę wojskową jako oficer US Navy. Odbył szkolenie pilota samolotu myśliwskiego F/A-18. Służył na lotniskowcu USS „Saratoga”, uczestnicząc w misjach bojowych podczas wojny w Zatoce Perskiej.
W 1994 uzyskał magisterium w dziedzinie inżynierii lotniczej w Podyplomowej Szkole Marynarki Wojennej ("Naval Postgraduate School") w Monterey.
W 1996 został zakwalifikowany do grupy astronautów NASA i odbył szkolenie pilota wahadłowca. Podczas misji STS-110 pilotował prom Atlantis i wykonał manewr połączenia wahadłowca z Międzynarodową Stacją Kosmiczną (ISS).
W czerwcu 2006 został wyznaczony na dowódcę załogi misji STS-122, która miała się rozpocząć w październiku 2007. Ostatecznie jednak wahadłowiec wystartował 7 lutego 2008. Jednym z celów czternastodniowej misji było dostarczenie na Międzynarodową Stację Kosmiczną modułu Harmony.

</doc>
<doc id="1120662" url="https://pl.wikipedia.org/wiki?curid=1120662" title="Marketing w polityce">
Marketing w polityce



</doc>
<doc id="1120664" url="https://pl.wikipedia.org/wiki?curid=1120664" title="Anna Maria Radziwiłłówna">
Anna Maria Radziwiłłówna

Anna Maria z Radziwiłłów Radziwiłłowa (ur. 1640 w Jaszunach, zm. 24 marca 1667 w Królewcu) – księżna, przedstawicielka linii kalwińskiej Radziwiłłów na Birżach i Dubinkach.
Córka Janusza Radziwiłła, hetmana wielkiego litewskiego i Katarzyny Potockiej, córki Stefana Potockiego, wojewody bracławskiego. Żona Bogusława Radziwiłła, matka Ludwiki Karoliny Radziwiłłówny.
Była zgodnie z wolą Katarzyny Potockiej formalnie katoliczką. Po śmierci matki w 1642 roku opiekę nad nią sprawował jednak ojciec, hetman Janusz Radziwiłł w związku z czym odebrała także wychowanie kalwińskie. W czasie potopu szwedzkiego i po jego zakończeniu przebywała w Księstwie Kurlandii i Semigalii. Mieszkała w Mitawie.
W 1655 roku Anna Maria Radziwiłłówna została spadkobierczynią majątku po Januszu Radziwille, a opiekę nad nią powierzono Bogusławowi Radziwiłłowi. Po orzeczeniu infamii wobec księcia o opiekę nad posażną panną rościć zaczęli sobie pretensję inni Radziwiłłowie oraz królowa Ludwika Maria Gonzaga. W 1663 roku pojawiać zaczęli się również kandydaci o rękę Radziwiłłówny z wpływowym magnatem litewskim Michałem Pacem na czele. 
W związku z zaistniałą sytuacją za namową swoich dworzan Bogusław Radziwiłł zdecydował się dla zabezpieczenia rodowego majątku sam ożenić się ze swoją kuzynką. W połowie 1663 roku rozpoczął przygotowania do zaręczyn. W 1664 roku spotkał się z Anną Marią w Grobinie i w Lipawie i po rocznym narzeczeństwie para pobrała się 24 listopada 1665 roku.
Anna Maria Radziwiłłowa była osobą chorowitą. W 1666 kilkakrotnie poroniła. 27 lutego 1667 roku urodziła jedyną córkę Ludwikę Karolinę. Kilka tygodni później w wyniku powikłań poporodowych zmarła.
Pochowana została w ewangelickiej katedrze Najświętszej Marii Panny i św. Wojciecha w Królewcu. 

</doc>
<doc id="1120665" url="https://pl.wikipedia.org/wiki?curid=1120665" title="Piotr Siwkiewicz">
Piotr Siwkiewicz

Piotr Siwkiewicz (ur. 4 kwietnia 1962 w Warszawie) – polski aktor teatralny, filmowy i telewizyjny. Stał się rozpoznawalny dzięki głównym rolom filmowym w produkcjach Radosława Piwowarskiego takich jak "Yesterday" (1984), "Pociąg do Hollywood" (1987) i "Marcowe migdały" (1989).
Życiorys.
Wczesne lata.
Dorastał w Siedlcach, jako syn Alicji (1932-1998) i Franciszka (1929-1974) Siwkiewiczów. Wychowywał się ze starszym bratem Jerzym (ur. 1953). W latach 1969-1977 uczęszczał do Szkoły Podstawowej nr 6 w Siedlcach. W latach 1977-1981 naukę kontynuował w I Liceum Ogólnokształcącym im. Bolesława Prusa w Siedlcach. Występował w zespole harcerskim „Chodowiacy”, kierowanym przez jego matkę, m.in. na Festiwalu Piosenki Harcerskiej 1976 w Siedlcach. W 1985 ukończył Państwową Wyższą Szkołę Teatralną w Warszawie.
Kariera.
Jego przedstawieniem dyplomowym było "Złe zachowanie" (1984) w reżyserii Andrzeja Strzeleckiego na scenie Teatru Ateneum w Warszawie. Zadebiutował na kinowym ekranie w roli Pawła Mitury zwanego „Ringiem”, ucznia prowincjonalnego technikum zafascynowanego muzyką The Beatles w melodramacie Radosława Piwowarskiego "Yesterday" (1984), za którą zdobył nagrodę na Międzynarodowym Festiwalu Filmowym w San Sebastián. W latach 1986–1987 jako stypendysta Conservatoire National Supérieur D’art Dramatique (CNSAD) przebywał w Paryżu. 
Specjalnie dla niego Piwowarski napisał główną rolę Piotrusia, który nie został przyjęty na studia operatorskie z powodu wady daltonizmu w komedii "Pociąg do Hollywood" (1987) z Katarzyną Figurą. W 1988 otrzymał nagrodę im. Zbigniewa Cybulskiego przyznaną przez tygodnik „Ekran”. Po raz trzeci zagrał u Piwowarskiego w filmie "Marcowe migdały" (1989) w roli Marcysia Siedleckiego, który z powodu semickiego pochodzenia został zmuszony do opuszczenia Polski. W komedii sensacyjnej Wojciecha Wójcika "Zabić na końcu" (1990) wystąpił w roli łódzkiego robotnika Marka, który włamuje się do szafy pancernej znanego reżysera (Wojciech Malajkat). W dramacie sensacyjnym Tomasza Wiszniewskiego "Kanalia" (1990) zagrał postać Werta, młodego dowódcę bojowego oddziału PPS. Po paryskim przeglądzie filmów Piwowarskiego jedna z agentek zaproponowała mu role we francuskich produkcjach telewizyjnych i filmowych, w których występował jako Piotr Shivak. Po latach gościł w wielu serialach polskich, w tym "Sfora" (2002), "Lokatorzy" (2003), "Na dobre i na złe" (2007) czy "Usta usta" (2010).

</doc>
<doc id="1120668" url="https://pl.wikipedia.org/wiki?curid=1120668" title="Jarosław Olech">
Jarosław Olech

Jarosław Olech (ur. 6 stycznia 1974 roku w Pawłowie koło Starachowic) – sportowiec trenujący trójbój siłowy.
Na początku swojej kariery zawodniczej trenował w Starachowicach. Przez kilka lat reprezentował barwy Tęczy Społem Kielce, w której osiągnął największe sukcesy. Od 2011 r. ponownie jest zawodnikiem klubu Wiking w Starachowicach. Jest obecnie 17-krotnym mistrzem świata i Europy, czternaście razy z rzędu stawał na najwyższym miejscu podium w mistrzostwach świata w trójboju siłowym. Jest także właścicielem kilku rekordów świata.
W austriackim Sölden w 2007 roku sięgnął po szósty tytuł mistrza świata. Startując w kategorii wagowej do 75 kg osiągnął rekord życiowy 860 kg (co jest również nowym rekordem świata) – 350 kg w przysiadzie, 200 kg w wyciskaniu sztangi leżąc i 310 kg w martwym ciągu.
Ogromnym sukcesem było zdobycie 10. tytułu mistrza świata seniorów w kategorii 74 kg w listopadzie 2011 w Pilźnie. Ustanowił trzy rekordy świata: w przysiadzie – 365,5 kg, w martwym ciągu – 320 kg oraz w wyniku ogólnym – 903 kg. Dodatkowo pobił rekord Polski w wyciskaniu – 217,5 kg. Uzyskał również 657 pkt. według przelicznika Wilksa (przelicznik wagi ciała do podniesionego ciężaru) co dało mu tytuł najsilniejszego człowieka na świecie wszechwag (open).
Rok później, na mistrzostwach świata w Puerto Rico, wydawało się, że seria złotych medali dobiegła końca. Występ w kategorii do 74 kg nie był zbyt udany - wszystkie trzecie podejścia nie zaliczone - podczas gdy Rostislav Petkov je zaliczył i wyprzedził Polaka w wyniku ogólnym o 16 kg. Jednak kilka tygodni po zawodach wyniki testów antydopingowych spowodowały dyskwalifikację Bułgara i w ten sposób Olech mógł świętować jedenasty tytuł z rzędu.
Dwunasty tytuł z rzędu już nie był tak dramatycznie zdobyty. 5 listopada 2013 roku w Norwegii, Olech nie dał najmniejszych szans rywalom. Pobił rekord świata w przysiadzie (367.5 kg) i wyniku ogólnym (905 kg), wyprzedzając następnego zawodnika o 90 kg. Uzyskał ponad 655 pkt. według przelicznika Wilksa.
W 2014 roku, podczas odbywających się w Aurorze otwartych mistrzostw świata w trójboju siłowym, Olech po raz trzynasty z rzędu sięgnął po tytuł mistrza świata w kategorii do 74 kg.
W 2017 roku, po raz trzeci, wygrał rywalizację w kategorii średniej trójboju siłowego na igrzyskach sportów nieolimpijskich - World Games 2017 rozgrywanych we Wrocławiu. Zwycięstwo zapewnił sobie poprzez uzyskanie następujących wyników: przysiad – 355 kg, wyciskanie – 212.5 kg; martwy ciąg – 315 kg. Biorąc pod uwagę to, że startował z wagą 71,5 kg, osiągnął wynik 650.67 pkt.
Kilkukrotnie był także laureatem Plebiscytu Sportowego na najlepszego świętokrzyskiego sportowca organizowanego przez Echo Dnia.

</doc>
<doc id="1120676" url="https://pl.wikipedia.org/wiki?curid=1120676" title="Adam Kozłowski">
Adam Kozłowski

Adam Kozłowski OSB (ur. 23 listopada 1943 w Turzynie, zm. 25 czerwca 2005) – malarz, doktor teologii, zakonnik, opat Benedyktynów w Tyńcu pod Krakowem.
Życiorys.
Syn Jadwigi z Szańkowskich i Adama Antoniego Kozłowskiego, właściciela majątku Turzyn k. Lelowa. Krewny Henryka Kozłowskiego, profesora Politechniki Warszawskiej; Leona Kozłowskiego, profesora archeologii na Uniwersytecie Lwowskim, premiera rządu RP w l. 1934-1935; Anieli Kozłowskiej, profesor botaniki; Stefana Kozłowskiego, geologa, profesora KUL; Krzysztofa Kozłowskiego, redaktora Tygodnika Powszechnego.
Absolwent Wydziału Malarstwa Akademii Sztuk Pięknych w Warszawie - dyplom w 1968 r. w pracowni prof. Stefana Gierowskiego, u którego był następnie asystentem. Jak mówił, malarstwo pomogło mu odkryć wymiar duchowy i stało się motywem odnajdywania piękna w naturze życia benedyktyńskiego.
W 1980 r. ukończył studia teologiczne na Papieskim Wydziale Teologicznym w Krakowie. W 1991 r. obronił doktorat z teologii fundamentalnej – eklezjologii na Papieskiej Akademii Teologicznej w Krakowie (temat pracy – kategoria osoby w dziele filozoficznym i teologicznym Karola Wojtyły).
Od 1972 r. w opactwie benedyktynów w Tyńcu. Śluby wieczyste złożył 15 sierpnia 1977 r. Święcenia kapłańskie przyjął z rąk kardynała Franciszka Macharskiego 18 maja 1980 r. W l. 1980-1985 mistrz nowicjatu w opactwie w Tyńcu, II prefekt, opiekun oblatów świeckich i stażystów, zakrystianin, rekolekcjonista sióstr, zakonników, księży i świeckich. W l. 1985-1987 podprzeor w opactwie tynieckim. W l. 1988-1989 w małej wspólnocie benedyktyńskiej (fundacji tynieckiej) w Biskupowie k. Nysy. W l. 1990-1993 mistrz nowicjatu w odradzającym się opactwie benedyktynów w Břevnovie (Praga), jako jedyny obcokrajowiec wśród Czechów. 
27 lutego 1993 r. wybrany na opata w Tyńcu, uroczysta benedykcja odbyła się 24 marca 1993 r. Godność opata sprawował do 2001 r. Dzięki jego staraniom m.in. zabezpieczono budynek opactwa w Tyńcu, tzw. wielkiej ruiny (dawną bibliotekę), oraz odnowiono klasztorne dachy, zorganizowano wystawę na Wawelu, gromadzącą rozproszone po kraju skarby z kościoła i klasztoru z okazji jubileuszu 950-lecia opactwa tynieckiego oraz wydano album „Chronić dobro” poświęcony opactwu. 7 czerwca 1994 r. Papież Jan Paweł II – z okazji jubileuszu 950-lecia opactwa tynieckiego - skierował obszerny list do Adama Kozłowskiego. 
Od czerwca 2001 r. do czerwca 2002 przebywał w klasztorze benedyktynów Gihindamuyaga w Rwandzie (fundacja belgijskiego opactwa Maredsous) jako mistrz nowicjatu.
Zmarł po kilkuletniej ciężkiej chorobie. Pochowany w kwaterze zakonników na cmentarzu w Tyńcu.

</doc>
<doc id="1120681" url="https://pl.wikipedia.org/wiki?curid=1120681" title="Marian Szumlakowski">
Marian Szumlakowski

Marian Szumlakowski (ur. 10 października 1893 w Radziechowie, zm. 7 grudnia 1961 w Madrycie) – polski dyplomata i działacz sportowy, prezes Polskiego Związku Tenisowego (1932–1933), kawaler maltański.
Życiorys.
Ukończył studia na Wydziale Filozoficznym Uniwersytetu Jana Kazimierza we Lwowie. W latach 1915–1916 działał w Towarzystwie Pomocy Ofiarom Wojny w Charkowie, a potem w Biurze Prasowym Polskiego Komitetu Wykonawczego w Kijowie.
Od listopada 1918 w służbie dyplomatycznej II RP. Zwolennik koncepcji federacyjnej Józefa Piłsudskiego. Zaufany współpracownik Ministra Spraw Zagranicznych RP Augusta Zaleskiego, kierował jego sekretariatem (1927–1928), a następnie był dyrektorem Gabinetu Ministra (1928–1933). W latach 1933–1935 był ministrem pełnomocnym w Lizbonie, następnie od 1 marca 1935 sprawował funkcję Posła Nadzwyczajnego i Ministra Pełnomocnego w Madrycie (na początku 1939 jako dotychczasowy agent dyplomatyczny w Burgos, otrzymał ze strony Narodowego Rządu Hiszpańskiego agrement w charakterze posła nadzwyczajnego i ministra pełnomocnego Rzeczypospolitej Polskiej w Hiszpanii). W okresie hiszpańskiej wojny domowej ocalił życie grupie uchodźców, którzy w obawie przed aresztowaniami ze strony władz lewicowego Frontu Ludowego znaleźli schronienie na terenie polskiej placówki, skąd następnie mogli przedostać się m.in. do Gdyni. Opowiadał się wówczas za uznaniem rządu narodowego gen. Francisco Franco przez polskie władze. Oskarżany przez niektóre środowiska emigracji londyńskiej o to, że nie podjął zdecydowanych działań u władz frankistowskich w sprawie uwolnienia polskich jeńców z hiszpańskiego obozu Miranda de Ebro, został w marcu 1944 odwołany i zastąpiony w czerwcu 1944 na placówce w Madrycie przez Józefa Alfreda Potockiego.
Po II wojnie światowej pozostał na emigracji. Współpracował z Radiem Madryt (1949–1952). W 1954 mianowany ambasadorem RP przez prezydenta Augusta Zaleskiego, nie został uznany przez władze hiszpańskie, które w dalszym ciągu honorowały reprezentującego Radę Trzech posła Potockiego.

</doc>
<doc id="1120684" url="https://pl.wikipedia.org/wiki?curid=1120684" title="Różaniec Święty">
Różaniec Święty



</doc>
<doc id="1120687" url="https://pl.wikipedia.org/wiki?curid=1120687" title="Matthew G. Taylor">
Matthew G. Taylor

Matthew G. Taylor (ur. w Toronto) – kanadyjski aktor filmowy i telewizyjny, policjant, najlepiej znany z roli mutanta 'Matta Addisona' w filmie "" (2004).

</doc>
<doc id="1120696" url="https://pl.wikipedia.org/wiki?curid=1120696" title="Gmina Byram">
Gmina Byram

Byram jest gminą w stanie New Jersey, w hrabstwie Sussex. Według danych z 2000 roku zamieszkuje ją 8 254 mieszkańców. W gminie funkcjonują dwie szkoły: Byram Intermediate School i Byram Lakes Elementary School.

</doc>
<doc id="1120698" url="https://pl.wikipedia.org/wiki?curid=1120698" title="Gasz-Barka">
Gasz-Barka

Gasz-Barka (tigrinia: ዞባ ጋሽ ባርካ, arab. منطقة القاش وبركا) – jeden z 6 regionów administracyjnych Erytrei. Powierzchnia wynosi 33 200 km², a ludność ok. 942 tysięcy mieszkańców (2008). Stolicą jest Barentu.

</doc>
<doc id="1120699" url="https://pl.wikipedia.org/wiki?curid=1120699" title="Rezerwat przyrody Lubiatowskie Uroczyska">
Rezerwat przyrody Lubiatowskie Uroczyska

Lubiatowskie Uroczyska – rezerwat przyrody w województwie lubuskim, w powiecie strzelecko-drezdeneckim, w gminie Drezdenko.
Stwierdzono tu obecność 238 gatunków roślin zarodnikowych i naczyniowych, zgrupowanych w 16 zespołach roślinnych oraz 131 przedstawicieli bezkręgowców i 32 gatunki kręgowców. Na terenie rezerwatu występują takie rośliny chronione jak: grążel żółty, paprotka zwyczajna, kruszyna pospolita, marzanka wonna, konwalia majowa, kalina koralowa. Jezioro Lubiatówko traktowane jest przez niektóre źródła jako część jeziora Solecko.
Obszar rezerwatu objęty jest ochroną czynną.
Rezerwat położony jest w granicach dwóch obszarów sieci Natura 2000: obszaru specjalnej ochrony ptaków „Puszcza Notecka” PLB300015 oraz specjalnego obszaru ochrony siedlisk „Jeziora Gościmskie” PLH080036.
Do rezerwatu Lubiatowskie Uroczyska przylega od północy rezerwat Czaplenice, natomiast pięć wysp na jeziorze Lubiatówko chroni rezerwat Łabędziniec stanowiący enklawę w rezerwacie Lubiatowskie Uroczyska.

</doc>
<doc id="1120701" url="https://pl.wikipedia.org/wiki?curid=1120701" title="Puchar Świata w biegach narciarskich kobiet sezon 2007/2008">
Puchar Świata w biegach narciarskich kobiet sezon 2007/2008



</doc>
<doc id="1120720" url="https://pl.wikipedia.org/wiki?curid=1120720" title="Batrachotoksyna">
Batrachotoksyna

Batrachotoksyna (BTX) – organiczny związek chemiczny, sterydowa neurotoksyna zawarta w wydzielinie skóry płazów bezogonowych z rodziny Dendrobatidae, ciele chrząszczy z rodziny Melyridae oraz kilku gatunków ptaków (przedstawiciele "Pitohui", czubopapuasek ["Ornorectes cristatus"], fletnik czarny ["Melanorectes nigrescens"], fletnik zmienny ["Colluricincla megarhyncha"], modrogłówka ["Ifrita kowaldi"]). W przypadku nowogwinejskich fletowców i modrogłówki źródłem batrachotoksyny są zjadane przezeń chrząszcze z rodzaju "Choresine".
Działanie batrachotoksyny polega na depolaryzacji błony neuronu, co powoduje zwiększenie przepływu jonów sodu poprzez błonę komórkową nerwu.
Działanie batrachotoksyny znosi się z działaniem tetrodotoksyny.

</doc>
<doc id="1120721" url="https://pl.wikipedia.org/wiki?curid=1120721" title="Niles (Illinois)">
Niles (Illinois)

Niles – wieś w hrabstwie Cook w stanie Illinois w Stanach Zjednoczonych, należące do aglomeracji chicagowskiej, położone nad rzeką Chicago. Najważniejszą arterią miejscowości jest Milwaukee Avenue.

</doc>
<doc id="1120722" url="https://pl.wikipedia.org/wiki?curid=1120722" title="Izera (Świeradów-Zdrój)">
Izera (Świeradów-Zdrój)

Izera ("Gross-Iser") – obecnie część Świeradowa-Zdrój, nieistniejąca już wieś na Hali Izerskiej, w południowo-zachodniej Polsce, w województwie dolnośląskim, w powiecie lubańskim, w Górach Izerskich w Sudetach Zachodnich.
Położenie.
Nadgraniczna wieś Groß-Iser (niekiedy bezpodstawnie określana jako "Skalno") położona była w południowo-zachodniej części dzisiejszego województwa dolnośląskiego, w południowej części powiatu lwóweckiego, w Górach Izerskich, na wysokości 840–860 m n.p.m. W pobliżu nieistniejącej wsi przebiega dzisiaj granica polsko-czeska.
Historia.
Według kronik parafialnych Świeradowa pierwszym osadnikiem był Tomasz, uciekinier z Czech, który uciekając przed prześladowaniami religijnymi w 1630 roku wybudował pierwszy dom. Pod koniec XIX wieku stało w wiosce 38 bud pasterskich i młyn wodny. Dopiero w okresie międzywojennym Gross Iser przeistoczyła się w typową wioskę z gospodą oraz regularnymi zabudowaniami. Bezpośrednią przyczyną było doprowadzenie drogi na Polanę Izerską.
W 1929 jeden z chłopskich budynków został przebudowany na schronisko młodzieżowe "Jugendherberge „Schihof Gross-Iser”", wybudowane przez "Deutsches Jugendherbergswerk" ("DJH"). Zachowano zewnętrzną regionalną bryłę budynku, natomiast gruntownej przemiany doznało wnętrze. Na parterze znajdowała się kuchnia, sanitariaty, jadalnia, pralnia i pomieszczenia gospodarcze, a na piętrze pokoje sypialne. Wzrost ruchu turystycznego był jednak tak duży, że w 1937 konieczna była rozbudowa o nowe pomieszczenia – dużą świetlicę z tarasem widokowym, biuro do obsługi turystów, nowe pomieszczenia sypialne. Powiększono także kuchnię oraz częściowo podpiwniczono. Obiekt otrzymał oświetlenie elektryczne, a całość nawiązywała do wzorów regionalnych. Architektem przebudowy był Günter Nitschke z Wrocławia. Schronisko miało 45 miejsc noclegowych.
Oprócz tego schroniska istniały w Gross Iser jeszcze dwa inne – "Isermühle-Gebirgsbaude" oraz "Gross-Iser-Baude". Oba były drewnianej konstrukcji ze stromymi spadzistymi dachami. Mogły pomieścić odpowiednio 16 i 10 osób.
Wioska została zajęta przez Armię Czerwoną 10 maja 1945, spalono wówczas domek myśliwski. Dzień później czerwonoarmiści zastrzelili gospodarza "Gross Iser Baude" Paula Hirta. Został on pochowany niedaleko dawnej nowej szkoły (obecnie schronisko Chatka Górzystów).
Po 1945.
Po II wojnie światowej, przez krótki okres istnienia, wieś miała nazywać się Skalno. Wkrótce została zajęta przez Wojska Ochrony Pogranicza, a dotychczasowi mieszkańcy zostali przymusowo wysiedleni, głównie do Świeradowa. Ostatni mieszkaniec opuścił wieś 24 października 1945 roku.
Do współczesnych czasów, po dwóch szkołach (starej i nowej z lat 30.), dwóch gospodach, trzech schroniskach, dwóch budynkach celnych, kawiarni, leśniczówce Schaffgotschów, remizie straży pożarnej, domku myśliwskim i czterdziestu trzech domach mieszkalnych, pozostał jeden budynek – dawna nowa szkoła (nie licząc byłego budynku do prac ręcznych dla chłopców, dawniej połączonego ze szkołą, pełniącego dzisiaj funkcję drewutni). Mieści się w nim Chatka Górzystów.
Teorie upadku.
Jest kilka teorii, dlaczego wieś została zniszczona. Z pewnością akceleratorem była bliskość granicy państwowej. Być może została wysadzona przez polskich saperów, tak jak most graniczny na Izerze. Pojawia się także wątek ćwiczeń artylerii. Pewne jest jednak, że całkowite zniszczenie nastąpiło w przeciągu 7 lat: istnieje zdjęcie lotnicze Skalna z 1953 roku, na którym widać niemal nienaruszone zabudowania, oraz opowieść porucznika WOP Czesława Badowskiego, który w 1960 roku na Hali Izerskiej zastał domy zrównane do fundamentów.
Niedaleko, po stronie czeskiej, istnieje wieś Klein Iser (Jizerka), którą również po 1945 dotknął proces zniszczenia, ale w mniejszym stopniu.

</doc>
<doc id="1120723" url="https://pl.wikipedia.org/wiki?curid=1120723" title="Gross Iser">
Gross Iser



</doc>
<doc id="1120727" url="https://pl.wikipedia.org/wiki?curid=1120727" title="Marek Plura">
Marek Plura

Marek Mirosław Plura (ur. 18 lipca 1970 w Raciborzu, zm. 20 stycznia 2023 w Katowicach) – polski polityk, psychoterapeuta i działacz społeczny, poseł na Sejm VI i VII kadencji, poseł do Parlamentu Europejskiego VIII kadencji, senator X kadencji.
Życiorys.
Do 1991 mieszkał w Raciborzu, a następnie w Ośrodku dla Osób Niepełnosprawnych „Miłosierdzie Boże” w Borowej Wsi. Ukończył studia pedagogiczne w Wyższej Szkole Filozoficzno-Pedagogicznej „Ignatianum” w Krakowie, a także studia podyplomowe z zakresu psychoterapii na Uniwersytecie Śląskim w Katowicach. Pracował w Ośrodku Pomocy Kryzysowej Stowarzyszenia na rzecz Niepełnosprawnych SPES jako pracownik socjalny oraz w Ośrodku Rewalidacyjnym „Akcent” jako pedagog.
Był założycielem Stowarzyszenia „Dobry Dom” i prezesem Śląskiego Stowarzyszenia Edukacji i Rehabilitacji Osób Niepełnosprawnych „Akcent”, a także przewodniczącym rady programowej Działu Integracyjno-Biblioterapeutycznego Biblioteki Śląskiej. Pełnił funkcję wicedyrektora Very Special Arts Poland. W 2002 zainicjował Konkurs Lady D. promujący niepełnosprawne kobiety aktywne w różnych dziedzinach życia. Działał w Europejskim Parlamencie Osób Niepełnosprawnych.
W wyborach parlamentarnych w 2005 bezskutecznie kandydował do Sejmu, uzyskując 2707 głosów. Rok później został wybrany do Rady Miasta Katowice. W wyborach parlamentarnych 2007, startując z listy Platformy Obywatelskiej w okręgu katowickim, został wybrany na posła z wynikiem 10 528 głosów. W 2011 z powodzeniem ubiegał się o reelekcję otrzymując 22 795 głosów. W Sejmie był członkiem Komisji Polityki Społecznej i Rodziny oraz Komisji Mniejszości Narodowych i Etnicznych. Przewodniczył Podkomisji stałej ds. osób niepełnosprawnych, Parlamentarnemu Zespołowi ds. Osób Niepełnosprawnych i Parlamentarnemu Zespołowi ds. Piastówanio Ślónskij Godki. Był sprawozdawcą m.in. ustawy o języku migowym oraz o równouprawnieniu osób niepełnosprawnych.
W wyborach europejskich w 2014 uzyskał mandat posła do Parlamentu Europejskiego VIII kadencji. Został członkiem frakcji Europejskiej Partii Ludowej, Komisji Zatrudnienia i Spraw Socjalnych oraz Komisji Transportu i Turystyki. W 2019 nie uzyskał reelekcji na kolejną kadencję. W wyborach krajowych w tym samym roku został wybrany w skład Senatu X kadencji. Kandydował z ramienia Koalicji Obywatelskiej w okręgu nr 80, otrzymując 92 332 głosy.
Wspierał starania o uznanie Ślązaków za mniejszość etniczną. Dwukrotnie był autorem poselskich projektów ustaw uznających etnolekt śląski za język regionalny, których Sejm nie uchwalił. Członek Związku Górnośląskiego i Stowarzyszenia Osób Narodowości Śląskiej.
Został pochowany na cmentarzu przy ul. Henryka Sienkiewicza w Katowicach.
Życie prywatne.
Syn Teodora i Heleny. Od urodzenia chorował na zanik mięśni. Poruszał się na wózku elektrycznym. Był żonaty, miał córkę i syna. Mieszkał w Katowicach.

</doc>
<doc id="1120730" url="https://pl.wikipedia.org/wiki?curid=1120730" title="Marek Krząkała">
Marek Krząkała

Marek Grzegorz Krząkała (ur. 22 października 1967 w Rybniku) – polski polityk, tłumacz i samorządowiec, poseł na Sejm VI, VII, VIII i IX kadencji.
Życiorys.
Ukończył studia z zakresu germanistyki na Uniwersytecie Wrocławskim. Pracował jako nauczyciel i tłumacz języka niemieckiego (w 1996 uzyskał uprawnienia tłumacza przysięgłego).
W 2002 wstąpił do Platformy Obywatelskiej, obejmując funkcje przewodniczącego tej partii w Rybniku, zasiadając w radzie regionu i radzie krajowej PO. W 2005 bez powodzenia ubiegał się o mandat poselski. W latach 2006–2007 był radnym rybnickiej rady miejskiej, od 25 listopada 2006 do 25 kwietnia 2007 zajmował funkcję jej przewodniczącego.
W wyborach parlamentarnych w 2007, zdobywając 15 469 głosów, uzyskał mandat poselski w okręgu wyborczym Rybnik. Wszedł w skład Komisji do Spraw Unii Europejskiej oraz Spraw Zagranicznych. Objął funkcję wiceprzewodniczącego Polsko-Niemieckiej Grupy Parlamentarnej, został członkiem Polsko-Chińskiej Grupy Parlamentarnej oraz Parlamentarnego Zespołu ds. Współpracy z Organizacjami Pozarządowymi.
W wyborach do Sejmu w 2011 z powodzeniem ubiegał się o reelekcję, dostał 25 938 głosów. Bezskutecznie kandydował w wyborach uzupełniających do Senatu w 2014, zajmując 2. miejsce.
W 2015 został ponownie wybrany do Sejmu, otrzymując 15 404 głosy. W Sejmie VIII kadencji został członkiem Komisji do Spraw Unii Europejskiej oraz Komisji Spraw Zagranicznych.
W wyborach parlamentarnych w 2019 kandydował z listy KO w okręgu nr 30, otrzymując 33 962 głosy i uzyskując ponownie mandat poselski.
W 2016 został odznaczony niemieckim Krzyżem Komandorskim Orderu Zasługi RFN.

</doc>
<doc id="1120735" url="https://pl.wikipedia.org/wiki?curid=1120735" title="Świeradów">
Świeradów



</doc>
<doc id="1120737" url="https://pl.wikipedia.org/wiki?curid=1120737" title="Susan Orlean">
Susan Orlean

Susan Orlean (ur. 31 października 1955), amerykańska dziennikarska i pisarka.
Od 1982 pracuje w "New Yorkerze", publikowała także w "Vogue", "Rolling Stone", "Esquire" oraz "Outside". Jest autorką szeregu książek, jedna z nich ("The Orchid Thief") stała się inspiracją "Adaptacji", filmu w reżyserii Spike'a Jonze z 2002. W "Adaptacji" w rolę Orlean wcieliła się Meryl Streep, jednak stworzona przez nią kreacja jest w znacznej mierze fikcją i filmowa Susan Orlean ma niewiele wspólnego z prawdziwą.

</doc>
<doc id="1120738" url="https://pl.wikipedia.org/wiki?curid=1120738" title="Światosław (imię)">
Światosław (imię)

Światosław – imię starosłowiańskie, oznacza "świat" (tj. świat) "sław" (tj. sławny), czyli "ten, który jest sławny na świecie", w innych językach "Svatoslav", "Světoslav" (czes.), "Svjatosław" (ros.), "Svatoslav", "Svetoslav" (pd.-słow.).
Znane osoby o imieniu Światosław:

</doc>
<doc id="1120739" url="https://pl.wikipedia.org/wiki?curid=1120739" title="Jan Ulatowski">
Jan Ulatowski

Jan Ulatowski (ur. 1907 w Poznaniu, zm. 1997 w Menton) – polski historyk sztuki, politolog, dziennikarz, rysownik. Działacz emigracji polskiej po 1945, publicysta „Kultury paryskiej”.
Życiorys.
Mąż Neli Micińskiej, siostry Bolesława. Przed wojną studiował filozofię i socjologię, był współzałożycielem poznańskiego dwutygodnika „Życie Literackie”. W dyplomacji attaché prasowy ambasady w Budapeszcie. W okresie międzywojennym współpracował z wydawanym w Poznaniu czasopismem społeczno-literackim „Tęcza”.
Podczas II wojny światowej członek Samodzielnej Brygady Strzelców Karpackich dowodzonej przez gen. Stanisława Kopańskiego, uczestniczył w bitwie pod Tobrukiem. Pracownik redakcji „Orła Białego”. Po wojnie nauczyciel języka niemieckiego w liceum w Bordeaux aż do emerytury. Znawca sztuki nowoczesnej, pisywał na ten temat do Preuves i Kultury.

</doc>
<doc id="1120747" url="https://pl.wikipedia.org/wiki?curid=1120747" title="Toy Boys">
Toy Boys

Toy Boys – polski zespół nurtu disco polo.
Historia.
Zespół powstał w 1992 z inicjatywy Tomasza Samborskiego i Stanisława Bokowego, do których wkrótce dołączyli Magdalena Pańkowska i Zbigniew Samborski, brat Tomasza. Grupa wylansowała na początku lat 90. przeboje, takie jak „Jelcyn Jelcyn” i „Anna i Ewa”. Łącznie wydała cztery albumy, część z nich sygnowana była nazwą Toy Boys &amp; Shazza.
Lider zespołu, Tomasz Samborski, prowadził w latach 1995-2002 program "Disco Relax" na antenie Polsatu, a Shazza rozpoczęła karierę solową i zdobyła dużą popularność po 1994.

</doc>
<doc id="1120752" url="https://pl.wikipedia.org/wiki?curid=1120752" title="Gösta Knutsson">
Gösta Knutsson

Gösta Lars August Knutsson, do roku 1929 Johansson; (ur. 12 października 1908 w Sztokholmie, zm. 4 kwietnia 1973 w Uppsali) – szwedzki radiowiec i pisarz, autor książek dla dzieci.
Gösta Knutsson był synem Knuta Johannsona, kupca ze Sztokholmu oraz Julii Askerberg. Nauczył się czytać w wieku czterech lat, a jedną z jego ulubionych książek były "Przygody Alicji w Krainie Czarów" Lewisa Carrolla, które później przetłumaczył na język szwedzki. Po otrzymaniu w 1936 tytułu magistra rozpoczął pracę na stanowisku dyrektora programowego Szwedzkiego Radia w Uppsali (pracował tam do 1969). W 1938 wprowadził do szwedzkiego radia nowy typ audycji – quiz radiowy. Pierwszym tego typu programem była rozgrywka pomiędzy dwiema drużynami z uniwersytetu w Uppsali.
Rok wcześniej, w 1937 roku, Knutsson przygotował audycję o kotku Pelle. W następstwie programu powstała w 1939 książka "Pelle Svanslös på äventyr" – pierwsza z serii o Filonku Bezogonku, która dołączyła później do ogólnoświatowego kanonu książek dla dzieci. Stworzył także postać niedźwiadka Nalle (szw. Nalle Lufs), który – podobnie jak inny bohater popularnych książek dla dzieci, Miś Paddington – przez przypadek znalazł się w mieście i zamieszkał u ludzkiej rodziny.
Na cześć pisarza została nazwana asteroida (8534) Knutsson a kilka asteroid nazwano imionami kotów z serii książek o Filonku Bezogonku: (8535) Pellesvanslös (Filonek Bezogonek), (8536) Måns (Mons), (8537) Billochbull (Bill i Bull), (8539) Laban i (8538) Gammelmaja (Stara Maja).

</doc>
<doc id="1120755" url="https://pl.wikipedia.org/wiki?curid=1120755" title="Seweryn Nowakowski">
Seweryn Nowakowski

Seweryn Nowakowski (ur. 8 stycznia 1894 w Piotrkowie Trybunalskim, zm. prawd. 1940) – polski polityk samorządowy, były komisarz rządowy Białegostoku i były prezydent Białegostoku.
Życiorys.
Studiował na wydziale prawa Uniwersytetu Warszawskiego, po wybuchu I wojny światowej przebywał w Kijowie. Następnie studia kontynuował na wydziale prawa Uniwersytetu Moskiewskiego. Do Polski powrócił prawdopodobnie w 1919 r. z transportem Czerwonego Krzyża i zamieszkał w Piotrkowie Trybunalskim. Wstąpił do Polskiej Partii Socjalistycznej. Został wybrany na stanowisko ławnika, czyli etatowego pracownika w Zarządzie Miejskim w Piotrkowie Trybunalskim, które pełnił do 30 grudnia 1928. Od 1927 do listopada 1930 r. był szefem wydziału finansowego i administracyjnego. 
Wiosną 1931 r. desygnowany przez premiera na stanowisko komisarza rządowego w Białymstoku. Na stanowisku tym pozostał do 1934 r., kiedy to został tymczasowym Prezydentem miasta Białegostoku. W 1935 po zwycięstwie w wyborach samorządowych objął stanowisko Prezydenta miasta. Przed wyborami parlamentarnymi do Sejmu RP w 1935 został mianowany komisarzem wyborczym w okręgu wyborczym nr 40.
Po wtargnięciu do Białegostoku sił sowieckich w październiku 1939 został aresztowany przez NKWD i osadzony w więzieniu w Białymstoku, a stąd wywieziony do ZSRR. Od tej pory nie było na jego temat żadnych wieści. Jego grób symboliczny znajduje się na cmentarzu Powązkowskim w Warszawie (kwatera 20-1-17,18).
Upamiętnienie.
19 lutego 2004 r. na Willi Prezydenckiej w Białymstoku przy ul. Akademickiej 26 umieszczono tablicę pamiątkową poświęconą Sewerynowi Nowakowskiemu.
Jedna z ulic w Białymstoku nosi imię Seweryna Nowakowskiego.
Seweryn Nowakowski był patronem Publicznego Gimnazjum Nr 6 z Oddziałami Dwujęzycznymi w Białymstoku.
W ramach obchodów stulecia niepodległości Polski oraz w nawiązaniu do obchodów ustanowionego przez Radę Miasta Białegostoku Roku Seweryna Nowakowskiego, Ryszarda Kaczorowskiego i Feliksa Filipowicza od 22 listopada 2019 do 16 lutego 2020 r. w BOK–Centrum im. Ludwika Zamenhofa w Białymstoku można było obejrzeć wystawę poświęconą ostatniemu przedwojennemu prezydentowi Białegostoku – Sewerynowi Nowakowskiemu.
16 września 2021 r. w Muzeum Pamięci Sybiru w Białymstoku powołano Instytut Badawczy im. Seweryna Nowakowskiego. Podpisy pod aktem założycielskim złożyli: Prezydent Białegostoku Tadeusz Truskolaski, dyrektor Muzeum Pamięci Sybiru prof. Wojciech Śleszyński i Krystyna Nowakowska – synowa Seweryna Nowakowskiego.

</doc>
<doc id="1120757" url="https://pl.wikipedia.org/wiki?curid=1120757" title="Bohdan Kempiński">
Bohdan Kempiński

Bohdan Kempiński (ur. 13 lipca 1937, zm. 18 października 2007) – polski pamiętnikarz, mgr inż. elektryk, członek Towarzystwa Miłośników Historii, Towarzystwa Genealogiczno-Heraldycznego w Poznaniu i Towarzystwa Bibliofilów Polskich w Warszawie.
Był wychowankiem Szkoły im. Klementa Gottwalda. Mistrz Warszawy juniorów w grze w szachy z 1954 r. Długoletni pracownik naukowy Centralnego Instytutu Informacji Naukowo-Technicznej Ekonomicznej (CIINTE). W latach 1974-1976 był kierownikiem Pracowni Rozwoju Nauki i Techniki. W czasie stanu wojennego represjonowany.
Pochowany 25 października 2007 r., na cmentarzu Północnym w Warszawie.

</doc>
<doc id="1120764" url="https://pl.wikipedia.org/wiki?curid=1120764" title="HMAS Sydney (krążownik lekki 1934)">
HMAS Sydney (krążownik lekki 1934)



</doc>
<doc id="1120766" url="https://pl.wikipedia.org/wiki?curid=1120766" title="Organ spichrzowy">
Organ spichrzowy

Organ spichrzowy – to narząd roślin, magazynujący substancje zapasowe. Organy spichrzowe głównie występują u roślin dwuletnich i bylin.
Wegetatywne organy spichrzowe.
Organami spichrzowymi mogą być kłącza i bulwy pochodzące od łodyg (np. bulwy ziemniaka), korzenie (np. buraka, selera, marchwi zwyczajnej), liście (np. zgrubiałe, mięsiste łuski cebuli), hipokotyl u rzodkiewki. W organach spichrzowych występuje miękisz spichrzowy. W tkance spichrzowej gromadzone mogą być cukry proste lub skrobia. U roślin dwuletnich organy spichrzowe pełnią funkcję akceptorów substancji pokarmowych przez pierwszy rok wzrostu. W drugim roku zgromadzone substancje są zużywane podczas wytwarzania organów generatywnych.
Organy spichrzowe nasion.
W nasionach funkcję organu spichrzowego bielmo, obielmo, liścienie oraz hipokotyl. Bielmo lub obielmo magazynują substancje zapasowe głównie u zbóż i niektórych roślin dwuliściennych. Liścienie są najczęstszym organem spichrzowym nasion roślin dwuliściennych. Organ spichrzowy stanowią główną część nasienia.

</doc>
<doc id="1120767" url="https://pl.wikipedia.org/wiki?curid=1120767" title="Generator obwiedni">
Generator obwiedni

Generator obwiedni (EG, ENV, ) – blok syntezatora lub innego elektronicznego instrumentu muzycznego, odpowiedzialny za wytwarzanie obwiedni dźwięku.
Generator obwiedni oprócz kształtowania amplitudy w czasie, może również sterować innymi modułami instrumentu, np. filtrem. Niekiedy urządzenie to wyposażone jest w wyjście "trigger" (wytwarzające krótki impuls wyzwalający), które pozwala na uzyskanie dodatkowych efektów. Blok EG może być realizowany zarówno sprzętowo (jako obwód elektroniczny), jak i programowo.
Modele obwiedni.
Najpopularniejszym modelem obwiedni, wykorzystywanym w syntezatorach, jest ADSR (akronim od pojęć: Attack, Decay, Sustain, Release). Jego działanie, na przykładzie syntezatora klawiszowego, jest następujące:
Istnieją również inne modele budowy obwiedni, takie jak:

</doc>
<doc id="1120773" url="https://pl.wikipedia.org/wiki?curid=1120773" title="Nadleśnictwo Kłobuck">
Nadleśnictwo Kłobuck

Nadleśnictwo Kłobuck – nadleśnictwo wchodzące w skład Regionalnej Dyrekcji Lasów Państwowych w Katowicach. Formalnie nadleśnictwo znajduje się poza granicami miasta Kłobuck i stanowi miejscowość Nadleśnictwo Kłobuck, ale nadleśnictwo używa adresu Kłobuck, ulica Zakrzewska 85.
Historia.
Lasy wchodzące w skład obecnego Nadleśnictwa Kłobuck stanowi grupa kompleksów, poprzednio będącymi odrębnymi nadleśnictwami. W roku 1921 z lasów Skarbu Państwa zostały utworzone Nadleśnictwa Kłobuck i Ostrowy, obejmujące obecny Obręb Kłobuck. W roku 1945 upaństwowiono lasy obecnego Obrębu Parzymiechy tworząc Nadleśnictwo o tej samej nazwie. W zbliżonym do obecnego kształcie Nadleśnictwo Kłobuck powstało w wyniku reorganizacji w 1972 roku, poprzez połączenie poprzednio istniejących na tym terenie Nadleśnictw: Kłobuck, Ostrowy i Parzymiechy. Ponadto z Nadleśnictwa Panki dołączono leśnictwo Zwierzyniec, a w roku 1978 przyłączono większą część byłego Nadleśnictwa Pajęczno. Kolejna reorganizacja stanu posiadania Nadleśnictwa nastąpiła w 2004 roku, kiedy to Zarządzeniem Nr 13 Dyrektora Generalnego Lasów Państwowych z dnia 24 lutego, tegoż roku Obręb Pajęczno został w całości przekazany do Nadleśnictwa Radomsko, podległego Regionalnej Dyrekcji Lasów Państwowych w Łodzi.
Struktura organizacyjna.
Obecnie Nadleśnictwo zarządza gruntami Skarbu Państwa na powierzchni 16,8 tys. ha, w tym powierzchnia leśna stanowi 16,3 tys.ha. Nadleśnictwo prowadzi również nadzór nad gospodarką leśną w lasach niestanowiących własności Skarbu Państwa na powierzchni 4681 ha.
Grunty nadleśnictwa należą do dwu powiatów, trzech miast, dziewięciu gmin i pięćdziesięciu dwu wsi na terenie województwa śląskiego. Podzielone jest ono na dwa obręby leśne: Kłobuck i Parzymiechy. Leśnictwa wchodzące w skład obrębu Kłobuck to: Gospodarstwo Nasienno – Szkółkarskie, Lemańsk, Kocin, Bartkówka, Rybno, Pierzchno, Wręczyca, Zwierzyniec oraz Kuźnica. Do obrębu Parzymiechy należą leśnictwa: Popów, Osiniec, Wapiennik, Rębielice, Zagórze.
Statystyki.
Podstawowe średnie parametry drzewostanów:
Rezerwaty przyrody.
Na terenie Nadleśnictwa Kłobuck utworzono 6 rezerwatów przyrody.
Parki krajobrazowe.
Rozporządzeniem Wojewody Częstochowskiego z dnia 10 sierpnia 1995 utworzony został Załęczański Park Krajobrazowy. Celem jego utworzenia była ochrona całego ekosystemu doliny Warty, żwirowo-piaszczystych wzgórz morenowych, starodrzewi bukowych i bukowo-jodłowych w okolicach Parzymiechów i Kleśnisk. W obrębie Kłobuck wyznaczono otulinę parku krajobrazowego Lasy nad Górną Liswartą o łącznej powierzchni 904,35 ha.

</doc>
<doc id="1120782" url="https://pl.wikipedia.org/wiki?curid=1120782" title="Triumf śmierci (powieść)">
Triumf śmierci (powieść)

Triumf śmierci (wł. Trionfo della morte) – powieść pisana przez Gabriele D’Annunzio od września 1889 do marca 1894 roku (daty te umieścił pod koniec powieści). 
Po wydaniu francuskiego tłumaczenia stała się bestsellerem, natomiast w Rzymie wzrosło zainteresowanie tymże utworem. Jest trzecią powieścią D’Annunzio wydaną po "Rozkoszy (Il Piacere)" oraz "Niewinnym (L'Innocente)"; ze względu na podobną tematykę skoncentrowaną wokół gwałtownej namiętności, wedle zamysłu pisarza utwory te mogłyby stanowić jeden cykl zatytułowany "Powieści spod znaku Róży". 
Początkowo D’Annunzio nadawał tejże powieści tytuły "Barbara Doni", "L'Invincibile" (fragmenty były drukowane w tygodniku „La Tribuna Illustrata”; wtedy też bohaterami byli Paolo i Adriana), "L'Agonia". W jednym z listów wyrażał chęć zmiany tytułu na "La Nemica (Nieprzyjaciółka)". Tytuł "Triumf śmierci" inspirowany był twórczością Francesca Petrarki i średniowiecznym malarstwem. Pisanie utworu ukończył w opuszczonym klasztorze znajdującym się niedaleko rodzinnej Pescary, w miejscowości Francavilla; przebył tam z Neapolu w grudniu 1893. Tu też stworzył "Rozkosz" i "Niewinnego".
Od lutego do września 1893 roku fragmenty powieści ukazywały się w neapolitańskim dzienniku „Il Mattino”.
Podstawowym problemem powieści jest miłość będąca nierozerwalnie połączoną ze śmiercią. Szkice do utworu stanowiła korespondencja pisarza z Barbarą Leoni (nazywana była przez niego Barbarellą); niektóre fragmenty listów zostały bezpośrednio wprowadzone do dzieła. Głównymi jej bohaterami są Giorgio Aurispa i Ippolita Sanzio. 
Powieść krytykowana była za nadmierną koncentrację na porywach zmysłowych i uczuciowych oraz pominięcie namiętności intelektualnych. 

</doc>
<doc id="1120858" url="https://pl.wikipedia.org/wiki?curid=1120858" title="Miloopa">
Miloopa

Miloopa - polski zespół muzyczny, powstały w 2001 roku we Wrocławiu. W swoich utworach w oryginalny sposób łączy wiele gatunków muzycznych takich jak drum and bass, funky, house, hip-hop, break-beat, jazz i soul.
Historia.
Miloopa powstała zimą 2001 roku we Wrocławiu. Zespół od samego początku był powiązany z nurtem jazzowej sceny klubowej, łącząc rozmaite gatunki muzyczne. Początki grupy wiążą się z jam session we wrocławskim klubie "Wagon". Muzycy z różnych części Polski, którzy przypadkowo się tam spotkali, postanowili pół roku później stworzyć zespół. Miloopa wydała swoje pierwsze demo. W początkowej fazie istnienia zespołu zmieniał się jego skład: odszedł trębacz Adam Milwiw-Baron, Michał Muszyński zastąpił na perkusji Rafała Smolenia.
Zespół grał na koncercie inauguracyjnym Polsk Jazz Festival 2003 w Sztokholmie, gdzie występowali również Michała Urbaniaka i Urszuli Dudziak. Miloopa supportowała m.in. Bahamadię, Russian Percussion Group, DJ'a Vadima, występowała też na festiwalach Aspect of Valor 2002, Globalbeat 2004, Olomouc Vysechrad Festival, Fuzja Dźwięku, Sziget Festival, Creamfields, De La Musique Luxembourg, Be2gether, United Islands Prague, Open'er Festival, Green Valley, Summer of Music, Szene Lustenau, i koncertowała w takich krajach jak Wielka Brytania, Francja, Holandia, Szwecja, Niemcy, Węgry, Litwa, Czechy i Luksemburg.
Na przełomie września i października 2004 roku zespół odbył wspólną trasę po Polsce ("digital culture live 2004 tour") ze szwajcarskim perkusistą JoJo Mayerem i jego nowojorskim projektem Nerve. Z zespołem rozstał się wkrótce potem jeden z założycieli - klawiszowiec Andrzej Szajewski. W ramach Europejskich Konfrontacji Muzycznych wraz z zespołem Beanfield podobną trasę Miloopa odbyła w marcu 2005.
W 2008 Miloopa nawiązała współpracę ze szwajcarskim producentem Roli Mosimannem, mającym na koncie nagrania m.in. dla Faith No More, The Young Gods i The Swans. W efekcie tej współpracy powstał drugi studyjny album grupy, "Unicode". Na płycie gościnnie wystąpili Tom Fronza na didgeridoo, Ganesh Anandan na instrumentach perkusyjnych oraz Roli Mosimann. Płytę wydała wrocławska niezależna agencja Gig Ant, którą założył lider i basista Miloopy Radek 'Bond' Bednarz.
W 2010 z grupą rozstał się gitarzysta Wojtek Orszewski, którego zastąpił Przemek Gibki. 26 listopada 2011 ukazał się trzeci album Miloopy – "Optica", wyprodukowany przez Roliego Mosimann'a oraz Radka 'Bonda' Bednarza. Wśród gości na płycie pojawili się związana z wydawnictwem Ninja Tune brytyjska grupa Antipop Consortium oraz norweski gitarzysta Eivind Aarset. "Optica" została wydana nakładem agencji Gig Ant Promotion.
15 lutego 2016 ukazał się teledysk „Get Ready” zapowiadający jubileuszowy album zespołu "VERKE". Zdjęcia do klipu powstały na terenach Wrocławskiego Parku Przemysłowego, a w obsadzie aktorskiej gościnnie wystąpił Lech Janerka. Nowe wydawnictwo Miloopy ukazało się 15 kwietnia 2016 z okazji 15-lecia działalności zespołu. Głównymi partnerami projektu są Europejska Stolica Kultury Wrocław 2016, Wrocławski Park Przemysłowy, Dozamel oraz międzynarodowa platforma artystyczna Eklektik Session. W dniu premiery "VERKE" pojawił się również nowy teledysk „Funeral Blues”, częściowo zrealizowany w Narodowym Forum Muzyki we Wrocławiu.

</doc>
<doc id="1120860" url="https://pl.wikipedia.org/wiki?curid=1120860" title="Wzmacniacz sterowany napięciem">
Wzmacniacz sterowany napięciem

Wzmacniacz sterowany napięciem (VCA"," ang. "Voltage Controlled Amplifier") – wzmacniacz o zmiennym współczynniku wzmocnienia, zależnym od wartości napięcia podanego na wejście sterujące wzmocnieniem. Wzmacniacz VCA posiada z reguły co najmniej dwa wejścia (jedno sygnałowe i jedno sterujące) oraz jedno wyjście (sygnałowe). Wzmacniacz VCA jest urządzeniem analogowym. W rozwiązaniach cyfrowych funkcję tego wzmacniacza realizuje zwykła operacja mnożenia.
Zastosowania.
Wzmacniacze sterowane napięciem są wykorzystywane w wielu urządzeniach elektronicznych, szczególnie w elektroakustyce. Najpopularniejsze zastosowania obejmują:
Syntezatory muzyczne.
W syntezatorach wzmacniacze sterowane napięciem umieszczane są z reguły na końcu toru syntezy. Wbrew swej nazwie, ich rola w tym zastosowaniu polega na osłabianiu sygnału podawanego na wejście (wzmocnienie zmieniane jest w zakresie od 0 do 1). Najważniejszą funkcją VCA jest nadanie dźwiękowi odpowiedniej obwiedni poprzez zmianę amplitudy sygnału podanego na wejście sygnałowe, zgodnie z napięciem sterującym podanym na jego wejście sterujące. Z reguły sygnał podany na wejście ma stałą amplitudę, bowiem pochodzi z generatora wytwarzającego oscylacje niegasnące. Aby uzyskać dźwięk o odpowiedniej obwiedni (np. powolne narastanie głośności, powolne wybrzmiewanie do zera), konieczne jest przetworzenie sygnału przez wzmacniacz VCA sterowany przebiegiem z generatora obwiedni. Wzmacniacz ten bywa również stosowany w innych miejscach toru syntezy, wtedy gdy potrzebna jest dynamiczna modyfikacja amplitudy sygnału (np. zmiana głębokości modulacji). Oznaczenie VCA występuje również w syntezatorach wirtualnych, lecz ma ono znaczenie jedynie symboliczne, ponieważ realizuje je operacja mnożenia.

</doc>
<doc id="1120863" url="https://pl.wikipedia.org/wiki?curid=1120863" title="Baby doll">
Baby doll



</doc>
<doc id="1120864" url="https://pl.wikipedia.org/wiki?curid=1120864" title="Baby doll (ubiór)">
Baby doll (ubiór)

Baby doll – krótka kobieca koszula nocna, na ogół o kroju w kształcie litery A, często przezroczysta i ozdobiona koronkami. Może być też używana jako peniuar.
Nazwa ubrania jest wiązana z filmem "Laleczka" w reżyserii Elii Kazana (1956).

</doc>
<doc id="1120865" url="https://pl.wikipedia.org/wiki?curid=1120865" title="Crumar">
Crumar

Crumar - włoskie przedsiębiorstwo działające w latach 70.-80., produkujące syntezatory. Nazwa pochodzi od nazwiska jego założyciela - Mario Crucianelliego.
Instrumenty tej marki stawiane są na równi z syntezatorami Mooga. Znaczenie może mieć fakt, iż jednym z projektantów modelu Spirit, oprócz Jima Scotta i Toma Rhea był sam Robert Moog. Model DS-2 okazjonalnie wykorzystywany był przez muzyka jazzowego, Sun Ra. Natomiast z modelu Performer korzystali m.in. Nick Rhodes oraz Gilles Snowcat.

</doc>
<doc id="1120867" url="https://pl.wikipedia.org/wiki?curid=1120867" title="Cięcie zbioru">
Cięcie zbioru



</doc>
<doc id="1120869" url="https://pl.wikipedia.org/wiki?curid=1120869" title="Cięcie Dedekinda">
Cięcie Dedekinda



</doc>
<doc id="1120870" url="https://pl.wikipedia.org/wiki?curid=1120870" title="MIDAS 7">
MIDAS 7

MIDAS 7 – nieprawidłowo: MIDAS 6 – amerykański satelita obrony przeciwrakietowej; pierwszy, który wykrył z kosmosu start pocisku międzykontynentalnego. Siódmy statek wysłany w ramach programu MIDAS (ang. "Missile Defense Alarm System", czyli "system ostrzegawczy obrony rakietowej") należącego do US Air Force. Wraz z nim wyniesiono także satelity ERS 5, ERS 6.
Była to pierwsza operacyjna misja MIDAS i pierwsza, w której satelita wyposażony był w sensor W-37. Podczas 6 tygodni pracy MIDAS 7 wykrył dziewięć startów amerykańskich pocisków ICBM. Drugorzędnymi celami misji były pomiary promieniowania kosmicznego, cząstek energetycznych i wpływu środowiska przestrzeni kosmicznej na wybrane substancje.
Statek pozostaje na orbicie okołoziemskiej, której żywotność szacowana jest na 100 tysięcy lat.
Skonstruowała go firma Lockheed Missiles and Space Division (obecnie Lockheed Martin Missiles and Space), w ramach rządowego kontraktu.

</doc>
<doc id="1120889" url="https://pl.wikipedia.org/wiki?curid=1120889" title="Układ dźwiękowy">
Układ dźwiękowy

Układ dźwiękowy (ang. "Sound Chip") - układ scalony, którego rolą jest wytwarzanie dźwięku.
Układy dźwiękowe mogą działać w technologii cyfrowej, analogowej lub w obydwu, będąc układami hybrydowymi. Mogą składać się z bloków typowych dla syntezatora, takich jak oscylatory, generatory obwiedni, czy też filtry.
Programowalne generatory dźwięku.
Jest to grupa układów, które (w zależności od modelu) realizują syntezę subtraktywną lub FM. Montowane były we wczesnych kartach dźwiękowych, komputerach domowych oraz konsolach gier wideo.

</doc>
<doc id="1120891" url="https://pl.wikipedia.org/wiki?curid=1120891" title="Terma (buddyzm)">
Terma (buddyzm)



</doc>
<doc id="1120899" url="https://pl.wikipedia.org/wiki?curid=1120899" title="Plantago lanceolata">
Plantago lanceolata



</doc>
<doc id="1120903" url="https://pl.wikipedia.org/wiki?curid=1120903" title="Karwendelgebirge">
Karwendelgebirge



</doc>
<doc id="1120915" url="https://pl.wikipedia.org/wiki?curid=1120915" title="Brice Guyart">
Brice Guyart

Brice Guyart (ur. 15 marca 1981 w Suresnes), francuski szermierz, specjalista floretu, 2-krotny mistrz olimpijski, medalista mistrzostw świata i Europy.

</doc>
<doc id="1120917" url="https://pl.wikipedia.org/wiki?curid=1120917" title="BiH">
BiH



</doc>
<doc id="1120920" url="https://pl.wikipedia.org/wiki?curid=1120920" title="Gola (przystanek kolejowy)">
Gola (przystanek kolejowy)

Gola – kolejowy przystanek osobowy w Goli, w gminie Gostyń, w powiecie gostyńskim, w województwie wielkopolskim, w Polsce. Został ukończony w dniu 1 października 1888 roku razem z linią z Jarocina do Kąkolewa. W grudniu 2011 roku na tym odcinku został zawieszony ruch pasażerski.

</doc>
<doc id="1120921" url="https://pl.wikipedia.org/wiki?curid=1120921" title="Charaks">
Charaks

Charaks (gr. "charakos" – umocniony obóz wojskowy) – grodzisko tauryjskie z III w. p.n.e., a następnie rzymski warowny obóz wojskowy z I-III wieku n.e. na przylądku Aj-Todor na południowym wybrzeżu Krymu, w pobliżu współczesnej Jałty.
Od strony morza Charaks był chroniony przez pionowe skały, od lądu zbudowano mur obronny o wątku cyklopim, otaczający teren o powierzchni 6 ha, którego budowę przypisywano Taurom, chociaż współcześnie przeważa pogląd, że mur ten jest jednak dziełem Rzymian, którzy ten teren zajęli w latach siedemdziesiątych I wieku n.e. Zbudowali oni obóz wojskowy, użytkowany do połowy III wieku, z wewnętrznym murem obronnym, chroniącym dodatkowo obszar 2 ha. W twierdzy stacjonowali żołnierze I i XI legionu rzymskiego. W połowie II wieku garnizon Charaksu liczył 500 żołnierzy. Charaks, oprócz zatoki Bałakławy (gdzie stacjonowały okręty eskadry Mezyjskiej) i Chersonezu, był najważniejszym rzymskim obiektem militarnym na Krymie, a zadaniem jego było chronienie południowego wybrzeża krymskiego w pasie od masywu Ajudahu do Simeisy przed najazdami Scytów i Sarmatów. W czasach rzymskich, oprócz 2 ciągów murów obronnych, w twierdzy znajdowały się magazyny wojskowe, funkcjonował wodociąg i termy złożone z dwóch ciągów pomieszczeń, z zachowanym do dzisiaj systemem ogrzewczym. Istniało nimfeum z basenem, będącym magazynem wody, co pozwalało na wytrzymanie nawet długotrwałego oblężenia, poza tym wewnątrz murów twierdzy stały kamienne i ceglane domy mieszkalne oraz funkcjonowała świątynia rzymskich bogów. Po odejściu Rzymian, życie utrzymywało się na tym terenie aż do IV wieku.
Z Charaksu i okolic pochodzą stele reliefowe, stanowiące przykład synkretyzmu.

</doc>
<doc id="1120933" url="https://pl.wikipedia.org/wiki?curid=1120933" title="Helleni">
Helleni



</doc>
<doc id="1120934" url="https://pl.wikipedia.org/wiki?curid=1120934" title="Koziorożec abisyński">
Koziorożec abisyński

Koziorożec abisyński ("Capra walie") — gatunek ssaka z rodziny wołowatych. Endemit północnej Etiopii.
W 2008 roku IUCN uznała koziorożca abisyńskiego za gatunek zagrożony (EN, Endangered); wcześniej, w 1996, otrzymał klasyfikację CR (krytycznie zagrożony). Wedle szacunków IUCN z 2008 na wolności pozostawało wówczas blisko 500 osobników. Występuje niemal wyłącznie w Parku Narodowym Semien, w paśmie Semien, gdzie zasiedla odcinek o długości bliskości 25 km. 
Samice ważą około 80 kg, zaś samce do 125 kg. U osobników obu płci występują rogi, które jednak u samców są bardziej okazałe i mogą osiągać 110 cm długości. Na tle innych koziorożców abisyński wyróżnia się możliwością rozmnażania się przez cały rok, jednak najintensywniej rozród przebiega od marca do czerwca.

</doc>
<doc id="1120939" url="https://pl.wikipedia.org/wiki?curid=1120939" title="Marcel Fischer">
Marcel Fischer

Marcel Fischer (ur. 14 sierpnia 1978 w Biel/Bienne) - szwajcarski szermierz, specjalista szpady, mistrz olimpijski z Aten.

</doc>
<doc id="1120944" url="https://pl.wikipedia.org/wiki?curid=1120944" title="Animiści">
Animiści



</doc>
<doc id="1120946" url="https://pl.wikipedia.org/wiki?curid=1120946" title="Elektrozaczep">
Elektrozaczep

Elektrozaczep – urządzenie elektromagnetyczne, w obudowie symetrycznej lub niesymetrycznej, służące do zdalnego, przewodowego odryglowywania drzwi, furtek, oraz drzwiczek szafek. Jest rozpowszechnionym elementem wykonawczym systemów kontroli dostępu.

</doc>
<doc id="1120947" url="https://pl.wikipedia.org/wiki?curid=1120947" title="Aldo Montano (ur. 1978)">
Aldo Montano (ur. 1978)

Aldo Montano (ur. 18 listopada 1978 w Livorno) – włoski szermierz, specjalista szabli, czterokrotny medalista olimpijski, ośmiokrotny medalista mistrzostw świata, czterokrotny medalista mistrzostw Europy.

</doc>
<doc id="1120948" url="https://pl.wikipedia.org/wiki?curid=1120948" title="Kretowór południowy">
Kretowór południowy

Kretowór południowy, kret workowaty ("Notoryctes typhlops") – gatunek ssaka z rodziny kretoworowatych (Notoryctidae). Gatunek znany nauce od 1888 roku, ale nadal bardzo słabo poznany.
Zasięg występowania.
Kretowór południowy występuje na piaszczystych pustyniach środkowej Australii (południowe Terytorium Północne, południowo-wschodnia Australia Zachodnia i zachodnia Australia Południowa), w tym fragmenty Wielkiej Pustyni Wiktorii, Tanami i Wielkiej Pustyni Piaszczystej oraz ewentualnie części Pustyni Simpsona; występuje również na piaszczystych obszarach w obrębie pustynnych wyżyn wokół Alice Springs w południowym Terytorium Północnym.
Morfologia.
Długość ciała (bez ogona) 11–14 cm, długość ogona 2–2,5 cm; masa ciała 50–60 g. Budowa kreta workowatego wykazuje szereg adaptacji do życia pod ziemią. Sierść biała lub żółta do czerwonawej, delikatna. Kończyny przednie silnie rozwinięte, na 3 i 4 palcu dłoni silnie rozwinięte pazury. Silnie zredukowane oczy są pokryte skórą, brak zewnętrznych uszu.
Tryb życia.
Poza okresem rozrodu prowadzi samotniczy tryb życia. Porusza się w piasku jak pływak w wodzie, nie drążąc korytarzy – piasek zapada się za nim. Bardzo rzadko wychodzi na powierzchnię, w razie zagrożenia szybko chowa się w piasku.
Odżywianie.
Żywi się owadami (mrówki i ich jaja, termity), małymi gadami i dżdżownicami.
Zagrożenia.
Faktyczny stan gatunku i jego potencjalnych zagrożeń pozostaje słabo poznany. W 1996 IUCN zaliczył kreta workowatego do kategorii gatunków zagrożonych wyginięciem (EN), jednak w 2008 uznano, że brak wystarczających danych o liczebności populacji i zagrożeniach.

</doc>
<doc id="1120949" url="https://pl.wikipedia.org/wiki?curid=1120949" title="Organy spichrzowe">
Organy spichrzowe



</doc>
<doc id="1120970" url="https://pl.wikipedia.org/wiki?curid=1120970" title="Port lotniczy Kilimandżaro">
Port lotniczy Kilimandżaro

Port lotniczy Kilimandżaro – międzynarodowy port lotniczy położony 30 km na zachód od Moshi, w pobliżu masywu Kilimandżaro. Jest jednym z największych portów lotniczych w Tanzanii.

</doc>
<doc id="1120974" url="https://pl.wikipedia.org/wiki?curid=1120974" title="Góry Wschodnioserbskie">
Góry Wschodnioserbskie

Góry Wschodnioserbskie (t. Rudawy Wschodnioserbskie, Karpaty Serbskie, Karpaty Bałkańskie; serb. "Карпатско-балканске планине" – "Karpatsko-balkanske planine") – góry fałdowe na Półwyspie Bałkańskim w Serbii.
Przynależność i granice Gór Wschodnioserbskich są różnie określane. Zalicza się je w całości lub w części do Karpat, do Starej Płaniny albo uznaje się je za samodzielny fragment łańcucha alpidów w Europie. jako jego samodzielna część i rozciągają się od przełomu Dunaju w Żelaznej Bramie, gdzie graniczą z Karpatami, a doliną Timoku, która dzieli je od Starej Płaniny. Na zachodzie poprzez dolinę Morawy Góry Wschodnioserbskie graniczą z pasmami hercyńskiego Masywu Rodopskiego. Jednak zgodnie z podpisaną i ratyfikowaną przez Serbię Konwencję Karpacką są uważane za część Karpat. Także Serbska Akademia Nauk i Sztuk zalicza je do Karpat.
Największe pasma Gór Wschodnioserbskich to Miroč, Homoljske planine, Deli Jovan, Krš, Beljanica (Sokolica, 1336 m n.p.m.) w części północnej oraz Kučaj, Samanjac, Rtanj (Šiljak – 1565 m n.p.m.), Ozren, Svrljiške planine, Devica, Tupižnica w południowej.
Formy krasowe; lasy bukowe; bogate złoża rud miedzi (Bor, Majdanpek), żelaza i węgla.

</doc>
<doc id="1120975" url="https://pl.wikipedia.org/wiki?curid=1120975" title="Ukryty wymiar (album)">
Ukryty wymiar (album)

Ukryty wymiar – debiutancki album studyjny polskiej grupy muzycznej Artrosis. Wydawnictwo ukazało się w 1997 roku nakładem wytwórni muzycznej Morbid Noizz Productions. W 1998 roku sześć utworów z albumu zostało zarejestrowanych w wersji anglojęzycznej. Nagrania ukazały się tego samego roku na minialbumie pt. "Hidden Dimension". Płytę wydała firma Morbid Noizz Productions.
Wszystkie dziesięć utworów w wersji anglojęzycznej, również na płycie pt. "Hidden Dimension" w 1999 roku wydała firma Hall of Sermon. Album "Ukryty wymiar" został ponownie nagrany w 2000 roku we wrocławskim studiu Fonoplastykon we współpracy z producentem muzycznym Marcinem Borsem. Materiał został wydany w 2001 roku przez firmę Metal Mind Productions. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1120979" url="https://pl.wikipedia.org/wiki?curid=1120979" title="Władysław Hoc">
Władysław Hoc

Władysław Hoc - (ur. 3 maja 1965 w Łubnie, niedaleko Skierniewic, w Polsce - zm. 2006 roku) – polski malarz, poeta i pisarz.
Władysław Hoc w 1982 uciekł do Niemiec, gdzie od 1984 do 1989 studiował w Stuttgarcie. 
Jego obrazy z okresu 1994-1999 przedstawiają głównie sceny z jego dramatycznych przeżyć związanych z ucieczką z kraju.

</doc>
<doc id="1120982" url="https://pl.wikipedia.org/wiki?curid=1120982" title="Capra walie">
Capra walie



</doc>
<doc id="1120987" url="https://pl.wikipedia.org/wiki?curid=1120987" title="Însurăței">
Însurăței

Însurăței – miasto we wschodniej Rumunii, w okręgu Braiła, w Muntenii. W 2011 roku liczyła 6528 mieszkańców. Prawa miejskie otrzymało w 1879. Merem miasta jest Gheorghe D. Ionel. Powierzchnia miasta wynosi 213,03 kilometrów kwadratowych.

</doc>
<doc id="1120989" url="https://pl.wikipedia.org/wiki?curid=1120989" title="Tuxer Hauptkamm">
Tuxer Hauptkamm

Tuxer Hauptakamm – masyw górski w Alpach Wschodnich w Austrii w landzie Tyrol. Stanowi on północną elewację Alp Zillertalskich. Ma on długość ok. 40 km i szerokość do 8 km. Rozciąga się od Przełęczy Brenner na zachodzie do miejscowości Mayrhofen na wschodzie. Najwyższym szczytem jest Olperer 3476 m. Ograniczające masyw doliny wcięte są ok. 2 km niżej niż przebieg głównej grani (3000-3500 m). Od głównego masywu Alp Zillertalskich (Zillertaler Hauptkamm) oddziela go od południa głęboka przełęcz Pfitscher Joch, natomiast na północy od Tuxer Alpen oddziela go przełęcz Tuxer Joch.
Masyw zbudowany jest ze skał krystalicznych (metamorficznych) – gnejsów, granitognejsów, łupków, marmurów, kwarcytów, fyllitów, wchodzących w skład Okna Tektonicznego Taurów (płaszczowiny pennińskie).
Główne miejscowości turystyczne położone u podnóża masywu to: Mayrhofen, Tux, Finkenberg i Ginzling. Szczególnie znana jest miejscowość Hintertux (Tux), dzięki kompleksowi narciarskiemu Hintertux Gletscher w dolinie Tux (Tuxertal).

</doc>
<doc id="1120995" url="https://pl.wikipedia.org/wiki?curid=1120995" title="Aviacsa">
Aviacsa

Aviacsa – nieistniejąca meksykańska linia lotnicza z siedzibą w Monterrey, w stanie Nuevo León. Obsługiwała połączenia krajowe do USA.

</doc>
<doc id="1120998" url="https://pl.wikipedia.org/wiki?curid=1120998" title="Pâncota">
Pâncota

 
Pâncota (węg. "Pankota") – miasto w zachodniej Rumunii, w zachodnim Siedmiogrodzie, w okręgu Arad. Liczy 7199 mieszkańców (dane na rok 2002).
Merem miasta od 2004 jest Iosif Retter, członek Partii Socjaldemokratycznej. Prawa miejskie miasto otrzymało w 1216.

</doc>
<doc id="1121003" url="https://pl.wikipedia.org/wiki?curid=1121003" title="Jerzy Płoszajski">
Jerzy Płoszajski

Jerzy Antoni Płoszajski (ur. 23 października 1910 w Moskwie, zm. 7 grudnia 2007 w Londynie) – polski inżynier i konstruktor lotniczy.
Życiorys.
Syn Michała i Zofii z Andrzejewskich. Po rewolucji w 1917 roku wyjechał z rodzicami do Chin, gdzie w Harbinie w latach 1919-1922 uczęszczał do polskiego gimnazjum. W 1922 roku jego rodzina przedostała się do Japonii i powróciła do Polski. W 1926 roku został członkiem Koła Lotniczego Start, gdzie w 1927 roku zaprojektował szybowiec KLS-III, na którym w Poroninie wykonał kilka lotów ślizgowych. W październiku 1927 roku został wybrany na członka Zarządu Koła. W 1930 roku w V Gimnazjum Miejskim w Warszawie zdał egzamin maturalny.
W 1930 roku rozpoczął studia na Wydziale Mechanicznym Politechniki Warszawskiej, gdzie w 1934 zdał pierwszy egzamin dyplomowy i kontynuował studia na Sekcji Lotniczej. W 1937 roku ukończył wraz z L. Moczarskim i J. Idźkowskim lekki samolot doświadczalny MIP Smyk (MIP - Moczarski, Idźkowski, Płoszajski), który był jedną z programowych prac zespołowych wykonanych za zgodą profesora Mechaniki Lotu i Budowy Płatowców - Gustawa A. Mokrzyckiego. W tym czasie pracował w Fabryce Śmigieł Szomańskiego, co spowodowało, że dyplom obronił 26 czerwca 1939 roku. Należał do Obozu Narodowo-Radykalnego.
We wrześniu 1939 roku został ewakuowany do Francji gdzie w listopadzie rozpoczął pracę w biurze konstrukcyjnym wytwórni samolotów S.N.C.A.-Sud-Est. Pracował nad modyfikacją kadłuba francuskiego myśliwca SNCASE SE-100.
Po upadku Francji, przez Hiszpanię, Maroko i Gibraltar, w listopadzie 1940 dotarł do Wlk. Brytanii. Wszedł w skład Polskiej Grupy Technicznej gdzie brał udział w projektowaniu szybowców desantowych, oraz gąsienicowych podwozi dla samolotów. W styczniu 1941 roku został przeniesiony do pracy w angielskim przemyśle lotniczym gdzie pracował jako konstruktor osprzętu lotniczego i uzbrojeniowego oraz zajmował się nadzorem produkcji. Pracował w fabryce śmigieł Rotol w Gloucester oraz wytwórni samolotów Folland Aircraft. Od lipca 1944 roku pracował w Dziale Lotniczym Ministerstwa Przemysłu Handlu i Żeglugi Rządu RP, gdzie zajmował się opracowaniem planów odbudowy przemysłu lotniczego w Polsce.
Po wojnie pozostał w Anglii, w maju 1945 roku został kierownikiem warsztatów polskiej firmy Aeromechano Ltd. oraz z inż. R. Michałkiewiczem założył firmę Stewart Plastics Ltd. zajmującą się pro­dukcją przedmiotów z tworzyw sztucznych. W 1947 roku rozpoczął pracę w firmie Sir George Godfrey and Partners Ltd, gdzie objął stanowisko głównego konstruktora. Po przejęciu w 1976 roku firmy przez koncern Howden Group pracował dalej jako konsultant. W 1987 roku zakończył pracę zawodową i przeszedł na emeryturę.
Jerzy Płoszajski był aktywnym członkiem: Stowarzyszenia Techników Polskich w Wielkiej Brytanii (od założenia w 1940 roku), członkiem wieczystym Instytutu Polskiego i Muzeum im. gen. Sikorskiego, członkiem Zjednoczenia Polskiego, POSK-u oraz Towarzystwa Popierania Nauki Polskiej. Był członkiem (do końca istnienia Stowarzyszenia Lotników Polskich - obecnie Fundacja). W okresie pracy zawodowej był członkiem Royal Aeronautical Society (Królewskiego Towarzystwa Aeronautycznego) i Society for Nautical Research (Towarzystwo Badań Nautycznych). Współpracował z Muzeum Techniki, dostarczał informacje do Słownika Biograficznego Techników Polskich i Instytutu Historii i Nauk PAN. Był autorem dwutomowej publikacji pt. "Technicy lotnictwa polskiego na Zachodzie 1939-46".
Życie prywatne.
Był żonaty z Frances Nancy z domu Treasure i miał pięcioro dzieci: Zo­fię, Marię, Margaret, Antoniego i Teresę.

</doc>
<doc id="1121004" url="https://pl.wikipedia.org/wiki?curid=1121004" title="Muzeum Lotnictwa w Krakowie">
Muzeum Lotnictwa w Krakowie



</doc>
<doc id="1121005" url="https://pl.wikipedia.org/wiki?curid=1121005" title="Fitka">
Fitka

Fitka (bieda, fiutka, dziod, pitucha) – prosta zupa jarzynowa, wywar jarzynowy, gotowany bez mięsa na bazie ziemniaków, marchwi, pietruszki lub pasternaku, selera. Pierwotnie w jej skład wchodziły jarzyny i woda, obecnie spotyka się fitkę okraszoną przesmażoną słoniną. Do fitki można również dodać ugotowaną osobno kiszoną kapustę. Charakterystyczna dla Zagłębia Dąbrowskiego, ale znana również na pograniczu Małopolski i Górnego Śląska. 
Fitka była szybką do przygotowania zupą podawaną na wsi w dni powszednie. 
Fitka z Lelowic.
Zupa wpisana na listę produktów tradycyjnych województwa małopolskiego. 
Fitka kazimierska.
Zupa wpisana na listę produktów tradycyjnych województwa świętokrzyskiego. 

</doc>
<doc id="1121008" url="https://pl.wikipedia.org/wiki?curid=1121008" title="Georg Carius">
Georg Carius



</doc>
<doc id="1121010" url="https://pl.wikipedia.org/wiki?curid=1121010" title="Pancota">
Pancota



</doc>
<doc id="1121011" url="https://pl.wikipedia.org/wiki?curid=1121011" title="Alemao">
Alemao



</doc>
<doc id="1121012" url="https://pl.wikipedia.org/wiki?curid=1121012" title="Rygiel elektromagnetyczny">
Rygiel elektromagnetyczny



</doc>
<doc id="1121013" url="https://pl.wikipedia.org/wiki?curid=1121013" title="Insuratei">
Insuratei



</doc>
<doc id="1121014" url="https://pl.wikipedia.org/wiki?curid=1121014" title="Csabaszabadi">
Csabaszabadi

Csabaszabadi – wieś i gmina w południowo-zachodniej części Węgier, w pobliżu miasta Békéscsaba.
Miejscowość leży na obszarze tzw. Kraju Zacisańskiego (węg. "Tiszántúl"), będącego częścią Wielkiej Niziny Węgierskiej. Administracyjnie należy do powiatu Békéscsaba, wchodzącego w skład komitatu Békés i jest jedną z jego 5 gmin.

</doc>
<doc id="1121016" url="https://pl.wikipedia.org/wiki?curid=1121016" title="Doboz">
Doboz

Doboz – wieś i gmina w południowo-zachodniej części Węgier, w pobliżu miasta Békéscsaba.
Położenie.
Miejscowość leży na obszarze tzw. Kraju Zacisańskiego (węg. "Tiszántúl"), będącego częścią Wielkiej Niziny Węgierskiej. Administracyjnie należy do powiatu Békéscsaba, wchodzącego w skład komitatu Békés i jest jedną z jego 5 gmin.

</doc>
<doc id="1121017" url="https://pl.wikipedia.org/wiki?curid=1121017" title="Kétsoprony">
Kétsoprony

Kétsoprony – wieś i gmina w południowo-wschodniej części Węgier, w pobliżu miasta Békéscsaba.
Miejscowość leży na obszarze tzw. Kraju Zacisańskiego (węg. "Tiszántúl"), będącego częścią Wielkiej Niziny Węgierskiej. Administracyjnie należy do powiatu Békéscsaba, wchodzącego w skład komitatu Békés i jest jedną z jego 5 gmin.

</doc>
<doc id="1121019" url="https://pl.wikipedia.org/wiki?curid=1121019" title="Telekgerendás">
Telekgerendás

Telekgerendás – wieś i gmina w południowo-wschodniej części Węgier, w pobliżu miasta Békéscsaba.
Miejscowość leży na obszarze tzw. Kraju Zacisańskiego (węg. "Tiszántúl"), będącego częścią Wielkiej Niziny Węgierskiej. Administracyjnie należy do powiatu Békéscsaba, wchodzącego w skład komitatu Békés i jest jedną z jego 5 gmin.

</doc>
<doc id="1121020" url="https://pl.wikipedia.org/wiki?curid=1121020" title="Telekgerendas">
Telekgerendas



</doc>
<doc id="1121021" url="https://pl.wikipedia.org/wiki?curid=1121021" title="Ketsoprony">
Ketsoprony



</doc>
<doc id="1121023" url="https://pl.wikipedia.org/wiki?curid=1121023" title="Gross-Iser">
Gross-Iser



</doc>
<doc id="1121026" url="https://pl.wikipedia.org/wiki?curid=1121026" title="Notoryctes typhlops">
Notoryctes typhlops



</doc>
<doc id="1121033" url="https://pl.wikipedia.org/wiki?curid=1121033" title="Andrzej Samulowski">
Andrzej Samulowski



</doc>
<doc id="1121038" url="https://pl.wikipedia.org/wiki?curid=1121038" title="THW Kiel">
THW Kiel

THW Kiel – niemiecki męski klub piłki ręcznej z Kilonii, powstały w 1904. Występuje w Bundeslidze, mecze w roli gospodarza rozgrywa w Sparkassen-Arenie.
Historia.
THW Kiel jest najbardziej utytułowanym niemieckim klubem piłki ręcznej. Zdobyło 20 mistrzostw Niemiec, 10 Pucharów Niemiec i dziewięć Superpucharów Niemiec. W tabeli wszech czasów Bundesligi THW Kiel zajmuje 1. miejsce z bilansem 944 zwycięstw, 107 remisów i 341 porażek w ciągu 50 sezonów (przez więcej sezonów w Bundeslidze występowało tylko VfL Gummersbach). Do największych sukcesów drużynę z Kilonii prowadzili trenerzy: Zvonimir Serdarušić, który był szkoleniowcem w latach 1993–2008, oraz Alfreð Gíslason, który objął zespół w 2008.
Klub z Kilonii trzykrotnie wygrał też Ligę Mistrzów. W sezonie 2006/2007 pokonał w rozegranym 22 i 29 kwietnia 2007 dwumeczu finałowym SG Flensburg-Handewitt (28:28; 29:27). W sezonie 2009/2010 wygrał w rozegranym 30 maja 2010 finale z hiszpańską FC Barceloną (36:34). W sezonie 2011/2012 zwyciężył w rozegranym 27 maja 2012 spotkaniu finałowym z hiszpańskim Atlético Madryt (26:21). Ponadto THW Kiel jeszcze czterokrotnie grało w finale Ligi Mistrzów.
Na arenie międzynarodowej klub osiągał również inne sukcesy. Trzykrotnie triumfował w Pucharze EHF (1997/1998, 2001/2002 i 2003/2004) i raz zdobył Superpuchar Europy, pokonując 21 października 2007 słoweńskie RK Celje (38:34). W 2011 zdobył Super Globe, wygrywając w finale z hiszpańskim BM Ciudad Real (28:25).
Klub zastrzegł numer 2, z którym występował Szwed Magnus Wislander. W THW Kiel grali Polacy: Marek Panas, Daniel Waszkiewicz i Piotr Przybecki.
Kadra w sezonie 2022/2023.
Opracowano na podstawie materiału źródłowego:

</doc>
<doc id="1121044" url="https://pl.wikipedia.org/wiki?curid=1121044" title="Pisz (jezioro)">
Pisz (jezioro)

Pisz – jezioro w woj. warmińsko-mazurskim, w pow. olsztyńskim, w gminie Barczewo w pobliżu wsi Tumiany, leżące na terenie Pojezierza Olsztyńskiego.
Powierzchnia zwierciadła wody według różnych źródeł wynosi od 205,0 ha do 208,6 ha lub 228 ha.
Zwierciadło wody położone jest na wysokości 112,8 m n.p.m. Średnia głębokość jeziora wynosi 5,1 m, natomiast głębokość maksymalna 25,2 m.
W oparciu o badania przeprowadzone w 2001 roku wody jeziora zaliczono do III klasy czystości.
Jezioro o urozmaiconej linii brzegowej, z dużą wyspą (19 ha). Brzegi w większości wysokie, pagórkowate, częściowo zalesione. Z jeziora wypływa rzeka Pisa Warmińska, od południowego wschodu wpada rzeka Dadaj (z jeziora Tumiańskiego). W części zachodniej połączenie z kanałem z jezior Orzyc i Orzyc Mały.
Hydronimia.
Nazwę Pisz wprowadzono urzędowo w 1949 roku, zastępując niemieckie dwie nazwy jeziora – "Klein Wadang See" i "Pissa See". W 2006 roku nazwę Pisz potwierdziła Komisja Nazw Miejscowości i Obiektów Fizjograficznych w wykazie hydronimów. W różnych publikacjach i na mapach topograficznych jezioro to występuje pod nazwą "Pisa" lub "Pissa".

</doc>
<doc id="1121046" url="https://pl.wikipedia.org/wiki?curid=1121046" title="Never Say Never">
Never Say Never

Never Say Never - drugi studyjny album piosenkarki R&amp;B Brandy Norwood, wydany w 1998 roku wydany przez Atlantic Records. W USA album rozszedł się w czterech milionach egzemplarzy, a na świecie w dziewięciu. Wydane zostały z niego cztery single: "The Boy Is Mine", "Have You Ever", "Top of the World" i "Almost Doesn't Count".

</doc>
<doc id="1121047" url="https://pl.wikipedia.org/wiki?curid=1121047" title="Kopalnie i Zakłady Przetwórcze Siarki Siarkopol">
Kopalnie i Zakłady Przetwórcze Siarki Siarkopol

Kopalnie i Zakłady Przetwórcze Siarki „Siarkopol” – przedsiębiorstwo z siedzibą w Tarnobrzegu, zajmujące się dawniej wydobyciem siarki i jej przetwórstwem. Obecnie prowadzi sprzedaż przetworów siarkowych, nawozów rolniczych, nawozów ogrodniczych oraz samej siarki. Zajmuje się także usługami w zakresie obrotu i dystrybucji energii elektrycznej, gazu oraz sprężonego powietrza na terenie zabudowy przemysłowej, znajdującej się na obszarze miasta Tarnobrzeg i gminy Nowa Dęba. Wykonuje również usługi w laboratorium Kontroli Jakości i Ochrony Środowiska w tym badania składu chemicznego nawozów i surowców mineralnych, badania fizykochemiczne i chemiczne siarki, badania chemiczne próbek wód i ścieków.
Nazwa „Siarkopol” pojawia się w nazwach grupy przedsiębiorstw wydobywających i przetwarzających siarkę tarnobrzeską i powiązanych historycznie przez wielokrotne przekształcenia organizacyjne.
W latach siedemdziesiątych XX w., działający od 1954 roku Siarkopol, mający zakłady głównie w rejonie Tarnobrzega stał się jednym z największych przedsiębiorstw na świecie produkujących i przetwarzających siarkę.
W 1985 r. Kopalnie i Zakłady Przetwórcze Siarki „Siarkopol” zostały wyróżnione wpisem do „Księgi zasłużonych dla województwa tarnobrzeskiego”.
Po drastycznym spadku cen siarki w latach 90. XX wieku, Siarkopol zaczął upadać. W 2001 r. KiZPS w Tarnobrzegu zakończył wydobycie siarki rodzimej i w wyniku restrukturyzacji wyodrębniono podmioty gospodarcze:
Siarkę rodzimą wydobywa, jako jedyne przedsiębiorstwo na świecie, działające od 1967 roku Kopalnie i Zakłady Chemiczne Siarki „Siarkopol” w Grzybowie w kopalni „Osiek” w Osieku.

</doc>
<doc id="1121048" url="https://pl.wikipedia.org/wiki?curid=1121048" title="Przetoki tętnic wieńcowych">
Przetoki tętnic wieńcowych

Przetoki tętnic wieńcowych (malformacje tętniczo-żylne naczyń wieńcowych, ang. coronary arterial fistulas, CAF) – rzadkie nieprawidłowości krążenia wieńcowego, polegające na występowaniu połączenia między tętnicami wieńcowymi a jamami serca albo dużymi naczyniami. Większość przetok tętnic wieńcowych jest wrodzonych, chociaż mogą być również pochodzenia jatrogennego.
Epidemiologia.
CAF są rzadkimi wadami, zwykle izolowanymi. Dokładna częstość nie jest znana. Większość przetok jest wrodzona, chociaż niekiedy powstają jatrogennie jako powikłanie operacji kardiochirurgicznych, takich jak wymiana zastawki, pomostowanie tętnic wieńcowych albo powtarzane biopsje mięśnia sercowego.
Rozpoznanie.
Wady tego typu mogą być wykryte w EKG i zdjęciu rentgenowskim klatki piersiowej. Badanie USG (2D i kolorowy Doppler) są pomocne w wykazaniu poszerzenia naczynia i miejsca przecieku, ale trudno przy ich pomocy określić relacje anatomiczne wady. MRI może potwierdzić rozpoznanie. Główną techniką diagnostyczną jest angiografia.
Leczenie.
Leczenie wrodzonych przetok tętnic wieńcowych powinno obejmować pacjentów z objawami klinicznymi niedokrwienia mięśnia sercowego. Zamykane są one z reguły za pomocą tzw. koili wprowadzanych cewnikiem z dostępu z tętnicy lub żyły udowej.

</doc>
<doc id="1121049" url="https://pl.wikipedia.org/wiki?curid=1121049" title="Miles Vorkosigan">
Miles Vorkosigan

Miles Naismith Vorkosigan – główny bohater "Sagi Vorkosiganów", cyklu powieści science fiction amerykańskiej pisarki Lois McMaster Bujold.
Z urodzenia arystokrata z planety Barrayar, tytularny Lord Vorkosigan, syn księcia Arala Vorkosigana i Cordelii z domu Naismith. Oprócz oficjalnego życia, ma także drugą twarz – jest samozwańczym admirałem kosmicznej armii najemników, zwanej "Flotą Dendarii". Godzi te dwa oblicza, będąc oficjalnie agentem barrayarskiego wywiadu.
Cordelia będąc w ciąży z Milesem, została porażona toksycznym gazem. Lecząc się ze skutków ataku, poddana została teratogennej terapii, na skutek której nieodwracalnym zmianom uległ kościec małego Milesa. Tylko natychmiastowe umieszczenie w replikatorze macicznym (rodzaj inkubatora) uratował mu życie. Jeszcze przed porodem, replikator z Milesem został porwany i stał się przynętą, dzięki której miała rozstrzygnąć się barrayarska wojna domowa. Na szczęście ocaliła go komandoska akcja Cordelii. Historia ta jest opisana w tomie "Barrayar". Miles rodzi się jako karzeł z wyjątkowo kruchymi kośćmi, i na rodzinnej zacofanej planecie jest czasem brany za mutanta.
Po raz pierwszy pojawia się na ostatnich kartach powieści "Barrayar" jako pięciolatek. Późniejsze losy Milesa, opisują następne tomy sagi. Miles, jako admirał Naismith, rekompensuje swoją mierną kondycję fizyczną wyjątkową ambicją i aktywnością. Dowodząc najemnikami okazuje dużą zaradność, przebiegłość i zdolności przywódcze. W kolejnych tomach sagi pojawia się także klon Milesa – Mark.

</doc>
<doc id="1121051" url="https://pl.wikipedia.org/wiki?curid=1121051" title="THW Kilonia">
THW Kilonia



</doc>
<doc id="1121052" url="https://pl.wikipedia.org/wiki?curid=1121052" title="Barrayar">
Barrayar



</doc>
<doc id="1121053" url="https://pl.wikipedia.org/wiki?curid=1121053" title="Volkswagen Neeza">
Volkswagen Neeza

Volkswagen Neeza – prototypowy samochód osobowy Volkswagena zaprezentowany na salonie samochodowym w Pekinie w 2006 roku. Pojazd rozmiarami przypomina dużego SUV-a. 4 sierpnia 2007 Volkswagen zapowiedział, że rozpocznie jego produkcję w roku 2009. Najpierw ma on być sprzedawany w Chinach, potem być może trafi także do Europy.
Nazwa modelu nawiązuje do Ne-zhy, postaci z chińskiej historii.

</doc>
<doc id="1121056" url="https://pl.wikipedia.org/wiki?curid=1121056" title="Ewa Drozd">
Ewa Drozd

Ewa Drozd z domu Wierzbowska (ur. 8 października 1963 w Stąporkowie) – polska polityk, samorządowiec i pedagog, posłanka na Sejm VI, VII i VIII kadencji.
Życiorys.
Jest córką Michała i Leokadii. Ukończyła studia z zakresu pedagogiki pracy socjalnej na Wydziale Pedagogiki Wyższej Szkoły Pedagogicznej (magister pedagogiki). Odbyła studia podyplomowe w Państwowej Wyższej Szkole Zawodowej w Legnicy (zarządzanie w oświacie). W 1985 podjęła pracę w przedszkolu nr 20 w Głogowie. W 1993 awansowała na wicedyrektora placówki, a rok później na jej dyrektora. W 2001 przystąpiła do Platformy Obywatelskiej, wchodziła w skład zarządu regionu i rady regionu tej partii w województwie dolnośląskim, a także w skład krajowej komisji rewizyjnej. W 2006 została wybrana do sejmiku województwa dolnośląskiego III kadencji.
W przedterminowych wyborach parlamentarnych w 2007 została wybrana do Sejmu, startując z 2. miejsca listy PO w okręgu wyborczym nr 1 (Legnica). Uzyskała 19 908 głosów, co dało jej drugie miejsce wśród kandydatów swojej partii i czwarte w całym okręgu.
W wyborach parlamentarnych w 2011 ponownie wybrano ją do Sejmu, uzyskała 14 205 głosów (ponownie drugie miejsce wśród kandydatów swojej partii i czwarte w całym okręgu).
W 2015 straciła prawo jazdy za jazdę z prędkością 103 km/h na obszarze zabudowanym.
W wyborach w 2015 z powodzeniem ubiegała się o reelekcję, otrzymując 16 312 głosów. W Sejmie VIII kadencji została członkinią Komisji Polityki Społecznej i Rodziny oraz Komisji Ustawodawczej. W wyborach w 2019 nie została wybrana na kolejną kadencję.

</doc>
<doc id="1121062" url="https://pl.wikipedia.org/wiki?curid=1121062" title="Al-Nassr">
Al-Nassr

Al-Nassr (ar. النصر) – saudyjski klub piłkarski, mający siedzibę w mieście Rijad.
Historia.
Al-Nasr został założony w 1955 roku przez grupę czterech przyjaciół: braci Huseina i Zeina Al-Ja'ba oraz ich dwóch przyjaciół ze szkoły Alego Al-Owaisa i Abdullaha Al-Nazhana. 
Do 1960 roku zespół posiadał status amatorski i w tamtym roku oficjalnie uznano go jako profesjonalny. W tym czasie prezesem klubu został książę Abdulrahman Al-Saud. Do kolorów klubowych dodał niebieski, a do herbu klubowego mapę Półwyspu Arabskiego.
Al-Nasr rozpoczął rozgrywki na poziomie drugiej ligi. W 1963 roku był już zespołem pierwszoligowym, a swój pierwszy tytuł mistrza kraju wywalczył w 1976 roku. Jest jedynym mistrzem Arabii Saudyjskiej, który rozpoczynał grę na drugim poziomie rozgrywek. Al-Hilal (Rijad), Ittihad FC, Al-Ahli Dżudda, Al-Shabab i Al-Wahda od początku są zespołami saudyjskiej ekstraklasy.
Na przełomie wieków klub przeżywał gorsze czasy. Od 1998 roku nie wywalczył mistrzostwa kraju, a ostatni piłkarz z tzw. złotej generacji Fahad Al-Herafy zakończył karierę w 2000 roku po Klubowym Pucharze Świata 2000 po porażce 1:3 z Realem Madryt. Natomiast szef klubu, Al-Saud zmarł w 2005 roku. W 2008 roku drużyna ponownie zaczęła odnosić sukcesy. W sezonie 2014/2015 klub obronił mistrzostwo kraju.
30 grudnia 2022 roku klub ogłosił podpisanie kontraktu z Cristiano Ronaldo. Portugalski piłkarz podpisał umowę do czerwca 2025 roku, o wartości 200 mln euro za sezon. 

</doc>
<doc id="1121064" url="https://pl.wikipedia.org/wiki?curid=1121064" title="Al-Nassr Rijad">
Al-Nassr Rijad



</doc>
<doc id="1121065" url="https://pl.wikipedia.org/wiki?curid=1121065" title="Al-Nasr Rijad">
Al-Nasr Rijad



</doc>
<doc id="1121069" url="https://pl.wikipedia.org/wiki?curid=1121069" title="Bélmegyer">
Bélmegyer

Bélmegyer – wieś i gmina w południowo – zachodniej części Węgier, w pobliżu miasta Békés.
Miejscowość leży na obszarze tzw. Kraju Zacisańskiego (węg. "Tiszántúl"), będącego częścią Wielkiej Niziny Węgierskiej. Administracyjnie należy do powiatu Békés, wchodzącego w skład komitatu Békés i jest jedną z jego gmin.

</doc>
<doc id="1121070" url="https://pl.wikipedia.org/wiki?curid=1121070" title="Csárdaszállás">
Csárdaszállás

Csárdaszállás – wieś i gmina w południowo-wschodniej części Węgier, w pobliżu miasta Békés.
Miejscowość leży na obszarze tzw. Kraju Zacisańskiego (węg. "Tiszántúl"), będącego częścią Wielkiej Niziny Węgierskiej. Administracyjnie należy do powiatu Békés, wchodzącego w skład komitatu Békés i jest jedną z jego gmin.

</doc>
<doc id="1121071" url="https://pl.wikipedia.org/wiki?curid=1121071" title="Hunya">
Hunya

Hunya – wieś i gmina w południowo-zachodniej części Węgier, w pobliżu miasta Békés.
Miejscowość leży na obszarze tzw. Kraju Zacisańskiego (węg. "Tiszántúl"), będącego częścią Wielkiej Niziny Węgierskiej. Administracyjnie należy do powiatu Békés, wchodzącego w skład komitatu Békés i jest jedną z jego gmin.

</doc>
<doc id="1121073" url="https://pl.wikipedia.org/wiki?curid=1121073" title="Kamut">
Kamut

Kamut – wieś i gmina w południowo-zachodniej części Węgier, w pobliżu miasta Békés.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Békés, wchodzącego w skład komitatu Békés i jest jedną z jego gmin.

</doc>
<doc id="1121074" url="https://pl.wikipedia.org/wiki?curid=1121074" title="Köröstarcsa">
Köröstarcsa

Köröstarcsa – wieś i gmina w południowo-zachodniej części Węgier, w pobliżu miasta Békés.
Położenie.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Békés, wchodzącego w skład komitatu Békés i jest jedną z jego gmin.

</doc>
<doc id="1121076" url="https://pl.wikipedia.org/wiki?curid=1121076" title="Murony">
Murony

Murony – wieś i gmina w południowo-zachodniej części Węgier, w pobliżu miasta Békés.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Békés, wchodzącego w skład komitatu Békés i jest jedną z jego gmin.

</doc>
<doc id="1121078" url="https://pl.wikipedia.org/wiki?curid=1121078" title="Tarhos">
Tarhos

Tarhos – wieś i gmina w południowo-zachodniej części Węgier, w pobliżu miasta Békés.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Békés, wchodzącego w skład komitatu Békés i jest jedną z jego gmin.

</doc>
<doc id="1121083" url="https://pl.wikipedia.org/wiki?curid=1121083" title="Újkígyós">
Újkígyós

Újkígyós – wieś i gmina w południowo - wschodniej części Węgier, w pobliżu miasta Békéscsaba.
Położenie.
Miejscowość leży na obszarze tzw. Kraju Zacisańskiego (węg. "Tiszántúl"), będącego częścią Wielkiej Niziny Węgierskiej. Administracyjnie należy do powiatu Békéscsaba, wchodzącego w skład komitatu Békés i jest jedną z jego 5 gmin.

</doc>
<doc id="1121085" url="https://pl.wikipedia.org/wiki?curid=1121085" title="Szabadkígyós">
Szabadkígyós

Szabadkígyós – wieś i gmina w południowo-zachodniej części Węgier, w pobliżu miasta Békéscsaba.
Położenie.
Miejscowość leży na obszarze tzw. Kraju Zacisańskiego (węg. "Tiszántúl"), będącego częścią Wielkiej Niziny Węgierskiej. Administracyjnie należy do powiatu Békéscsaba, wchodzącego w skład komitatu Békés i jest jedną z jego 5 gmin.

</doc>
<doc id="1121086" url="https://pl.wikipedia.org/wiki?curid=1121086" title="Grethe Gerda Kornstädt">
Grethe Gerda Kornstädt



</doc>
<doc id="1121087" url="https://pl.wikipedia.org/wiki?curid=1121087" title="Pacyfikacja Małopolski Wschodniej">
Pacyfikacja Małopolski Wschodniej

Pacyfikacja Małopolski Wschodniej (nazywana także policyjną akcją represyjną) – represyjna akcja pacyfikacyjna, motywowana akcjami sabotażowymi Ukraińskiej Organizacji Wojskowej skierowana faktycznie przeciwko ludności ukraińskiej w Rzeczypospolitej i jej organizacjom społecznym, na zasadzie odpowiedzialności zbiorowej, przeprowadzona przez polskie władze administracyjne, policję i wojsko na rozkaz ówczesnego premiera – Józefa Piłsudskiego w 1930 roku, w trakcie kampanii wyborczej przed wyborami do Sejmu w 1930 (tzw. „wybory brzeskie”), a więc w czasie gdy nie obradował Sejm RP. Rozpoczęła się 16 września 1930, trwała do 30 listopada 1930, a objęła co najmniej 450 wsi w 16 powiatach.
Tło historyczne.
Po przegranej wojnie polsko-ukraińskiej w 1920 część byłych oficerów Ukraińskiej Armii Halickiej utworzyła Ukraińską Organizację Wojskową. Do jej celów należała zbrojna walka o utworzenie niezależnego państwa ukraińskiego poprzez oderwanie od państwa polskiego terenów b. Galicji Wschodniej. W 1929 UWO weszła w skład Organizacji Ukraińskich Nacjonalistów.
W 1924 w czasie II rządów Grabskiego rozpoczęła się polonizacja ludności ukraińskiej polegająca na usunięciu języka ukraińskiego (który miano nazywać też ruskim) ze wszystkich instytucji państwowych. Lex Grabski autorstwa Stanisława Grabskiego posłużyła do likwidacji szkolnictwa ukraińskiego i wywołała duży opór społeczeństwa ukraińskiego oraz niektórych polityków polskich. Skutkiem wejścia ustawy w życie był gwałtowny wzrost liczby szkół dwujęzycznych w Galicji oraz polskojęzycznych na Wołyniu, połączony ze spadkiem szkół z ukraińskim językiem nauczania. W praktyce w szkołach dwujęzycznych podstawowym wykorzystywanym językiem był polski
Od lipca do końca listopada 1930 roku w ramach tzw. drugiego wystąpienia UWO doszło do 191 akcji sabotażowych (172 dotyczyły zabudowań prywatnych, a 19 – państwowych). Najwięcej akcji sabotażowych w tym okresie wystąpiło w województwie tarnopolskim – 90, natomiast w pozostałych następująco: lwowskim – 67, stanisławowskim – 34. Według sprawozdań policji między lipcem a październikiem 1930 dokonanych zostało 186 aktów terroru: 1 napad na ambulans pocztowy, 8 sabotaży na torach, 14 na liniach energetycznych i telefonicznych (zwalanie słupów), 155 podpaleń mienia (w dużej mierze stogi siana, zabudowania gospodarcze), 8 usiłowań. Zamachy te w Małopolsce Wschodniej nieco zmalały w 1930, władze wiązały to z sukcesem przeprowadzonej akcji represyjnej. Przeważająca większość akcji sabotażowych polegała na podpaleniu stogów siana i innych zabudowań gospodarczych. W przeciwieństwie do poprzednich wystąpień UWO nie stosowano przemocy wobec ludzi.
Akcja sabotażowa przeprowadzona przez OUN w początkowym stadium pozostała bez reakcji ze strony legalnych organizacji ukraińskich.
Akcja pacyfikacyjna.
Cel akcji.
Podstawowym celem akcji było powstrzymanie zamachów UWO w Małopolsce Wschodniej poprzez demonstrację siły państwa wobec ludności ukraińskiej. Według Karola Grunberga i Bolesława Sprengela wobec ówczesnej sytuacji i ciągłego zagrożenia dla ludności polskiej "„rząd nie mógł być bezczynny”". Zdaniem Andrzeja Ajnekiela innym celem było zademonstrowanie ludności ukraińskiej siły państwa polskiego oraz osłabienie ukraińskiego życia społecznego, gospodarczego, a według S. Yekelchyka także kulturalnego. Paul Robert Magocsi jest zdania, iż celem akcji było zdławienie sabotażowej działalności OUN.
Preludium.
Państwo polskie już wcześniej rozpracowywało skutecznie działalność sabotażową OUN. 29 sierpnia 1929 roku dokonano małej akcji śledczej w Małopolsce Wschodniej, podczas której przeprowadzono rewizje, aresztowano 18 członków sztabu OUN i znaleziono dowody obciążające, m.in. plany obiektów (w tym dworców) przewidywanych do zaatakowania. 31 sierpnia tego roku podczas kolejnych rewizji znaleziono 34 kilogramy materiałów wybuchowych.
Decyzję w sprawie akcji pacyfikacyjnej podjął osobiście marszałek Józef Piłsudski, pełniący funkcję premiera. Uznając, że sabotażowe akcje ukraińskie nie są przejawem dążeń powstańczych, nakazał podjęcie działań o charakterze policyjno-represyjnym ministrowi spraw wewnętrznych Felicjanowi Składkowskiemu:
Składkowski natomiast zlecił przygotowanie akcji władzom województw: lwowskiego, stanisławowskiego i tarnopolskiego, natomiast na dowódcę całej akcji wyznaczył lwowskiego komendanta wojewódzkiego Policji Państwowej – Czesława Grabowskiego. Przed samym rozpoczęciem akcji aresztowano około 130 działaczy ukraińskich, w tym kilkudziesięciu byłych posłów.
Pierwsze działania podjęto, kierując w dniach 14 do 16 września do kilku wsi województwa lwowskiego oddziały 14 Pułku Ułanów Jazłowieckich. Plan akcji omówiono 18 września na naradzie komendantów policji w Rohatynie. Do policyjnej akcji pacyfikacyjnej (od 20 do 29 września) użyto 17 kompanii policyjnych, po 60 policjantów każda: 9 kompanii ze szkoły policyjnej w Mostach Wielkich, 3 kompanie z województwa lwowskiego, 2 1/2 kompanii z województwa stanisławskiego oraz 2 1/2 kompanii z województwa tarnopolskiego (w sumie 1041 policjantów i oficerów). Główne operacje oddziałów wojskowych miały miejsce w pierwszej połowie października. W sumie akcja objęła:
Przebieg akcji.
Akcję przeprowadzono w trzech etapach:
Pacyfikacja polegała na przeprowadzaniu rewizji w budynkach mieszkalnych oraz siedzibach ukraińskich organizacji (również Ukraińskiej Cerkwi Greckokatolickiej), połączonych z niszczeniem budynków i mienia ruchomego, pobiciami oraz aresztowaniami. Zamknięto również trzy gimnazja ukraińskie (w Rohatynie, Drohobyczu i Stanisławowie) i gimnazjum państwowe z ukraińskim językiem wykładowym w Tarnopolu, oraz szkołę powszechną we Lwowie (we Lwowie ograniczono również ilość klas w gimnazjum ukraińskim).
Zdelegalizowano młodzieżową organizację skautową „Płast”, 10 września aresztowano 5 posłów UNDO.
Wojsko wysyłano tylko tam, gdzie Ukraińcy w dalszym ciągu występowali ze swoimi metodami terroru, gwałtu, podpaleń czy bicia ludności polskiej. Zwykle były to szwadrony kawalerii.
Pacyfikację przeprowadzano w ten sposób, że najpierw otaczano wieś, następnie wzywano sołtysa lub wójta. Informowano go o celu działań i żądano wydania ukrywanej broni oraz materiałów wybuchowych. Wszyscy mieszkańcy musieli pozostać w swoich zabudowaniach. Potem u osób podejrzanych przeprowadzano rewizję połączoną ze zrywaniem podłóg i poszycia dachów. Przy okazji demolowano pomieszczenia i niszczono mienie, w tym również artykuły spożywcze. W razie odmowy wydania kluczy wyłamywano zamki i drzwi.
Podczas rewizji stosowano przemoc fizyczną, i karę publicznej chłosty. Dodatkową karą było nakładanie na wsie kontrybucji i kwaterowanie we wsiach szwadronów kawalerii, które mieszkańcy musieli utrzymywać. Polskie dane dowodzą, że podczas pacyfikacji nie oddano ani jednego strzału i nie zanotowano ani jednego wypadku śmierci. Według ukraińskich źródeł od pobicia zmarło od 7 do 35 osób.
Druga fala aresztowań ukraińskich działaczy społecznych rozpoczęła się w październiku, aresztowano wówczas także przewodniczącego legalnej partii UNDO – Dmytro Łewyckiego.
W sumie podczas akcji (według informacji dla sejmowej komisji budżetowej ministra spraw wewnętrznych Felicjana Sławoj-Składkowskiego z 9 stycznia 1931) zatrzymano 1739 osób, z czego wypuszczono 569, a 1143 przekazano do dyspozycji sądów. Tylko 25-30% oskarżonych otrzymało niewielkie wyroki, pozostałych uniewinniono. W czasie rewizji ujawniono 1287 sztuk broni długiej, 566 rewolwerów, 398 bagnetów, 31 granatów, kilkadziesiąt metrów lontu oraz 99,8 kg materiałów wybuchowych.
Późniejsze polskie działania represyjne i zapobiegawcze kolejnym aktom terroru ujawniły, że także niektórzy działacze UNDO, Płastu, Łuha, jak i liczni uczniowie ukraińskich szkół byli zaangażowani w działania terrorystyczne. W wyniku akcji represyjnej rozwiązano 29 stowarzyszeń "Łuh", 21 stowarzyszeń "Sokił", 24 stowarzyszenia „Proswity”, 1 kooperatywę i 2 inne stowarzyszenia. Ludność ukraińska, samorzutnie rozwiązała dodatkowo 17 "Łuhów", 19 "Sokiłów", 25 "Proswit", 7 kooperatyw i 2 inne stowarzyszenia.
Efekty akcji.
Efektem akcji było doraźne ograniczenie ukraińskich akcji terrorystycznych przeprowadzanych przez OUN, ale także, tak jak zaplanowała OUN, trwałe zantagonizowanie ludności ukraińskiej i państwa polskiego. Na arenie międzynarodowej OUN zdobyła rozgłos, oraz uzyskała możliwość zdobywania funduszy organizacyjnych od emigrantów ukraińskich w wielu krajach Europy oraz Ameryki Północnej. Uzyskała też zwiększenie dofinansowania ze strony rządów Niemiec i Litwy.
Napięcie w stosunkach polsko-ukraińskich eskalowały ukraińskie czasopisma nacjonalistyczne. Gazeta nacjonalistyczna „Rozbudowa naciji” apelowała do narodu ukraińskiego słowami następującymi:
Z drugiej strony jednak, część działaczy ukraińskich skrytykowała metody, jakimi posługiwała się OUN (np. petlurowcy, część UNDO).
Reperkusje międzynarodowe.
Za granicą wszczęto kampanię antypolską w prasie. Wydatne wsparcie w tej kwestii udzielili Niemcy. Za ich pieniądze sfinansowano tzw. „czarną księgę” wydaną w kilku językach mającą świadczyć o „polskim barbarzyństwie”. Działacze ukraińscy w Nowym Jorku nawoływali mocarstwa i Ligę Narodów do wysłania do Małopolski międzynarodowej komisji śledczej. W grudniu 1930 r. troje ukraińskich posłów do Sejmu: Milena Rudnycka, Wasyl Panejko i Ołeksa Jaworowśkyj, wysłało skargę do Ligi Narodów, a Ukraińska Reprezentacja Parlamentarna wysłała także do Ligi Narodów petycję proszącą o rozpatrzenie metod stosowanych przez władze polskie wobec mniejszości ukraińskiej.
Polska broniła się przed zarzutami wskazując, że traktat o ochronie mniejszości oprócz przywilejów nakłada na nie obowiązek lojalności. Przedstawiono też dowody, że pacyfikację wywołali sami Ukraińcy swoją akcją przeciw ludności polskiej i państwu polskiemu, a zastosowane przez nich metody przerosły to co propaganda zarzucała Polsce.
Liga Narodów, po zbadaniu sprawy (na wniosek złożony przez Ukraińców), 30 stycznia 1932 powzięła uchwałę stwierdzającą, że „Polska nie prowadzi przeciwko Ukraińcom polityki prześladowań i gwałtów” i że „pacyfikację” wywołali sami Ukraińcy przez swoją „akcję rewolucyjną” przeciwko państwu polskiemu. Społeczeństwo polskie w większości (poza socjalistami), oceniło pacyfikację zgodnie jako przykrą, ale nieuniknioną koniecznością państwową.

</doc>
<doc id="1121088" url="https://pl.wikipedia.org/wiki?curid=1121088" title="Christian Klosmann">
Christian Klosmann

Christian Klosmann (ur. 28 maja 1697, zm. 24 kwietnia 1774) – burmistrz i polityk toruński.
Był synem Christiana, kupca toruńskiego i Christiny z domu Stadtländer. Klosmann od 1709 uczęszczał do toruńskiego Gimnazjum Akademickiego, w 1716 zapisał się na uniwersytet w Jenie, potem od zimy 1718 kontynuował naukę na uczelni w Lipsku, zgłębiając zwłaszcza prawo. Po studiach wrócił do Polski zostając sekretarzem hetmana polnego litewskiego Stanisława Denhoffa, przez krótki czas służył także przy gen. Burkhardzie Münnichu.
Do Torunia wrócił w połowie 1721 obejmując urząd sekretarza Rady. Od schyłku 1722 coraz częściej przebywał w Warszawie, pełniąc funkcję toruńskiego rezydenta na dworze królewskim. Szczególnie trudne zadanie stanęło przed nim w 2 połowie 1724, kiedy to bezskutecznie zabiegał o nierozpatrywanie przez sąd asesorski sprawy tzw. tumultu toruńskiego. Po tych wydarzeniach Klosmann nadal jako rezydent jeździł do Warszawy, Wschowy, Drezna, a także na sejm 1726 do Grodna. Podejmował na dworze starania o złagodzenie niektórych punktów dekretu z 1724, ograniczających dotychczasowy monopol ewangelików w Toruniu.
Podczas bezkrólewia w 1733 Klosmann działał w Warszawie na rzecz zachowania praw Torunia i Prus Królewskich. Dyskretnie wspierał polskich różnowierców, którzy zabiegali o przywrócenie przynajmniej części utraconych swobód wyznaniowych i politycznych. Podczas walk z lat 1733-1734 zabiegał u Stanisława Leszczyńskiego oraz u feldmarszałka rosyjskiego B. Münnich o oszczędzanie miasta i jego dóbr. Był członkiem deputacji toruńskiej, która w grudniu 1734 zabiegała przychylność Augusta III i wygłosił oficjalną mowę zapewniając monarchę o wierności miasta. Ponownie przebywał w Warszawie podczas sejmu pacyfikacyjnego. 14 marca 1736 został wybrany w skład Rady obejmując funkcję scholarchy. W 1738-1741 był wicekamlarzem, a w 1740 także i sędzią wetowym. We wrześniu 1738 omawiał w Warszawie z podskarbim wielkim koronnym Janem Ansgarym Czapskim sprawę ustalenia nowych taryf celnych korzystnych dla miast. Jesienią 1740 jako deputowany Torunia przebywał podczas obrad sejmu w Warszawie. Uczestniczył w konferencjach senatorów z Prus Królewskich, na których omawiano sprawę nałożenia na prowincję pruską nowego podatku na wojsko. Jednocześnie opracował projekt uchwały sejmowej zakazującej pozywania miast przed sądy szlacheckie.
7 marca 1742 został Klosmann wybrany na burmistrza. Od tego czasu 12-krotnie był prezydentem Rady, oraz przez 12 lat pełnił urząd burgrabiego królewskiego. W latach 40. i 50. XVIII w. Klosmann zajęty był głównie sprawą budowy kościoła ewangelickiego w Toruniu mającego zastąpić zabrany ewangelikom kościół NMP. Między innymi dzięki jego zabiegom udało się kontynuować wznoszenie kościoła, który został oddany do użytku w 1756 r. Po zgonie burmistrza Antoniego Gieringa w 1759 objął urzędy dyrektora konsystorza ewangelickiego i protoscholarchy. W dobie wojny siedmioletniej, kiedy to w 1758-1762 stacjonowały w Toruniu wojska rosyjskie, Klosmann bez większych rezultatów próbował doprowadzić do zmniejszenia kwaterunków i dostaw dla tych oddziałów. W trwających od 1758 sporach wewnętrznych w Prusach Królewskich między stronnikami "familii" Czartoryskich (z wojewodą pomorskim Pawłem Mostowskim na czele) a zbliżonymi do dworu tzw. patriotami pruskimi udzielał Klosmann ostrożnego wsparcia grupie patriotów i ich programowi zachowania autonomii prowincjonalnej. Klosmann nawiązał wtedy bliższe stosunki z przywódcami tego obozu zwłaszcza z Czapskimi i Goltzami.
W bezkrólewiu 1763-1764 Klosmann był zdania, że miasto powinno opowiedzieć się za kandydatem do tronu cieszącym się protekcją ze strony Rosji i Prus, czyli Stanisławem A. Poniatowskim. Jednocześnie od schyłku 1763, zaczął poufnie szukać poparcia w Rosji dla przywrócenia dysydentom (w tym i ewangelikom toruńskim) pełni praw wyznaniowych i politycznych. W marcu 1764 uczestniczył, jako poseł toruński w Grudziądzu w naradach polityków pruskich przed sejmikiem generalnym. W znacznej mierze przyczynił się do wypracowania kompromisu umożliwiającego odbycie sejmiku generalnego i uznania przez Prusy Królewskie nowego władcy Stanisława Augusta. Klosmann akceptował posunięcia reformatorskie zmierzające do podniesienia stanu gospodarki (m.in. zaangażował się w plany ulokowania w Toruniu mennicy państwowej i popierał projekty ożywienia handlu), z drugiej niepokoiły go posunięcia zmierzające do unifikacji państwa i zmniejszenia zakresu autonomii Prus Królewskich. W utrzymaniu autonomii Prus Królewskich widział jedyną możliwość zachowania wpływu polityków mieszczańskich na podejmowanie decyzji dotyczących życia politycznego i ekonomicznego prowincji. Już w 1765 nawiązał Klosmann kontakty z działaczami dysydenckimi myślącymi o konfederacji różnowierców i szukającymi pomocy w Rosji i w państwach protestanckich. Dopiero po sejmie z 1766, który nie poszerzył uprawnień różnowierców i gdy Rosja zdecydowała się na zbrojną interwencję w Polsce na rzecz różnowierców, Klosmann aktywnie włączył się do ruchu dysydenckiego. Skłonił on Toruń aby przystąpił do zawiązanej 20 marca 1767 w Toruniu konfederacji dysydenckiej i zasiadł w radzie tejże konfederacji. Przy współudziale gdańskiego uczonego Gottfrieda Lengnicha opracował Klosmann program przyznania Prusom Królewskim pełnej autonomii. W październiku 1767 Klosmann był w Warszawie jako delegat konfederacji dysydenckiej na sejm. Zabiegał o skasowanie postanowień dekretu w sprawie toruńskiej z 1724 oraz przywrócenie autonomii Prus Królewskich.
W dobie konfederacji barskiej Klosmann był zwolennikiem szukania bezpośredniej opieki i pomocy w Rosji, przeciwny był jednak udziałowi milicji miejskiej w zwalczaniu konfederatów. Stanowczo sprzeciwiał się zaciągnięciu przez Prusy kordonu sanitarnego, gdyż był przekonany, że celem Prus jest zmuszenie miasta do wejścia w obręb tego kordonu. Klosmann uważał, że zerwanie związków gospodarczych Torunia z Polską będzie katastrofą dla miasta. Wobec słabości Rzeczypospolitej cała nadzieję pokładał w Rosji. W czerwcu 1772 stanął na czele specjalnej deputacji, która z inspiracji rosyjskiej, opracowała plan przekształcenia Torunia wraz z okolicznymi posiadłościami wiejskimi w wolne miasto, formalnie tylko uznające zwierzchność króla polskiego.
Klosmann był najwybitniejszym politykiem toruńskim XVIII w. Wszechstronnie wykształcony i oczytany uchodził za niekwestionowany autorytet w sprawach prawno-ustrojowych. Cieszył się poważaniem nie tylko w sferach mieszczańskich, ale także wśród szlachty Prus Królewskich. Z jego zdaniem liczono się także i na dworze polskim. Należał też do ideowych przywódców ruchu różnowierczego w Rzeczypospolitej.
Przed 1728 ożenił się z Florentią Concordią z domu Brauer zapewne córką ławnika staromiejskiego Gottfrieda, zmarłą 13 sierpnia 1764. Klosmann chory od marca 1774 zmarł bezpotomnie w Toruniu 24 kwietnia 1774 r. Pochowano go w staromiejskim kościele ewangelickim, gdzie do 1945 znajdowało się też jego epitafium. W początku XX w. imieniem Klosmanna nazwano obecną ul. Krasińskiego w Toruniu.

</doc>
<doc id="1121092" url="https://pl.wikipedia.org/wiki?curid=1121092" title="Tadeusz Arkit">
Tadeusz Arkit

Tadeusz Andrzej Arkit (ur. 10 listopada 1955 w Tenczynku) – polski polityk i samorządowiec, z wykształcenia inżynier górnictwa, poseł na Sejm VI i VII kadencji.
Życiorys.
Ukończył studia na Wydziale Górniczym Akademii Górniczo-Hutniczej w Krakowie na kierunku podziemna eksploatacja złóż z tytułem zawodowym magistra inżyniera. Odbył podyplomowe studia w Wyższej Szkole Bankowości i Finansów w Katowicach (zarządzanie finansami komunalnymi) oraz w Szkole Głównej Handlowej w Warszawie (zarządzanie strategiczne w jednostkach samorządu terytorialnego). Od 1982 do 1998 pracował jako sztygar i nadsztygar w KWK Janina z dwuletnią przerwą w latach 90., gdy zasiadał w zarządzie Libiąża.
W 1994 wstąpił do Unii Wolności i bez powodzenia kandydował z jej listy do Sejmu. W latach 1994–2002 był radnym, a od 1994 do 1996 wiceburmistrzem Libiąża. W 1998 został powołany na stanowisko burmistrza Libiąża, funkcję tę pełnił do 2007. W 2001 przeszedł z Unii Wolności do Platformy Obywatelskiej. Zasiadł w zarządzie Stowarzyszenia Gmin Górniczych w Polsce.
W wyborach parlamentarnych w 2007 został wybrany na posła na Sejm z listy Platformy Obywatelskiej w okręgu chrzanowskim, zdobywając 9836 głosów. W wyborach w 2011, startując z 2. pozycji na liście PO, uzyskał reelekcję z wynikiem 12 458 głosów. W 2015 został prezesem zarządu Rejonowego Przedsiębiorstwa Wodociągów i Kanalizacji w Chrzanowie, zrezygnował jednocześnie z ubiegania się o mandat poselski na kolejną kadencję.
W 2018 uzyskał mandat radnego sejmiku małopolskiego VI kadencji.
Życie prywatne.
Jest synem Edwarda i Anny. Tadeusz Arkit jest żonaty, ma troje dzieci.

</doc>
<doc id="1121095" url="https://pl.wikipedia.org/wiki?curid=1121095" title="Monterey (Wirginia)">
Monterey (Wirginia)

Monterey – miasto w Stanach Zjednoczonych, w stanie Wirginia, w hrabstwa Highland. Jest stolicą hrabstwa Highland.

</doc>
<doc id="1121096" url="https://pl.wikipedia.org/wiki?curid=1121096" title="Pseudosyndaktylia">
Pseudosyndaktylia



</doc>
<doc id="1121098" url="https://pl.wikipedia.org/wiki?curid=1121098" title="Franz Adolf Namszanowski">
Franz Adolf Namszanowski

Franz Adolf Namszanowski, także Namszewski (ur. 12 sierpnia 1820 w Gdańsku, zm. 22 marca 1900 we Fromborku) – niemiecki duchowny katolicki, wikariusz apostolski armii pruskiej, kanonik warmiński.
Urodził się w rodzinie polskiego pochodzenia w Gdańsku (był synem fryzjera Franciszka i Anny Marii z domu Kumm) i tam pobierał nauki początkowe oraz gimnazjalne; był też uczniem jezuickiego gimnazjum w Chełmnie (matura 12 sierpnia 1842). Teologię studiował we Wrocławiu i Braniewie (od 1844). Święcenia kapłańskie otrzymał 1 czerwca 1846 we Fromborku. Jako osoba znająca dobrze język polski został skierowany do pracy w parafiach diecezji warmińskiej, w których dominowała ludność polska; był wikariuszem w Starym Targu, Bartągu i Biskupcu. Od 1851 uczył religii w gimnazjum olsztyneckim, pozostając katechetą także po objęciu funkcji proboszcza w pobliskich Gryźlinach (1852). Od 1854 był proboszczem w Ramsowie.
W 1861 przeszedł do pracy w Królewcu, gdzie pełnił funkcję dziekana sambijskiego; zajmował się również duszpasterstwem studenckim i wojskowym, w ramach tego ostatniego współpracując z ks. Eduardem Herrmannem, przyszłym biskupem pomocniczym warmińskim. 24 lutego 1866 mianowano Namszanowskiego generalnym duszpasterzem armii pruskiej, od czerwca 1868 w randze wikariusza apostolskiego z biskupią stolicą tytularną Agathopolis. Sakrę biskupią przyjął 11 października 1868 we Fromborku z rąk biskupa warmińskiego Filipa Krementza. Rezydował w Berlinie.
Początkowo należał do przeciwników dogmatu o nieomylności papieskiej, ale po jego przyjęciu przez Sobór watykański I zajął stanowisko ugodowe; występowaniem przeciwko starokatolikom naraził się władzom rządowym Prus, które zniosły duszpasterstwo wojskowe. W czerwcu 1873 Namszanowski przeniesiony został w stan spoczynku i osiadł w Oliwie. W 1896 otrzymał godność kanonika kapituły warmińskiej i przeniósł się do Fromborka, gdzie wspierał w pracy duszpasterskiej ordynariusza Andreasa Thiela. 25 października 1897 dokonał konsekracji kościoła w podolsztyńskich Dywitach.
W pamięci mieszkańców Warmii zapisał się jako człowiek życzliwy Polakom, wygłaszający kazania po polsku, często w swojej wymowie dalekie od polityki rządowej.

</doc>
<doc id="1121099" url="https://pl.wikipedia.org/wiki?curid=1121099" title="Brendan Smyth">
Brendan Smyth

Brendan Smyth (ur. 8 czerwca 1927, zm. 22 sierpnia 1997) – irlandzki duchowny, pedofil wykorzystujący swoją pozycję katolickiego księdza w celu łatwiejszego dostępu do swych ofiar. W ciągu 40 lat Smyth zgwałcił blisko setkę dzieci na swoich parafiach w Belfaście, Dublinie oraz w Stanach Zjednoczonych.
Pochodził z Irlandii Północnej, od połowy lat 40. był członkiem zakonu norbertanów. Choć członkowie zakonu zostali poinformowani o przestępstwach pod koniec tejże dekady, jednak ukrywali ten fakt, przenosząc go do innych diecezji za każdym razem, gdy pojawiały się nowe zarzuty, nie informując o jego skłonnościach wiernych na nowej placówce.
Został aresztowany w 1994 i wyrokiem sądu pozbawiony wolności. Zmarł w więzieniu trzy lata później. Skandal ten odbił się na pozycji kościoła w Irlandii – liczba praktykujących katolików zmalała o 25%.
W 2005 z jego nagrobka usunięto napis "czcigodny".

</doc>
<doc id="1121101" url="https://pl.wikipedia.org/wiki?curid=1121101" title="Język tubu (nilo-saharyjski)">
Język tubu (nilo-saharyjski)

Język tubu – język z rodziny języków nilo-saharyjskich. Używany jest w Afryce, przez lud Tubu.

</doc>
<doc id="1121104" url="https://pl.wikipedia.org/wiki?curid=1121104" title="Krzysztof Brejza">
Krzysztof Brejza

Krzysztof Brejza (ur. 16 maja 1983 w Bydgoszczy) – polski polityk i prawnik, doktor nauk prawnych, poseł na Sejm VI, VII i VIII kadencji, senator X kadencji.
Życiorys.
Absolwent II Liceum Ogólnokształcącego im. Marii Konopnickiej w Inowrocławiu. Ukończył studia prawnicze na Wydziale Prawa i Administracji Uniwersytetu Warszawskiego z tytułem zawodowym magistra prawa w 2007, a także studia na kierunku stosunki międzynarodowe na tej uczelni w 2012. W 2014 uzyskał stopień doktora nauk prawnych na Wydziale Prawa i Nauk Społecznych Szkoły Wyższej Psychologii Społecznej w Warszawie.
W 2005 wstąpił do Platformy Obywatelskiej. W tym samym roku został radnym sejmiku kujawsko-pomorskiego, zastępując w trakcie kadencji Macieja Świątkowskiego, który objął mandat poselski. W następnym roku Krzysztof Brejza bez powodzenia ubiegał się o reelekcję.
W wyborach parlamentarnych w 2007 z listy Platformy Obywatelskiej został wybrany do Sejmu VI kadencji, otrzymując w okręgu bydgoskim 6441 głosów. Zasiadł m.in. w Komisji Ustawodawczej, Komisji Sprawiedliwości i Praw Człowieka, a także w tzw. komisji śledczej ds. nacisków.
W 2010 został sekretarzem regionu kujawsko-pomorskiej Platformy Obywatelskiej. W 2011 decyzją zarządu krajowego PO został przesunięty z proponowanego 4. na 7. miejsce na liście wyborczej w okręgu bydgoskim. W wyborach w tym samym roku uzyskał reelekcję, otrzymując 12 600 głosów (drugi wynik na liście kandydatów PO w tym okręgu). W Sejmie VII kadencji wszedł w skład Komisji do spraw Służb Specjalnych.
W 2015 ponownie został wybrany do Sejmu (z wynikiem 15 951 głosów). W Sejmie VIII kadencji został zastępcą przewodniczącego Komisji Ustawodawczej oraz członkiem komisji śledczej ds. Amber Gold, pracował też w Komisji Samorządu Terytorialnego i Polityki Regionalnej (2015–2016). W listopadzie 2015 został powołany na funkcję ministra sprawiedliwości w gabinecie cieni utworzonym przez Platformę Obywatelską.
Bezskutecznie kandydował w wyborach do Parlamentu Europejskiego w 2019. W tym samym roku w wyborach parlamentarnych pełnił funkcję szefa sztabu wyborczego Koalicji Obywatelskiej. W wyborach tych został wybrany w skład Senatu X kadencji. Startował z ramienia Koalicji Obywatelskiej w okręgu nr 10, otrzymując 79 054 głosy.
W grudniu 2021 agencja prasowa Associated Press poinformowała, że interdyscyplinarne laboratorium Citizen Lab, działające na University of Toronto, ustaliło, że w okresie od 26 kwietnia do 23 października 2019 (tzn. w czasie, kiedy Krzysztof Brejza m.in. kierował sztabem wyborczym Koalicji Obywatelskiej) telefon komórkowy polityka został 33 razy zhakowany przy użyciu oprogramowania szpiegującego Pegasus. W styczniu 2022 Associated Press podała, że niezależnie od Citizen Lab ustalenia te potwierdziło interdyscyplinarne laboratorium Security Lab, działające przy Amnesty International.
Życie prywatne.
Jest synem Ryszarda Brejzy, polityka i samorządowca, prezydenta Inowrocławia kilku kadencji, oraz Aleksandry Brejzy, kompozytora i wykładowczyni na Wydziale Kompozycji Akademii Muzycznej w Bydgoszczy. Jest żonaty z Dorotą (adwokat), z którą ma troje dzieci: Mateusza, Rozalię oraz Jana.

</doc>
<doc id="1121106" url="https://pl.wikipedia.org/wiki?curid=1121106" title="Cascata da Usina">
Cascata da Usina

Cascata da Usina – 30 metrowy wodospad w Brazylii, położony na rzece Rio da Prata w stanie Rio Grande do Sul. Znajduje się 10 kilometrów od miejscowości Nova Prata, zajmuje powierzchnię 6.2 hektara, położony jest na wysokości około 820 m n.p.m. U podstawy wodospadu tworzy się naturalne jezioro głębokie na 8 metrów i otoczone przez formacje bazltowe.

</doc>
<doc id="1121110" url="https://pl.wikipedia.org/wiki?curid=1121110" title="Low kick (formuła walki)">
Low kick (formuła walki)

Low kick – formuła walki w kick-boxingu, w której dozwolone są niskie kopnięcia okrężne w udo lub łydkę. Nazwa pochodzi od angielskiej nazwy "low kick" ("niskie kopnięcie").
W europejskim kick-boxingu formuła Low Kick jest najbardziej kontaktową odmianą. Walka składa się z rund. Jedna runda trwa, inaczej niż w pozostałych formułach, 3 minuty. Są co najmniej trzy rundy, ale w kick-boxingu zawodowym zdarzają się walki 12-rundowe. Nie ma limitu kopnięć w czasie jednej rundy. Niedozwolone techniki to kopnięcie kolanem i uderzenie łokciem oraz wszystkie techniki, które zabronione są w boksie. 

</doc>
<doc id="1121114" url="https://pl.wikipedia.org/wiki?curid=1121114" title="Low kick">
Low kick



</doc>
<doc id="1121117" url="https://pl.wikipedia.org/wiki?curid=1121117" title="Kétegyháza">
Kétegyháza

Kétegyháza – wieś i gmina w południowo-wschodniej części Węgier, w pobliżu miasta Gyula.
Położenie.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Gmina położona jest w pobliżu granicy rumuńskiej. Administracyjnie należy do powiatu Gyula, wchodzącego w skład komitatu Békés i jest jedną z 4 jego gmin.

</doc>
<doc id="1121118" url="https://pl.wikipedia.org/wiki?curid=1121118" title="Cyklonit">
Cyklonit



</doc>
<doc id="1121120" url="https://pl.wikipedia.org/wiki?curid=1121120" title="Clichy">
Clichy



</doc>
<doc id="1121122" url="https://pl.wikipedia.org/wiki?curid=1121122" title="Resovia (piłka siatkowa)">
Resovia (piłka siatkowa)

Resovia – polski męski klub siatkarski z siedzibą w Rzeszowie. Siedmiokrotny mistrz Polski, trzykrotny zdobywca Pucharu Polski oraz zdobywca Superpucharu Polski.
Od 17 listopada 2004 klub działa jako spółka akcyjna utworzona przez AKS Resovia. Spółka zajmuje się zawodową sekcją siatkówki mężczyzn. Sponsorem tytularnym klubu jest Asseco Poland SA. Od sezonu 2006/2007 drużyna występuje w rozgrywkach pod nazwą Asseco Resovia, gdzie człon „Resovia” odnosi się do łacińskiej nazwy „Rzeszów” (podjęte uchwałą Rady Miasta Rzeszowa), a nie, jak uprzednio, do klubu CWKS Resovia, z którym umowa przestała obowiązywać.
Historia.
Sekcję siatkówki założono w 1937. Momentem przełomowym dla siatkarzy był 1955, kiedy z okazji 50-lecia klubu rozpoczęto budowę hali ROSiR-u, która w późniejszych latach była świadkiem najwspanialszych sukcesów Resovii. W 1969 siatkarze grając w nowej hali, awansowali do 1 ligi.
Największe sukcesy przyszły w latach 70. „Mistrzowie podwójnej krótkiej”, jak popularnie nazywani byli siatkarze z Rzeszowa, największe triumfy odnieśli pod wodzą trenerów Jana Strzelczyka oraz Władysława Pałaszewskiego. Plon ich pracy to 4 złote medale mistrzostw Polski (1971, 1972, 1974, 1975), tytuł wicemistrzowski (1973), brąz mistrzostw Polski(1970) oraz udział w europejskich pucharach – II miejsce w Pucharze Europy w 1973 roku i III miejsce w Pucharze Zdobywców Pucharów w 1974 r. Największy sukces klubowe wicemistrzostwo świata w 1975. Trzon ówczesnej kadry tworzyli: Bronisław Bebel, Stanisław Gościniak, Marek Karbarz, Jan Such, Alojzy Świderek, Wiesław Radomski. Rzeszowianie odgrywali czołowe role w reprezentacji Polski oraz kadrze olimpijskiej (Bebel, Such, Gościniak i Karbarz). O sile podkarpackiego klubu świadczy fakt, że reprezentanci Polski siedzieli w Resovii na ławce rezerwowych.
W sezonie 2008/2009 Resovia po ponad 20 latach przerwy wróciła na podium mistrzostw Polski, zdobywając tytuł wicemistrzowski. W sezonie 2009/2010 Resovia zadebiutowała w rozgrywkach Ligi Mistrzów, w których dotarła do 1/6 finału. Z gry w Final Four Resovię wyeliminował zespół Trentino Volley, późniejszy zwycięzca zawodów.
W sezonie 2010/2011 Resovia dotarła do półfinału Pucharu Cev. Z gry w finale Resovię wyeliminował zespół Sisley Treviso, późniejszy triumfator zawodów. Resovia zakończyła sezon z brązowym medalem mistrzostw Polski. Po trzyletniej współpracy z klubem pożegnał się trener Ljubomir Travica, a jego następcą został dotychczasowy II trener – Andrzej Kowal.
W sezonie 2011/2012 Resovia dotarła do finału Pucharu CEV. Musiała jednak uznać wyższość zespołu Dinamo Moskwa, po przegraniu dwumeczu 0–2. Po 37 latach oczekiwania, w 2012 roku, drużyna Asseco Resovii zdobyła tytuł mistrza Polski, po pokonaniu w finale Skry Bełchatów w stosunku 3–1.
W sezonie 2012/2013 Resovia po raz drugi z rzędu zdobyła tytuł mistrza Polski, po zwycięstwie w finale z Zaksą Kędzierzyn-Koźle w stosunku 3-2.
W sezonie 2013/2014 Resovia zdobyła medal srebrny, po pokonaniu w półfinale Zaksy Kędzierzyn-Koźle i po porażce w finale ze Skrą Bełchatów.
W sezonie 2014/2015 Resovia po roku odzyskała mistrzostwo kraju, po zwycięstwie z Treflem Gdańsk w stosunku 3-0.
W sezonie 2015/2016 Resovia organizowała turniej finałowy Ligi Mistrzów w piłce siatkowej (2015/2016), który odbył się w Tauron Arenie Kraków.
Sezon 2016/2017 Asseco Resovia zakończyła bez żadnego sukcesu. W walce o Puchar Polski drużyna z Rzeszowa odpadła w ćwierćfinale przegrawszy z Lotosem Treflem Gdańsk. W Lidze Mistrzów z trzeciego miejsca w grupie awansowała do rozgrywek play-off, w których dwukrotnie uległa włoskiemu Azimutowi Modena. W sezonie zasadniczym Plus Ligi Resovia zajęła 2. miejsce. Jednak w rozgrywkach play-off poniosła same porażki. Najpierw w półfinale ze Skrą Bełchatów 0:3 i 2:3, w rzeszowskiej hali na Podpromiu, a następnie w meczu o brązowy medal z Jastrzębskim Węglem (1:3, i w Rzeszowie 2:3). Ostatecznie rywalizację o mistrzostwo Polski Asseco Resovia zakończyła na 4. miejscu, co stanowiło koniec ośmioletniej serii medalowej (2009-2016). Przed ostatnim przegranym meczu odejście ze stanowiska trenera ogłosił Andrzej Kowal.
Bilans sezon po sezonie.
Poziom rozgrywek:
Kadra na sezon 2022/2023.
 
Klub kibica.
Stowarzyszenie nosi nazwę Stowarzyszenie Sympatyków Piłki Siatkowej Resovia w Rzeszowie (w skrócie SSPS Resovia), którego siedzibą jest miasto Rzeszów. Działa na podstawie ustawy Prawo o stowarzyszeniach.

</doc>
<doc id="1121123" url="https://pl.wikipedia.org/wiki?curid=1121123" title="Lőkösháza">
Lőkösháza

Lőkösháza – wieś i gmina w południowo-wschodniej części Węgier, w pobliżu miasta Gyula.
Położenie.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Gmina położona jest w pobliżu granicy rumuńskiej. Administracyjnie należy do powiatu Gyula, wchodzącego w skład komitatu Békés i jest jedną z jego 4 gmin.
Komunikacja.
Ze względu na swoje przygraniczne położenie w miejscowości zatrzymują się pociągi dalekobieżne, a nawet międzynarodowe, m.in. z Bukaresztu i Wiednia.

</doc>
<doc id="1121124" url="https://pl.wikipedia.org/wiki?curid=1121124" title="Pump action">
Pump action

Pump action (pot. "pompka") - pochodzący z języka angielskiego termin określający system przeładowywania broni strzeleckiej stosowany głównie w strzelbach powtarzalnych (rzadziej w karabinach). 
Zasada działania.
Zasada działania opiera się na użyciu ruchomego łoża przedniego (tzw. "czółenka") do wyrzucenia łuski (przyciągając łoże do siebie) i wprowadzeniu kolejnego naboju do komory nabojowej z magazynka rurowego (odciągając łoże z powrotem od siebie).
Zalety i wady.
Zaletą systemu "pump action" jest zapewnienie wysokiej ergonomii przy przeładowaniu, co znacząco zwiększa szybkostrzelność względem takich systemów jak "bolt action" (z ang. odnoszącego się głównie do czterotaktowych zamków ślizgowo-obrotowych) czy "lever action" (z ang. odnoszącego się do dwutaktowych zamków dźwigniowych). Dodatkowym atutem jest fakt, iż przeładowując broń strzelec nie musi zdejmować palca ze spustu.
Poważną wadą systemu jest jego zależność od magazynków rurowych, które uniemożliwiają zastosowanie systemów szybkiego ładowania (łódki nabojowe i ładowniki), przez co każdy kolejny nabój należy pojedynczo umieszczać w magazynku (co jest czynnością czasochłonną).

</doc>
<doc id="1121125" url="https://pl.wikipedia.org/wiki?curid=1121125" title="Planeta Super Mix">
Planeta Super Mix

Planeta Super Mix – seria kompilacji muzycznych wydawanych przez radio Planeta FM i wydawnictwo Magic Records w formie Various Artists. Muzyka zawarta w składankach tworzona jest przez DJ-a Mayomana, dawnego członka zespołu De Mono i Kult. Każda płyta od 17 maja 2004 roku była systematycznie wydawana co pół roku na południu Polski, aż do wydania „dwunastki”. Na każdej płycie miksowanych jest ok. 50 najsłynniejszych i najchętniej słuchanych utworów.
Nowa seria składanek "Planeta FM: In the Mix" jest kontynuacją serii "Planeta Super Mix".
Budowa kompilacji.
W każdym miksie miksowanych występuje około 50 piosenek. Każdą składankę można podzielić na 3 części:
Każda część poprzedzana jest specjalnym wstępem złożonym z zapowiedzi, dialogu lub dźwięków np. samolotu. Styl miksowania utworów w "Planecie Super Mix", a obecnie w "Planecie Fm: In the Mix" polega zazwyczaj na 32 bitowych przejściach (nałożenie 2 utworów na siebie), choć w ostatnich częściach, szczególnie z serii "In the Mix" pojawiają się krótkie przejścia (bez elementu nałożenia jednego utworu na drugi). Całość zostaje poddana masteringowi, który ma na celu ujednolicenie parametrów fonicznych wszystkich utworów. Jednym z elementów masteringu jest tzw. „drumloop” (zapętlana sekwencja dźwiękowa w skład której wchodzą najczęściej: drums, kicks, claps, itp.) występujący w składance od 6. części - ma na celu ujednolicenie całości miksu, a przede wszystkim przejść.
Historia serii płyt.
Pierwsza płyta z tej serii, czyli "Planeta Super Mix 1" została wydana 17 maja 2004 roku. Płyta szybko zdobyła popularność, w związku z tym postanowiono wydawać co pół roku kolejne składanki.
Daty wydawania kolejnych części:
Jak dotąd wydano 12 części "Planet Super Mixów" oraz trzy części "Planeta FM: In the Mix".
Planeta Super Mix 13.
Idąc za schematem wydawania składanki, fani sądzili, że „trzynastka” zostanie wydana w październiku lub listopadzie 2007 roku. Jednak płyta według zapowiedzi Radia Planeta miała być wydana pod koniec 2007 roku. Niestety składanka nie ukazała się jak dotąd, nie ma też informacji na temat tej płyty. Magic Records ostatnią wzmiankę o serii "Planeta Super Mix" podała przy okazji wydania "Planety Super Mix 10", czyli 27 stycznia 2007 roku.
W czerwcu 2008 roku została wydana składanka "Planeta FM: In the Mix 1", która jest kontynuacją serii "Planeta Super Mix". Zawiera wiele podobnych cech m.in. podobny skład (ok. 50 utworów), budowa i czas (nowy mix trwa 54 minuty) i sposób „przechodzenia” z jednego utworu do drugiego. Dlatego niektórzy tę składankę nazywają "Planetą Super Mix 13".
Mimo iż mix u wielu osób jest uważana za świetny, to odchodzi od oryginału. Sposób miksowania został zmieniony, tekst "Planeta Super Mix" mówiony w każdym Intro został zastąpiony tekstem "Planeta FM: In the Mix". Prawdopodobnie powodem zmiany stylu składanki jest fakt rozbudowania sieci radia Planeta FM, które w każdym regionie jest inne. Należy bowiem podkreślić, że "Planeta Super Mix 12" została wydana jeszcze przed rozszerzeniem sieci radia.
Składanka została wydana na przełomie listopada i grudnia 2008 roku. W porównaniu do poprzedniej części jest bardziej rytmiczna.
W maju 2009 r. na półkach sklepów muzycznych pojawiła się 3 część kultowego show Planety Fm. W „In The Mix 3” jak zawsze znajdują się najnowsze hity muzyki klubowej. W 3 części dominującym gatunkiem muzycznym całego miksu jest popularny obecnie gatunek electro. Twórcy składanki rezygnują z części Techno/Hands'Up. Z każdą częścią jest coraz mniej tego rodzaju muzyki a w obecnej części nie ma już wcale.
Na razie nie ma żadnych informacji na temat czwartej części Planety In The Mix. Prawdopodobnie seria Planeta In The Mix zakończy się na 3 części.
Debiuty itd. w serii składanek.
W miksach pojawili się m.in.:

</doc>
<doc id="1121126" url="https://pl.wikipedia.org/wiki?curid=1121126" title="Boxe pieds-poings">
Boxe pieds-poings

Boxe pieds-poings ("boks (na) nogi (i) pięści") — francuska nazwa, niemająca swojego polskiego odpowiednika, od lat 80. XX wieku odnosząca się do sportów walki opartych na uderzeniach przy użyciu rękawic bokserskich. Jest ogólniejsza niż kick-boxing, gdyż obejmuje również dyscypliny, wobec których stosuje się nazwę "boks" (np. boks tajski). Dyscypliny z tej grupy uprawia się na ringu lub na macie. Bokserzy stosują, w zależności od regulaminu, techniki nożne (kopnięcia i kopnięcia kolanem), techniki ręczne (ciosy pięścią oraz łokciem) oraz techniki rzutów. 
Spośród najbardziej znanych wyróżnia się: 

</doc>
<doc id="1121129" url="https://pl.wikipedia.org/wiki?curid=1121129" title="Hanna Zdanowska">
Hanna Zdanowska

Hanna Elżbieta Zdanowska z domu Aleksandrzak (ur. 23 marca 1959 w Łodzi) – polska inżynier środowiska, samorządowiec i polityk, posłanka na Sejm VI kadencji, od 2010 prezydent Łodzi.
Życiorys.
Działalność do 2010.
Urodziła się i wychowała w Łodzi, gdzie uczęszczała do szkoły podstawowej i średniej. Świadectwo maturalne uzyskała w XXVI Liceum Ogólnokształcącym w Łodzi. Ukończyła studia z zakresu inżynierii środowiska na Wydziale Budownictwa i Architektury Politechniki Łódzkiej. W latach 80. była m.in. majstrem na łódzkich budowach na Radogoszczu i Retkini.
Prowadziła własną działalność gospodarczą w przemyśle odzieżowym. Przez sześć lat była dyrektorem biura Łódzkiej Izby Przemysłowo-Handlowej. W 2005 bez powodzenia kandydowała do Senatu z ramienia Platformy Obywatelskiej w okręgu sieradzkim. W 2006 została członkinią tej partii; w tym samym roku z jej listy uzyskała mandat radnej Rady Miejskiej w Łodzi. W styczniu 2007 zrezygnowała z zasiadania w niej w związku z powołaniem na stanowisko zastępcy prezydenta miasta ds. związanych z edukacją, sportem, a także funduszami unijnymi.
W 2007 została wybrana do Sejmu z listy Platformy Obywatelskiej. Kandydując w okręgu łódzkim, uzyskała wówczas 11 506 głosów. Pełniła funkcję wiceprzewodniczącej Polsko-Tajwańskiego Zespołu Parlamentarnego.
Była przeciwna referendum w sprawie odwołania Jerzego Kropiwnickiego z funkcji prezydenta Łodzi (2010).
Prezydent Łodzi.
I kadencja.
W wyborach samorządowych w 2010 została zgłoszona jako kandydatka na prezydenta Łodzi z ramienia Platformy Obywatelskiej. W pierwszej turze wyborów z 21 listopada 2010 zdobyła 69 613 (34,04%) głosów, zajmując pierwsze miejsce wśród kandydatów. 5 grudnia tego samego roku zwyciężyła w drugiej turze wyborów z Dariuszem Jońskim z wynikiem 60,65% głosów, 13 grudnia została zaprzysiężona na stanowisko prezydenta miasta, stając się pierwszą w historii kobietą kierującą administracją miejską Łodzi.
Z jej inicjatywy przebudowano trasę W-Z, łączącą dwa największe w Łodzi osiedla: Retkinię i Widzew Wschód. Przystąpiono również do realizacji nowego budynku dworca stacji Łódź Fabryczna, kontynuowano pracę przy rewitalizacji zabytkowej elektrociepłowni EC-1 i tworzeniu Nowego Centrum Łodzi. Stworzono i realizowano projekt rewitalizacji łódzkich kamienic „Mia100 kamienic”.
Dwukrotnie w toku kadencji były podejmowane próby zorganizowania referendum w sprawie jej odwołania. W 2012 grupa inicjatywna zarzucała jej działania prowadzące m.in. do powiększenia zadłużenia miasta, likwidacji placówek oświatowych czy złego stanu komunikacji miejskiej. W 2013 inicjatorzy zawiązali Komitet Wyborczy Wyborców „Ratujmy Nasze Miasto”, zarzucający drogie inwestycje i nakładanie dodatkowych obciążeń np. w zakresie czynszów czy opłat za użytkowanie wieczyste i wywóz śmieci. W obu przypadkach nie zebrano odpowiedniej liczby podpisów do przeprowadzenia głosowania.
W tym samym roku ośmioro radnych, usuniętych z PO w związku z zagłosowaniem wbrew stanowisku klubu, utworzyło klub Łódź 2020, który zaczął współpracować z opozycyjnymi radnymi z PiS i SLD, w wyniku czego Hanna Zdanowska straciła większość w radzie miejskiej.
II kadencja.
W 2014 z powodzeniem ubiegała się o reelekcję, wygrywając w pierwszej turze głosowania z wynikiem 54,08% głosów. W 2015 była jednym z założycieli komitetu wyborczego Bronisława Komorowskiego w wyborach prezydenckich.
W drugiej kadencji z inicjatywy prezydent zrealizowano w mieście m.in. inwestycje sportowe, na które przeznaczono prawie 400 milionów złotych. Zrealizowane zostały m.in. stadion miejski dla Widzewa przy al. Piłsudskiego, trybuna i mała hala przy al. Unii, obiekty treningowe „Minerska” i „Łodzianka” oraz Centrum Sportów Motorowych.
Hanna Zdanowska działała na rzecz organizacji w Łodzi Expo 2022, do którego prawa uzyskało jednak Buenos Aires. Łódź została natomiast w 2018 wybrana na organizatora Expo Horticultural w 2024.
W listopadzie 2016 prokurator przedstawił jej zarzuty posłużenia się poświadczającymi nieprawdę dokumentami przy zawieraniu w 2008 i 2009 umów kredytowych, do popełnienia tych czynów Hanna Zdanowska nie przyznała się. Po kilku miesiącach postępowanie w zakresie głównego zarzutu umorzono. W sierpniu 2017 prokurator skierował do sądu akt oskarżenia, w którym została oskarżona o poświadczenie nieprawdy we wniosku kredytowym swojego partnera. W marcu 2018 w pierwszej instancji została skazana nieprawomocnie za ten czyn na karę grzywny w łącznej kwocie 20 tysięcy złotych. Wyrok ten uprawomocnił się we wrześniu 2018 na skutek wyroku wydanego w drugiej instancji przez Sąd Okręgowy w Łodzi. W związku z zarzutami prokuratorskimi, 26 listopada 2016 pod hasłem „Murem za Hanką”, odbył się przemarsz łodzian, będący wyrazem poparcia dla prezydent.
III kadencja.
W wyborach samorządowych w 2018 po raz trzeci została wybrana na prezydenta Łodzi, otrzymując w pierwszej turze głosowania 70,22% głosów.
Do czterdziestoosobowej Rady Miejskiej w Łodzi sygnowany jej nazwiskiem komitet (tworzony przez PO, Nowoczesną, PSL, SLD i Inicjatywę Polska) wprowadził 32 radnych. W czerwcu 2019 znalazła się w krajowym sztabie wyborczym Koalicji Obywatelskiej, powołanym w związku z wyborami parlamentarnymi; zrezygnowała z udziału w nim po ogłoszeniu przez lidera PO Grzegorza Schetynę wstępnej czołówki listy kandydatów.
Życie prywatne.
Hanna Zdanowska była mężatką, z mężem rozwiodła się w 1997. Z tego związku ma syna Roberta, artystę, absolwenta ASP w Łodzi. Również od 1997 w związku nieformalnym z Włodzimierzem, przedsiębiorcą branży tekstylnej.

</doc>
<doc id="1121131" url="https://pl.wikipedia.org/wiki?curid=1121131" title="Thorotrast">
Thorotrast

Thorotrast – zawiesina zawierająca cząsteczki dwutlenku toru, ThO2, używana w przeszłości do diagnostyki radiologicznej. Thorotrast od wprowadzenia do radiologii w 1931 roku był w użyciu do połowy lat 50. lub nawet wczesnych lat 60., przede wszystkim w Danii, Niemczech, Japonii oraz Portugalii. Przez cały ten okres badania z użyciem Thorotrastu zostały wykonane u 2-10 milionów pacjentów. 
Naturalnie występujący izotop toru 232Th jest niestabilny i ulega rozpadowi alfa oraz rozpadowi gamma. Znalazł zastosowanie w radiologii, ponieważ jako środek kontrastujący bardzo pochłaniał promieniowanie i pozwalał uzyskać doskonałe jak na ten czas radiogramy. Thorotrast rzadko powodował ostre oraz podostre działania niepożądane oraz dawał obrazy o bardzo wysokiej jakości i wartości diagnostycznej i przez to miał wyższość nad innymi stosowanymi wówczas środkami kontrastowymi.
Lek stosowano w iniekcji dożylnej oraz dotętniczej jako środek kontrastowy w angiografii tętnic mózgowych oraz obrazowaniu wątroby oraz śledziony. Lek gromadził się w krezkowych węzłach chłonnych, śledzionie, wątrobie. Biologiczny okres półtrwania toru-232 wynosi 400 lat. 
Thorotrast jest karcynogenem i jest związany z 100 krotnie wyższym ryzykiem zachorowania na przede wszystkim raka przewodów żółciowych, raka wątrobowokomórkowego, naczyniakomięsaka wątroby i śledziony oraz białaczki szpikowej. Natomiast związek Thorotrastu z nowotworami mózgu jest dyskusyjny. 
Naczyniomięsak wątroby, rzadko występujący w ogólnej populacji, jest specyficznym nowotworem u pacjentów narażonych na Thorotrast.

</doc>
<doc id="1121133" url="https://pl.wikipedia.org/wiki?curid=1121133" title="Feliks Jan Dziak">
Feliks Jan Dziak

Feliks Jan Dziak ps. "Fied" (ur. 27 września 1920, zm. 20 września 1944 w Warszawie) – sierżant podchorąży, uczestnik powstania warszawskiego jako dowódca drużyny w I plutonie „Włodek” 1 kompanii „Maciek” batalionu „Zośka” Zgrupowania „Radosław” Armii Krajowej.
Życiorys.
Absolwent Liceum im. Tadeusza Czackiego w Warszawie. Przed wybuchem powstania mieszkał na ul Hipotecznej 3 w Warszawie. 
Podczas okupacji niemieckiej działał w konspiracji. W powstaniu uczestniczył w walkach swojego oddziału na Woli, Starym Mieście i Czerniakowie. Poległ przy ul. Solec na Czerniakowie.
Jego siostrą była Maria Dziak również poległa w trakcie powstania.
Został dwukrotnie odznaczony Krzyżem Walecznych. Jego symboliczna mogiła znajduje się na Powązkach Wojskowych w Warszawie.

</doc>
<doc id="1121134" url="https://pl.wikipedia.org/wiki?curid=1121134" title="Kolë Berisha">
Kolë Berisha

Kolë Berisha (ur. 26 października 1947 w Dobërdolu, zm. 29 sierpnia 2021 w Prisztinie) – kosowski polityk, przewodniczący Zgromadzenia Kosowa od marca 2006 do stycznia 2008.
Życiorys.
Kolë Berisha ukończył studia w zakresie prawa na Uniwersytecie w Prisztinie. Był żonaty, miał dwoje dzieci.
W 1998 objął stanowisko wiceprzewodniczącego Demokratycznej Ligi Kosowa, partii politycznej opowiadającej się za niepodległością Kosowa. Przed zaangażowaniem się w politykę, był wykładowcą w szkole wyższej im. Luigja Gurakuqi w mieście Klina.

</doc>
<doc id="1121138" url="https://pl.wikipedia.org/wiki?curid=1121138" title="Józef Florkowski">
Józef Florkowski

Józef Jan Florkowski ps. "Florek" (ur. 19 marca 1922 w Warszawie, zm. 1 sierpnia 1944 tamże) – podharcmistrz, plutonowy podchorąży, uczestnik powstania warszawskiego jako dowódca 1. drużyny I plutonu „Włodek” 1 kompanii „Maciek” batalionu „Zośka” Zgrupowania „Radosław” Armii Krajowej. 
Życiorys.
Syn Jana. Podczas okupacji hitlerowskiej działał w konspiracji. Brał udział w akcji wykolejenia niemieckiego pociągu pod Szymanowem oraz akcji "Polowanie" (styczeń 1944). W czerwcu 1944 uczestniczył, jako dowódca 1. drużyny, w akcji odbicia więźniów Pawiaka przetrzymywanych w szpitalu Jana Bożego przy ul. Bonifraterskiej.
W powstaniu warszawskim walczył na Woli.
Poległ w jego pierwszym dniu. Miał 22 lata. Został odznaczony Krzyżem Walecznych. Jego symboliczna mogiła znajduje się na Powązkach Wojskowych w Warszawie.

</doc>
<doc id="1121139" url="https://pl.wikipedia.org/wiki?curid=1121139" title="Pergamum harmala">
Pergamum harmala



</doc>
<doc id="1121153" url="https://pl.wikipedia.org/wiki?curid=1121153" title="Racing de Santander">
Racing de Santander



</doc>
<doc id="1121166" url="https://pl.wikipedia.org/wiki?curid=1121166" title="Podczaszy wielki koronny">
Podczaszy wielki koronny

Podczaszy wielki koronny (łac. "pocillator Regni") – urząd dworski Korony Królestwa Polskiego I Rzeczypospolitej.
Do jego kompetencji należało dysponowanie napojami w czasie uczt dworu królewskiego. Podawał królowi puchar, skosztowawszy najpierw trunku, co miało na celu wykrycie potencjalnej trucizny. Podawał desery, trzymał klucz nad bardzo wówczas drogimi przyprawami korzennymi.

</doc>
<doc id="1121169" url="https://pl.wikipedia.org/wiki?curid=1121169" title="Aeroplane">
Aeroplane

Aeroplane – wydany w 1996 trzeci singel promujący album "One Hot Minute" amerykańskiej grupy Red Hot Chili Peppers. Piosenka została napisana przez Flea. Flea na tym utworze gra techniką zwaną slappingiem.

</doc>
<doc id="1121171" url="https://pl.wikipedia.org/wiki?curid=1121171" title="5 Dywizja Piechoty w powstaniu listopadowym">
5 Dywizja Piechoty w powstaniu listopadowym



</doc>
<doc id="1121173" url="https://pl.wikipedia.org/wiki?curid=1121173" title="Brendan Comiskey">
Brendan Comiskey

Brendan Comiskey (ur. 13 sierpnia 1935 w Tasson w Irlandii) – były biskup diecezji Ferns w Irlandii. Ustąpił na początku kwietnia 2002 po tym, jak oskarżono go o bierność w stosunku do mających miejsce w jego diecezji przypadków pedofilii. Biskup wiedział o skłonnościach podległych mu księży (m.in Jima Grennana i Seána Fortune) jednak nie zrobił nic, aby powstrzymać ich przed dokonywaniem przestępstw na tym tle. Mówiono również o jego problemach z alkoholem i o niejasnościach finansowych w jego diecezji.

</doc>
<doc id="1121177" url="https://pl.wikipedia.org/wiki?curid=1121177" title="Podczaszy wielki litewski">
Podczaszy wielki litewski

Podczaszy wielki litewski (łac. "pocillator Magni Ducatus Lithuaniae") – urząd dworski Wielkiego Księstwa Litewskiego I Rzeczypospolitej.
Do jego kompetencji należało dysponowanie napojami w czasie uczt dworu wielkiego księcia. Podawał władcy puchar, skosztowawszy najpierw trunku, co miało na celu wykrycie potencjalnej trucizny. Podawał desery, trzymał klucz nad bardzo wówczas drogimi przyprawami korzennymi.

</doc>
<doc id="1121183" url="https://pl.wikipedia.org/wiki?curid=1121183" title="Stanisław Tamm">
Stanisław Tamm

Stanisław Lech Tamm (ur. 8 kwietnia 1960 w Wałczu) – polski urzędnik samorządowy i państwowy, były wojewoda koniński i wielkopolski.
Ukończył studia na Wydziale Maszyn Roboczych i Pojazdów Politechniki Poznańskiej. Był zatrudniony w Kopalni Węgla Brunatnego Konin, działał w zakładowej „Solidarności”.
W 1991 został wicewojewodą konińskim, w 1997 objął stanowisko wojewody. Po reformie administracyjnej pełnił funkcję II wicewojewody wielkopolskiego, a w latach 2000–2001 sprawował urząd wojewody. Następnie został dyrektorem Wydziału Działalności Gospodarczej Urzędu Miasta Poznania. 11 stycznia 2010 objął obowiązki sekretarza Miasta Poznań. W 2014 bez powodzenia kandydował do sejmiku wielkopolskiego z listy komitetu Teraz Wielkopolska.

</doc>
<doc id="1121186" url="https://pl.wikipedia.org/wiki?curid=1121186" title="Frankfurt (Main) Südbahnhof">
Frankfurt (Main) Südbahnhof

Frankfurt (Main) Südbahnhof – stacja kolejowa we Frankfurcie nad Menem, w Hesji, w Niemczech. Położona jest w dzielnicy Sachsenhausen, leżącej na południe od śródmieścia, po lewej stronie Menu. Na planach sieciowych i rozkładach jazdy opisywany jest zazwyczaj skróconą nazwą "Frankfurt(Main)Süd".
Südbahnhof, czyli "Dworzec Południowy" stanowi jeden z trzech (obok Dworca Głównego i dalekobieżnego dworca na lotnisku) dworców, na których zatrzymują się regularnie pociągi dalekobieżne (InterCity i Intercity-Express), a także główny dworzec dla pociągów nocnych. Stanowi ponadto przystanek dla regionalnych pociągów osobowych (Regionalbahn, Regional-Express) oraz węzeł szybkiej kolei miejskiej (S-Bahn Ren-Men) i metra.
Historia.
Obecny dworzec otwarto 15 listopada 1873 jako "Bebraer Bahnhof", jednocześnie z Dworcem Głównym w Offenbach. Dworzec należał do Bebraer Bahn, pruskiej kolei państwowej łączącej Bebrę przez Fuldę i Hanau z Frankfurtem, która tego dnia uruchomiła nową trasę łączącą Hanau z Frankfurtem po lewej stronie Menu. Tym samym Sachsenhausen i Offenbach uzyskały bezpośredni dostęp do tej linii kolejowej, stanowiącej do dziś główne połączenie Frankfurtu z Lipskiem, Berlinem i Hamburgiem. Wcześniej pociągi z Bebry jeździły po prawym (północnym) brzegu Menu przez Frankfurt-Hanauer Eisenbahn oraz Städtische Verbindungsbahn Frankfurt am Main.
Dotychczasowy dworzec "Frankfurt-Sachsenhausen" przy Darmstädter Landstraße służył natomiast odtąd ajedynie kursującym wahadłowo pociągom Frankfurt-Offenbacher Lokalbahn i został nazwany "Lokalbahnhof" ("Dworzec Lokalny").
W roku 1914 otwarto obecnie istniejący budynek wejściowy dworca. Budynek o formach uproszczonej secesji przypomina otwarty w tym samym roku dworzec Frankfurt (Main) Höchst. Architektem obu dworców był Armin Wegner. Cztery krawędzie peronowe nakryte były łukową halą peronową o konstrukcji stalowej – słupy hali, nakrywającej całą szerokość peronu drugiego, opierały się na pierwszym i trzecim peronie. Pozostałe perony zadaszone były indywidualnymi dachami.
Stacja metra.
W czasie budowy przedłużenia linii metra na południową stronę Menu (otwarcie linii w 1984) prawie cały budynek wejściowy został rozebrany, po czym zmontowano go z wykorzystaniem oryginalnych fragmentów w dawnej formie. Odtąd mieści się w nim również ośrodek kultury z salą wielofunkcyjną. Nie odbudowano rozebranej wówczas hali peronowej.

</doc>
<doc id="1121189" url="https://pl.wikipedia.org/wiki?curid=1121189" title="Iglica Czajkowskiego">
Iglica Czajkowskiego

Iglica Czajkowskiego (ang. "Czajkowski Needle", "Pawson Peak") - góra o wysokości 296,5 m n.p.m., w Antarktyce, na Wyspie Króla Jerzego (ang. "King George Island"). Położona jest pomiędzy Lodowcem Ekologii ("Ecology Glacier") i Lodowcem Sfinksa ("Sphinx Glacier"), niedaleko lodowca Kopuła Warszawy ("Warsaw Icefield"), przy Zatoce Admiralicji (ang. "Admiralty Bay"). Góra znajduje się na terenie Szczególnie Chronionego Obszaru Antarktyki "Zachodni brzeg Zatoki Admiralicji" (ASPA 128).
Nazwa pochodzi od nazwiska Ryszarda Czajkowskiego - polskiego podróżnika, polarnika, reportera i publicysty, członka "The Explorers Club". Została nadana w 1980. Jest wymieniona pod numerem referencyjnym 10985 przez Komitet Naukowy Badań Antarktycznych (Scientific Committee on Antarctic Research - SCAR) oraz Australian Antarctic Gazetteer. Góra została zdobyta przez Ryszarda Czajkowskiego w 1977.

</doc>
<doc id="1121190" url="https://pl.wikipedia.org/wiki?curid=1121190" title="Almáskamarás">
Almáskamarás

Almáskamarás – wieś i gmina w południowo-zachodniej części Węgier, w pobliżu miasta Mezőkovácsháza.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej, w pobliżu granicy rumuńskiej. Administracyjnie należy do powiatu Mezőkovácsháza, wchodzącego w skład komitatu Békés i jest jedną z jego 18 gmin.

</doc>
<doc id="1121191" url="https://pl.wikipedia.org/wiki?curid=1121191" title="Dombegyház">
Dombegyház

Dombegyház – wieś i gmina w południowo - zachodniej części Węgier, w pobliżu miasta Mezőkovácsháza.
Położenie.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej, w pobliżu granicy rumuńskiej. Administracyjnie należy do powiatu Mezőkovácsháza, wchodzącego w skład komitatu Békés i jest jedną z jego 18 gmin.

</doc>
<doc id="1121192" url="https://pl.wikipedia.org/wiki?curid=1121192" title="Dombiratos">
Dombiratos

Dombiratos – wieś i gmina w południowo-zachodniej części Węgier, w pobliżu miasta Mezőkovácsháza.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej, w pobliżu granicy rumuńskiej. Administracyjnie należy do powiatu Mezőkovácsháza, wchodzącego w skład komitatu Békés i jest jedną z jego 18 gmin.

</doc>
<doc id="1121193" url="https://pl.wikipedia.org/wiki?curid=1121193" title="Kaszaper">
Kaszaper

Kaszaper – wieś i gmina w południowo-zachodniej części Węgier, w pobliżu miasta Mezőkovácsháza.
Położenie.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej, w pobliżu granicy rumuńskiej. Administracyjnie należy do powiatu Mezőkovácsháza, wchodzącego w skład komitatu Békés i jest jedną z jego 18 gmin.

</doc>
<doc id="1121195" url="https://pl.wikipedia.org/wiki?curid=1121195" title="Kevermes">
Kevermes

Kevermes – wieś i gmina w południowo - zachodniej części Węgier, w pobliżu miasta Mezőkovácsháza.
Położenie.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej, w pobliżu granicy rumuńskiej. Administracyjnie należy do powiatu Mezőkovácsháza, wchodzącego w skład komitatu Békés i jest jedną z jego 18 gmin.

</doc>
<doc id="1121196" url="https://pl.wikipedia.org/wiki?curid=1121196" title="Kisdombegyház">
Kisdombegyház

Kisdombegyház – wieś i gmina w południowo-zachodniej części Węgier, w pobliżu miasta Mezőkovácsháza.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej, w pobliżu granicy rumuńskiej. Administracyjnie należy do powiatu Mezőkovácsháza, wchodzącego w skład komitatu Békés i jest jedną z jego 18 gmin.

</doc>
<doc id="1121197" url="https://pl.wikipedia.org/wiki?curid=1121197" title="Kunágota">
Kunágota

Kunágota – wieś i gmina w południowo-zachodniej części Węgier, w pobliżu miasta Mezőkovácsháza.
Położenie.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej, w pobliżu granicy rumuńskiej. Administracyjnie należy do powiatu Mezőkovácsháza, wchodzącego w skład komitatu Békés i jest jedną z jego 18 gmin.

</doc>
<doc id="1121199" url="https://pl.wikipedia.org/wiki?curid=1121199" title="Frankfurt (Main) West">
Frankfurt (Main) West

Frankfurt (Main) West – stacja kolejowa we Frankfurcie nad Menem, w Hesji, w Niemczech.
Stacja położona jest w dzielnicy Bockenheim.

</doc>
<doc id="1121200" url="https://pl.wikipedia.org/wiki?curid=1121200" title="Magyarbánhegyes">
Magyarbánhegyes

Magyarbánhegyes – wieś i gmina w południowo-zachodniej części Węgier, w pobliżu miasta Mezőkovácsháza. Gmina ma powierzchnię 36,56 km², zamieszkiwana jest przez 2462 osoby (styczeń 2011).
Położenie.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej, w pobliżu granicy rumuńskiej. Administracyjnie należy do powiatu Mezőkovácsháza, wchodzącego w skład komitatu Békés i jest jedną z jego 18 gmin.

</doc>
<doc id="1121203" url="https://pl.wikipedia.org/wiki?curid=1121203" title="Jean Flandrin">
Jean Flandrin

Jean Flandrin (zm. 8 lipca 1415 w Peniscola) – francuski kardynał okresu wielkiej schizmy zachodniej, reprezentujący obediencję "awiniońską". Krewny kardynała Pierre Flandrin (1301-81).
Życiorys.
Niewiele wiadomo o jego młodości. Uzyskał tytuł doktora prawa i został dziekanem kapituły katedralnej w Laon. W 1371 bezskutecznie wysuwano jego kandydaturę na biskupa Carpentras. Poparł antypapieża Klemensa VII w sporze z Urbanem VI. W styczniu 1379 Klemens VII mianował go arcybiskupem Arles, promocja ta jednak nie doszła do skutku, gdyż w maju tego samego rano został wybrany arcybiskupem Auch, którym pozostał aż do nominacji kardynalskiej. Konsekrowany na arcybiskupa Auch w grudniu 1379, cztery lata później opublikował statuty archidiecezji. 17 października 1390 Klemens VII mianował go kardynałem prezbiterem. W czerwcu 1391 przybył na dwór (anty)papieża w Awinionie i otrzymał tytuł Ss. Ioannis et Pauli. Uczestniczył w konklawe 1394, które wybrało antypapieża Benedykta XIII. Kiedy we wrześniu 1398 większość kardynałów "awiniońskich" zbuntowała się przeciw Benedyktowi XIII, jako jeden z nielicznych pozostał mu wierny. Biskup Sabiny od 13 czerwca 1405. Nie przyłączył się do Soboru w Pizie. Został dziekanem Św. Kolegium obediencji awiniońskiej po tym, jak dotychczasowy dziekan Gui de Malsec przystąpił do organizowania Soboru w Pizie w 1408. Pozostał wierny Benedyktowi XIII aż do śmierci. Zmarł w Peniscola.

</doc>
<doc id="1121205" url="https://pl.wikipedia.org/wiki?curid=1121205" title="Magyardombegyház">
Magyardombegyház

Magyardombegyház – wieś i gmina w południowo-zachodniej części Węgier, w pobliżu miasta Mezőkovácsháza.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej, w pobliżu granicy rumuńskiej. Administracyjnie należy do powiatu Mezőkovácsháza, wchodzącego w skład komitatu Békés i jest jedną z jego 18 gmin.
Gmina Magyardombegyház ma powierzchnię 7,65 km²; zamieszkuje ją 259 osób (2009).

</doc>
<doc id="1121206" url="https://pl.wikipedia.org/wiki?curid=1121206" title="Medgyesbodzás">
Medgyesbodzás

Medgyesbodzás – wieś i gmina w południowo-zachodniej części Węgier, w pobliżu miasta Mezőkovácsháza.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej, w pobliżu granicy rumuńskiej. Administracyjnie należy do powiatu Mezőkovácsháza, wchodzącego w skład komitatu Békés i jest jedną z jego 18 gmin.
Gmina Medgyesbodzás ma powierzchnię 31,67 km²; zamieszkuje ją 1089 osób (2009).

</doc>
<doc id="1121209" url="https://pl.wikipedia.org/wiki?curid=1121209" title="Frankfurt-Sindlingen (przystanek kolejowy)">
Frankfurt-Sindlingen (przystanek kolejowy)

Frankfurt-Sindlingen – przystanek kolejowy we Frankfurcie nad Menem, w Hesji, w Niemczech. Przystanek położony jest w dzielnicy Sindlingen.

</doc>
<doc id="1121215" url="https://pl.wikipedia.org/wiki?curid=1121215" title="Nagybánhegyes">
Nagybánhegyes

Nagybánhegyes – wieś i gmina w południowo-zachodniej części Węgier, w pobliżu miasta Mezőkovácsháza.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej, w pobliżu granicy rumuńskiej. Administracyjnie należy do powiatu Mezőkovácsháza, wchodzącego w skład komitatu Békés i jest jedną z jego 18 gmin.
Gmina Nagybánhegyes ma powierzchnię 42,24 km²; zamieszkiwana jest przez 1223 osoby (2009).

</doc>
<doc id="1121217" url="https://pl.wikipedia.org/wiki?curid=1121217" title="Nagykamarás">
Nagykamarás

Nagykamarás – wieś i gmina w południowo-wschodniej części Węgier, w pobliżu miasta Mezőkovácsháza.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej, w pobliżu granicy rumuńskiej. Administracyjnie należy do powiatu Mezőkovácsháza, wchodzącego w skład komitatu Békés i jest jedną z jego 18 gmin.
Gmina Nagykamarás ma powierzchnię 43,05 km²; zamieszkiwana jest przez 1493 osoby (2009).

</doc>
<doc id="1121220" url="https://pl.wikipedia.org/wiki?curid=1121220" title="Pusztaottlaka">
Pusztaottlaka

Pusztaottlaka – wieś i gmina w południowo-zachodniej części Węgier, w pobliżu miasta Mezőkovácsháza.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej, w pobliżu granicy rumuńskiej. Administracyjnie należy do powiatu Mezőkovácsháza, wchodzącego w skład komitatu Békés i jest jedną z jego 18 gmin.
Gmina Pusztaottlaka ma powierzchnię 18,87 km²; zamieszkiwana jest przez 374 osoby (2009).

</doc>
<doc id="1121222" url="https://pl.wikipedia.org/wiki?curid=1121222" title="Frankfurt-Zeilsheim (przystanek kolejowy)">
Frankfurt-Zeilsheim (przystanek kolejowy)

Frankfurt-Zeilsheim – przystanek kolejowy we Frankfurcie nad Menem, w Hesji, w Niemczech. Stacja położona jest w dzielnicy Zeilsheim.

</doc>
<doc id="1121224" url="https://pl.wikipedia.org/wiki?curid=1121224" title="Végegyháza">
Végegyháza

Végegyháza – wieś i gmina w południowo-zachodniej części Węgier, w pobliżu miasta Mezőkovácsháza.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej, w pobliżu granicy rumuńskiej. Administracyjnie należy do powiatu Mezőkovácsháza, wchodzącego w skład komitatu Békés i jest jedną z jego 18 gmin.
Gmina Végegyháza ma powierzchnię 28,94 km²; zamieszkiwana jest przez 1455 osób (2009).

</doc>
<doc id="1121231" url="https://pl.wikipedia.org/wiki?curid=1121231" title="Bakongo">
Bakongo



</doc>
<doc id="1121232" url="https://pl.wikipedia.org/wiki?curid=1121232" title="Alan Poindexter">
Alan Poindexter

Alan Goodwin Poindexter (ur. 5 listopada 1961 w Pasadenie w Kalifornii, zm. 1 lipca 2012 w Pensacola Beach na Florydzie) − amerykański astronauta, pilot doświadczalny, komandor United States Navy. Syn Johna Poindextera.
Praca w NASA i kariera astronauty.
Przyjęty przez NASA w czerwcu 1998 roku do 17 grupy astronautów, rozpoczął szkolenie w sierpniu 1998. Początkowo Poindexter służył w Oddziale Biura Operacji Astronautycznych, pełniąc obowiązki jako główny astronauta rezerwowy w Centrum Lotów Kosmicznych Kennedy’ego. W kilku misjach kosmicznych służył jako oficer prowadzący komunikację z załogą (CAPCOM).
W październiku 2002 został mianowany pilotem rezerwowym misji STS-120 mającej na celu dostarczenie modułu-łącznika Harmony na Międzynarodową Stację Kosmiczną.
Do swojej pierwszej misji kosmicznej wystartował 7 lutego 2008. Był to lot STS-122 wahadłowca Atlantis. Głównym celem misji było dostarczenie i montaż modułu Columbus na Międzynarodowej Stacji Kosmicznej. Wahadłowiec powrócił na Ziemię 20 lutego 2008.
Poindexter był dowódcą misji STS-131 wahadłowca Discovery, która miała miejsce w dniach 15–20 kwietnia 2010. Była to misja zaopatrzeniowa na Międzynarodową Stację Kosmiczną.
W grudniu 2010 opuścił NASA i wrócił do służby w US Navy.
1 lipca 2012 zmarł tragicznie w Pensacola Beach na Florydzie w rezultacie obrażeń poniesionych w wypadku podczas jazdy skuterami wodnymi ze swoimi synami.

</doc>
<doc id="1121233" url="https://pl.wikipedia.org/wiki?curid=1121233" title="Henryk Ettinger">
Henryk Ettinger

Henryk Ettinger (ur. 19 stycznia 1859, zm. 14 czerwca 1929 w Warszawie) – polski adwokat żydowskiego pochodzenia, ojciec Mieczysława Ettingera. 
Był jednym z adwokatów, którzy podejmowali się obrony oskarżonych w procesach politycznych rewolucji 1905. W 1916 r. został przewodniczącym Komisji Prawa Karnego w Departamencie Sprawiedliwości Tymczasowej Rady Stanu. Po odzyskaniu przez Polskę niepodległości został członkiem Komisji Kodyfikacyjnej, w ramach której przygotowywał Kodeks Karny, wprowadzony w życie już po jego śmierci w 1932 r., nazwany później kodeksem Makarewicza. W 1927 r. był jednym z adwokatów, którzy bronili w procesie w Warszawie Borysa Kowerdy (rosyjskiego zamachowca z Wilna), zabójcy posła ZSRR w Polsce. Wielokrotnie był członkiem Naczelnej Rady Adwokackiej. Był prezesem sekcji karnej Towarzystwa Prawniczego. 
Henryk Ettinger jest pochowany na cmentarzu żydowskim przy ulicy Okopowej w Warszawie (kwatera 24, rząd 2). Jego nagrobek jest dziełem Abrahama Ostrzegi.

</doc>
<doc id="1121235" url="https://pl.wikipedia.org/wiki?curid=1121235" title="Eltron 100">
Eltron 100

Eltron 100 – amplimikser estradowy o mocy znamionowej 100 watów (muzycznej 150W) przy 4 Ω. Były produkowane w bydgoskich zakładach Unitra-Eltra (później, po likwidacji zjednoczenia, Eltra).
Równolegle z modelem Eltron 100 produkowano wersje: 100U (dodatkowe wejście liniowe, możliwość dołączenia urządzeń wytwarzających pogłos), 100P (z pogłosem sprężynowym) oraz WM 100 (sam wzmacniacz mocy, bez przedwzmacniaczy i miksera).
Seria Eltron charakteryzowała się solidną konstrukcją, odporną na warunki atmosferyczne i długotrwałe przeciążenia. Stopień mocy wykonany został przy użyciu tranzystorów KD 503, które w odpowiednich warunkach pracy są odporne na przesterowania, przeciążenia i zwarcia.
Na bazie serii Eltron filia Eltra Gran w Chojnicach produkowała własną serię amplimikserów E100.

</doc>
<doc id="1121237" url="https://pl.wikipedia.org/wiki?curid=1121237" title="NK Čelik Zenica">
NK Čelik Zenica

Nogometni Klub Čelik Zenica – bośniacki klub piłkarski z siedzibą w Zenicy, założony 16 czerwca 1945.
Historia.
Chronologia nazw:
Čelik został założony 16 czerwca 1945. Jego nazwa oznacza „Stal”, która symbolizuje siłę i moc klubu i miasta Zenica, które jest jednym z większych ośrodków przemysłowych w kraju.
Čelik to jeden z najbardziej znanych i utytułowanych klubów piłkarskich w Bośni i Hercegowinie. Za czasów istnienia Jugosławii przez 17 sezonów występował w pierwszej lidze jugosłowiańskiej. Największe sukcesy w tym okresie to dwukrotne zdobycie Pucharu Mitropa w 1971 i 1972. Obecnie występuje w lidze Bośni i Hercegowiny. Trzykrotnie z rzędu zdobywał mistrzostwo kraju w latach 1995–1997, ale obecnie nie należy do potentatów ligowych, na co wpływ miała m.in. korupcja wśród władz klubu.
Stadion i kibice.
Swoje domowe mecze Čelik rozgrywa na wybudowanym w 1972 r. stadionie Bilino Polje, mogącym pomieścić 13 632 widzów (swoje mecze rozgrywa tu reprezentacja Bośni i Hercegowiny). Kibice Čelika należą do najliczniejszych w kraju i niemal w każdym sezonie na meczach Čelika bywa ich najwięcej.
Sukcesy.
1

</doc>
<doc id="1121240" url="https://pl.wikipedia.org/wiki?curid=1121240" title="Wakongo">
Wakongo



</doc>
<doc id="1121241" url="https://pl.wikipedia.org/wiki?curid=1121241" title="NK Celik Zenica">
NK Celik Zenica



</doc>
<doc id="1121243" url="https://pl.wikipedia.org/wiki?curid=1121243" title="Čelik Zenica">
Čelik Zenica



</doc>
<doc id="1121244" url="https://pl.wikipedia.org/wiki?curid=1121244" title="Celik Zenica">
Celik Zenica



</doc>
<doc id="1121245" url="https://pl.wikipedia.org/wiki?curid=1121245" title="Sundi">
Sundi



</doc>
<doc id="1121247" url="https://pl.wikipedia.org/wiki?curid=1121247" title="Arnaud Aubert">
Arnaud Aubert

Arnaud Aubert (zm. 11 czerwca 1371) – francuski duchowny.
Bratanek papieża Innocentego VI. Biskup Agde (19 marca do 14 listopada 1354) i Carcassonne (14 listopada 1354 – 18 stycznia 1357), następnie arcybiskup Auch (od 18 stycznia 1357). Kamerling Świętego Kościoła Rzymskiego od 16 marca 1361 roku, był odpowiedzialny za zarządzanie majątkiem Stolicy Apostolskiej podczas konklawe 1362 po śmierci jego wuja, oraz podczas konklawe 1370. Wikariusz i administrator diecezji awiniońskiej 1366–1367. Zmarł w zamku Bulbon koło Awinionu.

</doc>
<doc id="1121249" url="https://pl.wikipedia.org/wiki?curid=1121249" title="Pump-action">
Pump-action



</doc>
<doc id="1121253" url="https://pl.wikipedia.org/wiki?curid=1121253" title="Jan Religa">
Jan Religa

Jan Andrzej Religa (ur. 29 listopada 1945 w Zbilutce, zm. 1 października 2016 w Kędzierzynie-Koźlu) – polski polityk, chemik i samorządowiec, poseł na Sejm VI kadencji.
Życiorys.
Syn Józefa i Marianny. Ukończył Politechnikę Śląską w Gliwicach. Do czasu przejścia na emeryturę pracował w Zakładach Azotowych Kędzierzyn i Elektrowni Blachownia. W latach 1990–2002 był radnym rady miejskiej w Kędzierzynie-Koźlu.
Był działaczem NSZZ „Solidarność” (od 1980), Chrześcijańskiego Ruchu Samorządowego oraz Klubu Inteligencji Katolickiej.
W 2007 uzyskał mandat posła na Sejm VI kadencji z listy Prawa i Sprawiedliwości. Startował w okręgu opolskim, uzyskując 9093 głosów. W sierpniu 2011 odszedł z klubu parlamentarnego PiS, dołączając do posłów ugrupowania Polska Jest Najważniejsza, które reaktywowało dzięki temu klub parlamentarny. Nie uzyskał reelekcji w wyborach parlamentarnych. Na przełomie lat 2013 i 2014 został pełnomocnikiem Polski Razem Jarosława Gowina na powiat kędzierzyńsko-kozielski. W 2014 był kandydatem na liście PiS w wyborach do sejmiku opolskiego, jednak nie uzyskał mandatu.
W 1995 otrzymał Srebrny Krzyż Zasługi.
Pochowany na cmentarzu Kuźniczka w Kędzierzynie-Koźlu.

</doc>
<doc id="1121255" url="https://pl.wikipedia.org/wiki?curid=1121255" title="John Ousterhout">
John Ousterhout

John Ousterhout (ur. 15 października 1954r w Solano County, Kalifornia, USA) – programista i profesor informatyki na uniwersytetach Berkeley i Stanford, twórca języka skryptowego tcl oraz jego uzupełnienia tk w postaci wieloplatformowej biblioteki, służącej do budowania graficznych interfejsów użytkownika.
W 1987 roku został uhonorowany Nagrodą Grace Murray Hopper, a w 1994 został honorowym członkiem prestiżowego towarzystwa informatycznego - Association for Computing Machinery.
Założył i jest obecnie dyrektorem generalnym firmy Electric Cloud Inc.

</doc>
<doc id="1121256" url="https://pl.wikipedia.org/wiki?curid=1121256" title="Studio S4/6">
Studio S4/6

Studio imienia Jerzego Wasowskiego (Studio S4/6) – zespół studyjny Polskiego Radia przeznaczony do nagrań muzyki rozrywkowej i realizacji muzyki filmowej, zlokalizowany przy ul. Modzelewskiego 59 w Warszawie. Zespół składa się z trzech studiów: S4, S4a i S6. Nagrywanie w technice wielościeżkowej rozbudowanych składów chóralno-symfonicznych oraz muzyki filmowej możliwe jest dzięki stałym połączeniom reżyserni S4 z nagraniowo-koncertowym Studiem S1 oraz nagraniowym Studiem S2.
Stały zespół reżyserów dźwięku pracujących w studiu S4/6 stanowią: Ewa Guziołek-Tubelewicz, Leszek Kamiński i Tadeusz Mieczkowski, Przemysław Nowak i Mikołaj Wierusz. W studiu pracował także Wojciech Przybylski (zm. 2015).
31 maja 2016, wspólnie z Fundacją Wasowskich, studiu nadano imię Jerzego Wasowskiego (1913–1984) – związanego z Polskim Radiem kompozytora i reżysera, współtwórcy „Kabaretu Starszych Panów”. Uroczystości towarzyszyło odsłonięcie tablicy pamiątkowej oraz występy Doroty Miśkiewicz, Marka Napiórkowskiego, Bogdana Hołowni, Klementyny Umer i Jacka Bończyka.

</doc>
<doc id="1121263" url="https://pl.wikipedia.org/wiki?curid=1121263" title="Bilino Polje">
Bilino Polje

Bilino Polje – stadion piłkarski w Zenicy, otwarty 4 października 1972. Domowy obiekt Čeliku Zenica, od 1996 mecze w roli gospodarza rozgrywa na nim również męska reprezentacja piłkarska Bośni i Hercegowiny. Ponadto, okazjonalnie występują na nim bośniackie kadry: w piłce nożnej kobiet oraz w rugby union mężczyzn. Od kilkunastu lat najnowocześniejszy, a zarazem jeden z największych stadionów w Bośni i Hercegowinie.
Obiekt zlokalizowany jest w ścisłym centrum Zenicy, nad rzeką Bośnią, w lewobrzeżnej części miasta.
Historia.
W latach 40. XX wieku w miejscu obecnego stadionu znajdowało się piaszczyste boisko z jedną drewnianą trybuną, na którym od momentu założenia klubu w czerwcu 1945 spotkania rozgrywali piłkarze miejscowego Čeliku. We wczesnych latach 50., ze względu na rosnącą popularność, zespół przeniósł się na pobliski stadion Blatuša z drewnianymi trybunami mogącymi pomieścić 15 600 osób. Niezłe wyniki osiągane przez drużynę, a zwłaszcza awans do jugosłowiańskiej ekstraklasy w sezonie 1967/1968 spowodowały konieczność zbudowania większego obiektu. Na początku lat 70. podjęto decyzję o budowie nowego stadionu w miejscu pierwszego boiska na Bilinym Polju. Prace trwały zaledwie 8 miesięcy. Obiekt otwarto 4 października 1972 spotkaniem rewanżowym finałowego dwumeczu Pucharu Mitropa 1971/1972 przeciwko Fiorentinie. Na mogących pomieścić ponad 30 000 widzów trybunach zebrało się około 33 000 kibiców (rekordowa frekwencja w historii stadionu), a Čelik wygrywając 1:0, po raz drugi z rzędu sięgnął po to trofeum. Kilka lat po wybudowaniu obiekt otrzymał tytuł najpiękniejszego stadionu w Jugosławii, a dwa spotkania rozegrała na nim reprezentacja tego kraju: 17 kwietnia 1974 – towarzyskie z ZSRR (przegrana 0:1), zaś 27 marca 1985 – eliminacyjne do Mistrzostw Świata 1986 przeciwko Luksemburgowi (zwycięstwo 1:0). 24 kwietnia 1996 po raz pierwszy wystąpiła tutaj reprezentacja Bośni i Hercegowiny, bezbramkowo remisując w towarzyskiej potyczce z Albanią. Był to drugi w historii oficjalny mecz seniorskiej kadry narodowej BiH, a zarazem pierwszy rozegrany w kraju (wcześniej "Zmajevi" wystąpili w Tiranie przeciwko Albanii). Pierwsze przebudowy obiektu na początku XXI wieku zmniejszyły pojemność trybun do około 18 000 miejsc, a kolejne – do 15 600 miejsc. Maksymalna pojemność trybun po ostatniej przebudowie wynosi 13 632 miejsc siedzących. W sierpniu 2012 pod płytą boiska zainstalowano system podgrzewania murawy. Na Bilinym Polju reprezentacja Bośni i Hercegowiny wywalczyła awans do Mistrzostw Świata 2014.
W ciągu ostatnich lat zdecydowaną większość oficjalnych spotkań międzypaństwowych reprezentacja Bośni i Hercegowiny rozgrywa właśnie na Bilinym Polju, zwłaszcza tych najważniejszych – eliminacyjnych do mistrzostw świata, bądź Europy oraz w Lidze Narodów. Niespełna 2 km od tego obiektu zlokalizowany jest ośrodek treningowy bośniackiej federacji piłkarskiej co sprawia, że to Bilino Polje, a nie największy w kraju Stadion Olimpijski Koševo im. Asima Ferhatovicia Hasego w Sarajewie jest uznawane za tamtejszy "stadion narodowy". Również w opinii kibiców percepcja obserwowania meczów jest na Bilinym Polju zdecydowania lepsza, niż na obiekcie stołecznym. Wynika to przede wszystkim z faktu, że stadion w Zenicy – w przeciwieństwie do owalnego, piłkarsko-lekkoatletycznego Koševa – jest obiektem typowo piłkarskim, wybudowanym na planie prostokąta, z trybunami blisko boiska.

</doc>
<doc id="1121264" url="https://pl.wikipedia.org/wiki?curid=1121264" title="Mass Effect">
Mass Effect

Mass Effect – komputerowa fabularna gra akcji stworzona przez studio BioWare, wydana pierwotnie w 2007 roku przez Microsoft Game Studios na konsolę Xbox 360, będąca pierwszą częścią serii "Mass Effect". Jej akcja rozgrywa się w XXII wieku, kiedy Drodze Mlecznej grozi zagłada ze strony wysokozaawansowanej rasy maszyn znanych jako Żniwiarze. Gracz wciela się w komandora Sheparda, elitarnego żołnierza próbującego powstrzymać inwazję. Rozgrywka składa się z kilku głównych elementów: wykonywania zadań, walki, eksplorowania kosmosu i interakcji z bohaterami niezależnymi.
Gra, planowana jako pierwsza część trylogii, znajdowała się w produkcji przez ponad trzy i pół roku, a zrealizowana została w oparciu o silnik Unreal Engine 3. W 2008 i 2009 roku doczekała się dodatkowej zawartości, wprowadzającej nowe zadania i nową rasę.
"Mass Effect" spotkał się z pozytywnym przyjęciem ze strony krytyków branżowych, a do stycznia 2008 r. na całym świecie sprzedano ponad 1,5 mln egzemplarzy. Krytycy chwalili grę za interaktywną narrację i filmowy projekt, krytykując jednak niezbalansowaną mechanikę walki i kiepską sztuczną inteligencję. Produkcja otrzymała kilka nagród branżowych, w tym m.in. dla najlepszej gry fabularnej roku podczas gal wręczania Spike Video Game Awards i Interactive Achievement Awards. W 2008 roku ukazał się port na platformę Microsoft Windows, a w 2012 na PlayStation 3. W 2010 wydana została kontynuacja, "Mass Effect 2", a w 2012 zwieńczenie trylogii – "Mass Effect 3". 14 maja 2021 roku miała miejsce premiera "" – remasteru trylogii, m.in. odświeżającego oprawę graficzną i usprawniającego mechanikę pierwszej części.
Opis.
Świat gry.
Fabuła gry osadzona jest w Drodze Mlecznej w 2183 roku, kiedy ludzkość poznała już tajniki lotów międzygwiezdnych, możliwych dzięki urządzeniom znanym jako przekaźniki masy, będącymi pozostałością po wymarłej rasie obcych – protean. Terminem „efekt masy” (ang. "mass effect") określa się w grze technologię wpływającą na masę, co tworzy fenomeny, takie jak sztuczna grawitacja czy możliwość podróżowania z prędkością nadświetlną. „Stolicą” galaktyki jest stacja kosmiczna Cytadela, a rząd sprawuje Rada Cytadeli, w której zasiadają przedstawiciele najwyżej rozwiniętych ras – turian, salarian i asari. Galaktykę zamieszkują również inne rasy, z których większość podlega jurysdykcji Rady: quarianie, krogranie, volusowie, elkorowie, hanarzy, drelle i vorche. Osobną rasą są gethy – syntetyczne konstrukty stworzone przez quarian w oparciu o sztuczną inteligencję jako tania siła robocza, które zbuntowały się przeciwko swoim twórcom po zyskaniu samoświadomości. Interesy ludzkości reprezentuje przed Radą powstałe w 2157 r. Przymierze Układów.
Głównym bohaterem "Mass Effect" jest komandor Shepard (w zależności od płci: Mark Meer i Jennifer Hale; w wersji polskiej: Marcin Dorociński i Magdalena Różczka), absolwent elitarnego programu Przymierza N7 i kandydat na pierwsze ludzkie widmo – specjalnego agenta Wywiadu i Działań Militarno-Obronnych, dbającego o bezpieczeństwo galaktyki i podlegającego wyłącznie Radzie Przymierza. Do jego drużyny należą ludzki biotyk Kaidan Alenko (Raphael Sbarge / Przemysław Sadowski), żołnierz Ashley Williams (Kimberly Brooks / Monika Pikuła), turiański oficer Służb Ochrony Cytadeli Garrus Vakarian (Brandon Keener / Błażej Wójcik), quariańska mechanik Tali’Zorah (Ash Sroka / Monika Kwiatkowska), krogański najemnik Urdnot Wrex (Steven Barr / Piotr Bąk) i egzoarcheolog asari Liara T’Soni (Ali Hillis / Joanna Pach-Żbikowska). Oddział uzupełniają pilot Normandii Jeff „Joker” Moreau (Seth Green / Krzysztof Plewako-Szczerbiński) i były dowódca statku, kapitan David Anderson (Keith David / Grzegorz Pawlak).
Fabuła.
Shepard i Kaidan zostają wysłani do ludzkiej kolonii na Eden Prime, żeby zabezpieczyć odkryty tam niedawno proteański nadajnik. W operacji bierze udział również Nihlus – turiańskie widmo mające ocenić, czy Shepard nadaje się na agenta Rady. Kolonia zostaje zaatakowana przez gethy, a jedną z nielicznych osób ocalałych z ataku jest Ashley. Inne turiańskie widmo, zbuntowany Saren (Fred Tatasciore / Jacek Mikołajczak), zabija Nihlusa i aktywuje nadajnik. Kiedy dociera do niego Shepard, doznaje wizji wojny i śmierci. Donnel Udina (Bill Ratner / Jacek Mikołajczak), radny ludzi, wraz z Shepardem i Andersonem próbuje przekonać Radę Cytadeli, że za wydarzenia odpowiedzialny jest Saren, którego należy pozbawić statusu widma, jednak nie udaje im się przedstawić wystarczających dowodów. Shepard sprzymierza się z turiańskim oficerem SOC Garrusem, quarianką Tali’Zorą i krogańskim najemnikiem Urdnotem Wreksem. Z ich pomocą zdobywa zapisy rozmów pomiędzy Sarenem i matroną asari, Benezją (Marina Sirtis / Anna Ułas), na temat ich zwycięstwa, artefaktu nazywanego „Kanałem” i powrocie Żniwiarzy – uznawanej za legendę superzaawansowanej rasy maszyn, które co 50 tys. lat doprowadzają do wyginięcia wszystkich ras organicznych. W obliczu zebranych dowodów, Rada uznaje Sarena za zdrajcę, a Sheparda mianuje pierwszym ludzkim widmem i powierza mu zadanie odszukania i wyeliminowania zdrajcy. Anderson przekazuje komandorowi dowództwo nad Normandią – najbardziej zaawansowanym statkiem Przymierza, który testowano podczas misji na Eden Prime – i informuje o kilku poszlakach, jakie udało się zgromadzić na temat Sarena.
W ludzkiej kolonii na Feros Shepard dowiaduje się, że Suweren – statek kosmiczny Sarena – ma wyjątkową zdolność kontrolowania umysłów. Na Noverii udaje mu się wytropić i zabić Benezję, która przed śmiercią wyjawia, że zarówno ona, jak i Saren zostali zindoktrynowani przez Suwerena. Próbując dotrzeć do głównej bazy Sarena na Virmirze dowiaduje się, że temu udało się opracować lekarstwo na genofagium – opracowaną przez salarian chorobę genetyczną dziesiątkującą krogan – dzięki któremu chce stworzyć armię niepowstrzymanych krogańskich najemników. Prowadzi to do konfliktu z Wreksem odnośnie do tego, czy lekarstwo należy zniszczyć, czy wykorzystać je, w wyniku którego Shepard może przekonać kroganina do zniszczenia leku albo go zabić. Shepardowi ostatecznie udaje się dotrzeć do bazy Sarena, w której spotyka hologram Suwerena.
Suweren zdradza, że Żniwiarze oczekują w ciemnej przestrzeni poza Drogą Mleczną aż rasy organiczne osiągną poziom umożliwiający im korzystanie z przekaźników masy, a następnie – u szczytu ich potęgi – przeprowadzają na nich swoje „żniwa”, unicestwiając je. Shepard spotyka również Sarena, który twierdzi, że jego sojusz z Suwerenem pomoże ocalić organiczne formy życia, jeśli dowiedzie on ich użyteczności. Shepard wysadza w powietrze jego placówkę, musząc poświęcić przy tym Ashley albo Kaidana, którzy giną, żeby uzbroić bombę i dać innym czas na ucieczkę. Na pokładzie Normandii Liarze – córce Benezji, którą Shepard uratował na Therum – udaje się ustalić, że Kanał znajduje się na Ilos, dawnej planecie protean. Shepard odkrywa tam, że Cytadela w rzeczywistości jest największym z przekaźników masy, przez który Żniwiarze przedostają się do Drogi Mlecznej, żeby rozpocząć żniwa. W poprzednim cyklu garstce protean udało się przeżyć inwazję Żniwiarzy dzięki krioprezerwacji i powrócić na Cytadelę dzięki Kanałowi – opracowanej za pomocą inżynierii odwrotnej miniaturze przekaźnika masy połączonego ze stacją. Proteanie dezaktywowali tam sygnał, dzięki któremu Żniwiarze od milionów lat aktywowali przekaźnik Cytadeli, a planem Sarena jest ponowne jego aktywowanie, żeby umożliwić im rozpoczęcie kolejnej inwazji.
Po dotarciu za pomocą Kanału na Cytadelę, Shepard konfrontuje się tam z Sarenem, który ginie z jego ręki albo popełnia samobójstwo, zdając sobie sprawę, że był manipulowany. Destiny Ascension – okręt flagowy Rady z jej członkami na pokładzie – znajduje się pod ciężkim ostrzałem gethów. Shepard musi zdecydować, czy ryzykować poniesieniem ciężkich strat w ludzkiej flocie, która jako jedyna licznie przybyła na miejsce i uratować Radę, czy poświęcić ją i skupić się na pokonaniu Suwerena. Żniwiarz ożywia ciało Sarena i nasyła go na Sheparda, żeby kupić sobie więcej czasu na zdziesiątkowanie floty Przymierza. Ostatecznie Saren zostaje pokonany, a Suweren zniszczony przez Normandię. Jeśli Shepard zdecydował się uratować Radę, ta przyznaje w niej miejsce ludziom; jeśli pozostawił ją na śmierć, stworzona zostaje nowa, złożona wyłącznie z ludzi. Shepard wybiera nowego radnego – Andersona albo Udinę – i obiecuje, że położy kres zagrożeniu ze strony Żniwiarzy.
Rozgrywka.
"Mass Effect" jest przeznaczoną dla jednego gracza fabularną grą akcji, w której gracz przejmuje kontrolę nad komandorem Shepardem, wydarzenia oglądając z perspektywy trzeciej osoby. Płeć, wygląd, doświadczenie wojskowe, szkolenie bojowe i imię postaci gracz może wybrać samodzielnie na początku przygody. W grze dostępnych jest sześć klas postaci – trzy podstawowe (żołnierz, adept i inżynier) oraz trzy dodatkowe, stanowiące kombinacje powyższych (szpieg, strażnik i szturmowiec). Żołnierz wyszkolony jest w korzystaniu z broni palnych i dysponuje większą żywotnością, adept korzysta z biotyki (odpowiednika magii z innych gier fabularnych), a inżynier przede wszystkim ze zdolności technicznych, takich jak hakowanie czy przeciążanie systemów wroga. Po awansowaniu na 20. poziom doświadczenia i wykonaniu zadania pobocznego, postać może odblokować jedną z dwóch specjalizacji właściwych dla swojej klasy. Chociaż każda klasa korzysta z broni palnych, sprawnie posługiwać może się jedynie tymi, w których obsłudze została przeszkolona.
Na pokładzie dowodzenia Normandii Shepard zyskuje dostęp do mapy galaktyki, którą może przemierzać i wykonywać w niej zadania. Większość zadań z głównego wątku fabularnego polega przede wszystkim na walce, podczas gdy poboczne w dużej mierze na zbieraniu zasobów i interakcjach z bohaterami niezależnymi. W miarę postępów w fabule, do oddziału Sheparda dołączyć może sześcioro towarzyszy reprezentujących różne klasy, których umiejętności również da się rozwijać. Punkty doświadczenia zdobywać można poprzez wykonywanie zadań, pokonywanie wrogów i eksplorowanie świata. Każdorazowo po zdobyciu odpowiedniej liczby punktów doświadczenia, postacie awansują na kolejny poziom i otrzymują punkty talentów, które można wydać na rozwinięcie ich umiejętności. Każdy talent ma 12 rang, których odblokowanie kosztuje jeden punkt talentu.
Głównym środkiem transportu jest statek kosmiczny SSV Normandia, służący jednocześnie za bazę operacyjną Sheparda. Na jego pokładzie postać może rozmawiać z członkami drużyny, kupować nowe wyposażenie i podróżować do innych układów planetarnych. Chociaż w grze zbadać można kilkadziesiąt planet, to tylko na kilku z nich można wylądować i je zbadać. Część można wysondować, żeby znaleźć na nich surowce albo przedmioty związane z zadaniami pobocznymi. Po wylądowaniu na powierzchni planety, postać może przemieszczać się po niej pieszo albo w łaziku M35 Mako. Większość głównych zadań wymaga walki podczas przemieszczania się pieszo, ale niektóre ich segmenty mogą wymagać wykorzystania mako. Pojazd najczęściej niezbędny jest w zadaniach pobocznych, podczas których w trybie swobodnym Shepard eksploruje niezbadane światy. Wyposażenie, takie jak pancerze, broń czy ulepszenia, można znaleźć podczas eksploracji galaktyki albo zakupić u handlarzy.
Walka.
Podczas zadań Shepardowi towarzyszyć może dwoje członków drużyny, wspierających go w walce. Gracz kieruje bezpośrednio Shepardem, podczas gdy towarzysze sterowani są przez sztuczną inteligencję. Walki rozgrywają się w czasie rzeczywistym, w dowolnym ich momencie możliwe jest jednak włączenie aktywnej pauzy, pozwalającej dokładnie namierzyć przeciwników oraz wybrać umiejętność, której ma użyć Shepard albo jego towarzysze. Walka pokazywana jest zza ramienia postaci podobnie jak w strzelankach trzecioosobowych, w grze dostępny jest również system osłon, za którymi postacie mogą chować się przed ostrzałem. Gracz może wydawać także polecenia towarzyszom, każąc im np. schować się za osłoną czy skupić ogień na wybranym celu.
Na arsenał postaci składają się pistolety, karabiny szturmowe, snajperskie i strzelby. Każda z nich ma nieograniczoną amunicję, zamiast tego jednak przegrzewają się przy zbyt długim nieprzerwanym ostrzale. Dodatkowo w arsenale Sheparda znajdują się granaty, które przyczepiają się do celów albo powierzchni, a następnie można je zdalnie zdetonować. Postacie przed ostrzałem chronione są pochłaniającymi obrażenia tarczami. Zdrowie zaczyna wyczerpywać się dopiero po zniszczeniu tarcz, chyba że postać weszła w kontakt z zagrożeniem środowiskowym (np. wysoką ujemną bądź dodatnią temperaturą, toksycznością), nie mając na sobie odpowiedniego pancerza. Zdrowie regenerować można za pomocą tzw. mediżelu, z kolei tarcze regenerują się automatycznie, kiedy postać przez chwilę nie otrzymuje obrażeń. Niektóre przedmioty albo talenty mogą przyspieszyć prędkość regeneracji zdrowia i tarcz. Gracz może ocucić poległego towarzysza, korzystając z talentu „Jedność” (o ile posiada mediżel), jeśli jednak polegnie Shepard, grę należy wznowić od ostatniego punktu zapisu.
System dialogów i moralności.
Na potrzeby "Mass Effect" BioWare opracowało koło dialogowe, które pojawia się podczas rozmów z bohaterami niezależnymi. Lewa strona koła z reguły zarezerwowana jest dla opcji, które pozwalają zdobyć więcej informacji na dany temat, podczas gdy prawa dla tych, które prowadzą do końca rozmowy. Odpowiedzi na górze koła najczęściej są uprzejme i dyplomatyczne, a te na dole – agresywne i ukierunkowane na walkę. Wybory dokonywane podczas rozmów wpływają na to, jak inne postacie reagują na Sheparda oraz na system moralności. Ta mierzona jest w punktach idealisty (uroku) i renegata (zastraszenia). Punkty te pozwalają postaci rozwijać talenty odblokowujące niedostępne inaczej opcje dialogowe, mogące mieć znaczący wpływ na fabułę.
Produkcja.
Pomysł na grę zrodził się podczas prac nad ' – twórcy chcieli stworzyć space operę, nie będąc ograniczanymi przez wymogi licencji, stąd też zdecydowano się na opracowanie od podstaw własnej marki. Równolegle do niej studio pracowało nad dwiema innymi grami – "Jade Empire" (2006) i ' (2009). Reżyserem "Mass Effect" został Casey Hudson, wcześniej pracujący w BioWare przy "Knights of the Old Republic" z 2003 r. Produkcja rozpoczęła się na początku 2004 r., niedługo po premierze poprzedniej gry na platformie Microsoft Windows. Ponieważ zespół deweloperski miał już doświadczenie z konsolą Xbox, grę postanowił stworzyć na jej następcę – Xboksa 360 – mającego lepszą moc obliczeniową i narzędzia deweloperskie. Przez pierwsze sześć do ośmiu miesięcy w projekt zaangażowanych było około 130 osób, pracujących nad założeniami świata, w którym będzie rozgrywała się gra. Chociaż "Mass Effect" zrealizowany został na Unreal Engine 3, zespół stworzył dodatkowe narzędzia do lepszego zarządzania postaciami, eksploracją kosmosu i walką w drużynie, co przełożyło się na największe ówczesne przedsięwzięcie programistyczne BioWare’u. Większość czasu produkcji gry, wynoszącej około czterech lat, poświęcono na rozwój tych technologii.
Ponieważ studio chciało stworzyć wielką i pamiętną opowieść, toteż "Mass Effect" od samego początku pomyślany został jako pierwsza część trylogii, a stworzenie sprawnej podstawy technologicznej miało skrócić cykl produkcyjny kontynuacji. Twórcy nie chcieli tworzyć kolejnej gry fabularnej, w której grywalna postać będzie "tabula rasa", celując w protagonistę zakorzenionego już w świecie, którego decyzje wpływają na ten świat. Hudson stwierdził, że takie podejście pozwoliło studiu wykreować unikalny „poziom intensywności i filmowej mocy”, jednocześnie umożliwiając graczom dostosowanie postaci, tak jak w poprzednich grach studia. Wybory i ich konsekwencje były dla BioWare’u kwestią priorytetową, twórcom zależało bowiem na tym, żeby fabuła nie podążała z góry określoną ścieżką. Ze względu na szerokie spektrum opcji dialogowych, opracowano „koło dialogowe” pojawiające się podczas rozmów z bohaterami niezależnymi, którego poszczególne części odpowiadały określonym emocjom i tonom wypowiedzi. Na potrzeby gry studio stworzyło „cyfrowych aktorów” – postacie, które podczas rozmów wyrażają mimikę i posługują się mową ciała.
Projektując założenia rozgrywki, zdecydowano się na przerobienie pseudoturowego systemu walki z "Knights of the Old Republic" na trzecioosobową strzelankę z walką w czasie rzeczywistym. Założeniem tego systemu było zaproponowanie graczom właściwego dla gier fabularnych taktycznego podejścia i dostosowania umiejętności postaci pod własne preferencje, a jednocześnie prostszego i bardziej intuicyjnego interfejsu użytkownika. Zaprojektowany został on tak, żeby zarządzanie atakami drużyny nie wymagało jednoczesnego wciskania zbyt dużej liczby przycisków. Chcąc upewnić się, że walka jest wystarczająco taktyczna, twórcy nad niektórymi aspektami interfejsu współpracowali z Microsoftem. Ostateczny system, zdaniem twórców odpowiednio balansujący walkę pomiędzy grą fabularną a strzelanką, powstał metodą licznych prób i błędów. Innym ważnym celem było zapewnienie graczom poczucia, że są odkrywcami. Deweloperzy chcieli, żeby w grze znalazła się prawdziwa galaktyka, którą można eksplorować również poza zadaniami związanymi z głównym wątkiem fabularnym. Kilka fragmentów galaktyki stworzone zostało ręcznie przez spory zespół twórców, ale stworzone przez nich narzędzia i technologie pozwoliły na znaczne jego powiększenie.
Głównym scenarzystą gry został Drew Karpyshyn, wcześniej pełniący funkcję starszego scenarzysty przy "Knights of the Old Republic". Wątki fabularne dla każdej z planet napisane zostały przez innych scenarzystów, jednak wszyscy oni sprawdzali i recenzowali swoje pomysły. Zadaniem Karpyshyn było przede wszystkim upewnienie się, że na wszystkich etapach i we wszystkich miejscach styl narracji oraz fabuła są ze sobą spójne. Jednym z największych wyzwań, z jakimi musieli zmierzyć się scenarzyści, było stworzenie licznych „odnóg” ścieżek dialogowych i różnych wariantów ich zakończeń. Proces pisania scenariusza zajął trzy lata, a zamknął się on w około 400 tys. słów i ponad 20 tys. mówionych linii dialogowych. Według Karpyshyna, stanowi to odpowiednik 20 pełnometrażowych filmów fabularnych albo 4 do 5 rozbudowanych powieści. Podczas opracowywania stylu artystycznego i ogólnego klimatu gry, inspirowano się takimi filmami jak "Gwiezdne wojny", "Obcy – 8. pasażer Nostromo", ', "Łowca androidów", "Żołnierze kosmosu" oraz – przede wszystkim – '. Gra została ukończona 22 października 2007 r.
Ścieżka dźwiękowa.
Na głównego kompozytora wybrano Jacka Walla, który skomponował również ścieżkę dźwiękową do poprzedniej gry studia – "Jade Empire" – ponieważ dysponował on zdolnością stworzenia szerokiego zakresu stylów muzycznych. Hudson miał jasno sprecyzowany pomysł na to, jak powinna brzmieć muzyka w grze, Wall dysponował jednak w pewnym zakresie swobodą artystyczną. Wall stwierdził, że jego główną wizją na muzykę w "Mass Effect" było „połączenie elektronicznych instrumentów muzycznych z przełomu lat 70. i 80. z bardziej organicznymi elementami”. Komponowanie muzyki rozpoczął w 2006 roku, ale ponieważ nigdy wcześniej nie miał do czynienia z takim stylem, w stworzeniu elektronicznych dźwięków na bazie klasycznej orkiestry pomógł mu Sam Hulick. Pod koniec okresu produkcyjnego Walla i Hulicka wspomogli również Richard Jacques i David Kates, żeby ukończyć ścieżkę dźwiękową na czas. Na potrzeby gry napisano łącznie 110 minut muzyki, a każdy z ważniejszych motywów miał dodatkowe wersje – szybsze bądź wolniejsze – żeby pasowały lepiej do różnych sytuacji. Ścieżka dźwiękowa – "Mass Effect Original Soundtrack" – na którą składało się 37 utworów, trafiła do sprzedaży równolegle z grą. Na albumie znalazł się również utwór „M4 (Part II)” kanadyjskiego elektrorockowego zespołu Faunts, towarzyszący napisom końcowym gry.
Dystrybucja.
"Mass Effect" został oficjalnie zapowiedziany 4 października 2005 roku jako tytuł na wyłączność na Xboksa 360 podczas targów Microsoftu X05. W maju 2006 roku grywalną wersję demonstracyjną zaprezentowano na Electronic Entertainment Expo, gdzie zdobyła tytuł najlepszej gry fabularnej w ramach Game Critics Awards. Redaktorzy serwisu IGN we własnym corocznym plebiscycie Best of E3 2006 Awards przyznali jej nagrody w kategoriach najlepsza technologia graficzna i najbardziej innowacyjny projekt, jak również umieścili na liście najbardziej oczekiwanych gier 2007 roku. Podczas X06 w październiku 2006 roku omówiono nowości, jakie pojawią się w grze, a godzinny zapis z rozgrywki zaprezentowano na Game Developers Conference w marcu 2007. 1 maja opublikowana została napisana przez Karpyshyna powieść "", stanowiąca prequel gry, z fabułą osadzoną na około dwadzieścia lat wcześniej. W lipcu "Mass Effect" ponownie prezentowany był na E3, gdzie po raz drugi zdobył tytuł najlepszej gry fabularnej, jak również najlepszej gry na konsole. W sierpniu odbyła się prezentacja na Games Convention, a pod koniec tego miesiąca ujawniono datę premiery. W ramach zamówień przedpremierowych, nabywcy mogli otrzymać dodatkowy dysk z pięciominutowym materiałem zza kulis, utworami ze ścieżki dźwiękowej i zwiastunami.
Premiera gry w Ameryce Północnej miała miejsce 20 listopada 2007 r. W Australii sieć sklepów EB Games rozpoczęła sprzedaż gry 16 listopada, uznając, że skoro otrzymała kopie wcześniej, może je już sprzedawać. Gra wydana została w wersji standardowej i kolekcjonerskiej. Wydanie kolekcjonerskie zawierało dodatkową płytę z materiałami dokumentującymi prace nad grą, ścieżkę dźwiękową, oraz galerię szkiców koncepcyjnych z komentarzami audio.
28 maja 2008 roku wydana została wersja przeznaczona na Microsoft Windows, opracowana przez Demiurge Studios. Charakteryzowała się ona sterowaniem dostosowanym pod klawiaturę i mysz, grafiką w wyższej rozdzielczości, nowym interfejsem użytkownika i innymi, pomniejszymi zmianami. Pierwotnie wydanie na komputery miało używać SecuROM-u, oprogramowania antypirackiego wymagającego aktywacji online i codziesięciodniowej weryfikacji. BioWare ostatecznie zdecydowało się nie wykorzystywać tego zabezpieczenia po krytyce ze strony fanów. W 2012 r. ukazał się port gry na PlayStation 3, opracowany przez studio Edge of Reality, charakteryzujący się ulepszonymi efektami wizualnymi i oświetleniem. Gra dostępna była w wersji cyfrowej jako część pakietu "Mass Effect Trilogy". W maju 2015 roku "Mass Effect" został dodany do katalogu gier wstecznie kompatybilnych z Xboksem One.
Zawartość do pobrania.
Gra doczekała się dwóch dodatków do pobrania. Pierwszy, "Bring Down the Sky", został wydany 10 marca 2008 roku na Xboksie 360 jako płatny dodatek, 28 maja 2008 jako darmowy dodatek dla wersji pecetowej oraz 4 grudnia 2012 roku na PlayStation 3, będąc częścią pakietu z grą. Dodatek wprowadza nową misję, w której Shepard za pomocą mako musi zbadać asteroidę i zapobiec temu, żeby zderzyła się z Ziemią. Dodaje również nową rasę – batarian – oraz zadanie dodatkowe. Według BioWare’u, ukończenie "Bring Down the Sky" zajmuje ok. 90 minut. Ryan Geddes z IGN uznał, że dodatek wprowadza „olśniewające” wizualia, podczas gdy Dan Whitehead z Eurogamer skrytykował brak ciężaru narracyjnego i ponowne wykorzystanie obecnych w podstawowej wersji gry rozkładów budynków.
Drugi dodatek, "Pinnacle Station", wydany został 25 sierpnia 2009 r. jako darmowy dla Xboksa 360 i Microsoft Windows, nigdy nie ukazał się jednak w wydaniu na PlayStation 3. Dodatek wprowadza ośrodek treningowy, w którym Shepard może rozegrać osiem scenariuszy bojowych, podzielonych na cztery typy, jak deathmatch czy zdobądź flagę. Po ukończeniu scenariuszy, pojawiają się cztery dodatkowe, żeby uzyskać dostęp do trybu przetrwania. Oferuje on te same wyzwania, co poprzednie, z tą różnicą, że trzeba przetrwać w nim 5 minut. BioWare określiło "Pinnacle Station" mianem „areny w stylu "Podziemnego kręgu"”, która miała znaleźć się w podstawowej wersji gry, pomysł ten jednak porzucono, ponieważ studio nie było w stanie należycie go zrealizować. Dodatek spotkał się z mieszanym przyjęciem, będąc krytykowanym jako niepotrzebny i nieoryginalny.
Odbiór.
Po premierze "Mass Effect" spotkał się z pozytywnym przyjęciem ze strony prasy growej. Bardzo pozytywnie wyrażali się oni o interaktywnym prowadzeniu historii i filmowości gry, jako najsłabsze elementy wskazując walkę i prowadzenie pojazdu. Kevin VanOrd z GameSpot nazwał "Mass Effect" „świetną grą mającą genialne momenty oraz niewielkie, ale jednak znaczące przeszkody, które uniemożliwiają jej osiągnięcie pełnego potencjału”. W podobnym tonie wyraził się Erik Brudvig z IGN, stwierdzając, że gra sama w sobie jest lepsza niż składające się na nią elementy, a chociaż miewa ona liczne problemy techniczne, to całość „jest tak znakomicie podana, że przykrywa słabości”.
Andrew Reiner z magazynu „Game Informer” stwierdził, że interaktywna opowieść zachęca do ponownego przechodzenia gry, a szczegółowa historia „sprawia, że związki są jak prawdziwe – dbasz o swoją załogę i naprawdę masz wrażenie, że twój głos liczy się w galaktyce”. Według Aleksa Dale’a z „Computer and Video Games”, „nigdy wcześniej opowiadanie historii nie było tak zgrabnie wplecione w grę komputerową, a gracz nigdy wcześniej nie miał tyle swobody w kształtowaniu kierunku, w jakim pójdzie liniowa opowieść”. W podobnie pozytywny sposób wypowiadano się o szczegółowych modelach postaci, mimice twarzy i grze głosem. Jennifer Tsao z 1UP.com uznała, że cyfrowi aktorzy wyrażają prawdziwe emocje, szwankuje jednak dostosowanie ruchu ust do wypowiadanych kwestii. Chociaż oprawa wizualna, podobnie jak ścieżka dźwiękowa, były chwalone przez krytyków, wracali oni uwagę na niestabilną liczbę klatek na sekundę i długie ekrany wczytywania.
Cameron Lewis z „GamePro” chwalił scenariusz i głębię gry, z kolei Paul Curthoys z „Official Xbox Magazine” zaznaczył, że "Mass Effect" „dotyka emocji, których większość gier unika”, określając produkcję mianem „świetnej powieści fantastycznonaukowej w formie gry komputerowej”. Recenzent „Edge” stwierdził, że osadzając fabułę w realiach space opery, twórcom nie udało się stworzyć klimatu „mityczności i egzotyczności mogącego konkurować z "Gwiezdnymi wojnami"”. W recenzji skrytykowano również postacie i ogólny ton gry, konkludując, że "Mass Effect" „tak desperacko chce, żeby traktować go poważnie, że staje się bezlitośnie ponury”. Kristan Reed z Eurogamer zauważył, że nieśpieszne tempo początkowych etapów i przytłaczający świat przedstawiony może zmylić graczy, zanim dowiedzą się, na czym polega główny wątek fabularny.
Walka była elementem dość powszechnie krytykowanym za słaby balans mechanik i kiepską sztuczną inteligencję członków drużyny. Recenzent „Edge” zauważył, że elementy gry fabularnej niezbyt dobrze współgrają z jej akcją, z kolei IGN skrytykowało mechanikę drużyny, twierdząc, że jej członkowie „najczęściej są przydatni co najwyżej jako mięso armatnie, które ma odciągnąć wrogów”. Z krytyką spotkał się również system zarządzania ekwipunkiem, który w recenzji 1UP.com określono jako „bolesny” i „nużący”. Chwalono eksplorację galaktyki, porównując ją do gry przygodowej "Starflight" z 1986 r. oraz zadania dodatkowe, krytykowano jednak sekwencje wymagające prowadzenia mako za kiepską sterowność i nieporadną mechanikę walki. Wersje przeznaczone na komputery osobiste i PlayStation 3 zebrały podobne opinie.
Sprzedaż.
Według statystyk The NPD Group, "Mass Effect" był 6. najlepiej sprzedającą się grą listopada 2007 w Stanach Zjednoczonych, trafiając do 473 tys. nabywców, podczas gdy simExchange prognozowało sprzedaż na poziomie 328 tys. W następnych miesiącach gra nie pojawiała się w pierwszej dziesiątce zestawienia. Według wiceprezesa Microsoftu, Jeffa Bella, na całym świecie w niecałe trzy tygodnie sprzedano ponad milion egzemplarzy gry. Po sześciu tygodniach sprzedaż wzrosła do 1,6 mln, a według Deana Takahashiego z serwisu VentureBeat w marcu 2008 roku „szacunkowo dobiła do 2 mln, generując ok. 120 mn dolarów przychodu”. W listopadzie tego samego roku Entertainment and Leisure Software Publishers Association przyznało "Mass Effect" złoty certyfikat, wskazujący, że w Wielkiej Brytanii sprzedano co najmniej 200 tys. kopii. W kwietniu 2011 roku ogłoszono, że dwie pierwsze części serii rozeszły się na całym świecie w łącznym nakładzie przekraczającym 7 mln kopii.
Nagrody.
"Mass Effect" otrzymał kilka końcoworocznych nagród, w tym m.in. Spike Video Game Award, D.I.C.E. Award i IGN Best of 2007 Award dla najlepszej gry fabularnej. Magazyn „The New York Times” przyznał produkcji tytuł gry roku. W 2008 redaktorzy IGN sklasyfikowali ją na 1. miejscu listy 25 najlepszych gier na Xboksa 360.
Kontrowersje.
W ramach jednego z dodatkowych wątków fabularnych, komandor Shepard może nawiązać romans z którąś z niegrywalnych postaci. Kiedy staje się on bardziej zażyły, pojawia się przerywnik filmowy z częściową nagością i przedstawieniem sceny seksu. Jako pierwszy scenę tę skrytykował neokonserwatywny bloger Kevin McCullough, który stwierdził m.in., że „"Mass Effect" pozwala graczowi odbyć stosunek analny z kimkolwiek i jakkolwiek tylko chce” oraz że za sprawą gry „wirtualny gwałt jest na wyciągnięcie przycisku”. Artykuł został skrytykowany przez społeczność grową, a nawet przez Jacka Thompsona, od dawna walczącego z gorszącymi treściami w grach, który stwierdził, że „ta zmyślona kontrowersja jest absolutnie niedorzeczna”. McCullough ostatecznie przeprosił za swoje słowa, nadal uważając jednak scenę za gorszącą.
Obecność sceny seksu stała się również materiałem dla telewizji Fox News. Martha MacCallum stwierdziła, że gra „nie pozostawia niczego wyobraźni” i umożliwia graczom „zaangażowanie się w przedstawiony w każdym szczególe seks”. W materiale wypowiedzieli się również samozwańcza specjalistka ds. psychologii Cooper Lawrence oraz dziennikarz branży gier Geoff Keighley. Według Lawrence, treści seksualne w grach uczą graczy przedmiotowego traktowania kobiet, mających stanowić tylko obiekt pożądania oceniany przez pryzmat ich atrakcyjności. Dodała również, że głównym bohaterem jest mężczyzna, który decyduje o tym, z iloma kobietami chce być. Na pytanie Keighley’ego o to, czy w ogóle grała w grę, na temat której się wypowiada, odpowiedziała, że nie. Electronic Arts, będące już wtedy właścicielem BioWare’u, zażądało od Fox News sprostowania. Stacja odpowiedziała jedynie, że twórcom zaproponowano udział w programie.
Po zapoznaniu się z około dwuipółgodzinnym materiałem z gry, Lawrence ostatecznie wycofała się ze swoich wcześniejszych słów. Stwierdziła, że wprowadzono ją w błąd, mówiąc, że "Mass Effect" ociera się o pornografię, podczas gdy „więcej wyuzdanych scen widziała w niektórych odcinkach ""”. W międzyczasie jej ostatnia książka w sklepie Amazon zebrała wiele ocen z jedną gwiazdką, wystawianych przez urażonych graczy. W wielu komentarzach sarkastycznie stwierdzano, że ich autorzy nie czytali książki, ale słyszeli od innych, że jest zła.
Przez krótki czas "Mass Effect" był zakazany w Singapurze, zanim ostatecznie nie został dopuszczony do sprzedaży z kategorią wiekową M18. Głównym powodem, dla którego zakazano gry, była scena przedstawiająca zbliżenie seksualne pomiędzy kosmitką (Liarą) a ludzką kobietą (żeńska wersja Sheparda).
Kontynuacja.
Ponieważ "Mass Effect" planowany był jako pierwsza część trylogii, krótko po jego premierze rozpoczęły się prace nad kontynuacją – "Mass Effect 2". Gra wydana została w styczniu 2010 roku na komputery osobiste i Xboksa 360 i rok później na PlayStation 3. Gra pozwalała na zaimportowanie zapisanego stanu z poprzedniczki i kontynuowanie fabuły z wyborami podjętymi w pierwszej części i ich konsekwencjami. Kontynuacja była sukcesem kasowym i komercyjnym, zdobywając liczne nagrody, w tym m.in. dla najlepszej gry od Brytyjskiej Akademii Sztuk Filmowych i Telewizyjnych.

</doc>
<doc id="1121271" url="https://pl.wikipedia.org/wiki?curid=1121271" title="Związek gmin (Niemcy)">
Związek gmin (Niemcy)



</doc>
<doc id="1121282" url="https://pl.wikipedia.org/wiki?curid=1121282" title="Puls Raport">
Puls Raport

Puls Raport – program informacyjny TV Puls, emitowany od 28 października 2007 do 16 lipca 2008. Jego poprzednikiem był Serwis Pulsu, ukazujący się do listopada 2002, który zastąpił Wydarzenia TV Puls 29 maja 2002. Redaktorem naczelnym programu była Amelia Łukasiak, natomiast szefem wydawców Krzysztof Karwowski.
Historia.
Początkowo program emitowany był o 19.30 i 22.00. Od 5 maja 2008 zmieniono pory nadawania na 18.30 i 22.00, odświeżono też studio. W tym dniu TV Puls rozpoczęła kampanię reklamową: "TV Puls przyspiesza o godzinę".
W planach było również emitowanie wydania o godzinie 12.00 w dni powszednie. Wydanie miało wystarować 3 marca. Jako powód podano, że w studiu informacyjny nagrywane są również inne programy i emisja w tym czasie kolidowałaby z tymi nagraniami oraz nieprzygotowanie zespołu. Początkowo planowano, że wydanie wystartuje 25 lutego. Wydanie miało się nieco różnić od serwisów o 18.30 (wówczas 19.30) i 22.00. Pojawiłoby się więcej materiałów z zagranicy, do studia zapraszanoby gości.
14 lipca w związku z planowanym remontem głównego studia, emisję programu przeniesiono do newsroomu.
16 lipca w związku z decyzją rady nadzorczej telewizji Puls ogłoszono zakończenie nadawania codziennych programów informacyjnych. Ostatnie wydanie Puls Raportu zostało wyemitowane tego samego dnia, o godzinie 18:30.
Ośrodki regionalne.
"Puls raport" miał 4 ośrodki regionalne: w Krakowie, Gdańsku, Poznaniu i Wrocławiu
W ośrodku w Krakowie i Gdańsku pracowało po 5 osób (2 reporterów, 2 operatorów i 1 producent), a w pozostałych trzech oddziałach pracowały po 3 osoby (reporter, operator, producent). W 8 miastach Polski (Szczecin, Bydgoszcz, Piotrków, Olsztyn, Białystok, Lublin, Kielce, Katowice) dla programu pracowały ekipy freelancerskie.

</doc>
<doc id="1121285" url="https://pl.wikipedia.org/wiki?curid=1121285" title="Daniel Fonseca">
Daniel Fonseca

Daniel Fonseca (ur. 13 września 1969 w Montevideo) – urugwajski piłkarz, obecnie jest piłkarskim agentem.
Swoją karierę zaczynał w jednym z najbardziej utytułowanych urugwajskich klubów, Nacionalu Montevideo. W 1990 roku przeszedł do Cagliari Calcio. Po dwóch latach postanowił odejść do AS Roma. Trzy lata później podpisał kontrakt z Juventusem, w którym to zadebiutował 4 września 1997 roku. Po ośmiu latach gry we Włoszech związał się z argentyńskim River Plate. Rok później wrócił do Włoch i podpisał kontrakt z Como, w którym to w 2003 roku zakończył karierę.
Obecnie jest menadżerem piłkarskim m.in. Martína Cáceresa, piłkarza Fiorentiny.
W reprezentacji rozegrał 30 spotkań i zdobył 11 bramek. W 1995 roku zwyciężył z kadrą w Copa América.

</doc>
<doc id="1121287" url="https://pl.wikipedia.org/wiki?curid=1121287" title="Lorrain">
Lorrain



</doc>
<doc id="1121289" url="https://pl.wikipedia.org/wiki?curid=1121289" title="Roman Brodniak">
Roman Brodniak

Roman Marek Brodniak (ur. 20 marca 1968 w Zgorzelcu) – polski górnik, działacz związkowy i polityk, poseł na Sejm VI kadencji z ramienia Platformy Obywatelskiej.
Życiorys.
Ukończył Technikum Górnicze w Zgorzelcu, a następnie studia na Wydziale Górniczym Akademii Górniczo-Hutniczej w Krakowie (kierunek: górnictwo i geologia) z tytułem zawodowym magistra inżyniera górnika.
W 1993 podjął pracę w Kopalni Węgla Brunatnego Turów, początkowo jako sztygar oddziałowy, a następnie nadsztygar. Od 1996 działa w związkach zawodowych. W 2002 został przedstawicielem załogi w radzie nadzorczej KWB Turów. W wyborach parlamentarnych w 2005 kandydował bez powodzenia do Sejmu z listy Platformy Obywatelskiej. Rok później w wyborach samorządowych został radnym rady miejskiej w Zgorzelcu.
W przedterminowych wyborach parlamentarnych w 2007 został wybrany do Sejmu, startując z 5. miejsca listy PO w okręgu legnickim. Uzyskał 10 191 głosów, co dało mu piąte miejsce wśród kandydatów swojej partii i dziesiąte w całym okręgu. W wyborach w 2011 nie odnowił mandatu. W wyborach samorządowych w 2014 bez powodzenia kandydował do sejmiku dolnośląskiego.

</doc>
<doc id="1121291" url="https://pl.wikipedia.org/wiki?curid=1121291" title="Jacobu">
Jacobu

Jacobu – miasto i stolica dystryktu Amansie Central w regionie Ashanti w Ghanie. 
Jest siedzibą banku rolnego "Odotobri Rural Bank" oraz prywatnego szpitala "Saint Peter's Hospital".

</doc>
<doc id="1121299" url="https://pl.wikipedia.org/wiki?curid=1121299" title="Andrzej Buła">
Andrzej Buła

Andrzej Buła (ur. 28 sierpnia 1965 w Kluczborku) – polski polityk, samorządowiec i nauczyciel, poseł na Sejm VI i VII kadencji, od 2013 marszałek województwa opolskiego.
Życiorys.
Syn Antoniego i Anny. W 1989 ukończył studia na Wydziale Nauczycielskim Akademii Wychowania Fizycznego we Wrocławiu (kierunek: trenerski) z tytułem zawodowym magistra wychowania fizycznego. W 2002 ukończył także podyplomowe studia w Akademii Wychowania Fizycznego w Poznaniu (organizacja i zarządzanie w sporcie) oraz w Wyższej Szkole Zarządzania i Administracji w Opolu (organizacja i zarządzanie w placówkach oświatowych). Posiada tytuł zawodowy menedżera sportu i uprawnienia trenera zawodowego II klasy w piłce nożnej. Odbył też studia typu MBA w zakresie zarządzania w Wyższej Szkole Handlowej we Wrocławiu.
Przez kilkanaście lat pracował jako nauczyciel wychowania fizycznego w liceum ogólnokształcącym w Kluczborku. Od 2003 pełnił funkcję dyrektora tamtejszego Ośrodka Sportu i Rekreacji.
Został działaczem Platformy Obywatelskiej. W latach 2006–2007 zasiadał w sejmiku opolskim. W wyborach parlamentarnych w 2007 został wybrany na posła na Sejm VI kadencji. Startował w okręgu opolskim, uzyskując 6301 głosów. W wyborach w 2011 z powodzeniem ubiegał się o reelekcję, otrzymując 9167 głosów. 12 listopada 2013 został wybrany na urząd marszałka opolskiego, w związku z czym wygasł jego mandat poselski.
W wyborach w 2014 uzyskał ponownie mandat radnego sejmiku. 28 listopada tegoż roku po raz drugi objął stanowisko marszałka. W 2018 kolejny raz wybrany na radnego województwa. 21 listopada 2018 ponownie został marszałkiem województwa opolskiego. Bez powodzenia kandydował w wyborach do Parlamentu Europejskiego w 2019.
Wyróżnienia.
W 2019 został wyróżniony Szablą Kilińskiego.

</doc>
<doc id="1121308" url="https://pl.wikipedia.org/wiki?curid=1121308" title="Radio Disney">
Radio Disney

Radio Disney – radio internetowe będące własnością The Walt Disney Company, z siedzibą w Dallas. Radio zostało założone 18 listopada 1996. Nadaje muzykę dla dzieci i nastolatków.
Usłyszeć tam można nie tylko piosenki z filmów Disneya i single gwiazd Disneya, ale także piosenki popularnych światowych wykonawców. Radia Disney można słuchać poprzez iTunes.

</doc>
<doc id="1121313" url="https://pl.wikipedia.org/wiki?curid=1121313" title="Arado Ar 195">
Arado Ar 195

Arado Ar 195 – niemiecki pokładowy samolot torpedowo-bombowy i rozpoznawczy z okresu II wojny światowej
Historia.
W związku z rozpoczęciem budowy niemieckiego lotniskowca "Graf Zeppelin" ogłoszono w 1937 roku konkurs na budowę samolotów pokładowych dla niego. Do konkursu zgłosiła się wytwórnia Arado Flugzeugwerke GmbH. Opracowała ona projekt samolotu torpedowo-bombowego oznaczony jako "Ar 195". Projekt oparty został na konstrukcji budowanego już w wytwórni samolotu torpedowo-bombowego "Arado Ar 95".
Projekt został przyjęty przez Ministerstwo Lotnictwa (RLM) i w 1937 roku zamówiono budowę trzech prototypów tego samolotu. Pierwszy prototyp został oblatany latem 1938 roku. Okazało się jednak, że jego osiągi są niższe niż planowano, pomimo tego zbudowano kolejne dwa prototypy o nieznacznych zmianach konstrukcyjnych.
W trakcie prób samolot "Ar 195" porównano do budowanego w tym samym celu samolotu "Fieseler Fi 167" i okazało się, że drugi z samolotów ma lepsze osiągi. W związku z tym zrezygnowano z dalszych badań samolotu. Ostatecznie zbudowano tylko 3 prototypy samolotu "Ar 195".
Użycie.
Samolot "Arado Ar 195" był używany tylko do prób i badań w locie.
Opis konstrukcji.
Samolot "Arado Ar 195" był dwupłatem o konstrukcji mieszanej. Końcówki skrzydeł były składane. Podwozie klasyczne stałe z kółkiem ogonowym.

</doc>
<doc id="1121314" url="https://pl.wikipedia.org/wiki?curid=1121314" title="Podział administracyjny Gwinei">
Podział administracyjny Gwinei

Gwinea ma trójstopniowy system administracji terytorialnej. Jego najwyższy stopień stanowi 8 regionów, które dzielą się na łącznie 33 prefektury. Najniższym szczeblem są gminy. Stolica kraju, Konakry, stanowi tzw. strefę specjalną, łączącą uprawnienia regionu i prefektury. 
Regiony.
Regiony czerpią swe nazwy od swoich stolic. Są to:

</doc>
<doc id="1121324" url="https://pl.wikipedia.org/wiki?curid=1121324" title="Franciszak Bahuszewicz">
Franciszak Bahuszewicz

Franciszak Bahuszewicz, Franciszek Bohuszewicz (, "Franciszak Bieniedykt Bahuszewicz"; ur. 21 marca 1840 w folwarku Świrany, w powiecie wileńskim, guberni wileńskiej, zm. 28 kwietnia 1900 w Kuszlanach) – białoruski pisarz, poeta, adwokat, uczestnik powstania styczniowego. Zapoczątkował nurt realizmu krytycznego w literaturze białoruskiej, w twórczości inspirował się folklorem białoruskim.
Używane pseudonimy literackie: "Maciej Buraczok" i "Symon Rewka spod Borysowa" ("Symon Reuka z-pad Barysawa").
Życiorys.
Franciszak Bahuszewicz, syn Kazimierza, pochodził z rodziny szlacheckiej. Został ochrzczony w kościele w Rukojniach. W 1846 rodzina Baohuszewiczów przeniosła się do folwarku Kuszlany k. Oszmiany. W 1861 ukończył gimnazjum w Wilnie i wstąpił na Wydział Fizyczno-Matematyczny Uniwersytetu Petersburskiego. Za udział w zamieszkach studenckich został wydalony z uniwersytetu i powrócił w rodzinne strony.
Pracował jako nauczyciel we wsi Dociszki w powiecie lidzkim. Tu zastał go wybuch powstania styczniowego. Podczas potyczki z wojskiem rosyjskim w Lasach Augustowskich Bahuszewicz został ranny. Od śmierci uratowali go włościanie. Po stłumieniu powstania, dzięki protekcji, uniknął zesłania na Sybir. Opuścił strony rodzinne i udał się na Ukrainę, dzięki Janowi Karłowiczowi w 1865 wstąpił do Nieżyńskiego Liceum Prawa. W 1868 ukończył naukę i od 1869 pracował w różnych instytucjach sądowych, głównie na Ukrainie. W 1884, po ogłoszeniu amnestii dla powstańców z 1863, powrócił i został adwokatem przy Wileńskim Sądzie Okręgowym. Był miłośnikiem poezji Adama Mickiewicza, uważał go za piewcę ziemi białoruskiej. Z okazji setnej rocznicy urodzin poety został członkiem komitetu jubileuszowego, do którego namówił także Elizę Orzeszkową. Organizował zbiórkę pieniędzy na pomnik poety. Wiosną 1898 zachorował i z rodziną (żoną oraz dwojgiem dzieci) przeniósł się z Wilna do Kuszlan. Nie brał udziału w uroczystościach odsłonięcia pomnika.
Zmarł 28 kwietnia 1900 w swych rodzinnych Kuszlanach, a jego pogrzeb odbył się 1 maja tego samego roku. Mogiła poety znajduje się w Żupranach w rejonie oszmiańskim.
Twórczość.
Pisał głównie w języku białoruskim. Zaczął, gdy jeszcze przebywał na Ukrainie, ale działalnością literacką zajął się dopiero po powrocie do Wilna. Za jego życia wyszły drukiem dwa zbiory wierszy i poematów. Zostały wydane za kordonem: "Dudka białoruska" (Kraków, 1891) i "Smyk białoruski" (Poznań, 1896). Przygotował do wydania również zbiór wierszy "Opowiadania białoruskie", ale nie wydrukowano go, a rękopis zaginął. Po upadku powstania na Białorusi do 1905 zakazany był druk białoruskich książek, dlatego jego utwory były wydawane nielegalnie, rozchodziły się w rękopisach.
Poezja Bahuszewicza jest poezją chłopską. Używał literackich pseudonimów Maciej Buraczok i Symon Rewka spod Borysowa (Symon Reuka z-pad Barysawa). Maciej Buraczok był mieszkańcem Kuszlan, a Symon Rewka – Borysowa za Mińskiem. W ten sposób pseudonimy objęły niejako całą Białoruś. Był on pierwszym autorem całkowicie białoruskiej książki poezji. Jest uważany za ojca realizmu białoruskiego, za twórcę narodowych tendencji romantycznych w literaturze białoruskiej. Mawiał: "nie porzucajcie naszej rodzinnej mowy białoruskiej, aby nie umarła!", która była potem często używana i cytowana przez białoruskie ruchy narodowe i niepodległościowe. Spod jego pióra wyszły pierwsze opowiadania nowej literatury białoruskiej ("Tralalonoczka", wydane w osobnej książeczce w 1892), ludowe nowele ("Świadek", "Polesowszczik", "Diadina", opublikowane po śmierci w gazecie "Nasza Niwa" w 1907). Publikował także w języku polskim. Był korespondentem polskiego czasopisma "Kraj". Zachowały się jego listy do przyjaciół, Elizy Orzeszkowej i Jana Karłowicza.
Tożsamość narodowa.
Franciszak Bahuszewicz tworzył w języku białoruskim, jednak istnieją źródła twierdzące, że sam uważał się za Polaka. Franciszek Oskierka wspominał:

</doc>
<doc id="1121326" url="https://pl.wikipedia.org/wiki?curid=1121326" title="Viktor Láznička">
Viktor Láznička

Viktor Láznička (ur. 9 stycznia 1988 w Pardubicach) – czeski szachista, arcymistrz od 2006 roku.
Kariera szachowa.
Od najmłodszych lat zajmował czołowe miejsca w mistrzostwach kraju juniorów we wszystkich kategoriach wiekowych, m.in. w 1997 podzielił I-II m. (w kategorii do lat 10), w 1998 i 1999 zajął I m. (do lat 12), w 2001 zajął II m. (do lat 18), natomiast w 2002 zwyciężył w grupie do lat 14. Wielokrotnie reprezentował barwy swojego kraju w mistrzostwach świata i Europy juniorów, największy sukces odnosząc w roku 2005 w Hercegu Novim, gdzie zdobył brązowy medal mistrzostw Europy w kategorii do 18 lat.
Jeden z pierwszych sukcesów międzynarodowych odniósł w roku 2002, zwyciężając (wraz z Ramiłem Chasangatinem) w Ołomuńcu. W następnym roku podzielił I m. (ponownie z R.Hasangatinem) w Mariańskich Łaźniach. W 2004 podzielił II m. w Čartaku (wraz z Wiaczesławem Dydyszko, za Davidem Baramidze), Ołomuńcu (wraz z Jewgienijem Postnym, za Vlastimilem Babulą) oraz w Litomyślu (2004/05, wraz z Andrejem Kawalouem, za Pavlem Blatnym), natomiast w 2005 triumfował w Brnie. W 2006 odniósł jeden z największych sukcesów w karierze, zdobywając w Brnie tytuł indywidualnego mistrza kraju. W 2007 r. zwyciężył (wspólnie z V.Babulą) w otwartym turnieju "Czech Open" w Pardubicach, natomiast w 2008 r. – w Kalkucie (wspólnie z Krishnanem Sasikiranem). Również w 2008 r. zdobył w Liverpoolu tytuł wicemistrza Unii Europejskiej. W 2009 r. podzielił I m. w Ostrawie (wspólnie ze Zbynkiem Hrackiem) i Pampelunie (wspólnie z Georgiem Meierem, Julio Grandą Zuniga i Kiriłem Georgiewem), wystąpił w drużynowych mistrzostwach Europy w Nowym Sadzie oraz awansował do IV rundy (w której przegrał z Szachrijarem Mammadjarowem) turnieju o Puchar Świata w Chanty-Mansyjsku, eliminując Joanisa Papaioanu, Aleksandra Moroziewicza i Wiktora Bołogana. W 2010 r. samodzielnie zwyciężył w turnieju "World Open" w Filadelfii, jak również w memoriale György Marxa w Paksie. W 2014 r. samodzielnie zwyciężył w turnieju "Neckar Open" w Deizisau.
Wielokrotnie reprezentował Czechy w turniejach drużynowych, m.in.:
Najwyższy ranking w dotychczasowej karierze osiągnął 1 stycznia 2012 r., z wynikiem 2704 punktów zajmował wówczas 40. miejsce na światowej liście FIDE, jednocześnie zajmując 2. miejsce (za Davidem Navarą) wśród czeskich szachistów.

</doc>
<doc id="1121327" url="https://pl.wikipedia.org/wiki?curid=1121327" title="Regionalny Zespół Pieśni i Tańca „Wilamowice”">
Regionalny Zespół Pieśni i Tańca „Wilamowice”

Regionalny Zespół Pieśni i Tańca „Wilamowice” – zespół, którego program opiera się wyłącznie na wilamowskich tańcach i pieśniach, a jego członkowie występują w różnych wariantach tradycyjnych strojów wilamowskich. Większą część pieśni zespół wykonuje w wilamowskim, a swój repertuar opiera na obrzędach i zwyczajach charakterystycznych kulturowo dla Wilamowic: Pastorałkach Wilamowskich, Śmiergustach, Weselu Wilamowskim, Gregory, Pierzowiec.
Działa pod patronatem Stowarzyszenia na Rzecz Zachowania Dziedzictwa Kulturowego Miasta Wilamowice „Wilamowanie” oraz Miejsko-Gminnego Ośrodka Kultury w Wilamowicach.
Historia.
Zespół został założony przez Jadwigę Bilczewską-Stanecką w 1948 r. jako kontynuacja dawnego zespołu z lat trzydziestych, utworzonego przez jej ojca, dyrektora ówczesnej szkoły – Eugeniusza Bilczewskiego. Początkowo, z powodu zakazu użytkowania wilamowskiej kultury i języka, Zespół występował z repertuarem ogólnopolskim (krakowiaki, oberki, polonezy). Z czasem, dzięki zainteresowaniu Cepelii, umożliwiono występy w strojach wilamowskich oraz zaczęto śpiewać pieśni w języku wilamowskim. Stał się również znany w kraju i za granicą Zespół występował w kraju i za granicą (m.in. w Austrii, Niemczech, Belgii, Holandii, Francji, Szwajcarii, Węgrzech, Włoszech, Czechach, Słowacji, Bułgarii, Słowacji, Chorwacji, Ukrainie, Litwie). Grupa jest laureatem wielu prestiżowych nagród na festiwalach zespołów folklorystycznych. W 1976 po śmierci Jadwigi Bilczewskiej-Staneckiej kierownictwo zespołu obejmuje Józef Gawlik, który kieruje zespołem aż do 1995 r., kiedy zespół został zlikwidowany przez Miejsko-Gminny Ośrodek Kultury i Urząd Gminy w Wilamowicach.
Reaktywacja.
W 2000 r. zespół został reaktywowany przez samych członków, którzy zrzeszyli się pod patronażem Stowarzyszenia „Wilamowanie”. Członkowie własnym nakładem pozyskują stare stroje, odbudowując garderobę. Obecnie w czasie występów prezentowane są stroje codzienne, odświętne mężatek, stroje matek chrzestnych, stroje kobiet na większe święta, stroje zimowe, ubiór odświętny panien, oraz różne warianty strojów męskich, stroje weselne i żałobne.
Współcześnie Zespół jest grupą wielopokoleniową i liczy sobie ponad 70 osób. W jego skład wchodzą dzieci, młodzież i dorośli. Przedział wiekowy wynosi od 6 do 86 lat, więc zdarza się niekiedy, że w Zespole tańczą wszystkie trzy pokolenia rodzin. Stwarza się przez to sytuację sprzyjającą do kulturowej transmisji międzypokoleniowej – młodzi uczą się tradycji i języka w sposób naturalny, gdyż grupa członków Zespołu wciąż posługuje się językiem wilamowskim. Kierownikiem oraz choreografem zespołu jest Alicja Dusik. a kierownictwo muzyczne pełni Jan Rozner.
Repertuar.
Program oparty jest na ciągle żywych w Wilamowicach obrzędach i zwyczajach ludowych. Najbarwniejszy z nich jest taniec oparty na wspomnianym już zwyczaju Śmiergustów – polegającym na odwiedzaniu domów panien w nocy z Niedzieli Wielkanocnej na Poniedziałek Wielkanocny przez grupę kawalerów w kolorowych strojach ukrywających swe tożsamości pod maskami. Przebierańcy polewają dziewczęta, licząc na jadło i napitek, po czym po zabawie idą do następnego domu. Zwyczaj dopełnia się w niedzielę rano, kiedy to wszystkie grupy śmierguśników spotykają się na wilamowskim rynku, czatując na dziewczyny wychodzące z kościoła.
Zespół w swym repertuarze rekonstruuje również obrzęd Wilamowskiego Wesela, obchodzonego niezwykle uroczyście, z tradycyjnymi pieśniami oraz uwzględnieniem wszystkich weselnych zwyczajów występujących na terenie Wilamowic.
Najbardziej charakterystycznym tańcem jest FIL. Składa się on z kilku części i opiera się na starych wilamowskich melodiach – „ån śrejt weter”, „Ny śyk mih”, „Måkja måj”. Poszczególne fragmenty tańca polegają na naśladowaniu czynności wykonywanych przez kowala, szewca, prządkę i kosiarza podczas ich pracy. Do repertuaru wciąż wprowadzane są stare pieśni i melodie wilamowskie. Do najpopularniejszych możemy zaliczyć wilamowską kołysankę, czyli „Śłöf måj kyndła fest”, „Diöt fum hejwuł”, „Kuźe måkja”, „O måj łiwy müter”, „S’wün åmöł cwü mykja”, „Wymysiöejer śejny måkja”, „Yta, yta kymt ‘å”, „Błi oh błi” i inne…
Członków Zespołu, podtrzymujących lokalne tradycje, ubranych w wilamowskie stroje, można spotkać w Wilamowiach również w czasie ważnych świąt religijnych i państwowych.
Nagrody i osiągnięcia.
W latach 2008–2010 członkowie zespołu brali udział w programie edukacyjnym „Bernardo Bellotto – ambasador kultury”, organizowanym przez Zamek Królewski w Warszawie, gdzie kilkukrotnie grupa występowała w Sali Assamblowej Zamku Królewskiego.
W roku 2013 Zespół prezentował kulturę Wilamowic w Sejmie Rzeczypospolitej Polskiej na Konferencji Języków Ginących.
Zespół otrzymał nagrodę Wojewody Bielskiego oraz wyróżnienie „Złotą Odznaką Honorową za Zasługi dla Województwa Śląskiego w 2008 r.”; jak również Odznakę Honorową Ministra Kultury i Ochrony Dziedzictwa Narodowego „Zasłużony dla Kultury Polskiej” w 2009 roku.
Poza licznymi sukcesami z lat 1948-1995:

</doc>
<doc id="1121328" url="https://pl.wikipedia.org/wiki?curid=1121328" title="Viktor Laznicka">
Viktor Laznicka



</doc>
<doc id="1121332" url="https://pl.wikipedia.org/wiki?curid=1121332" title="Piotr van der Coghen">
Piotr van der Coghen

Piotr Artur van der Coghen (ur. 23 lutego 1953 w Krynicy-Zdroju) – polski polityk, samorządowiec i ratownik górski, poseł na Sejm VI i VII kadencji.
Życiorys.
Wnuk Stanisława van der Coghena. Posiada średnie wykształcenie. Z zawodu jest ratownikiem górskim i przewodnikiem górskim, a także instruktorem sportu. Pracował jako biegły w zakresie przyczyn wypadków w turystyce i sportach górskich. Jest twórcą i pierwszym naczelnikiem Jurajskiego Ochotniczego Pogotowia Ratunkowego a następnie Grupy Jurajskiej GOPR. Zasiadał w zarządzie głównym GOPR w Zakopanem, jest inicjatorem użycia quadów w ratownictwie górskim. Brał udział w m.in. akcji ratowniczej na terenie hali Międzynarodowych Targów Katowickich.
W wyborach w 2002 z listy Niezależnej Alternatywy Wyborczej został wybrany na radnego powiatu zawierciańskiego. W 2006 z ramienia Platformy Obywatelskiej został wybrany radnym sejmiku śląskiego z wynikiem 21 886 głosów. W wyborach parlamentarnych w 2007 uzyskał mandat poselski z listy PO. Kandydując w okręgu sosnowieckim, otrzymał 28 657 głosów. W wyborach w 2011 z powodzeniem ubiegał się o reelekcję, dostał 12 171 głosów. W 2015 nie został ponownie wybrany do Sejmu. W 2018 kandydował bez powodzenia na radnego powiatowego z ramienia lokalnego komitetu wyborczego.
Życie prywatne.
Jest mężem ratownik górskiej i przedsiębiorcy Ireny van der Coghen, z którą ma troje dzieci: Michała, Adama i Nicolę.

</doc>
<doc id="1121337" url="https://pl.wikipedia.org/wiki?curid=1121337" title="Taborcillo">
Taborcillo

Taborcillo (albo Wyspa Johna Wayne'a) - niewielka prywatna wyspa położona na Pacyfiku około 40 km na zachód od miasta Panama. Była własnością aktora filmowego amerykańskiego, Johna Wayne'a. Obecnie własność niemieckiego biznesmena Ralpha Hübnera, właściciela wydawnictwa ""Who is Who".
Na wyspie znajdują się hotele i wesołe miasteczko, jest ona celem wycieczek turystów z Ameryki i Europy. Właściciel wyspy prowadzi także sprzedaż działek na wyspie osobom, których dane zamieszczone są we "Who is Who"".

</doc>
<doc id="1121351" url="https://pl.wikipedia.org/wiki?curid=1121351" title="Marcin Czarniecki">
Marcin Czarniecki

Marcin Czarniecki (zm. 1652) – miecznik czernihowski, pułkownik, jeden z 9 braci Stefana Czarnieckiego. Jako jedyny z tej rodziny miał męskiego potomka, którym był Stefan Stanisław Czarniecki, późniejszy starosta kaniowski i również kultywujący rodzinne tradycje wojskowe.
Zginął w masakrze pod Batohem.

</doc>
<doc id="1121354" url="https://pl.wikipedia.org/wiki?curid=1121354" title="Inulec (jezioro)">
Inulec (jezioro)

Inulec – jezioro na Pojezierzu Mazurskim. Znajduje się około 5 km na zachód od Mikołajek. Zajmuje powierzchnię 178,3 ha. Długość jeziora wynosi 2,4 km, szerokość 0,6-0,9 km, maksymalna głębokość 10,1 m. Urozmaicona linia brzegowa z kilkoma zatokami. Brzegi porośnięte szuwarami, wysokie, bezleśne. Południowo-zachodnia zatoka łączy się niewielkim ciekiem z jeziorem Majcz Wielki.

</doc>
<doc id="1121355" url="https://pl.wikipedia.org/wiki?curid=1121355" title="Menachem Mendel Schneerson">
Menachem Mendel Schneerson

Menachem Mendel Schneerson (ur. 18 kwietnia 1902 w Mikołajowie, zm. 12 czerwca 1994 w Nowym Jorku) – rabin chasydzki, filozof żydowski, kabalista, siódmy i ostatni przywódca ortodoksyjnego odłamu Chabad-Lubawicz.
Wywodzi się z rodu o długotrwałych tradycjach rabinicznych. Jego nowatorskie starania by dotrzeć do Żydów na całym świecie sprawiły, że ruch Chabad-Lubawicz stał się zauważalny i zgromadził ponad 200 tysięcy zwolenników, przez których był nazywany Rebbe.
Schneerson był przywódcą na tyle wpływowym, że po jego śmierci w 1994 roku, wielu wyznawców oczekuje jego powrotu do życia, by tym samym udowodnić, że to właśnie on jest prawdziwym Mesjaszem, którego oczekują wszyscy Żydzi.
Życiorys.
Dzieciństwo i dorastanie w trudnych czasach.
Menachem urodził się w znanej i powszechnie szanowanej rodzinie żydowskiej 18 kwietnia 1902 roku w Mikołajowie, mieście w ukraińskiej Rosji. Jego ojciec, Levi Schneerson, był wielkim uczonym Tory i poważanym kabalistą, a jego matka, Chana pochodziła z prestiżowej rodziny rabinackiej. Menachem Mendel dostał imię po swoim pradziadku od strony ojca, będącym trzecim Rebbe. W wieku pięciu lat przeniósł się z rodzicami do miasta Jekaterinosław, gdzie jego ojciec został mianowany naczelnym rabinem.
Bycie świadkiem w młodym wieku prześladowań Żydów na terenie carskiej Rosji i zaangażowanie jego bliskich w niesienie im pomocy, będzie miało niezwykle silny wpływ na poglądy i nauki Schneersona w życiu dorosłym.
W dzieciństwie Menachem został uznany przez swoich nauczycieli za „cudowne dziecko Tory”, szybko przerastając możliwości publicznych szkół żydowskich. Wkrótce potem pobierał już nauki u prywatnych nauczycieli, jednakże jego wiedza równie szybko przerosła także nowych opiekunów. Jeszcze zanim wkroczył w wiek nastoletni, korespondował z kilkoma wybitnymi uczonymi w Torze.
W tym samym czasie sytuacja społeczna i polityczna w Rosji uległa pogorszeniu i w 1917 roku, kiedy komuniści przejęli władzę, tamtejsza Jewsekcja rozpoczęła brutalny atak na wyznawców judaizmu, zamykając tamtejsze szkoły i synagogi, a czasami mordując żydowskich przywódców. W 1923 Menachem po raz pierwszy spotkał rabina Josefa Icchaka Schneersona, szóstego Rebbe i przyłącza się do jego działań, a pięć lat później ożenił się z jego córką, Chają Muszką.
Niedługo po ślubie, Schneerson i jego nowa żona przenieśli się do Berlina, gdzie Menachem rozpoczął studia z matematyki, filozofii i Tory na tamtejszym uniwersytecie. W momencie, kiedy naziści doszli do władzy w 1933 roku, para przeniosła się do Paryża. Tam Schneerson kontynuował studia na Sorbonie, robiąc studia inżynierskie do 1938 roku. W następstwie późniejszych nazistowskich ataków na Paryż, para przeniosła się najpierw do Vichy a następnie do Nicei.
Zostanie przywódcą ruchu.
W czerwcu 1941 roku, Schneerson i jego żona przenieśli się do Nowego Jorku, żeby dołączyć do jej ojca, który wyemigrował tam już rok wcześniej, by wznowić pracę z teściem i wspólnie założyć ruch Lubawiczów w Ameryce i za granicą. Menachem został mianowany szefem do spraw edukacji, organizacji pomocy społecznej oraz kierownikiem tamtejszego wydawnictwa.
Po śmierci szóstego Rebbe 28 stycznia 1950 roku, pomimo tego że był oczywistą następcą, Schneerson początkowo niechętnie zajął miejsce swojego teścia, lecz zobowiązał się do kontynuowania jego wizji – „dotarcia do każdego Żyda, bez względu na dystans jaki ich dzieli”. 17 stycznia 1951 roku został mianowany siódmym Rebbe Chabad-Lubawicz.
Schneerson był bardzo zdeterminowany, aby zwiększyć zasięg ruchu, na czele którego stanął – wprowadził nowy i rewolucyjny sposób rozpowszechniania judaizmu i nauki płynącej z Tory i mianował tysiące emisariuszy, którzy będą pomagać mu w pozyskiwaniu konwertytów.
Schneerson kierował swoje nauki zarówno do mężczyzn, jak i kobiet, twierdząc, że kobiety pełnia niezwykle ważną rolę w społeczności Żydów. Z tego powodu, w 1953 roku założył pierwszą organizację zrzeszającą kobiety należące do ruchu Chabad-Lubawicz by szkolić je na liderki swoich społeczności.
Ogromny zasięg był kluczowym elementem sukcesu Chabad-Lubawicz i rosnącej popularności siódmego Rebbe wśród wiernych. W czasie, gdy Schneerson wciąż inspirował i zachęcał do praktykowania chasydyzmu, walczył również o równouprawnienie Żydów na całym świecie i starał się zaprosić wszystkich ludzi, bez względu na ich przeszłość i pochodzenie, do wstąpienia do swojego ruchu.
Popularyzacja ruchu.
Na początku lat 60., Schneerson rozbudował Domy Chabadu na całym świecie, gdzie studiują i gromadzą się młodzi ludzie, co pozwoliło mu bez problemu dotrzeć do zbuntowanej młodzieży ignorującej większość z autorytetów.
W 1974 roku spróbował nowej formy dotarcia do społeczeństwa – samochody znane jako Czołgi Micwy, z których rozchodziła się muzyka religijna, przetaczały się przez cały Manhattan. Członkowie organizacji pytali obecnych na ulicach ludzi, czy są Żydami – mężczyźni zostawali zaproszeni na pokład samochodów do odmówienia krótkiej modlitwy lub odprawienia micwy, natomiast kobiety, które nie zostały dopuszczone do micwy, otrzymały mały zestaw do rozpalania świec szabasowych. Dodatkowo każda z osób otrzymała bezpłatną książkę. Przed „kampanią micwy” Schneersona, odprawianie micwy było prywatnym aktem wykonywanym wyłącznie w domach lub synagogach.
Technologia odegrała ogromną rolę w docieraniu Schneersona do ludzi – w 1960 roku zaczął używać radia do nauczania Tory, w 1970 jego wykłady były nadawane telefonicznie do głównych ośrodków Chabadu na całym świecie, natomiast od roku 1980 były nadawane przez telewizję. Wraz z rozwojem technologii komputerowej, Chabad-Lubawicz zaczęło działać także w przestrzeni internetowej.
Wpływy siódmego Rebbe stawały się coraz silniejsze, a jego nauki najbardziej widoczne były w Crown Heights, w jednej z dzielnic Brooklynu, w której znajdowała się główna siedziba ruchu. W momencie, kiedy Schneerson w jednym ze swoich przemówień zwrócił uwagę a żydowskie przykazanie dotyczące posiadania dzieci, liczebność rodzin mieszkających w Crown Heights podwoiła się.
Jego wpływy były zauważalne również wśród społeczności żydowskich na całym świecie, szczególnie na terenie Izraela, gdzie był ważnym czynnikiem w trakcie trwania tamtejszych wyborów – był zaufanym głosem w sprawie bezpieczeństwa kraju i doradcą wielu ważniejszych polityków. Zdjęcia z jego wizerunkiem były powszechne w całym kraju – od wojskowych posterunków do ulicznych straganów z jedzeniem.
„Czas Odkupienia”.
W 1978 roku Schneerson przeszedł rozległy zawał serca i wbrew radom swojego lekarza, wrócił do pracy już w ciągu kilku tygodni. W miarę upływu czasu wzmocnił swoje przekazy i w niespełna osiem lat później rozpoczął jedną ze swoich najsłynniejszych akcji propagującą życzliwość dla drugiego człowieka – w każdą niedzielę tysiące ludzi miało otrzymywać od niego jeden banknot oraz błogosławieństwo. W ten sposób pragnął zachęcić ludzi do pracy charytatywnej.
W swoim ostatnim publicznym wystąpieniu, które miało miejsce 11 kwietnia 1991 roku, powiedział: „Zrobiłem wszystko, co do mnie należało. Teraz wszystko jest w waszych rękach”. Wkrótce potem Schneerson przeszedł wylew, który uniemożliwił mu mówienie.
W dniu 12 czerwca 1994 roku siódmy Rebbe zmarł w Brooklynie. Schneerson nie miał dzieci i nie pozostawił po sobie żadnego następcy, co skłoniło wielu członków społeczności chasydzkiej do spekulacji na temat tego, czy to właśnie on nie był oczekiwanym Mesjaszem. Rok później został odznaczony amerykańskim Złotym Medalem Kongresu za osiągnięcia w propagowaniu edukacji. Jego nauki są wciąż kontynuowane i pozostają jednymi z najbardziej wpływowych na całym świecie.

</doc>
<doc id="1121356" url="https://pl.wikipedia.org/wiki?curid=1121356" title="Majcz Wielki">
Majcz Wielki

 
Majcz Wielki (niem. "Maitz See") – jezioro w woj. warmińsko-mazurskim, w pow. mrągowskim, w gminie Mikołajki, leżące na terenie Pojezierza Mazurskiego.
Powierzchnia zwierciadła wody według różnych źródeł wynosi od 151,0 ha do 163,5 ha do 164 ha.
Zwierciadło wody położone jest na wysokości 124,6 m n.p.m. lub 125,2 m n.p.m. Średnia głębokość jeziora wynosi 6,0 m, natomiast głębokość maksymalna 16,4 m.
W oparciu o badania przeprowadzone w 2004 roku wody jeziora zaliczono do II klasy czystości.
Łączy się małym ciekiem z jeziorem Inulec. Północny, wschodni i zachodni brzeg jeziora w większości posiada dno żwirowe. Na południu w większej części dno jest muliste. W północno-wschodniej części jeziora znajduje się wyspa.
Występujące gatunki ryb: wzdręga, leszcz, okoń, i szczupak. W łowisku są wszystkie ryby słodkowodne, ale przez niewłaściwe odławianie, ilość tych ryb jest niewielka.

</doc>
<doc id="1121357" url="https://pl.wikipedia.org/wiki?curid=1121357" title="Arado Ar 81">
Arado Ar 81

Arado Ar 81 – niemiecki bombowiec nurkujący z okresu II wojny światowej
Historia.
W 1935 roku niemieckie Ministerstwo Lotnictwa (RLM) ogłosiło konkurs na budowę samolotu bombowego mogącego atakować z lotu nurkowego. Do konkursu zgłosiła się wytwórnia Arado Flugzeugwerke GmbH, która opracowała dwupłatowy samolot oznaczony jako "Ar 81". 
Projekt został przyjęty przez Ministerstwo Lotnictwa (RLM) oraz zamówiono budowę trzech prototypów tego samolotu. Pierwszy prototyp "Ar 81V-1" został oblatany już pod koniec 1935 roku. Próby pierwszego prototypu wykazały potrzebę zmodyfikowania usterzenia, co zostało dokonane w drugim prototypie "Ar 81V-2". Zmiany te nie przyniosły pożądanego rezultatu, dlatego też w trzecim prototypie "Ar 81V-3" zamieniono usterzenie pionowe i został on oblatany wiosną 1936 roku. 
Wprowadzone w prototypie "Ar 81V-3" zmiany spowodowały, że osiągi poprawiły się i odpowiadały zaplanowanym. Samolot wykazywał dobre właściwości pilotażowe. Ministerstwo Lotnictwa zrezygnowało jednak z tego samolotu na rzecz nowocześniejszej konstrukcji samolotu "Junkers Ju 87", który był jednopłatem i rokował, że będzie można go modyfikować oraz rozwijać jego konstrukcję.
Ostatecznie zbudowano tylko 3 prototypy samolotu "Arado Ar 81".
Użycie.
Samolot "Arado Ar 81" był używany tylko do prób i badań w locie.
Opis konstrukcji.
Samolot "Arado Ar 81" był dwupłatem o konstrukcji całkowicie metalowej. Kabina zakryta, miejsca załogi ustawione w tandemie. Podwozie klasyczne stałe z kółkiem ogonowym. Napęd stanowił silnik rzędowy, chłodzony powietrzem.

</doc>
<doc id="1121359" url="https://pl.wikipedia.org/wiki?curid=1121359" title="Dulowa (stacja kolejowa)">
Dulowa (stacja kolejowa)

Dulowa – stacja kolejowa w miejscowości Dulowa, w województwie małopolskim, w Polsce.
W roku 2021 stacja obsługiwała 100–149 pasażerów na dobę.
Linia kolejowa przez tę miejscowość została otwarta już 13 października 1847, kiedy to pierwszy pociąg ciągnięty przez parowóz "Kraków" przejechał przez wieś (z Krakowa do Mysłowic). Istnieją również budynki kolejowe (mieszkalne), obecnie kasa biletowa jest zlikwidowana.
Przez stację kursuje ostatnio również autobus szynowy. Stacja obsługuje lokalny ruch na odcinku Katowice / Czechowice-Dziedzice – Kraków.

</doc>
<doc id="1121361" url="https://pl.wikipedia.org/wiki?curid=1121361" title="Akseroftol">
Akseroftol



</doc>
<doc id="1121366" url="https://pl.wikipedia.org/wiki?curid=1121366" title="Leon Loria">
Leon Loria

Leon Loria (ur. 5 listopada 1883 w Warszawie, zm. 8 kwietnia 1932 w Zakopanem) – polski prawnik, taternik, narciarz i podpułkownik obserwator Wojska Polskiego żydowskiego pochodzenia, kawaler Orderu Virtuti Militari.
Życiorys.
Urodził się w rodzinie żydowskiej, jako syn Abrahama (Adolfa) Lorie (Loria) i Felicji Fried. Leon Loria po ukończeniu gimnazjum i uzyskaniu matury w Krakowie rozpoczął studia na Uniwersytecie Jagiellońskim. W 1913 roku obronił doktorat i został koncypientem adwokackim w Nowym Targu.
W latach 1909–1914 dokonał wielu pierwszych wejść w Tatrach, głównie z Mariuszem Zaruskim, Henrykiem Bednarskim, Józefem Lesieckim oraz Stanisławem Zdybem. 23 lipca 1910 roku zdobył z nimi południową ścianę Zamarłej Turni.
Zaliczył również pierwsze zimowe wejścia na takie szczyty jak: Mnich, Zadni Mnich, Mały Kozi Wierch, Wielka Buczynowa Turnia, Banówka, Rohacze, Salatyński Wierch. Leon Loria organizował wiele wypraw narciarskich.
W latach 1911–1914 był prezesem klubu Sekcji Narciarskiej PTT. Brał udział w licznych trudnych wyprawach TOPR-u, w którym służył jako ratownik górski. Wyruszył między innymi w wyprawie po ciało Mieczysława Karłowicza pod Mały Kościelec.
Był członkiem Polskiej Organizacji Wojskowej. Podczas pierwszej wojny światowej, 5 sierpnia 1914 wstąpił do Legionów Polskich, gdzie służył w 1 pułku ułanów, a następnie w 1 pułku artylerii.
Po wojnie, od listopada 1918 do kwietnia 1919 był oficerem ordynansowym Naczelnego Wodza. W tym samym czasie szkolił się w pilotażu we Francuskiej Szkole Pilotów w Warszawie. Od 1 lutego 1920 służył na froncie podczas wojny polsko-bolszewickiej jako obserwator lotniczy w 1 eskadrze wielkopolskiej.
Po wojnie polsko-bolszewickiej dowodził tą eskadrą, a od sierpnia 1921 – I dywizjonem 1 pułku lotniczego. 15 czerwca 1923 roku został odkomenderowany do Wyższej Szkoły Pilotów w Grudziądzu, w charakterze ucznia–pilota. 31 marca 1924 został mianowany podpułkownikiem ze starszeństwem z 1 lipca 1923 roku i 1. lokatą w korpusie oficerów aeronautycznych. Od 1925 był zastępcą dowódcy tego pułku. Od 20 października 1926 był komendantem Głównego Portu Lotniczego na Polu Mokotowskim w Warszawie. W 1928 przeszedł do Departamentu Aeronautyki Ministerstwa Spraw Wojskowych. 6 lipca 1929 został zwolniony z zajmowanego stanowiska i oddany do dyspozycji szefa Sztabu Głównego. Z dniem 30 kwietnia 1930 został przeniesiony w stan spoczynku z uwagi na zdrowie. Zmarł 8 kwietnia 1932 roku w Zakopanem na skutek choroby. Został pochowany na Cmentarzu Wojskowym na Powązkach w Warszawie (kwatera B17-8-4).

</doc>
<doc id="1121367" url="https://pl.wikipedia.org/wiki?curid=1121367" title="Adamovské Kochanovce">
Adamovské Kochanovce

Adamovské Kochanovce – wieś (obec) w północno-zachodniej Słowacji, w powiecie trenczyńskim. W 2011 roku zamieszkiwało ją 818 mieszkańców.
Historia.
Wieś powstała w roku 1960 roku z połączenia wsi Adamovce, Kochanovce i Malé Bierovce. Najstarsze pisemne wzmianki pochodzą z roku 1322 i dotyczą wsi Malé Bierovce (wymieniana pod nazwami "Bur", "Bir") oraz parafii i kościoła w Kochanovcach (sama wieś Kochanovce wzmiankowana jest po raz pierwszy w 1394 roku jako "Kohan"). Z kolei pierwsza wzmianka o Adamovcach pochodzi z 1402 roku ("Adámfalva"), wydzieliły się one z wsi "Nežetice", której istnienie udokumentowane jest w latach 1358–1469.

</doc>
<doc id="1121369" url="https://pl.wikipedia.org/wiki?curid=1121369" title="Michio Suzuki (przedsiębiorca)">
Michio Suzuki (przedsiębiorca)

 (ur. w Hamamatsu, zm. tamże) – japoński inwestor i przedsiębiorca, założyciel Suzuki.
Życiorys.
Suzuki w czasach dzieciństwa zajmował się zbieraniem bawełny, a następnie stał się producentem krosna tkackiego. W 1909 roku Suzuki zbudował krosno dla swojej matki, a jego konstrukcja była szybsza niż pozostałe krosna. W 1937 roku Suzuki zbudował swój pierwszy samochód.

</doc>
<doc id="1121370" url="https://pl.wikipedia.org/wiki?curid=1121370" title="Libracje">
Libracje



</doc>
<doc id="1121381" url="https://pl.wikipedia.org/wiki?curid=1121381" title="Wiktor Józef Korwin Gosiewski">
Wiktor Józef Korwin Gosiewski



</doc>
<doc id="1121383" url="https://pl.wikipedia.org/wiki?curid=1121383" title="Śniadkowate">
Śniadkowate

Śniadkowate (Melandryidae) – rodzina niewielkich chrząszczy o nitkowatych, 11-członowych czułkach i dużych, zwisających głaszczkach. Ich larwy mają wydłużone, miękkie ciało i są zaopatrzone są w 3 pary nóg. Żyją w grzybach lub drewnie. Przedstawicielem śniadkowatych jest głaszczyn brodaty ("Serropalpus barbatus").

</doc>
<doc id="1121384" url="https://pl.wikipedia.org/wiki?curid=1121384" title="Kompartymentacja">
Kompartymentacja



</doc>
<doc id="1121385" url="https://pl.wikipedia.org/wiki?curid=1121385" title="Uprzedziałowienie komórki">
Uprzedziałowienie komórki



</doc>
<doc id="1121390" url="https://pl.wikipedia.org/wiki?curid=1121390" title="Gurgaon">
Gurgaon

Gurgaon () – miasto w Indiach w stanie Hariana. W 2011 roku miasto zamieszkiwało 877 tysięcy osób. Położone 35 kilometrów na południowy zachód od Connaught Place (centrum New Delhi) i około 10 kilometrów na południe od międzynarodowego lotniska imienia Indiry Gandhi. Gurgaon jest jednym z błyskawicznie rozwijających się miast satelickich stolicy Indii. Mieści się tam fabryka Suzuki, gdzie produkowany jest model tej marki – Wagon R.

</doc>
<doc id="1121398" url="https://pl.wikipedia.org/wiki?curid=1121398" title="Herb Nasielska">
Herb Nasielska

Herb Nasielska – jeden z symboli miasta Nasielsk i gminy Nasielsk w postaci herbu.
Wygląd i symbolika.
Herb przedstawia na niebieskiej tarczy herbowej czerwony, ceglany mur z pięcioma blankami, zza którego widoczne jest pół wspiętego żółtego (złotego) lwa, skierowanego w heraldycznie prawą stronę, trzymającego w łapie złotą prawdę.
Herb wywodzi się od herbu szlacheckiego Prawdzic. 

</doc>
<doc id="1121404" url="https://pl.wikipedia.org/wiki?curid=1121404" title="Puchar Miast Targowych 1962/1963">
Puchar Miast Targowych 1962/1963

V Puchar Miast Targowych 1962/1963

</doc>
<doc id="1121406" url="https://pl.wikipedia.org/wiki?curid=1121406" title="Opel Combo">
Opel Combo

Opel Combo – samochód osobowo-dostawczy typu kombivan klasy aut miejskich, a następnie klasy kompaktowej produkowany pod niemiecką marką Opel od 1993 roku. Od 2018 roku wytwarzana jest czwarta generacja pojazdu.
Pierwsza generacja.
Opel Combo I został zaprezentowany po raz pierwszy w 1993 roku.
Oficjalna premiera modelu odbyła się w październiku 1993 roku. Bazuje on na płycie podłogowej Opla Corsy B, z którą dzieli też projekt przedniej części nadwozia (do słupka B). Pozostałą część karoserii stanowi podwyższona i poszerzona kabina ładunkowa o szerokości umożliwiającej zmieszczenie europalety. Combo B posiada symetryczne, podwójne drzwi z tyłu z możliwością blokady po otwarciu pod kątem 90°.
W 1995 roku przedstawiono 5 osobową odmianę "Combo Tour", która była odpowiedzią na rosnącą popularność kombivanów. Nie miał on jednak dodatkowych drzwi z tyłu – różnił się jedynie obecnością okien oraz trzyosobowej kanapy w przestrzeni ładunkowej.
Mimo że docelowym rynkiem sprzedaży Combo była Europa, koncern General Motors sprzedawał go również w Chile (również jako Chevrolet Combo), Australii i Nowej Zelandii (pod marką Holden) i Chinach (jako Shanghai GH Sabre).
Produkcja auta odbywała się w fabryce Opla w mieście Azambuja w Portugalii.
Druga generacja.
Opel Combo II – podobnie jak poprzednia generacja Combo oparty jest na Oplu Corsie III. W 2003 roku auto przeszło facelifting.
Trzecia generacja.
Opel Combo III – zaprezentowany podczas targów motoryzacyjnych we Frankfurcie w połowie 2011 roku jako bliźniacza odmiana Fiata Doblò II, od którego różni się atrapą chłodnicy i zderzakiem.
Wersje wyposażeniowe:
Wyposażenie podstawowej wersji Van obejmuje m.in. poduszkę powietrzną kierowcy, elektrycznie regulowane szyby przednie, ABS, wspomaganie układu kierowniczego, instalację przygotowującą do montażu radia, pełnowymiarowe koło zapasowe czy też 16-calowe felgi stalowe.
Wersja Tour Van została dodatkowo wyposażona w m.in. fotele kierowcy i pasażera z pełną regulacją oparcia, tylną kanapę składaną w proporcjach 40/60, prawe i lewe drzwi przesuwane z otwieranymi oknami dla drugiego rzędu siedzeń, kołpaki kół, a także dodatkowe gniazdo 12V w przestrzeni bagażowej.
Czwarta generacja.
Opel Combo IV został zaprezentowany po raz pierwszy w marcu 2018 roku.
Czwarta generacja Opla Combo zadebiutowała na Geneva Motor Show w 2018 roku. Samochód zyskał zupełnie nową koncepcję w stosunku do poprzedników, nie będąc już ani zmodyfikowaną Corsą, ani bliźniakiem modelu Fiata. Nowe Combo jest większe i obszerniejsze w środku. Po raz pierwszy dostępne jest aż w trzech wariantach długości, z czego najdłuższy wariant umożliwia przewiezienie aż 7 osób na pokładzie.
Combo czwartej generacji dostępne jest zarówno w wersji dostawczej, jak i osobowej. Wariant osobowy ma w nazwie dodatkowy człon Life i pozycjonowany jest w gamie jako rodzinny model w miejscu, który dotychczas zajmowała Zafira.
Combo E dostępne jest w sprzedaży od drugiej połowy 2018 roku. Ponieważ Opel od 2017 roku należy do koncernu PSA Peugeot Citroen, samochód opracowano po raz pierwszy jako bliźniaczą konstrukcję wobec Citroena Berlingo i Peugeota Partnera/Rifter. Co ciekawe, od 2019 roku wytwarzany jest jeszcze czwarty bliźniak – Toyota ProAce City. Od 2021 roku samochód jest dostępny w wersji elektrycznej.

</doc>
<doc id="1121407" url="https://pl.wikipedia.org/wiki?curid=1121407" title="Flaga Nasielska">
Flaga Nasielska

Flaga Nasielska – jeden z symboli miasta Nasielsk i gminy Nasielsk w postaci flagi, przyjęty uchwałą rady miejskiej 30 czerwca 2003 r.
Wygląd i symbolika.
Flaga została zaprojektowana jako prostokąt o stosunku wysokości do długości 5:8. Składa się z trzech równych poziomych pasów w układzie równoległym. Pas górny w kolorze czerwonym, pas środkowy w kolorze żółtym (złotym), pas dolny w kolorze niebieskim. 
Flagą urzędową Gminy Nasielsk jest płachta trójdzielna z herbem. Jest to prostokąt o stosunku wysokości do długości 5:8 i składa się z trzech równych poziomych pasów w układzie równoległym. Pas górny z kolorze czerwonym, pas środkowy w kolorze żółtym (złotym), pas dolny w kolorze niebieskim. Na fladze umieszczony jest centralnie herb Nasielska. Odległości krawędzi poziomych herbu od górnego i dolnego brzegu są identyczne, także krawędzi pionowych od prawego i lewego brzegu flagi są identyczne.
Kolory.
Kolory użyte we flagach w zestawie CMYK:
Linki zewnętrzne.
Uchwała w sprawie symboli Gminy Nasielsk

</doc>
<doc id="1121409" url="https://pl.wikipedia.org/wiki?curid=1121409" title="Wiktor Gosiewski">
Wiktor Gosiewski

Wiktor Józef Korwin Gosiewski (ur. 3 lutego 1890 w Rypinie, zm. 8 lipca 1936 w Warszawie) – kapitan lekarz Wojska Polskiego, żołnierz Legionów Polskich, członek Polskiej Organizacji Wojskowej, polityk, poseł na Sejm III kadencji oraz senator IV kadencji w II RP.
Życiorys.
W 1905 za udział w strajkach szkolnych wydalono go z wilczym biletem z gimnazjum płockiego bez prawa powrotu do szkół rosyjskich. W 1909 ukończył w Płocku gimnazjum prowadzone przez Ma­cierz Szkolną. W 1914 wstąpił do Legionów Polskich, a w 1916 zakończył studia w Uniwersytecie Jagiellońskim z tytułem doktora medycyny.
W czasie I wojny światowej służył w Legionach Polskich. W latach 1914–1916 organizator i lekarz oddziału sanitarnego II Brygady, od 1916 lekarz w szpitalach w Kozienicach, Rabce i Kamień­sku, od listopada 1917 lekarz POW w Radomsku. W 1918–1920 porucznik lekarz WP: komisarz ludowy Rządu Ludowego Republiki Polskiej na powiat Opoczno. Przeszedł ciężkie walki podczas kampanii karpackiej, besarabskiej i wołyńskiej. Zweryfikowany w stopniu kapitana ze starszeństwem z dniem 1 czerwca 1919 w korpusie oficerów rezerwy sanitarnych.
Po wojnie pracował w Noworadomsku (obecnie Radomsko), następnie został lekarzem powiatowym w Bę­dzinie, a później ordynatorem oddziału wewnętrznego szpitala św. Wincentego w Dąbro­wie Górniczej. Mieszkał w Zagórzu, gdzie prowadził ambulatorium Kopalni „Mortimer”. Od 1932 był dyrektorem i naczelnym lekarzem Powiatowej Kasy Chorych w Sosnowcu, a od 1934 dyrektorem Ubezpieczalni Społecznej w Sosnowcu. W 1935 został zastępcą dyrektora ZUS w Warszawie.
Był członkiem Partii Pracy, a od 1928 BBWR. W 1931 został mianowany tymczasowym zastępcą kierownika Grupy Regionalnej BBWR woj. kieleckiego, a w 1935 wybrany na prezesa Rady Wojewódzkiej BBWR i prezesa okręgu Związku Legionistów.
W III kadencji Sejmu II RP w latach 1930–1935 był posłem z ramienia Zagłębiowskiego BBWR. Był członkiem sejmowej Komisji Ochrony Pracy, Zdrowia Publicznego oraz Komisji Opieki Społecznej, referentem ustawy o ubezpieczeniu społecznym i projektu nowelizacji ustawy o czasie pracy w przemyśle i handlu. W lutym 1936 objął mandat senatora po jego uprzednim złożeniu przez Romana Cholewickiego, senatora z województwa kieleckiego. Był autorem dwóch broszur "O wolnym wyborze lekarza" (1936) i "Walka z gruźlicą wśród dzieci i młodzieży" (1936).
W dniu 8 lipca 1936 ok. godz. 14:30 w pobliżu budynku warszawskiego ZUS przy ul. Czerniakowskiej 231 oddano w jego kierunku sześć strzałów, z których cztery były celne, raniąc w głowę i klatkę piersiową. Nieprzytomnego przewieziono do Instytutu Chirurgii Urazowej, gdzie po kilku godzinach zmarł. Zabójcą okazał się Aleksy Szymik, urzędnik zwolniony z pracy z ambulatorium w Niwce, w latach gdy Wiktor Gosiewski był dyrektorem ZUS w Sosnowcu. Został pochowany 11 lipca na Cmentarzu Wojskowym na Powązkach (kwatera A 5-6-14). Wyrokiem Sądu Okręgowego w Warszawie z 11 sierpnia 1936 Szymik został skazany na bezterminową karę ciężkiego więzienia wraz z pozbawieniem praw.

</doc>
<doc id="1121416" url="https://pl.wikipedia.org/wiki?curid=1121416" title="Herb gminy Nasielsk">
Herb gminy Nasielsk



</doc>
<doc id="1121417" url="https://pl.wikipedia.org/wiki?curid=1121417" title="Mieczysław Rasiej">
Mieczysław Rasiej

Mieczysław Tadeusz Rasiej (ur. 1924, zm. 16 października 2007) – działacz polonijny i kombatancki, prezes Stowarzyszenia Wspólnot Polskich we Włoszech, założyciel i prezes Ogniska Polskiego w Turynie, współzałożyciel Centrum Kultury Polskiej w Londynie i Domu Jana Pawła II w Rzymie. 
Życiorys.
Urodził się w rodzinie Zygmunta, komendanta powiatowego w Brodach, i Heleny z Habilewiczów. Wywodzi się z rodziny polsko-litewskich zasad pochodzenia tartare z rosnąco ormiański i ruskie.
Po wybuchu II wojny światowej został przez okupanta sowieckiego deportowany wraz z rodziną na Syberię. W 1942 podczas formowania polskich wojsk w ZSRR wstąpił jako ochotnik do Armii Polskiej i jako żołnierz II Korpusu gen. Władysława Andersa uczestniczył w walkach we Włoszech, w tym m.in. w bitwie o Monte Cassino, oraz walkach na wybrzeżu adriatyckim i o wyzwolenie Bolonii. Służył w 1 Karpackim Pułku Artylerii Lekkiej, w stopniu plutonowego podchorążego.
Po zakończeniu działań wojennych podjął studia na Politechnice Turyńskiej, gdzie poznał swoją przyszłą żonę Renzę Cortinovis. Ukończył studia wyższe w dziedzinie inżynierii elektrotechnicznej. Był dyrektorem technicznym w firmie Nebiolo, dyrektorem w zakładach „Meccanica Sommariva” oraz dyrektorem, doradcą zarządu i konsultantem firmy Patelec.
W latach 80. organizował transporty z pomocą humanitarną przeznaczoną dla nielegalnie działającego podówczas „Solidarności”. Był założycielem Ogniska Polskiego w Turynie oraz jego prezesem od 1991, kiedy to zmarł dotychczasowy prezes inż. Jan Jaworski. Od 1996 pełnił funkcję prezesa Stowarzyszenia Polaków we Włoszech.

</doc>
<doc id="1121418" url="https://pl.wikipedia.org/wiki?curid=1121418" title="Flaga gminy Nasielsk">
Flaga gminy Nasielsk



</doc>
<doc id="1121429" url="https://pl.wikipedia.org/wiki?curid=1121429" title="Miedziopierś metaliczna">
Miedziopierś metaliczna

Miedziopierś metaliczna, miedziopierś błyszcząca ("Somatochlora metallica") – gatunek ważki z rodziny szklarkowatych (Corduliidae), występujący w północnej Eurazji. Długość ciała: 50–55 mm, tylnego skrzydła: 34–38 mm. Rozpiętość skrzydeł 76 mm. Jest to największy przedstawiciel rodzaju "Somatochlora", nie licząc "Somatochlora meridionalis" o zbliżonych wymiarach.
Ubarwienie zielone, z metalicznym połyskiem. Odwłok obydwu płci posiada żółte plamki u podstawy, chociaż w przypadku samców są one mniejsze. Zasiedla wody stojące, ewentualnie wolno płynące (starorzecza, kamieniste brzegi jezior, rzeki o spokojnym nurcie). Preferuje miejsca zacienione. Imagines występują od końca maja do września.

</doc>
<doc id="1121430" url="https://pl.wikipedia.org/wiki?curid=1121430" title="Renata Butryn">
Renata Butryn

Renata Celina Butryn z domu Mierzwa (ur. 31 maja 1959 w Dębicy) – polska polityk, nauczycielka, posłanka na Sejm VI i VII kadencji.
Życiorys.
Ukończyła Liceum Ogólnokształcące w Dębicy na profilu matematyczno-fizycznym, a następnie studia na Wydziale Filologicznym Uniwersytetu Jagiellońskiego w Krakowie z tytułem magistra filologii polskiej. Odbyła podyplomowe studia na Wydziale Humanistycznym Uniwersytetu Marii Curie-Skłodowskiej w Lublinie (filologia polska).
Pracowała jako nauczycielka języka polskiego w Liceum Ogólnokształcącym im. Komisji Edukacji Narodowej w Stalowej Woli. Od 2002 do 2007 była radną powiatu stalowowolskiego z ramienia lokalnego ugrupowania Samorządność i Praworządność, związanego z prezydentem Stalowej Woli, w latach 2002–2006 pełniła funkcję wiceprzewodniczącej rady.
W wyborach parlamentarnych w 2007 z ramienia Platformy Obywatelskiej uzyskała mandat poselski, otrzymując w okręgu rzeszowskim 10 940 głosów. W wyborach w 2011 z powodzeniem ubiegała się o reelekcję, dostała 8941 głosów. W 2015 nie została ponownie wybrana do Sejmu. W 2017 powołana w skład rady programowej Polskiego Radia. W 2018 uzyskała mandat radnej miejskiej w Stalowej Woli. W wyborach do Parlamentu Europejskiego w 2019 bezskutecznie ubiegała się o mandat posła do Parlamentu Europejskiego. W tym samym roku ponownie kandydowała także do Sejmu, nie uzyskując mandatu.
Życie prywatne.
Jest córką Janusza i Kazimiery. Zamężna z Andrzejem Butrynem, z którym ma dwoje dzieci – Łukasza i Joannę.

</doc>
<doc id="1121435" url="https://pl.wikipedia.org/wiki?curid=1121435" title="Wyspa dinozaura">
Wyspa dinozaura

Wyspa dinozaura (niem. "Urmel aus dem Eis", 2006) – niemiecki film animowany w reżyserii Holgera Tappe i Reinharda Kloossa. Ekranizacja powieści dla dzieci autorstwa Maxa Krusego. W 2008 roku powstała kontynuacja filmu – "Wyspa dinozaura 2".
Wersja polska.
Wersja polska: Sun Studio Polska
Reżyseria: Marek Robaczewski
Dialogi: Tomasz Robaczewski
Wystąpili:

</doc>
<doc id="1121438" url="https://pl.wikipedia.org/wiki?curid=1121438" title="Inadibusu">
Inadibusu

Inadibusu – trzecia płyta zespołu Vavamuffin. Zawiera 14 utworów (plus intro i outro). Można tam odnaleźć brzmienia reggae, raggamuffin, dancehall. Płyta została wydana przez Karrot Kommando w 2007 roku.
Premiera płyty miała miejsce w warszawskim klubie Palladium, gdzie odbył się także koncert (w ramach trasy Karrot-Tour) promujący Inadibusu.
Przed ukazaniem się płyty członkowie Vavamuffin opublikowali singel "Hooligan Rootz", który zajmował wysokie miejsce na liście przebojów Radia Bis oraz Radia Kampus.

</doc>
<doc id="1121454" url="https://pl.wikipedia.org/wiki?curid=1121454" title="Ewa Curie">
Ewa Curie



</doc>
<doc id="1121455" url="https://pl.wikipedia.org/wiki?curid=1121455" title="Langues d'oc">
Langues d'oc



</doc>
<doc id="1121457" url="https://pl.wikipedia.org/wiki?curid=1121457" title="4 Nieświeżski Pułk Grenadierów">
4 Nieświeżski Pułk Grenadierów

4 Nieświeżski Pułk Grenadierów Generał-Feldmarszałka Barclaya de Tolly () – pułk piechoty Imperium Rosyjskiego, sformowany 17 maja 1797 za panowania cara Pawła I Romanowa.
Święto pułkowe: 29 czerwca. Dyslokacja w 1914: Moskwa.
Pułk wziął udział w działaniach zbrojnych epoki napoleońskiej, a także w działaniach zbrojnych okresu I wojny światowej.

</doc>
<doc id="1121460" url="https://pl.wikipedia.org/wiki?curid=1121460" title="Melandryidae">
Melandryidae



</doc>
<doc id="1121465" url="https://pl.wikipedia.org/wiki?curid=1121465" title="PMP22">
PMP22

PMP22 – białko mieliny obwodowej.
Białko stanowiące składnik mieliny zbitej, stanowiącej 2-5% wszystkich białek mieliny. Należy do nadrodziny immunoglobulin. Syntetyzowane jest w dwóch postaciach, z których pierwsza dominuje w komórkach Schwanna, druga (tzw. GAS3) w fibroblastach. Nadekspresja pierwszego transkryptu prowadzi do zahamowania proliferacji komórek Schwanna. Nadekspresja drugiego – do zatrzymania wzrostu i apoptozy fibroblastów. Większość transkryptu zatrzymywana jest w siateczce endoplazmatycznej, pozostała (mniejsza część) jest kierowana do aparatu Golgiego, glikozylowana i wbudowywana następnie w mielinę.

</doc>
<doc id="1121468" url="https://pl.wikipedia.org/wiki?curid=1121468" title="PMP22 - białko mieliny obwodowej">
PMP22 - białko mieliny obwodowej



</doc>
<doc id="1121474" url="https://pl.wikipedia.org/wiki?curid=1121474" title="Magdalena Marek (polityk)">
Magdalena Marek (polityk)

Magdalena Ewa Marek z domu Gąsior, poprzednio Gąsior-Marek (ur. 17 grudnia 1983 w Lublinie) – polska polityk, posłanka na Sejm VI, VII i VIII kadencji.
Życiorys.
Ukończyła I Liceum Ogólnokształcące im. Stanisława Staszica w Lublinie, a w 2007 studia ekonomiczne na Uniwersytecie Marii Curie-Skłodowskiej w Lublinie. Została członkinią koła naukowego ekonomistów UMCS, założyła i została przewodniczącą Studenckiego Klubu Dyskusyjnego. Od 2004 do 2007 pracowała w TUiR Warta, była także zatrudniona na etacie specjalisty w Lubelskim Urzędzie Wojewódzkim. W 2014 ukończyła (nie broniąc doktoratu) studia doktoranckie w Szkole Głównej Handlowej, a w 2017 na tej samej uczelni studia podyplomowe z prawa i ekonomii rynków kapitałowych.
Z listy Platformy Obywatelskiej w 2006 została wybrana na radną lubelskiej rady miejskiej, której była najmłodszym członkiem. W wyborach parlamentarnych w 2007 uzyskała mandat poselski, otrzymując w okręgu lubelskim 16 114 głosów. W 2011 z powodzeniem ubiegała się o reelekcję. W 2015 nie została wybrana na kolejną kadencję. W tym samym roku rozpoczęła pracę jako dyrektor departamentu w Lubelskim Urzędzie Wojewódzkim. W 2018, wskutek wyboru Wojciecha Wilka na burmistrza Kraśnika, objęła mandat posłanki VIII kadencji. Nie wystartowała w kolejnych wyborach w 2019. W marcu 2021 odeszła z PO.
Życie prywatne.
Zamężna z Ernestem Markiem.

</doc>
<doc id="1121489" url="https://pl.wikipedia.org/wiki?curid=1121489" title="Pierre Lemonnier">
Pierre Lemonnier

Pierre Charles Lemonnier (lub Le Monnier; ur. 23 listopada 1715, zm. 31 maja 1799) – francuski astronom znany ze swoich 12 obserwacji Urana, których dokonywał w latach 1765–1769, przed zidentyfikowaniem tego ciała niebieskiego jako planety przez Williama Herschela w roku 1781. Autor m.in. prac: "Histoire célesle" (1741) i "Théorie des cometes" (1743). Na jego cześć jeden z kraterów na Księżycu został nazwany "Le Monnier".
Był synem Pierre'a Lemonniera (1676–1757), także astronoma i filozofa.

</doc>
<doc id="1121492" url="https://pl.wikipedia.org/wiki?curid=1121492" title="Orzysz (jezioro)">
Orzysz (jezioro)

Orzysz () – jezioro położone na Pojezierzu Mazurskim, w Krainie Wielkich Jezior Mazurskich, w województwie warmińsko-mazurskim, w powiecie piskim, w gminie Orzysz. Na południowo-zachodnim brzegu jeziora leży miasto Orzysz.
Jezioro typu rynnowego o powierzchni 1076 ha, położone na wysokości 117 m n.p.m., o zróżnicowanej głębokości i na ogół zalesionych brzegach, ciągnące się z południowego zachodu na północny wschód. Linia brzegowa o nieregularnym kształcie, charakteryzuje się licznymi zatokami o różnej wielkości oraz długimi półwyspami o wąskich cyplach, głęboko wrzynającymi się w jezioro. W części południowej jeziora znajduje się wydłużona zatoka oddzielona długim i krętym półwyspem Ameryka (patrz poniżej) od sąsiedniego Jeziora Wierzbińskiego (70 ha).
Jezioro posiada 10 wysp o łącznej powierzchni ok. 74 ha. Największa z nich to "Różany Ostrów" zwana również "Wyspą Róż" (54 ha) – połączona mostem z lądem. Jezioro łączy się z pobliskimi zbiornikami za pomocą wielu strug, cieków i kanalików.
Z jeziora wypływa rzeka Orzysza, łącząca akwen z położonymi niżej jeziorami Tyrkło i Śniardwy. Biegnie tędy szlak kajakowy.
Cechą charakterystyczną tego akwenu jest duża zmienność głębokości oraz bogata roślinność, do brzegów przylegają przeważnie lasy sosnowe i świerkowe.
Gatunki ryb: sielawa, leszcz, okoń, szczupak, sandacz, krąp, wzdręga, płoć, ukleja.
Półwysep Ameryka.
Półwysep Ameryka leży między jeziorami Orzysz i Wierzbińskim, zwanym niekiedy Zatoką Wierzbińską. Od strony zachodniej obydwa jeziora oddziela wąski przesmyk zwieńczony mostkiem. Szerokość półwyspu wynosi od ok. 100 do 300 m. W najwęższych prześwietleniach widoczne są oba akweny jednocześnie. Nad brzegiem obu jezior rosną cieniste zarośla z olszą czarną. Korzenie niektórych drzew, podmywane falą wystają znacznie ponad powierzchnie gruntu, tworząc osobliwą formę przestrzenną. Oba jeziora mają postać eutroficzną i podobny skład zbiorowisk przywodnych. Występuje tu roślinność bagienna, taka jak: karbieniec pospolity, psianka słodkogórz, mięta nadwodna, grążele żółte, moczarka kanadyjska. W kilku miejscach brzeg jest piaszczysty i łatwo dostępny. Występują tu także rośliny synantropijne: łopiany, serdecznik pospolity, pokrzywa zwyczajna, trybula leśna, glistnik jaskółcze ziele, bylica pospolita. Dalej na wschód a następnie na południe, półwysep staje się coraz szerszy a roślinność bujniejsza. Pojawiają się borówki, jeżyny, mchy, a jesienią grzyby. W lesie napotkać można okopy z czasów II wojny światowej. Wzdłuż Jeziora Wierzbińskiego, na jego południowym brzegu rozciąga się wieś Wierzbiny.

</doc>
<doc id="1121496" url="https://pl.wikipedia.org/wiki?curid=1121496" title="Jacek Żalek">
Jacek Żalek

Jacek Żalek (ur. 13 stycznia 1973 w Białymstoku) – polski polityk i samorządowiec. Poseł na Sejm VI, VII, VIII i IX kadencji, jeden z założycieli i liderów Polski Razem, a następnie Porozumienia i Partii Republikańskiej, w latach 2020–2023 sekretarz stanu w Ministerstwie Funduszy i Polityki Regionalnej.
Życiorys.
W 1988 przystąpił do Związku Harcerstwa Polskiego, a w 1989 do Związku Harcerstwa Rzeczypospolitej i do Polskiego Towarzystwa Turystyczno-Krajoznawczego. W 1996 został członkiem Wodnego Ochotniczego Pogotowia Ratunkowego i Akademickiego Związku Sportowego. Z wykształcenia jest prawnikiem, w 2001 ukończył studia na Uniwersytecie w Białymstoku.
W latach 1998–2006 zasiadał w radzie miejskiej Białegostoku (w 1998 uzyskał mandat z ramienia Akcji Wyborczej Solidarność). W 1998 został wiceprezesem zarządu stowarzyszenia Młodzi Konserwatyści, a w 1999 był prezesem zarządu regionu Koalicji Konserwatywnej. W 2000 objął tę funkcję w Stronnictwie Konserwatywno-Ludowym (w którego skład weszła wcześniej KK). W tym samym roku wstąpił także do stowarzyszenia KoLiber. W 2001 został prezesem federacji Konwokacja Konserwatywna, a także przewodniczącym krajowej komisji rewizyjnej Przymierza Prawicy. W 2002 reelekcję w radzie Białegostoku uzyskał jako bezpartyjny kandydat Ligi Polskich Rodzin, jednak w styczniu 2003 został usunięty z klubu LPR. W tym samym roku przystąpił do stowarzyszenia Chrześcijański Ruch Samorządowy, zasiadając w jego radzie naczelnej. W 2004 został członkiem Unii Polityki Realnej. W 2006 z ramienia Prawa i Sprawiedliwości został wybrany na radnego sejmiku podlaskiego. Wkrótce przeszedł do Platformy Obywatelskiej, z listy której ponownie został radnym województwa w przedterminowych wyborach w maju 2007. Od 2000 do 2008 był członkiem Klubu Zachowawczo-Monarchistycznego, z którego został usunięty na skutek zagłosowania za przyjęciem traktatu lizbońskiego.
W wyborach parlamentarnych w 2007 uzyskał mandat poselski z listy PO, startując z 15. miejsca na liście. Kandydując w okręgu białostockim, otrzymał 9560 głosów. W wyborach parlamentarnych w 2011, startując z 27. miejsca na tej samej liście i w tym samym okręgu, zdobył 8103 głosy i także uzyskał mandat poselski. 30 sierpnia 2013 został zawieszony w prawach członka klubu parlamentarnego PO na trzy miesiące za wielokrotne łamanie dyscypliny. 13 dni później opuścił PO. W ramach projektu „Godzina dla Polski”, wraz z innymi byłymi posłami tej partii Jarosławem Gowinem i Johnem Godsonem, w październiku tego samego roku podpisał porozumienie o współpracy programowej z partią Polska Jest Najważniejsza i następnie ze Stowarzyszeniem „Republikanie” (założonym przez posła Przemysława Wiplera). 7 grudnia tego samego roku na bazie projektu powstała partia Polska Razem. Do 2015 Jacek Żalek zasiadał w jej prezydium. Stanął także na czele podlaskich struktur partii. W wyborach do Parlamentu Europejskiego w 2014 był liderem listy Polski Razem w okręgu nr 3 (województwa podlaskie i warmińsko-mazurskie) i nie uzyskał mandatu posła, zdobywając 5448 głosów (partia nie osiągnęła progu wyborczego). W lipcu 2014 zasiadł w nowo powołanym klubie poselskim Sprawiedliwa Polska (został jego wiceprzewodniczącym), od marca 2015 działającym pod nazwą Zjednoczona Prawica.
W wyborach parlamentarnych w 2015 został zarejestrowany na 5. pozycji listy Prawa i Sprawiedliwości (w ramach porozumienia z tą partią Polski Razem – która w listopadzie 2017 przekształciła się w Porozumienie) w okręgu białostockim. Uzyskał mandat posła na Sejm VIII kadencji, otrzymując 12 370 głosów. Został wiceprzewodniczącym klubu PiS. W 2018 był kandydatem Prawa i Sprawiedliwości na prezydenta Białegostoku w wyborach samorządowych. W październikowym głosowaniu przegrał w I turze z urzędującym prezydentem Tadeuszem Truskolaskim z PO, zdobywając 35 735 głosów (30,21%). W wyborach w 2019 z powodzeniem ubiegał się o poselską reelekcję, otrzymując 12 141 głosów. W Sejmie IX kadencji został wiceprzewodniczącym Komisji Odpowiedzialności Konstytucyjnej oraz członkiem Komisji Ustawodawczej.
9 kwietnia 2020 premier Mateusz Morawiecki powołał go na stanowisko sekretarza stanu w Ministerstwie Funduszy i Polityki Regionalnej, na którym zastąpił reprezentującego Porozumienie Kamila Bortniczuka. Funkcję tę pełnił do marca 2023 – podał się do dymisji po ujawnieniu nieprawidłowości w nadzorowanym przez siebie Narodowym Centrum Badań i Rozwoju.
W sierpniu 2020 przestał pełnić funkcję przewodniczącego Porozumienia w okręgu podlaskim. W lutym 2021 prezydium zarządu Porozumienia (uznające za prezesa partii Jarosława Gowina) zawiesiło go w prawach członka partii, następnie decyzją sądu koleżeńskiego został wykluczony z ugrupowania. W czerwcu 2021 został jednym z liderów Partii Republikańskiej.
Życie prywatne.
Żonaty od 2009 z Justyną, działaczką samorządową (radną sejmiku podlaskiego, także związaną z partiami Jarosława Gowina).
Jest wnukiem Czesława, który w okresie II wojny światowej ukrywał dwie Żydówki: swoją przyszłą żonę (babkę Jacka Żalka) Leę Marię Lasko i jej córkę Sabinę, za co został uhonorowany tytułem Sprawiedliwego wśród Narodów Świata.

</doc>
<doc id="1121497" url="https://pl.wikipedia.org/wiki?curid=1121497" title="Amebioza">
Amebioza



</doc>
<doc id="1121499" url="https://pl.wikipedia.org/wiki?curid=1121499" title="Włodzimierz Piliński">
Włodzimierz Piliński

Włodzimierz Piliński (ur. w Chabnoje, gubernia kijowska, zm. we wrześniu 1991 w Kijowie) – inżynier, podpułkownik wojsk inżynieryjnych Armii Czerwonej, generał brygady Wojska Polskiego
Życiorys.
Pochodził z rodziny polsko-ukraińskiej, ojciec Polak, matka Ukrainka. Po ukończeniu studiów wyższych został powołany do Armii Czerwonej. W 1935 ukończył Wojskową Szkołę Inżynierii w Kijowie i służył w linii. Po ataku Niemiec na ZSRR w 1941 brał udział w walkach na Froncie Leningradzkim.
Od kwietnia 1944 w stopniu podpułkownika w Wojsku Polskim, początkowo szef sztabu 3 Brygady Pontonowo-Mostowej, później szef sztabu 1 Brygady Saperów. Przeszedł z nią cały szlak bojowy 1 Armii Wojska Polskiego.
Po wojnie w latach 1945–1946 objął dowództwo 3 Brygady Pontonowo-Mostowej, którą przeformował na 1 Pułk Pontonowy we Włocławku i był w 1947 jego dowódcą.
Następnie w latach 1947–1950 był szefem Saperów Pomorskiego Okręgu Wojskowego. Na stanowisku tym kierował rozminowaniem Pomorza i Mazur oraz budową mostów pontonowych w dolnej Wiśle.
W latach 1950–1956 służył w Szefostwie Wojsk Inżynieryjnych MON, początkowo na stanowisku szefa sztabu w (1950–1954), później pełniący obowiązki szefa Wojsk Inżynieryjnych MON (1952–1954) i szef Wojsk inżynieryjnych MON (1954–1956).
W listopadzie 1956 odkomenderowany do ZSRR. Osiadł w Kijowie. Utrzymywał kontakt z polskimi saperami. Często przyjeżdżał do Polski.
Autor książki "Polscy saperzy" pokazującej wysiłek saperów w rozminowanie kraju i odbudowę zniszczeń wojennych.
Życie prywatne.
Był żonaty, żona Anna Markowna Sołomko, nauczycielka. Małżeństwo miało syna.

</doc>
<doc id="1121500" url="https://pl.wikipedia.org/wiki?curid=1121500" title="Powiat Horn">
Powiat Horn

Powiat Horn (niem. "Bezirk Horn") – powiat w Austrii, w kraju związkowym Dolna Austria, w rejonie Waldviertel. Siedziba powiatu znajduje się w mieście Horn.
Geografia.
Powiat graniczy: na zachodzie z powiatem Waidhofen an der Thaya, na południowym zachodzie z powiatem Zwettl, na południu z powiatem Krems-Land i na wschodzie z powiatem Hollabrunn. Na północy powiat Horn graniczy z Czechami.
Przez powiat przepływa na północy Dyja na południu oddzielając jednocześnie las Gföhler Wald od Manhartsberga.
Podział administracyjny.
Powiat podzielony jest na 20 gmin, w tym cztery gminy miejskie "(Stadt)", dziesięć gmin targowych "(Marktgemeinde)" oraz sześć gmin wiejskich "(Gemeinde)".
Transport.
Przez powiat przebiegają drogi krajowe: B4 ("Horner Straße"), B30 ("Thayatal Straße"), B34 ("Kamptal Straße"), B35 ("Retzer Straße"), B38 ("Böhmerwald Straße"), B45 ("Pulkautal Straße") i B303 ("Weinviertler Straße"). Powiat leży na trasie linii kolejowej Wiedeń - Praga, inne linie o znaczeniu lokalnym to Krems an der Donau - Hollabrunn i Drosendorf-Zissersdorf - Retz. Pomimo granicy z Czechami nie usytuowano tu żadnego przejścia granicznego.

</doc>
<doc id="1121504" url="https://pl.wikipedia.org/wiki?curid=1121504" title="5 Kijowski Pułk Grenadierów">
5 Kijowski Pułk Grenadierów

5 Kijowski Pułk Grenadierów Jego Imperatorskiej Wysokości Następcy Tronu Carewicza Aleksego Mikołajewicza (ros. "5-й гренадерский Киевский Его Императорского Высочества Наследника Цесаревича Алексея Николаевича полк") - pułk piechoty okresu Imperium Rosyjskiego, sformowany 25 czerwca 1700 za panowania cara Piotra I Romanowa.
Święto pułkowe: 29 czerwca. Dyslokacja w 1914: Moskwa ("Москва").
Pułk wziął udział w działaniach zbrojnych epoki napoleońskiej, a także w działaniach zbrojnych okresu I wojny światowej.

</doc>
<doc id="1121510" url="https://pl.wikipedia.org/wiki?curid=1121510" title="Rozkład Pascala">
Rozkład Pascala

&lt;/math&gt;
 |kurtoza = formula_1
 |entropia = formula_2
 |momenty = formula_3
 |char = formula_4
 |odkrywca = 
Rozkład Pascala (ujemny rozkład dwumianowy) – dyskretny rozkład prawdopodobieństwa opisujący m.in. liczbę sukcesów i porażek w niezależnych i posiadających równe prawdopodobieństwo sukcesu próbach Bernoulliego. Jest uogólnieniem rozkładu geometrycznego dla wielu prób.
Termin „ujemny rozkład dwumianowy” nie jest w pełni usystematyzowany. Może dotyczyć jednego z kilku wariantów funkcji opisujących te same zmienne losowe z subtelnymi różnicami w parametryzacji – liczby prób, albo sukcesów lub porażek (czasem liczonych bez ostatniego), przy określonej wartości jednej z tych zmiennych. Momenty i inne charakterystyki poszczególnych wersji rozkładu różnią o proste transformacje. Nazwa „rozkład Pascala” opisuje z reguły warianty dla wartości całkowitych, liczonych bez ostatniego zdarzenia.
Wariant dla liczby sukcesów przed formula_5 porażką.
Rozważmy ciąg formula_6 niezależnych prób Bernoulliego z prawdopodobieństwem sukcesu równym formula_7 Ustalmy liczbę formula_8 Obserwujemy ten ciąg do momentu stwierdzenia formula_5-tej porażki. Oznaczmy ten moment przez formula_10 O zmiennej losowej formula_11 mówimy, że ma ujemny rozkład dwumianowy NB(r,p) z parametrami formula_5 oraz formula_7
Niech formula_14 ma rozkład NB(r,p). Wtedy formula_15 (gdzie formula_16) jeśli w formula_17-tym momencie zaszła porażka oraz w ciągu formula_18 zaszło formula_19 porażek. Zatem
czyli
Na rozkład ten można spojrzeć w następujący sposób: rozważamy ciąg niezależnych zmiennych formula_22 o rozkładzie geometrycznym z parametrem sukcesu formula_23 odpowiadające obserwacji naszego ciągu po porażce formula_19 do porażki formula_5 włącznie. Niech formula_26 Wtedy zmienna losowa formula_27 zliczająca jedynie liczbę sukcesów, ma rozkład ujemny dwumianowy z parametrami formula_5 oraz formula_7 Z tego otrzymujemy natychmiast wzór na wartość oczekiwaną zmiennej losowej o tym rozkładzie
W podobny sposób można wyprowadzić wzór na wariancję.
Dla porównania, w trochę innej definicji ujemnego rozkładu dwumianowego, porażkę zastępuje się sukcesem oraz nie odejmuje się parametru formula_5 od momentu zajścia formula_5-tego sukcesu. Otrzymujemy wtedy zmienną losową formula_14 o następujący rozkładzie
Zmienna ta jest sumą r niezależnych zmiennych o rozkładzie geometrycznym z parametrem sukcesu formula_7
Inne warianty.
Rozkład był prezentowany w literaturze na kilka różnych sposobów, z subtelnymi zmianami parametryzacji. Różnice w notacji dotyczą m.in. stosowania równoważności pomiędzy liczbą prób formula_36 sukcesów formula_37 i porażek formula_38 np. formula_39 tego, czy nośnik zaczyna się od 0 czy 1, oraz z możliwości przedstawienia wzoru z użyciem różnych form symbolu Newtona, także z wykorzystaniem tożsamości kombinacji dopełniających:
Poniższa tabela przedstawia niektóre spotykane formy rozkładu.
Wzór można także rozszerzyć dla niecałkowitych wartości formula_5 z użyciem funkcji gamma, np.:
opisuje, jakie jest prawdopodobieństwo, że czas oczekiwania na formula_5-ty sukces będzie wynosił formula_44

</doc>
<doc id="1121511" url="https://pl.wikipedia.org/wiki?curid=1121511" title="Uczeń wojownika">
Uczeń wojownika

Uczeń wojownika – powieść amerykańskiej pisarki Lois McMaster Bujold, trzecia w Sadze Vorkosiganów.
Fabuła.
Po nieudanym egzaminie wstępnym do Imperialnej Akademii Wojskowej Miles jedzie odwiedzić swoją babkę w Kolonii Beta. Towarzyszy mu nieodłączny stróż – sierżant Bothari oraz jego córka, niespełniona miłość Milesa – Elena. Już na lotnisku wplątują się w niezwykle skomplikowaną aferę, która kończy się przejęciem przez Milesa najemnej floty statków kosmicznych i nadaniem sobie samozwańczego stopnia admirała. Niestety, zabiegi Milesa powodują, że wrogie wobec jego ojca stronnictwo na Barrayarze oskarża go o zdradę stanu. Na szczęście sprawa kończy się szczęśliwie, a Najemnicy Dendarii zostają podporządkowani bezpośrednio cesarzowi Barrayaru. W trakcie zamieszania w czasie przejmowania floty ginie sierżant Bothari.

</doc>
<doc id="1121512" url="https://pl.wikipedia.org/wiki?curid=1121512" title="Mucor mucedo">
Mucor mucedo



</doc>
<doc id="1121513" url="https://pl.wikipedia.org/wiki?curid=1121513" title="Ujemy rozkład dwumianowy">
Ujemy rozkład dwumianowy



</doc>
<doc id="1121519" url="https://pl.wikipedia.org/wiki?curid=1121519" title="Jerzy Ziętek (ur. 1956)">
Jerzy Ziętek (ur. 1956)

Jerzy Marek Ziętek (ur. 1 grudnia 1956 w Katowicach) – polski polityk, lekarz i samorządowiec, poseł na Sejm VI i VII kadencji.
Życiorys.
Ukończył w 1981 studia na Wydziale Lekarskim Śląskiej Akademii Medycznej w Katowicach, w 1988 uzyskał stopień doktora nauk medycznych. Od 1981 praktykuje jako ginekolog-położnik.
W 2006 z ramienia Platformy Obywatelskiej został wybrany na radnego sejmiku śląskiego. W wyborach parlamentarnych w 2007 uzyskał mandat poselski z listy PO. Kandydując w okręgu katowickim, otrzymał 11 886 głosów. W wyborach w 2011 z powodzeniem ubiegał się o reelekcję, dostał 8960 głosów. Bezskutecznie kandydował w wyborach do Parlamentu Europejskiego w 2014. 26 sierpnia tego samego roku wystąpił z partii w związku ze startem na prezydenta Katowic z własnego komitetu wyborczego. Pod koniec października 2014 odszedł także z klubu parlamentarnego PO. Ubiegając się o poselską reelekcję w wyborach parlamentarnych w 2015, otwierał katowicką listę Polskiego Stronnictwa Ludowego.
Jest najmłodszym wnukiem Jerzego Ziętka.

</doc>
<doc id="1121522" url="https://pl.wikipedia.org/wiki?curid=1121522" title="Andy Webster">
Andy Webster

Andrew Neil Webster (ur. 23 kwietnia 1982 w Dundee) – szkocki piłkarz występujący w St. Mirren. Gra na środku obrony. Od jego nazwiska nazwane jest tzw. „Prawo Webstera”.
Kariera.
Webster dołączył do Hearts z Arbroath w marcu 2001 za 75,000 funtów. Gra regularnie w szkockiej reprezentacji. W 2006 odszedł z Hearts z powodu nieporozumienia w kontrakcie.
Jako pierwszy w historii wykorzystał lukę prawną z Artykułu 17 przepisów FIFA zaadaptowanych z prawa UE, które pozwala mu na zerwanie kontraktu z Hearts w trzecim roku zobowiązywania 4-letniego kontraktu. Transfer Webstera do Wigan został ratyfikowany przez FIFA 4 września 2006, pozornie tworząc legalny precedens na przewodzenie w międzynarodowych transferach.
4 stycznia 2007, kiedy Paul Le Guen opuścił Rangers, BBC podało, że Webster podpisze kontrakt z klubem z Glasgow na zasadzie wypożyczenia, co zostało potwierdzone następnego dnia. 11 stycznia 2007 Hearts wydało oficjalną skargę do FIFA i SFA dotyczącą zarejestrowania Webstera jako gracza Rangers F.C. Klub z Edynburga upierał się przy tym, że Webster nie może grać w żadnym szkockim klubie przez 12 miesięcy od opuszczenia Tynecastle Stadium. Jednak FIFA uznała, że transfer Webstera do Rangers jest zgodny z przepisami SFA.
W maju 2007 FIFA nałożyła jednak na Webstera karę za anulowanie kontraktu z Hearts „bez powodu”. Webster musiał pauzować pierwsze dwa mecze w nowym sezonie w Rangers i był zobowiązany do zapłaceniu swojemu dawnemu pracodawcy – Hearts – 625,000 funtów.
Po wyleczeniu kontuzji, której nabawił się już na pierwszym treningu w nowej drużynie i przez która pauzował cały sezon, zadebiutował w towarzyskim meczu z LA Galaxy w The Home Depot Center, wchodząc za Karla Svenssona.
29 czerwca 2007, wypożyczenie Webstera do Rangers F.C. zostało przedłużone do stycznia 2008, a następnie trafił do Rangersów na stałe. 1 września 2007, Webster zadebiutował w oficjalnym spotkaniu przeciwko beniaminkowi Gretna F.C., strzelając jedną z bramek. Latem 2008 został wypożyczony do Bristol City. W latach 2011–2013 ponownie grał w Hearts, a w latach 2013–2015 występował w Coventry City. Latem 2015 trafił do St. Mirren.

</doc>
<doc id="1121524" url="https://pl.wikipedia.org/wiki?curid=1121524" title="Benoît Magimel">
Benoît Magimel

Benoît Magimel (ur. 11 maja 1974 w Paryżu) – francuski aktor filmowy.
Życiorys.
Wczesne lata.
Urodził się i dorastał w Paryżu jako syn pracownika banku i pielęgniarki. W dzieciństwie marzył o zawodzie strażaka. W wieku dwunastu lat został wybrany spośród 1600 kandydatów do roli zdemoralizowanego, okradającego staruszki chłopca Momo Groseille w komedii "Życie to długa, spokojna rzeka" ("La vie est un long fleuve tranquille", 1988).
Kariera.
Kreacja Jimmy’ego Fontany w kryminalnym melodramacie "Złodzieje" ("Les voleurs", 1996) z Catherine Deneuve przyniosła mu nagrodę Prix Michel Simon w St. Denis i nominację do nagrody Cezara. W dramacie historyczno-muzycznym "Król tańczy" ("Le roi danse", 2000) zagrał postać Ludwika XIV.
Za rolę utalentowanego pianisty Waltera Klemmera, który uwodzi 40-letnią nauczycielkę gry na fortepianie (Isabelle Huppert) w dramacie "Pianistka" ("La pianiste", 2001) Michaela Hanekego otrzymał nagrodę aktorską na 54. MFF w Cannes. W 2002 został uhonorowany nagrodą Rémy Julienne na MFF w Valenciennes.
Życie prywatne.
Podczas realizacji biograficznego melodramatu "Dzieci wieku" ("Les enfants du siècle", 1999) spotykał się poza planem z Juliette Binoche, z którą ma córkę Hannah (ur. 16 grudnia 1999). Rozstali się w 2003.

</doc>
<doc id="1121528" url="https://pl.wikipedia.org/wiki?curid=1121528" title="Rotacja synchroniczna">
Rotacja synchroniczna



</doc>
<doc id="1121532" url="https://pl.wikipedia.org/wiki?curid=1121532" title="STS Nadezhda">
STS Nadezhda

Надежда "(Nadieżda)" – piąta i najmłodsza fregata zbudowana w Stoczni Gdańskiej, zaprojektowana przez Zygmunta Chorenia. Zbudowana na wzór „Daru Młodzieży”.
Lata 2003-2004 to okres jej podróży dookoła świata (po drodze – Sri Lanka, Singapur, Europa, Wyspy Kanaryjskie, Rio de Janeiro, Cape Horn, Tahiti, Hongkong).
W roku 2003 uczestniczyła w Cutty Sark Tall Ships’ Races, które odbyły się w Gdyni.

</doc>
<doc id="1121537" url="https://pl.wikipedia.org/wiki?curid=1121537" title="Październik 2007 w sporcie">
Październik 2007 w sporcie

22 października.
Piłka Nożna.
Prestiżowe trofeum dla najlepszego zawodnika z klubów europejskich przyznaje francuskie czasopismo „France Football”.
21 października.
Formuła 1.
Drugim kierowcą świata został debiutant Lewis Hamilton (109 pkt.) z teamu McLaren, a trzecie miejsce wywalczył Fernando Alonso (109 pkt.), także z McLarena. Polski kierowca F1 Robert Kubica zakończył sezon na szóstej pozycji za kolegą ze swojego zespołu Nickiem Heidfeldem. Klasyfikację konstruktorów wygrał zespół Ferrari, dla którego kierowcy zdobyli 204 punkty. Drugie miejsce zdobył zespół Polaka BMW Sauber z liczbą 101 punktów, a trzecie zespół Renault – 51 punktów.
Piłka Nożna.
W bilansie występów polskich piłkarzy w ligach zagranicznych klasyczny hat-trick Jelenia był bez wątpienia wydarzeniem weekendu. W Szkocji głośnym echem odbiły się derby Glasgow, niefortunne dla Artura Boruca. Bramkarz Celtiku Glasgow trzy razy wyjmował piłkę z siatki w meczu z Rangers (0:3), ale brytyjskie media nie obarczają go winą za to.

</doc>
<doc id="1121559" url="https://pl.wikipedia.org/wiki?curid=1121559" title="Araukaria brazylijska">
Araukaria brazylijska

Araukaria brazylijska, pinior, piniora ("Araucaria angustifolia") – gatunek drzewa iglastego z rodzaju araukaria należącego do rodziny araukariowatych. Występuje w południowej części Brazylii (południe stanu Minas Gerais, południe Rio de Janeiro, São Paulo, Paraná, Santa Catarina i Rio Grande do Sul), w Paragwaju (Górna Parana) oraz w północno-wschodniej Argentynie (Misiones i Corrientes), rośnie w niewysokich łańcuchach górskich, których wysokość waha się od 500 – 1800 metrów. Rośnie głównie w subtropikalnym klimacie, ze względu na obfite opady deszczu, których potrzebuje. Preferuje dobrze odwodnioną i lekko kwaśną glebę. Toleruje nagłe, lecz niezbyt częste zmiany temperatury, nawet −8 °C. Nasiona, podobne do dużych nasion szyszek, są uprawiane dość powszechnie w Brazylii. Nasiona nazywane "pinhão" są popularne jako zimowa przekąska. W Lages każdej zimy odbywa się popularny targ "pinhão", gdzie można skosztować gotowanych nasion i grzanego wina.

</doc>
<doc id="1121560" url="https://pl.wikipedia.org/wiki?curid=1121560" title="Maulaj Abd al-Hafiz">
Maulaj Abd al-Hafiz

Maulaj Abd al-Hafiz (arab. عبد الحفيظ بن الحسن = "", fr. "Moulay Abd al-Hafid", ur. 1875 w Fezie, zm. 4 kwietnia 1937 w Enghien-les-Bains) – sułtan Maroka w latach 1908-1913, z dynastii Alawitów, syn sułtana Hassana I. 
Życiorys.
Maulaj Abd al-Hafiz objął tron w 1908 roku w wyniku powstania przeciw władzy swojego brata Abd al-Aziza IV. Dążył do odnowienia prestiżu monarchii i zachowania niepodległości Maroka.
Po objęciu władzy musiał jednak potwierdzić przywileje europejskich potęg kolonialnych, żeby zapewnić sobie ich uznanie jako władca Maroka. Nie zdołał także utrzymać pokoju w kraju - w 1911 roku doszło do wielkiej rewolty plemion, a wrogim jego władzy rebeliantom udało się dotrzeć aż do ówczesnej marokańskiej stolicy – Fezu. Maulaj Abd al-Hafiz zdołał ocalić władzę tylko dzięki interwencji wojsk francuskich. 
To otwarte zaangażowanie Francji doprowadziło jeszcze w tym samym roku do drugiego konfliktu marokańskiego. Po rokowaniach Niemcy uznały ostatecznie Maroko za obszar wpływów francuskich. Francja mogła dzięki temu 30 marca 1912 roku na mocy Traktatu z Fezu ogłosić Maroko swoim protektoratem. Północna część kraju została przy tym oddana Hiszpanii, a miasto Tangier otrzymało status eksterytorialny. Rok później sułtan Abd al-Hafiz został przez władze francuskiego protektoratu zmuszony do abdykacji i emigracji. Tron objął wówczas jego brat Maulaj Jusuf.

</doc>
<doc id="1121564" url="https://pl.wikipedia.org/wiki?curid=1121564" title="Mulaj Hafid">
Mulaj Hafid



</doc>
<doc id="1121565" url="https://pl.wikipedia.org/wiki?curid=1121565" title="Ryszard Zawadzki">
Ryszard Zawadzki

Ryszard Józef Zawadzki (ur. 24 sierpnia 1951 w Nysie) – polski polityk, nauczyciel i samorządowiec, poseł na Sejm VI i VII kadencji.
Życiorys.
Z wykształcenia nauczyciel historii i wiedzy o społeczeństwie, ukończył studia na Wydziale Filologiczno-Historycznym Wyższej Szkoły Pedagogicznej w Opolu w 1976 oraz studia podyplomowe z zakresu bezpieczeństwa i ochrony człowieka w środowisku pracy w Centralnym Instytucie Ochrony Pracy w 2000. Od 1986 do 2006 pełnił funkcję dyrektora Zespołu Szkół Budowlanych w Wodzisławiu Śląskim, przekształconym w 1990 w Zespół Szkół Technicznych. W latach 1979–1989 należał do Polskiej Zjednoczonej Partii Robotniczej. W 2006 został powołany na stanowisko zastępcy prezydenta miasta Wodzisław Śląski.
W wyborach parlamentarnych w 2007 uzyskał mandat poselski z listy PO. Kandydując z okręgu rybnickiego, otrzymał 11 113 głosów. W wyborach w 2011 z powodzeniem ubiegał się o reelekcję, dostał 10 108 głosów. W 2015 nie został ponownie wybrany. W 2018 kandydował na burmistrza Pszowa, przegrywając w II turze.

</doc>
<doc id="1121567" url="https://pl.wikipedia.org/wiki?curid=1121567" title="Teresa Brewer">
Teresa Brewer

Teresa Brewer, właśc. Theresa Veronica Breuer (ur. 7 maja 1931 w Toledo w stanie Ohio, zm. 17 października 2007 w New Rochelle) – amerykańska wokalistka jazzowa i popowa.
Karierę artystyczną rozpoczęła już jako dwuletnia dziewczynka występując w programie radiowym. W radiowych audycjach dla dzieci śpiewał do czasu ukończenia szkoły podstawowej, a po przeprowadzce do Nowego Jorku uczestniczyła w konkursach wokalnych.
Jej profesjonalna kariera rozpoczęła kiedy agent muzyczny Richie Lisella usłyszał jej śpiew i postanowił pokierować jej przyszłością. Wkrótce podpisała umowę z London Records. W 1949 roku nagrała płytę o nazwie "Copenhagen" wraz z Dixieland All-Stars. Na stronie „B” znalazł się utwór zatytułowany „Music! Music! Music!” napisana przez Stephena Weissa i Berniego Bauma. W 1950 roku piosenka zajmowała pierwsze miejsca na listach przebojów i sprzedała się w ponad milionie kopii.
Debiut sceniczny Brewer miał miejsce na początku lat 50., kiedy to w 1952 roku wylansowała między innymi przebój „Gonna Get Along Without Ya Now”. W 1953 roku nagrała jeden ze swoich największych przebojów „Till I Waltz Again with You”. Krążek z piosenką rozszedł się w nakładzie 1,4 mln egzemplarzy, a sama piosenka utrzymała się przez trzy tygodnie na szczytach list przebojów.
W latach 60. powróciła na scenę – po przerwie, w czasie której poświęciła się wychowaniu dzieci. Na listy przebojów wprowadziła w tym okresie około 40 utworów, występowała w programach telewizyjnych, w tym między innymi "The Ed Sullivan Show" oraz audycjach Mela Tormé. W czasie swojej kariery współpracowała między innymi z takimi artystami jak Count Basie czy Duke Ellington.

</doc>
<doc id="1121568" url="https://pl.wikipedia.org/wiki?curid=1121568" title="Mulaj Abd al-Hafid">
Mulaj Abd al-Hafid



</doc>
<doc id="1121569" url="https://pl.wikipedia.org/wiki?curid=1121569" title="Moulay Abd al-Hafid">
Moulay Abd al-Hafid



</doc>
<doc id="1121570" url="https://pl.wikipedia.org/wiki?curid=1121570" title="Reichsbrücke">
Reichsbrücke

Reichsbrücke (dosłownie: „most Rzeszy”) – most w Wiedniu przez Dunaj i jego stary kanał, łączący Donaustadt (22. "Bezirk") na lewym (północno-wschodnim) brzegu rzeki z Leopoldstadt (2. "Bezirk") na prawym. Na przedłużeniu mostu za jego lewym przyczółkiem jest "Wagramer Straße", a za prawym – "Lasallestraße". Na moście znajduje się sześciopasmowa jezdnia, dwa chodniki dla pieszych i dwie drogi rowerowe. Przebiega przezeń także linia "U-Bahn" (metro).
Jeszcze przed regulacją Dunaju w rejonie Wiednia wybudowano w latach 1872–1876 w tym miejscu Most Księcia Rudolfa ("Kronprinz-Rudolf-Brücke"), składający się z żelaznej kratownicy nad nurtem głównym rzeki oraz mostu o konstrukcji łukowej nad terenami zalewowymi na lewym brzegu. W 1919, kiedy Austria przestała być monarchią przyjmując ustrój republikański, chcąc podkreślić, że uważa się za część Rzeszy Niemieckiej (niem. "Reich"), zmieniono nazwę mostu z "Kronprinz-Rudolf-Brücke" na "Reichsbrücke".
W latach 30. XX wieku zaprojektowany został nad nurtem głównym Dunaju nowy most o konstrukcji wiszącej. Wybudowano go między rokiem 1934 i 1937; przebiegała po nim czteropasmowa jezdnia, dwutorowa linia tramwajowa i dwa chodniki dla pieszych. Po wkroczeniu Rosjan do Wiednia w 1945 przez pewien czas przemianowano go na "Brücke der Roten Armee" („Most Armii Czerwonej”); po wyjściu w 1955 z Austrii wojsk okupacyjnych mostowi przywrócono nazwę przedwojenną; w latach 1948–1952 poddano go gruntownemu remontowi.
Krótko po świcie, przed 5:00 rano w niedzielę 1 sierpnia 1976 "Reichsbrücke" zawalił się. Ruch był o tej porze doby i tygodnia znikomy: zginęła jedna osoba, zniszczeniu uległa jedna ciężarówka, a kilka statków zostało uszkodzonych. Pośpiesznie wybudowano dwa mosty tymczasowe i rozpisano międzynarodowy konkurs na nowy most. Budowę rozpoczęto w 1978, a ukończono w listopadzie 1980. Nowemu mostowi nadano nazwę "Johann-Nestroy-Brücke", ale nie przyjęła się; powszechnie używana jest wciąż stara nazwa – "Reichsbrücke". We wrześniu 1982 doprowadzono do mostu linie kolei podziemnej; w 2003 poszerzono drogi rowerowe i chodniki oraz zwiększono liczbę pasów ruchu na jezdni z czterech do sześciu kosztem środkowego pasa rozdzielającego. W 2004 w jeden z filarów uderzył niemiecki statek wycieczkowy, ciężko raniąc kilka osób. Most jednak pozostał nieuszkodzony. W 2005 obchodzono uroczyście 25-lecie istnienia nowego Reichsbrücke. W tym samym czasie na jezdni położono nową nawierzchnię redukującą hałas przejeżdżających pojazdów.

</doc>
<doc id="1121573" url="https://pl.wikipedia.org/wiki?curid=1121573" title="Mulaj Hafiz">
Mulaj Hafiz



</doc>
<doc id="1121575" url="https://pl.wikipedia.org/wiki?curid=1121575" title="Wkrętak zegarmistrzowski">
Wkrętak zegarmistrzowski

Wkrętak zegarmistrzowski (zwany też wkrętakiem jubilerskim) – odmiana wkrętaka służąca do prac precyzyjnych z małymi mechanizmami. Powszechnie stosowane jako ręczne narzędzie służące do wkręcania i wykręcania wkrętów w zegarkach, zegarach i innych drobnych mechanizmach.
Wkrętak składa się ze spłaszczonej końcówki współpracującej z wkrętem, rękojeści i obrotowego kołnierza na końcu rękojeści. Końcówka wykonana jest ze stali, rękojeść z aluminium lub mosiądzu, obrotowy kołnierz jest metalowy lub z tworzywa sztucznego.
Szerokość końcówki najmniejszych wkrętaków do zegarków wynosi około 0,8 mm
W czasie pracy duże wkrętaki (do zegarów) trzyma się opierając obrotowy kołnierz o wnętrze dłoni, a rękojeść obraca się kciukiem i palcem wskazującym.
Małe wkrętaki (do zegarków) obraca się kciukiem i palcem środkowym, a kołnierz podpiera się palcem wskazującym.

</doc>
<doc id="1121578" url="https://pl.wikipedia.org/wiki?curid=1121578" title="Mąka pszenna">
Mąka pszenna

Mąka pszenna – rodzaj mąki otrzymywany z pszenicy. Jest wykorzystywana m.in. do produkcji sosów, pieczywa oraz ciast. Jest lekkostrawna, zawiera minerały oraz witaminy z grup B1, B2 oraz PP.
Podstawowe typy mąk pszennych w Polsce.
Mąki te różni zawartość popiołu oraz ich wygląd i właściwości.
Inne rodzaje mąk pszennych.
W zależności od zastosowanej pszenicy wyróżniane są:

</doc>
<doc id="1121580" url="https://pl.wikipedia.org/wiki?curid=1121580" title="Vinaigrette">
Vinaigrette



</doc>
<doc id="1121587" url="https://pl.wikipedia.org/wiki?curid=1121587" title="Droga upływu">
Droga upływu

Droga upływu (L) – odległość między biegunami izolatora mierzona po jego powierzchni. Od relacji między długością drogi upływu i długością łuku zależy możliwość wystąpienia przeskoku w czystych i suchych izolatorach. Przeskok następuje, gdy łuki osiągają 2/3 wielkości drogi upływu.
W izolatorze porcelanowym LP 60/5 droga upływu wynosi 52 cm.

</doc>
<doc id="1121588" url="https://pl.wikipedia.org/wiki?curid=1121588" title="Cześnik koronny">
Cześnik koronny

Cześnik koronny (łac. "picerna Regni") – urząd dworski Korony Królestwa Polskiego i I Rzeczypospolitej.
Do jego kompetencji należało podawanie napojów królowi w czasie uczt dworskich. W czasach nowożytnych urząd ten stał się czysto honorowym.

</doc>
<doc id="1121589" url="https://pl.wikipedia.org/wiki?curid=1121589" title="Steve Rodby">
Steve Rodby

Steve Rodby (ur. 9 grudnia 1954 w Joliet) – amerykański kontrabasista jazzowy.
Dołączył do Pat Metheny Group w 1981. Wcześniej był członkiem Simon-Bard Group i grupy Freda Simona, z której liderem utrzymuje współpracę do dziś.
Steve Rodby studiował kontrabas na Uniwersytecie Northwestern, gdzie wielki wpływ miał na niego jeden z mistrzów jazzu Rufus Reid, wykładający na tym uniwersytecie.

</doc>
<doc id="1121590" url="https://pl.wikipedia.org/wiki?curid=1121590" title="Wkrętak jubilerski">
Wkrętak jubilerski



</doc>
<doc id="1121595" url="https://pl.wikipedia.org/wiki?curid=1121595" title="Grzegorz Roszak">
Grzegorz Roszak

Grzegorz Michał Roszak (ur. 22 grudnia 1955 w Markowicach) – polski polityk, nauczyciel, samorządowiec, poseł na Sejm VI kadencji.
Życiorys.
Ukończył studia historyczne na Wydziale Humanistycznym Uniwersytetu Mikołaja Kopernika w Toruniu. Początkowo pracował w szkole jako nauczyciel historii. Następnie był pracownikiem kuratorium oświaty w Bydgoszczy i starostwa powiatowego. Przed objęciem funkcji posła zajmował stanowisko dyrektora I Liceum Ogólnokształcącego im. Jana Kasprowicza w Inowrocławiu. Jest autorem podręczników do nauczania historii.
W 2006 z ramienia Platformy Obywatelskiej został wybrany na radnego sejmiku kujawsko-pomorskiego, w którym był przewodniczącym komisji rewizyjnej. W wyborach parlamentarnych w 2007 uzyskał mandat poselski z listy PO. Kandydując w okręgu bydgoskim, otrzymał 6217 głosów. W wyborach w 2011 nie uzyskał reelekcji (otrzymał 2625 głosów). Powrócił do pracy w zawodzie nauczyciela historii. W kwietniu 2012 wystąpił z PO. W 2013 został pełnomocnikiem projektu posła Jarosława Gowina „Godzina dla Polski”, a następnie partii Polska Razem, na miasto i powiat inowrocławski. W 2014 już jako bezpartyjny kandydował bezskutecznie z ramienia Prawa i Sprawiedliwości (przy poparciu Polski Razem) na prezydenta Inowrocławia (zajął 3. miejsce na 4 kandydatów). W 2014 i 2018 ubiegał się też o mandat radnego powiatu inowrocławskiego.
Przewodniczy radzie społecznej Wojewódzkiego Centrum Reumatologii i Rehabilitacji w Bydgoszczy, jest też prezesem Towarzystwa Miłośników Miasta Inowrocławia. Jest żonaty (żona Maria), ma córkę Joannę.

</doc>
<doc id="1121602" url="https://pl.wikipedia.org/wiki?curid=1121602" title="Renata Zaremba">
Renata Zaremba

Renata Zaremba (ur. 11 czerwca 1967 w Resku) – polska polityk, menedżer, przedsiębiorca i samorządowiec, posłanka na Sejm VI i VII kadencji.
Życiorys.
Z wykształcenia magister nauk politycznych, absolwentka Uniwersytetu Szczecińskiego (1991, w 1992 ukończyła także studia podyplomowe z podstaw zarządzania biznesu), w latach 2000–2015 prowadziła prywatną działalność gospodarczą. W 2001 wstąpiła do Platformy Obywatelskiej. Od 2005 do 2007 pełniła funkcję radnej Rady Miasta Szczecina (w 2005 objęła mandat w miejsce wybranej do Sejmu Mirosławy Masłowskiej, a w 2006 uzyskała reelekcję).
W wyborach parlamentarnych w 2007 dostała się do Sejmu z listy Platformy Obywatelskiej. Startując w okręgu szczecińskim, zdobyła 10 931 głosów. W 2011 kandydowała w wyborach parlamentarnych z 4. miejsca na liście komitetu wyborczego Platformy Obywatelskiej w tym samym okręgu wyborczym, ponownie uzyskując mandat poselski. Oddano na nią 6355 głosów (1,67% głosów oddanych w okręgu). W 2015 nie została wybrana na kolejną kadencję. W 2016 powołana na wiceprezesa Zachodniopomorskiej Agencji Rozwoju Regionalnego. W 2018 bez powodzenia kandydowała do sejmiku zachodniopomorskiego.

</doc>
<doc id="1121604" url="https://pl.wikipedia.org/wiki?curid=1121604" title="Droga przeskoku">
Droga przeskoku

Droga przeskoku (ang. "arcing distance") - as - odległość w powietrzu między okuciami izolatora.

</doc>
<doc id="1121606" url="https://pl.wikipedia.org/wiki?curid=1121606" title="Graffiti przy Piotrkowskiej">
Graffiti przy Piotrkowskiej



</doc>
<doc id="1121610" url="https://pl.wikipedia.org/wiki?curid=1121610" title="Cześnik wielki litewski">
Cześnik wielki litewski

Cześnik wielki litewski (łac. "picerna Magni Ducatus Lithuaniae") – urząd dworski Wielkiego Księstwa Litewskiego I Rzeczypospolitej.
Do jego kompetencji należało podawanie napoi wielkiemu księciu w czasie uczt dworskich. W czasach nowożytnych urząd ten stał się czysto honorowym.

</doc>
<doc id="1121621" url="https://pl.wikipedia.org/wiki?curid=1121621" title="Pierre du Cros">
Pierre du Cros

Pierre du Cros (zm. 16 listopada 1388 w Awinionie) – francuski duchowny, kardynał. Krewny papieża Grzegorza XI.
W młodości wstąpił do zakonu benedyktynów w Saint-Martial i uzyskał tytuł doktora praw. W 1361 wybrano go na biskupa Saint-Papoul (27 lipca 1362 nominację zatwierdził papież Innocenty VI). 8 czerwca 1370 został arcybiskupem Bourges, a 2 sierpnia 1374 arcybiskupem Arles. Papież Grzegorz XI mianował go kamerlingiem Świętego Kościoła Rzymskiego (20 czerwca 1371). Gubernator hrabstwa Venaissin 1374-76. W 1376 powrócił z Grzegorzem XI do Rzymu. Jako kamerling odgrywał dużą rolę podczas pierwszego konklawe 1378, nie zdołał jednak opanować panującego w Rzymie chaosu ani zapewnić bezpieczeństwa i swobody obradującym kardynałom. W trakcie zamieszek jego własny pałac w Rzymie został splądrowany, a on sam musiał się schronić w zamku św. Anioła. W sierpniu 1378 przyłączył się do kardynalskiej opozycji wobec nowego papieża Urbana VI. Współorganizował konklawe, które wybrało antypapieża Klemensa VII i przyłączył się do jego obediencji. Został ekskomunikowany przez Urbana VI, jednak Klemens VII potwierdził go na wszystkich zajmowanych stanowiskach. W 1379 bezskutecznie wysuwano jego kandydaturę na wakujące arcybiskupstwo Tuluzy. W grudniu 1383 Klemens VII mianował go kardynałem prezbiterem SS. Nereo e Achilleo, jednocześnie dymisjonując go z funkcji kamerlinga. W styczniu 1388 zrezygnował z arcybiskupstwa Arles. Zmarł w Awinionie.

</doc>
<doc id="1121623" url="https://pl.wikipedia.org/wiki?curid=1121623" title="Reakcja autokatalityczna">
Reakcja autokatalityczna



</doc>
<doc id="1121626" url="https://pl.wikipedia.org/wiki?curid=1121626" title="Plamy na słońcu">
Plamy na słońcu



</doc>
<doc id="1121631" url="https://pl.wikipedia.org/wiki?curid=1121631" title="Enoch Kobelau">
Enoch Kobelau

Enoch Kobelau (zm. 28 marca lub 3 kwietnia 1512 we Fromborku) – duchowny katolicki, prepozyt kapituły warmińskiej.
Pochodził z rodziny pomezańskiego szlachcica Nikodema Kobelau. W 1467 uzyskał prowizję papieską na godność kanonika warmińskiego. W 1468 w Rzymie był sekretarzem Mikołaja Tungena, którego wspierał w staraniach o potwierdzenie wyboru na biskupa warmińskiego po śmierci Pawła Legendorfa. Tungen ostatecznie utrzymał się na biskupstwie (wbrew woli króla polskiego), za co odwdzięczył się Enochowi Kobelau wystaraniem się dla niego o prałaturę prepozyta w kapitule warmińskiej. Kobelau został prepozytem warmińskim przed 20 czerwca 1476, zastępując zmarłego Marka Wolkau.
Kobelau był jednym z najaktywniejszych kanoników fromborskich i stałym doradcą biskupa Tungena. Wspierał biskupa w walce o niezależność diecezji od króla Polski, szczególnie w zakresie swobodnego wyboru ordynariusza, i po śmierci Tungena przeprowadził w lutym 1489 pospieszną elekcję jego następcy, Łukasza Watzenrodego. Także z biskupem Watzenrodem współpracował blisko, reprezentując go na zjazdach stanów pruskich oraz w czasie spotkań z wysłannikami wielkiego mistrza zakonu krzyżackiego.
W odróżnieniu od wielu współczesnych mu kanoników – np. Mikołaja Kopernika, który znalazł się w kapitule warmińskiej pod koniec XV wieku – posiadał święcenia kapłańskie. Był fundatorem paramentów kościelnych, a zapisem testamentowym wsparł budowę domu dla ubogich przy szpitalu Ducha Świętego we Fromborku oraz kartuzów gdańskich. Zmarł we Fromborku niemal dokładnie w tym samym czasie co biskup Watzenrode – według Teresy Borawskiej w przeddzień zgonu biskupa, według Jerzego Sikorskiego nazajutrz po pogrzebie Watzenrodego, zgodnie z ówczesnym prawem kanonicznym będąc krótko, w związku z wakatem na stolicy biskupiej, zarządcą diecezji. Pochowany został w katedrze fromborskiej.
Prawdopodobnie był spokrewniony z Eliaszem Kobelau, również wieloletnim kanonikiem warmińskim (prowizja papieska w 1424, ale godność kanonika dopiero w lutym 1432), zmarłym 22 lutego 1472 we Fromborku.

</doc>
<doc id="1121633" url="https://pl.wikipedia.org/wiki?curid=1121633" title="Reakcja Wurtza-Fittiga">
Reakcja Wurtza-Fittiga

Reakcja Wurtza-Fittiga, reakcja Fittiga – odmiana reakcji Wurtza pozwalająca na wprowadzanie podstawników alkilowych do związków aromatycznych oraz syntezę symetrycznych związków biarylowych:
gdzie Ar – aryl; R – alkil
Otrzymywanie niesymetrycznych związków arylowo-alkilowych możliwe jest dzięki różnicom w reaktywności halogenków arylowych i alkilowych. Prawdopodobny mechanizm dwuetapowy składa się z reakcji halogenku alkilowego z sodem metalicznym oraz następczej aromatycznej substytucji elektrofilowej. Reakcja opisana została przez niemieckiego chemika Rudolpha Fittiga w drugiej połowie XIX w.

</doc>
<doc id="1121636" url="https://pl.wikipedia.org/wiki?curid=1121636" title="Mięśnie przedramienia">
Mięśnie przedramienia

Mięśnie przedramienia – poprzecznie prążkowane szkieletowe znajdujące się na przedramieniu, czyli części kończyny górnej od łokcia do nadgarstka. Wyróżnia się tu zwykle 19 mięśni podzielonych na kilka grup.
Podział.
Wyróżnia się 3 grupy mięśni- przednią, boczną i tylną.
Szczegółowy podział – poniżej w formacie Mięśnie kończyny górnej.
Grupa przednia.
Jest to najsilniejsza grupa, zawierająca głównie zginacze. Najbardziej zewnętrznie leżą (od strony promieniowej do łokciowej) mięsień nawrotny obły, następnie mięsień zginacz promieniowy nadgarstka, Mięsień dłoniowy długi (najbardziej zewnętrzny, o łatwo wyczuwalnym ścięgnie, który może nie występować) oraz mięsień zginacz łokciowy nadgarstka. Nieco pod nimi leży mięsień zginacz powierzchowny palców. Wymienione mięśnie stanowią warstwę powierzchowną.
Najbardziej na zewnątrz z warstwy głębokiej leży (po stronie łokciowej) mięsień zginacz głęboki palców, jeszcze głębiej są (po stronie promieniowej) mięsień zginacz długi kciuka, a także – na samym „spodzie” – mięsień nawrotny czworoboczny.
Tylko oba mięśnie nawrotne kończą się na przedramieniu (k. promieniowa), pozostałe zmierzają do kości nadgarstka, przedramienia i palców.
Unerwienie: nerw pośrodkowy, nerw łokciowy, nerw międzykostny przedni
Ścięgna większości z tych mięśni przechodzą pod troczkiem zginaczy w kanale nadgarstka, tylko ścięgno m. dłoniowego długiego przechodzi nad nim w rozcięgno dłoniowe.
Grupa boczna.
Do grupy bocznej, zwanej także promieniową, należą 4 mięśnie. Zaczynają się one zazwyczaj na nadkłykciu bocznym kości ramiennej, przyczepy znajdują się zaś na kości promieniowej i na kościach śródręcza. Funkcją tych mięśni jest uczestnictwo w prostowaniu nadgarstka oraz odwracanie przedramienia.
Zaliczamy tutaj mięsień ramienno-promieniowy, leżący powierzchownie po promieniowej stronie na przedzie przedramienia, leżące za nim prostowniki promieniowe nadgarstka długi i mięsień prostownik promieniowy krótki nadgarstka, a najgłębiej znajduje się mięsień odwracacz.
Unerwienie: nerw promieniowy
Grupa tylna.
Także i tę grupę dzielimy na warstwę powierzchowną i głęboką.
Warstwę powierzchowną tworzą mięsień prostownik palców, częściowo przykryty nim leżący łokciowo mięsień prostownik palca małego i znów leżący bardziej powierzchownie i jeszcze bardziej łokciowo mięsień prostownik łokciowy nadgarstka. Mięśnie te są ze sobą częściowo zrośnięte.
Pomiędzy obiema warstwami znajdują się gałąź głęboka nerwu promieniowego oraz naczynia międzykostne tylne.
Do warstwy głębokiej należą mięsień odwodziciel długi kciuka, mięsień prostownik długi kciuka, mięsień prostownik krótki kciuka, częściowo przykryte warstwą powierzchowną, ale wydostające się spod niej po promieniowej stronie przedramienia, a także mięsień prostownik wskaziciela, leżący najbardziej łokciowo ze wszystkich.
Unerwienie: gałąź głęboka nerwu promieniowego
Ścięgna mięśni grupy bocznej i tylnej przechodzą pod troczkiem prostowników w 6 kanałach (od strony promieniowej do łokciowej)- grupa promieniowa:
Grupa łokciowa:
Podział grupy przedniej mięśni przedramienia (łac. "musculi antebrachii") na 4 warstwy.
Warstwa pierwsza
Warstwa druga
Warstwa trzecia
Warstwa czwarta
Warstwy pierwszą i drugą zalicza się do grupy mięśni powierzchownych, natomiast trzecią i czwartą – głębokich (warstwa czwarta to mięsień położony najgłębiej).

</doc>
<doc id="1121637" url="https://pl.wikipedia.org/wiki?curid=1121637" title="Lengadocian">
Lengadocian



</doc>
<doc id="1121639" url="https://pl.wikipedia.org/wiki?curid=1121639" title="Bendt Bendtsen">
Bendt Bendtsen

Bendt Bendtsen (ur. 25 marca 1954 w Odense) – duński polityk, w latach 1999–2008 przewodniczący Konserwatywnej Partii Ludowej, parlamentarzysta krajowy, wicepremier i minister, poseł do Parlamentu Europejskiego VII i VIII kadencji.
Życiorys.
Ukończył w 1971 szkołę gimnazjalną Odense Friskole, a w 1972 szkołę rolniczą Korinth Landbrugsskole. W 1975 został absolwentem szkoły policyjnej. Kształcił się również w zakresie rachunkowości i ekonomiki przedsiębiorstw w TietgenSkolen w Odense. Początkowo pracował w rolnictwie, od 1980 jako funkcjonariusz policji. W 1984 został inspektorem-detektywem w wydziale kryminalno-śledczym.
W latach 80. zaangażował się także w działalność Konserwatywnej Partii Ludowej, był autorem jej programu prawnego z 1987. Dwa lata później uzyskał mandat radnego Odense. W latach 90. był rzecznikiem konserwatystów w różnych dziedzinach. Od 1994 do 2009 sprawował nieprzerwanie mandat posła do Folketingetu.
5 sierpnia 1999, po porażce swojego ugrupowania w wyborach parlamentarnych, objął stanowiska przewodniczącego Konserwatywnej Partii Ludowej. Od 27 listopada 2001 wchodził w skład koalicyjnych gabinetów premiera Andersa Fogh Rasmussena, w którym pełnił funkcję wicepremiera oraz ministra handlu i gospodarki. Do 18 czerwca 2002 zajmował także stanowisko ministra ds. współpracy nordyckiej.
9 września 2008 zrezygnował z obu zajmowanych funkcji (partyjnej i rządowej). Wystartował w eurowyborach w 2009 jako lider konserwatystów, uzyskując mandat posła do Parlamentu Europejskiego. W 2014 z powodzeniem ubiegał się o reelekcję.

</doc>
<doc id="1121641" url="https://pl.wikipedia.org/wiki?curid=1121641" title="Berlińsko-Brandenburska Akademia Nauk">
Berlińsko-Brandenburska Akademia Nauk

Berlińsko-Brandenburska Akademia Nauk (dawniej: Pruska Akademia Nauk, niem. "Preußische Akademie der Wissenschaften") – akademia założona w Berlinie 11 lipca 1700.
Historia.
Inicjatorem jej powstania był Gottfried Wilhelm Leibniz, fundatorem i założycielem – książę-elektor Fryderyk III Brandenburski. Przewodniczącym został pomysłodawca przedsięwzięcia, Leibniz. W przeciwieństwie do innych akademii, Akademia Pruska nie była finansowana (do 1809) bezpośrednio z funduszy państwowych. Jednak w celu jej wspomożenia książę Fryderyk, także za sugestią Leibniza, w roku 1700 obdarzył ją monopolem na produkcję i sprzedaż kalendarzy na terenie Brandenburgii. Gdy w 1701 Fryderyk koronował się na "króla w Prusach" (niem. "König in Preussen"), wraz z utworzeniem Królestwa Prus, akademia została przemianowana na "Königlich Preußische Sozietät der Wissenschaften" („Królewskie Pruskie Towarzystwo Nauk”). 
O ile inne akademie koncentrowały się na stosunkowo niewielu naukowych tematach, Akademia Pruska była pierwszą, która obok przyrodniczych zajęła się naukami humanistycznymi. W 1710 został ustalony statut akademii; zgodnie z nim akademia została podzielona na cztery zasadnicze oddziały: dwa przyrodnicze i dwa humanistyczne. Ten stan rzeczy pozostał niezmieniony do 1830, kiedy oddziały dotychczasowe zostały zastąpione fizyczno-matematycznymi i filozoficzno-historycznymi.
Panowanie króla Fryderyka II przyniosło akademii znaczące zmiany. W 1744 dotychczasowe Towarzystwo Naukowe zostało połączone z utworzonym w 1743 w Berlinie "Nouvelle Société Littéraire" w Królewską Akademię Nauk (niem. "Königliche Akademie der Wissenschaften"). Według nowego statutu obowiązkiem akademii było zamieszczanie publicznych ogłoszeń o nierozstrzygniętych problemach naukowych i – przyznawanie za ich rozwiązanie nagród pieniężnych.
W XVIII wieku akademia wzbogaciła się o własne zaplecze naukowe: w 1709 – obserwatorium; w 1717 – "Theatrum Anatomicum" (dosł. „teatr anatomiczny” – specjalna sala do wykładów i pokazów z anatomii, z umieszczonym centralnie stołem sekcyjnym i wznoszącymi się w formie amfiteatralnej miejscami dla słuchaczy), które było zalążkiem powstałego w 1723 "Collegium medico-chirurgicum" (instytucji mającej na celu kontrolowanie teoretycznych i praktycznych umiejętności kształconych w akademii lekarzy); w 1718 ogród botaniczny i w 1753 laboratorium. Jednak wskutek kolejnej gruntownej reorganizacji w latach 1806–1812, zakończonej 24 stycznia 1812 przyjęciem nowego statutu, naukowe wyposażenie akademii przeszło stopniowo na własność Uniwersytetu Berlińskiego. 
Z początkiem 1815 powstały przy akademii zakłady badawcze podlegające odpowiednim komisjom uczelnianym (takim jak Komisja Grecko-Rzymskiej Archeologii, Komisja Niemiecka, Komisja Pruska, Komisja Orientalistyki). Zatrudniały one do pracy przeważnie obok własnych naukowców także członków korespondentów. Niektóre spośród tych zakładów wraz z odpowiadającymi im komisjami stanowiły po 1945 początek uniwersyteckich instytutów.
Pod rządami narodowych socjalistów (1933-1945), akademia była przedmiotem charakterystycznego dla tego czasu w państwie niemieckim procesu nazywanego "Gleichschaltung" (wyrównywanie): pracownicy i członkowie pochodzenia żydowskiego byli z akademii wydalani. 8 czerwca 1939 wszedł w życie nowy statut, powodując reorganizację akademii zgodnie z zasadą wodzostwa.
Zmiany nazwy.
Pierwotna jej nazwa brzmiała: "Kurfürstlich Brandenburgische Societät der Wissenschaften" („Elektorskie Brandenburskie Towarzystwo Naukowe”). Potem zmieniała się kilkukrotnie:

</doc>
<doc id="1121646" url="https://pl.wikipedia.org/wiki?curid=1121646" title="Zápolya">
Zápolya



</doc>
<doc id="1121651" url="https://pl.wikipedia.org/wiki?curid=1121651" title="Exultet">
Exultet



</doc>
<doc id="1121662" url="https://pl.wikipedia.org/wiki?curid=1121662" title="Margrethe Vestager">
Margrethe Vestager

Margrethe Vestager (ur. 13 kwietnia 1968 w Glostrup) – duńska polityk, była minister edukacji, posłanka do Folketingetu, od 2007 do 2014 liderka partii Det Radikale Venstre, od 2011 do 2014 minister gospodarki i spraw wewnętrznych, od 2014 członkini Komisji Europejskiej, a od 2019 jedna z wiceprzewodniczących wykonawczych KE.
Życiorys.
Ukończyła w 1993 studia ekonomiczne na Uniwersytecie Kopenhaskim. Do 1998 była urzędnikiem państwowym w Ministerstwie Finansów i podległej temu resortowi agendzie Økonomistyrelsen. Od 1993 do 1997 pełniła funkcję przewodniczącej socjalliberalnego ugrupowania Det Radikale Venstre (stanowisko formalne, faktyczną władzę w tej partii sprawują ministrowie i przewodniczący klubu poselskiego).
Od 23 marca 1998 do 27 lutego 2001 zajmowała urząd ministra edukacji w gabinecie premiera Poula Nyrupa Rasmussena. Dodatkowo do 21 grudnia 2000 była także ministrem ds. kościelnych. W 2001 uzyskała mandat deputowanej do duńskiego parlamentu. W 2005, 2007 i 2011 skutecznie ubiegała się o reelekcję. W 2007 zastąpiła Marianne Jelved na funkcji przewodniczącej frakcji parlamentarnej duńskich radykałów, stając się tym samym liderką tego ugrupowania. 3 października 2011 objęła stanowisko ministra gospodarki i spraw wewnętrznych w rządzie Helle Thorning-Schmidt.
Z duńskiego gabinetu odeszła 2 września 2014 w związku z kandydowaniem do Komisji Europejskiej. Zrezygnowała też z przywództwa w swoim ugrupowaniu. Ostatecznie uzyskała nominację (od 1 listopada 2014) na komisarza ds. konkurencji w Komisji Europejskiej, na czele której stanął Jean-Claude Juncker. W 2019 dołączyła do Komisji Europejskiej kierowanej przez Ursulę von der Leyen (z kadencją od 1 grudnia tegoż roku). Została w jej ramach wiceprzewodniczącą wykonawczą odpowiedzialną za Europę na miarę ery cyfrowej.

</doc>
<doc id="1121663" url="https://pl.wikipedia.org/wiki?curid=1121663" title="Vladimir Arsenijević">
Vladimir Arsenijević

Vladimir Arsenijević, cyr. Владимир Арсенијевић (ur. 1965 w Puli) – serbski pisarz, publicysta, tłumacz, wydawca, muzyk, publicysta.
W swojej wczesnej młodości Arsenijević (pseudonim Vlajsa) grał w punkowym zespole Urbana Gerila, jak również w jego postpunkowym odłamie Berliner Strasse. Po zakończeniu gimnazjum i ukończeniu obowiązkowej służby wojskowej w 1985 roku, Arsenijević, w wieku 20 lat, przeniósł się do Londynu. Wrócił do Belgradu cztery lata później, w 1989 roku.
Arsenijević w 1994 roku zdobył nagrodę Nin za jego pierwszą powieść "Pod pokładem" (U potpalublju). Tym samym w wieku 29 lat stał się najmłodszym w historii laureatem tej prestiżowej nagrody. Była to również pierwsza w historii nagroda dla debiutu literackiego. "Pod pokładem" jest krótką powieścią antywojenną, której akcja odgrywa się w Belgradzie w czasie bitwy o Vukovar jesienią 1991 roku. Jej narratorem i bohaterem jest trzydziestolatek mieszkający w Belgradzie, dokonujący podsumowania swojego życia – jego żona spodziewa się pierwszego dziecka. Toczy się wojna domowa, kolejni przyjaciele i znajomi trafiają na front. Ta niewielka powieść została przetłumaczone na 20 języków, dzięki czemu Arsenijević stał się jednym z najczęściej tłumaczonych serbskich pisarzy. Została ona również wystawiona na scenie Jugosłowiańskiego Teatru Dramatycznego, wyreżyserowana przez Nikitę Milivojevicia.
Długo oczekiwana kontynuacja "Pod pokładem", która stanowiła drugą część tetralogii „Cloaca Maxima”, powieść "Andjela" spotkała się z krytyką po jej opublikowaniu w Serbii w 1997 roku. Powieść niestety nie spełniła oczekiwań czytelników po spektakularnym sukcesie debiutu Arsenijevicia. Niemniej jednak była to jedna z najlepiej sprzedających się powieści w tamtym roku w Serbii.
W 1990 roku pisarz wyjechał do Meksyku. Po powrocie do Belgradu we wrześniu 2000 roku ukazała się jego trzecia książka "Meksiko – ratni dnevnik", której akcja toczy się wokół dwumiesięcznego pobytu Arsenijevicia w Belgradzie, w którym odbywała się wtedy Operacja Allied Force, jego nagłego wyjazdu do Meksyku i jego przyjaźni z poetą Xhavdetem Bajrajem.
W 2004 r. Arsenijević wrócił z ilustrowaną powieścią "Ismail", którą stworzył przy współpracy serbskiego grafika Aleksandra Zografa.
"Predator" jest zbiorem opowiadań z różnych części świata. Składa się z kilku, na pierwszy rzut oka niepowiązanych ze sobą opowieści. Ich bohaterów łączy jednak wspólna cecha – wszyscy są emigrantami (iracki uchodźca kurdyjski, punk rocker z Kosowa, bośniacki narkoman, irlandzki ksiądz, anarchiści z Berlina...).
"Jugolaboratorija"- zbiór około trzydziestu esejów napisanych przez Arsenijevicia od 2005 roku.
W 2011 roku Arsenijević opublikował "Minut, put oko sveta za 60 sekundi".
Stworzył wydawnictwo o nazwie Rende, gdzie pełnił funkcję redaktora naczelnego od jego powstania do 2007 roku.
Od lutego 2007 roku jest zatrudniony jako redaktor w VBZ Belgrad.
Jest jednym z założycieli i dyrektorów literackiego festiwalu KROKODIL odbywającego się co roku w Belgradzie od 2009 roku.
Arsenijević jest również współwłaścicielem i redaktorem w Reflektorze, serbskim wydawnictwie wydającym audiobooki.

</doc>
<doc id="1121680" url="https://pl.wikipedia.org/wiki?curid=1121680" title="Villy Søvndal">
Villy Søvndal

Villy Søvndal (ur. 4 kwietnia 1952 w Linde w Struer) – duński polityk, były przewodniczący Socjalistycznej Partii Ludowej (SF), od 2011 do 2013 minister spraw zagranicznych.
Życiorys.
Ukończył w 1980 kolegium nauczycielskie w Koldingu. Następnie do 1992 pracował jako nauczyciel w szkołach na terenie tej miejscowości. Od 1982 do 1994 był radnym rady miejskiej w Koldingu. Działał w organizacjach społecznych zajmujących się edukacją i wychowaniem.
W 1994 po raz pierwszy uzyskał mandat posła do duńskiego parlamentu z ramienia Socjalistycznej Partii Ludowej, od tego czasu skutecznie ubiegał się o reelekcję w kolejnych wyborach do 2011 włącznie. 28 kwietnia 2005 został przewodniczącym tego ugrupowania (pełnił tę funkcję do 2012). 3 października 2011 objął stanowisko ministra spraw zagranicznych w rządzie Helle Thorning-Schmidt. 13 grudnia 2013 odszedł z rządu.

</doc>
<doc id="1121681" url="https://pl.wikipedia.org/wiki?curid=1121681" title="Stephen Vizinczey">
Stephen Vizinczey

Stephen Vizinczey (ur. 12 maja 1933 w Kaloz, Węgry, zm. 18 sierpnia 2021) – węgierski pisarz i krytyk literacki tworzący w języku angielskim, od 1956 będący obywatelem Kanady. Autor dwóch bestsellerowych powieści opartych na wątkach autobiograficznych: "W hołdzie dojrzałym kobietom" (In Praise of Older Women, 1965) oraz "An Innocent Millionaire" (1983).
W Polsce znana jest jedna jego powieść: "W hołdzie dojrzałym kobietom", nazywana często "seksualnym Bildungsroman".
Był również redaktorem naczelnym pisma "Exchange".
Obecnie pracuje nad swoją trzecią powieścią - "Wishes".

</doc>
<doc id="1121684" url="https://pl.wikipedia.org/wiki?curid=1121684" title="Wiesław Janusz Mikulski">
Wiesław Janusz Mikulski

Wiesław Janusz Mikulski (ur. 12 lipca 1959 w Ostrołęce) – polski poeta.
Życiorys.
Ukończył teologię w Akademii Teologii Katolickiej w Warszawie (dzisiejszy Uniwersytet Kardynała Stefana Wyszyńskiego), studia podyplomowe filologii polskiej o specjalności nauczycielskiej w Wyższej Szkole Humanistycznej im. Aleksandra Gieysztora w Pułtusku (dzisiejsza Akademia Humanistyczna im. A. Gieysztora) oraz bibliotekarstwo w Państwowym Studium Kulturalno-Oświatowym i Bibliotekarskim w Ciechanowie.
W latach 1987–1992 pracował jako bibliotekarz w Wojewódzkiej Bibliotece Publicznej im. Wiktora Gomulickiego w Ostrołęce. Od 1992 pracuje jako nauczyciel religii równolegle w Zespole Szkół Zawodowych Nr 1 im. Józefa Psarskiego w Ostrołęce oraz w II Liceum Ogólnokształcącym w Ostrołęce. Od 1994 do 2014 roku naucza jako katecheta oraz polonista w Zespole Szkół Zawodowych Nr 4 im. Adama Chętnika w Ostrołęce.
Debiutował jako poeta 2 sierpnia 1992 roku na łamach „Zielonego Sztandaru”.
Poezje Mikulskiego były publikowane w kilkuset pismach krajowych i polonijnych, m.in. w „POEZJI dzisiaj” /Warszawa/, w „Magazynie Literackim” /Warszawa/, w „Twórczości” /Warszawa/. Twórczość Mikulskiego była prezentowana m.in. na antenie Radia Polonia (Warszawa), Radia Maryja (Toruń), Radia Alfa (Kraków), Katolickiego Radia Warszawa, Radia Rezonans (Sosnowiec), Radia Łódź S.A., Katolickiego Radia As (Szczecin), Radia Emaus (Łódź).
Wiesław J. Mikulski jest publicystą wielu pism (także w wersji internetowej), m.in. korespondentem „Głosu Katolickiego”, tygodnika diecezji łomżyńskiej. Otrzymał od redaktora naczelnego tygodnika ogólnopolskiego „Niedziela” medal „Mater Verbi”.
Jest członkiem Związku Literatów Polskich.
Został odznaczony przez Prezydenta Rzeczypospolitej Polskiej Srebrnym Krzyżem Zasługi oraz przez ministra edukacji narodowej – Medalem Komisji Edukacji Narodowej. Otrzymał Nagrodę Zarządu Miasta Ostrołęki i odznakę honorową „Za zasługi dla miasta Ostrołęki”.
Twórczość.
Dotychczas ukazały się samodzielne zbiory wierszy Mikulskiego:
W. J. Mikulski jest współautorem wielu antologii poezji, m.in.:
Jest też autorem książek:

</doc>
<doc id="1121687" url="https://pl.wikipedia.org/wiki?curid=1121687" title="David Helfgott">
David Helfgott

David Helfgott (ur. 19 maja 1947 r. w Melbourne) – australijski pianista, znany w świecie jako wyjątkowo utalentowany muzyk z zaburzeniami schizoafektywnymi.
W oparciu o życiorys Helfgotta powstał film "Shine" w reżyserii Scotta Hicksa, który został uhonorowany wieloma nagrodami, m.in. Oscarem w kategorii "najlepszy aktor pierwszoplanowy" dla Geoffreya Rusha.
Życiorys.
Dzieciństwo.
Urodził się w Melbourne w rodzinie pochodzenia polsko-żydowskiego. Ojciec był jego pierwszym nauczycielem gry na fortepianie. Dzięki domowej edukacji, David rozpoczął edukację muzyczną już w wieku lat 6. Kiedy miał lat dziesięć, kontynuował naukę pod okiem Franka Arndta, nauczyciela muzyki pochodzącego z Perth w Zachodniej Australii. Już w pierwszych latach nauki okazało się, że David jest tzw. „cudownym dzieckiem”. David Helfgott już jako nastolatek wielokrotnie wygrywał konkursy muzyczne na terenie Australii. Brał w nich udział zwykle samodzielnie lub też ze starszą siostrą Margaret Helfgott.
Kiedy David miał lat 14, kompozytor z Perth James Penberthy oraz pisarka Katharine Susannah Prichard zainteresowani jego talentem muzycznym, zebrali pieniądze na opłacenie studiów muzycznych w Stanach Zjednoczonych. Jednakże z uwagi na młody wiek Davida oraz pierwsze objawy choroby psychicznej, ojciec zabronił mu wyjazdu do Ameryki.
Studia w Londynie i choroba psychiczna.
W wieku lat 19 otrzymał trzyletnie stypendium na Royal College of Music w Londynie, w Wielkiej Brytanii, gdzie studiował pod okiem znanego pianisty Cyrila Smitha.
Podczas pobytu w Londynie symptomy choroby psychicznej zaczęły stopniowo narastać. Jego lekarz dr Chris Reynolds w dwadzieścia lat później orzekł, że David cierpi na psychozę występującą pod nazwą zaburzeń psychoafektywnych. W 1970 roku powrócił do Perth i rok później poślubił swoją pierwszą żonę Clarę. Brał w tym czasie udział w kilku koncertach organizowanych przez australijską telewizję ABC. Po rozpadzie pierwszego małżeństwa trafił do szpitala psychiatrycznego Graylands w Perth. Przez ponad 10 lat był leczony psychiatrycznie, m.in. poprzez zastosowanie metody elektrowstrząsów.
"Blask".
W 1984, po kilku latach grania w małym barze "Riccardo" w Perth, David Helfgott poznał swoją drugą żonę Gillian Murray (z zawodu astrologa). W okresie trwania małżeństwa ponownie zaczął odnosić sukcesy muzyczne. Trwało to przez całe lata osiemdziesiąte i dziewięćdziesiąte na terenie Australii oraz Europy. W roku 1994 zagrał m.in. koncert w Rosji.
Aktualna kariera muzyczna.
Helfgott preferuje muzykę romantyczną. Głównie Musorgskiego, Rachmaninowa, Chopina, Liszta, Schumanna oraz Rimskiego-Korsakowa. Jednakże niektóre z jego koncertów zostały surowo ocenione przez krytykę (szczególnie trzeci koncert fortepianowy Rachmaninowa, określony mianem „bladego, nierównego i niespójnego”)
W grudniu 1999 roku, David Helfgott otworzył konferencję Allana Snydersa pod nazwą Centrum dla Umysłu. Pojawił się również jako muzyk na albumie Neon Ballroom zespołu Silverchair.
Życie osobiste.
David Helfgott obecnie mieszka w dolinie Promise Land niedaleko Bellingen w Nowej Południowej Walii wraz z drugą żoną Gillian. Interesuje się kotami, szachami, filozofią, tenisem, pływaniem i trzyma się w dobrej kondycji fizycznej.

</doc>
<doc id="1121698" url="https://pl.wikipedia.org/wiki?curid=1121698" title="AG Vulcan Stettin">
AG Vulcan Stettin

Aktien-Gesellschaft (AG) Vulcan Stettin – przedsiębiorstwo stoczniowo-maszynowe działające do końca II wojny światowej w Szczecinie.
Stocznia założona w 1851 r. jako Vulcan-Werft na Drzetowie (wtedy: Bredow) przez hamburskich inżynierów Früchtenichta i Brocka. Pierwszym statkiem był parowy bocznokołowiec "Dievenow". W 1857 zostało oficjalnie powołane przez króla Prus Fryderyka Wilhelma IV i przekształcone w spółkę akcyjną (niem. "Aktien-Gesellschaft, AG"), na którą składały się udziały firm z Berlina i Szczecina. Nazwę zmieniono na Stettiner Maschinenbau AG „Vulcan” (Szczecińskie Towarzystwo Budowy Maszyn „Vulcan” S.A.), a na nowym wydziale uruchomiono także budowę parowozów. W latach 1866–1870 montowano ich aż 70 rocznie. „Vulcan” była pierwszą stocznią cywilną w Cesarstwie Niemieckim, która dostała zamówienie od Kriegsmarine na budowę pancernika – był nim zbudowany w 1874 "Preußen". Do 1900 trwał intensywny rozwój stoczni, na jej pochylniach wodowane były okręty dla najważniejszych armatorów początkowo niemieckich, później także z innych krajów świata takich jak: Chiny, Rosja, Grecja, Brazylia i Japonia.
Cztery ze zbudowanych na „Vulcanie” statków pasażerskich dwunastokrotnie zdobywały Błękitną Wstęgę Atlantyku, były to:
W 1906 otwarto filię stoczni w Hamburgu, 5 lat później przeniesiono tam siedzibę firmy, a jej nazwę zmieniono na Vulcan-Werke Hamburg und Stettin AG. Wówczas to stocznia w Hamburgu zaczęła przejmować zlecenia na większe jednostki, a w Szczecinie produkowano tylko małe statki oraz, podczas I wojny światowej, okręty podwodne.
W 1905 zbudowano największy wówczas pasażerski statek parowy na świecie – SS „Kaiserin Auguste Victoria”. Wyczyn ten powtórzono w 1913 w hamburskim oddziale „Vulcana”, budując kolejny największy pasażerski statek parowy na świecie – SS „Imperator” przewyższający pod każdym względem RMS „Titanic”, który zatonął rok wcześniej. „Imperator” w 1920 w wyniku reparacji wojennych został przejęty przez linie Cunard Line z Wielkiej Brytanii i przemianowany na RMS „Berengaria”.
Po 1918 stocznia zaprzestała produkcji okrętów na mocy postanowień traktatu wersalskiego, który tego zabraniał. Armatorzy ograniczali także zamówienia na budowę statków pasażerskich, chociaż jeszcze w 1924 stocznia notowała nadal bilans dodatni. W 1925 sytuacja się zdecydowanie pogorszyła tak, że nawet subwencja rządów Prus i Rzeszy nie uratowała jej od kryzysu. Rok później stocznia „Vulcan” została zakupiona przez firmę "Deschimag (Deutsche Schiff- und Maschinenbau AG)" z Bremy. W 1928 wraz z początkiem wielkiego kryzysu przedsiębiorstwo zaprzestało także produkcji lokomotyw. Ta część dawnego „Vulcana” została przejęta przez firmę "August Borsig GmbH" z Berlina.
W 1938 ponownie uruchomiono m.in. wydział budowy maszyn, który dwa lata później mógł przyjąć zamówienie na okręty podwodne dla Kriegsmarine. W październiku 1943 roku zwodowano U-901, drugi z budowanych okrętów (U-902) został zniszczony podczas alianckich nalotów. Budowano tu także torpedowce. Do końca wojny stocznia została całkowicie zniszczona.
Po 1945 r. na jej terenie i przyległej "Stettiner Oderwerke" zbudowano Stocznię Szczecińską, a obecnie działa tam również Szczecińska Stocznia Remontowa „Gryfia”. Jednym z jej nabrzeży jest Nabrzeże Wulkan.
Wybrane statki i okręty zbudowane w stoczni „Vulcan”:

</doc>
<doc id="1121715" url="https://pl.wikipedia.org/wiki?curid=1121715" title="Długa Hala">
Długa Hala



</doc>
<doc id="1121718" url="https://pl.wikipedia.org/wiki?curid=1121718" title="Podział administracyjny Namibii">
Podział administracyjny Namibii

Namibia dzieli się na 14 regionów administracyjnych, które z kolei dzielą się na tzw. okręgi wyborcze (jest ich w sumie 107). Regiony Namibii:

</doc>
<doc id="1121719" url="https://pl.wikipedia.org/wiki?curid=1121719" title="Ghost World (film)">
Ghost World (film)

Ghost World − film fabularny amerykańsko-brytyjsko-niemieckiej koprodukcji z 2001 roku, oparty na motywach popularnego komiksu autorstwa Daniela Clowesa. Podczas 74. ceremonii wręczenia Oscarów nominowany do nagrody w kategorii "najlepszy scenariusz adaptowany". Jednym z producentów filmu jest John Malkovich.
Pomimo iż film nie stał się przebojem box office’u, został zaaprobowany przez krytykę, a w popkulturze uzyskał status kultowego.
Fabuła.
Bohaterki filmu, mieszkające na przedmieściach Los Angeles, Enid i Rebecca, są wiecznymi rebeliantkami i outsiderkami, które właśnie kończą szkołę średnią. Po ceremonii wręczenia świadectw licealnych, zdenerwowana Enid odkrywa, że dyplom wręczono jej jedynie warunkowo, a by zostać pełnoprawną absolwentką liceum, dziewczyna musi zaliczyć letni kurs poprawkowy z nauk artystycznych. Wieczorem przyjaciółki wybierają się na imprezę absolwentów, odbywającą się w szkole, gdzie zostają zirytowane przez różnych jej byłych uczniów, których nie lubią – w szczególności Melorrę, wiecznie entuzjastyczną przyszłą aktorkę. Rówieśnicy Enid i Rebekki dowiadują się, że – w odróżnieniu od nich, dziewczęta nie zamierzają kontynuować dalszej edukacji. Brak perspektyw na dalsze życie i zblazowanie skłania je do wspólnego wynajmu mieszkania.
Następnego dnia, podczas wizyty w miernej imitacji lokalu z lat pięćdziesiątych, bohaterki, po znalezieniu w gazecie ogłoszenia matrymonialnego, nadanego przez samotnika, imieniem Seymour, decydują się z nim umówić tylko po to, by go wystawić i obserwować sytuację z ukrycia. Seymour zjawia się w barze niedługo po odpowiedzi na ogłoszenie, a w rzeczywistości – prowokacji Enid i Rebekki. Enid, po obserwacji upokorzenia mężczyzny wspólnie z Becką i przyjacielem Joshem, zaczyna się robić żal ofiary zamieszania. Enid i Rebecca każą Joshowi śledzić Seymoura, a gdy ten zatrzymuje się pod swoim domem – podążają za nim. Trafiają na wyprzedaż garażową, gdzie mężczyzna, w towarzystwie swojego współlokatora, wycenia i sprzedaje płyty gramofonowe. Enid kupuje jeden album LP z przebojami bluesowymi i zaczyna poszerzać swoje horyzonty muzyczne. Rozpoczyna również uczęszczać na zajęcia poprawkowe, prowadzone przez ekstrawagancką artystyczną performerkę Robertę Allsworth. Pomimo zarodkowych sukcesów w oczach Roberty, szybko pozostaje najmniej docenianą przez nią uczennicą, co przyczynia się do jej wewnętrznego poczucia przegranej. Na domiar złego, dowiaduje się, że jej ojciec ponownie spotyka się ze swoją partnerką sprzed lat Maxine, odwiecznie znienawidzonej przez Enid. Tymczasem Rebecca, w nietypowym dla siebie akcie aktywności, znajduje posadę w kawiarni.
Pomimo alienacji, Enid znajduje pocieszenie w kwitnącej przyjaźni z Seymourem, podczas gdy – dla kontrastu – jej przyjaźń z Rebeccą zaczyna niepokojąco bladnąć. Poznaje fakty z życia Seymoura, między innymi ciekawostkę na temat jego drobnego manageringu przy dawnej sieć fast foodów "Cook's Chicken". Enid znajduje też stare, nieużywane logo knajpy, prezentujące groteskową karykaturę czarnoskórego mężczyzny. Seymour niemądrze daruje przyjaciółce plakat, a ta następnego dnia przynosi go do szkoły w charakterze pracy ready-made. Klasowi koledzy Enid oburzają się, lecz Roberta jest pod wrażeniem artyzmu uczennicy i wkrótce później oferuje jej stypendium w college'u.
Enid zaczyna coraz bardziej fascynować się Seymourem, lecz jednocześnie nie jest z nim do końca szczera. Aranżuje mu randkę z atrakcyjną Daną, kobietą, którą wcześniej był zainspirowany i nadał ogłoszenie; następnie również przyczynia się do zeswatania pary. Tak czy inaczej, wkrótce potem Enid staje się zazdrosna, gdy Dana radzi Seymourowi zerwać kontakty z nią z powodu własnej zazdrości i rzekomych przyczyn wiekowych. Po odmowie Seymoura w towarzyszeniu Enid na przyjęciu kończącym kurs poprawkowy, bohaterka jest zbyt przybita odtrąceniem, by zjawić się na nim sama. Niestety, na imprezie dzieło Enid wzbudza skrajne emocje z powodu swojej kontrowersyjnej i odebranej za rasistowską wymowy. Praca zostaje pozbawiona możliwości do prezentacji, a Roberta odbiera Enid możliwość skorzystania ze stypendium, by skorzystał z niego inny z uczniów. Enid zjawia się u Seymoura, upija się i zostaje u niego na noc. Mężczyzna przelewa swoje uczucia na Enid, w nadziei na romantyczny związek. Enid nie jest jednak pewna swoich poczynań i następnego poranka znika z apartamentu Seymoura, by następnie ignorować jego próby nawiązania kontaktu.
W międzyczasie pomiędzy Rebeccą a Enid dochodzi do spięcia – Becky zarzuca przyjaciółce ignorancję z jej strony, kosztem zacieśnienia więzi z nowo poznanym mężczyzną. Wyrokiem ostatecznej decyzji, obie decydują się zamieszkać osobno, lecz następnie Enid odkrywa, że straciła przyjaciółkę, a na domiar złego do jej mieszkania wprowadza się Maxine; w efekcie bohaterki ponownie decydują się na wspólny wynajem. W mieszkaniu pojawia się Seymour, zdenerwowany przeciągającym się brakiem odpowiedzi od Enid, lecz od Rebekki dowiaduje się, że ta nie zjawiła się jeszcze na miejscu, mimo swoich wcześniejszych zapowiedzi. Dziewczyna złośliwie prezentuje także Seymourowi notatnik przyjaciółki, w którym znajdują się jego karykatury, oraz opowiada mu o akcji w barze, zorganizowanej, by go upokorzyć. Seymour zjawia się w sklepie Josha – jednego z uczestników tej sytuacji – by wylać na nim swoją złość, lecz w konfrontacji z właścicielem sklepu ląduje w szpitalu. Na miejscu zjawia się Enid, która stwierdza, że jest on jej bohaterem, i udowadnia mu to, ukazując mu wspomniany wcześniej przez Beckę notatnik, którego Seymour jest niekwestionowanym gwiazdorem.
Czas mija. Seymour bierze udział w sesjach psychoterapeutycznych, prowadzonych przez znudzonego jego przypadkiem specjalistę, a Enid wciąż boryka się z problemami codzienności i poszukuje właściwej drogi w życiu. Film wieńczy scena, w której bohaterka odjeżdża z suburbii autobusem, wcześniej zawzięcie go wyczekując, podobnie jak jeden z przedstawionych w trakcie filmu bohaterów, będący swoistą metaforą całego obrazu.
Nagrody.
Wygrane
Ścieżka dźwiękowa.
Partyturę do filmu skomponował David Kitay, wcześniej pracujący głównie przy filmach młodzieżowych, jak "Scary Movie". Filmowa ścieżka dźwiękowa zawiera niecodzienne utwory – taneczne hity Bollywoodu z połowy lat sześćdziesiątych XX wieku, jak i wczesne utwory delta bluesowe.
Album soundtrackowy filmu został wydany przez Shanachie Records 14 sierpnia 2001 roku. Internetowy portal AllMusic przyznał mu wysoką ocenę w postaci czterech gwiazdek.

</doc>
<doc id="1121726" url="https://pl.wikipedia.org/wiki?curid=1121726" title="Władysław Jan Grabski">
Władysław Jan Grabski

Władysław Jan Grabski (ur. 21 października 1901 w Warszawie, zm. 3 listopada 1970 tamże) – polski pisarz, publicysta i poeta. Jego twórczość jest osadzona w nurcie katolickim. Pisał zarówno powieści historyczne związane z historią Polski jak też powieści o tematyce współczesnej.
Życiorys.
Był synem Władysława Grabskiego, ministra i premiera RP, oraz Katarzyny zd. Lewandowskiej. Dzieciństwo, opisane w autobiograficznej powieści "Blizny dzieciństwa" spędził w Borowie oraz Petersburgu. W latach 1912–1914 uczęszczał do Gimnazjum Konopczyńskiego. Po wybuchu I wojny światowej wyjechał z rodzicami do Petersburga, gdzie uczył się w Gimnazjum św. Katarzyny, z półroczną przerwą, gdy po wybuchu rewolucji w połowie 1917 wraz z matką i rodzeństwem przenieśli się do spokojniejszej Teodozji na Krymie. W kwietniu 1918, po zawarciu traktatu brzeskiego, cała rodzina powróciła do Warszawy. W 1920 zdał maturę w gimnazjum Adama Mickiewicza.
W lipcu tegoż roku zgłosił się do Armii Ochotniczej, służył w 24 Pułku Ułanów i brał udział w działaniach na Litwie Środkowej. Po demobilizacji (25 listopada 1920) podjął studia na Wydziale Prawa Uniwersytetu Warszawskiego. Po uzyskaniu dyplomu w 1924 wyjechał na Sorbonę, gdzie studiował historię doktryn ekonomicznych, a także historię średniowiecza, po czym powrócił na UW (seminarium prof. Kostaneckiego) i uzyskał doktorat (1927) za pracę o Karolu Fourierze. Ponieważ ojciec przekazał mu część swojego majątku Grabkowo k. Warszawy, wiosną 1927 odbył kilkumiesięczne praktyki ogrodnicze, m.in. u prof. Jeana Dybowskiego w Puławach.
W listopadzie 1927, poślubił Zofię Wojciechowską – malarkę, córkę Marii i Stanisława Wojciechowskich. Po ślubie osiedlili się w wybudowanym dla nich przez Władysława Grabskiego domu w Grabkowie, gdzie mieszkali do śmierci. W latach 1927–1929 Grabski pracował w Biurze Ekonomicznym Banku Polskiego. W roku 1929 wykryto u niego zaawansowaną gruźlicę płuc. Po długotrwałym leczeniu w sanatoriach w Zakopanem, Lesie Wiedeńskim i Davos powrócił do Grabkowa, jednak następstwa choroby miały towarzyszyć mu do końca życia. Od tego czasu poświęcił się pisarstwu i publicystyce.
Związał się z ruchem narodowym. Uprawiał publicystykę w czasopismach: dzienniku „ABC” i tygodniku artystyczno-literackim „Prosto z Mostu” redagowanych przez działacza narodowego i dziennikarza Stanisława Piaseckiego, z którym był zaprzyjaźniony. Za jego pośrednictwem nawiązał kontakt z Bolesławem Piaseckim i powstającą ONR-Falangą. Znalazł się wśród osób, które podpisały w 1937 "Zasady programu narodowo-radykalnego", ale wkrótce zniechęcił się w następstwie związania się tego ruchu z sanacyjnym OZONem, a także ich radykalnym antysemityzmem, czemu dał wyraz publikując w 1937 wiersz pod tytułem "Pogrom w Zwichlu" w żydowskim „Dzienniku Łódzkim”.
Od 1938 był członkiem Związku Zawodowego Literatów Polskich.
W tym czasie prowadził rozpoczęte w Paryżu studia nad historią słowiańszczyzny zachodniej w czasach początków Polski oraz nad średniowieczem, które wykorzystał w swojej późniejszej twórczości.
W kampanii wrześniowej uczestniczył jako ochotnik w Pułku Zbornym Chełm, brał udział w bitwie pod Tarnawatką. Wraz ze swoim pułkiem został otoczony przez Armię Czerwoną pod Kamionką Strumiłłową nad Bugiem. Do Grabkowa udało mu się powrócić 17 października – po zdjęciu munduru. Podczas okupacji był członkiem konspiracji (AK), ukrywał też Żydów. Wojnę przeżył wraz z rodziną w Grabkowie.
W marcu 1945 został namówiony przez Edwarda Ochaba, który był wówczas pełnomocnikiem rządu dla Ziem Odzyskanych, by został jego doradcą naukowym. Pracę tę, która na życzenie Grabskiego nie była związana z wynagrodzeniem, kontynuował w nowo utworzonym Ministerstwie Ziem Odzyskanych. Napisał rozdawaną przesiedleńcom broszurę "Polska nad Odrą, Nysą i Pasłęką" (1945) oraz przygotował informator historyczny dziejów miast ziem zachodnich pt. "200 miast wraca do Polski" (1947), w czym pomagał autorowi teść, Stanisław Wojciechowski.
W 1948 opuścił ministerstwo w proteście przeciw stanowisku reprezentowanym przez władze wobec tzw. „autochtonów”. Kardynał August Hlond powołał go w skład Rady Prymasowskiej dla Odbudowy Kościołów Warszawy, gdzie prowadził sekcję propagandy i napisał tekst do albumu "Kościoły Warszawy w Odbudowie", który jednak uzyskał zezwolenie cenzury na druk dopiero w 1956. Publikował również w „Tygodniku Warszawskim” i „Tygodniku Powszechnym”.
Od końca 1950 zaczął obowiązywać wobec niego "zapis” cenzury, co w praktyce pozbawiło go możliwości publikowania. Szykany obejmowały również synów. W czerwcu 1955 sąd koleżeński Związku Literatów Polskich skreślił go z listy członków, za napisanie nieopublikowanej "Katolickiej Ballady", powstałej pod wrażeniem śmierci Konstantego Gałczyńskiego, z którym przyjaźnił się od czasów współpracy z „Prosto z Mostu”. W uzasadnieniu orzeczenia stwierdzono, że atmosfera ideowa utworu jest „głęboko sprzeczna z humanistycznymi ideami” obowiązującymi w ZLP i „działa na rzecz naruszenia patriotycznej jedności naszego narodu”. Obawiając się rewizji w domu, zniszczył wtedy kilka rękopisów, w tym większą część ukończonej już powieści "Kaleki boże". Jej pozostały fragment opublikował w roku 1961 w opowiadaniu "Tartak ruszył". Proces stanowił dla Grabskiego silny wstrząs, ślady tego odnaleźć można we wstępie do "Blizn dzieciństwa" oraz w wierszu "Do przyjaciela Ballady", zamieszczonym w tomiku poezji "Świat na podarunek" (1958).
W pół roku po procesie odnowiły się następstwa gruźlicy. W czasie jego kilkumiesięcznego pobytu w szpitalu klimat polityczny w Polsce zaczął się zmieniać i w czerwcu 1956 roku Plenum ZLP reaktywowało go w prawach członka (jednak nie doczekał się rehabilitacji). Podczas pierwszej po przerwie bytności w Związku, we wrześniu 1956, na zebraniu wyborczym delegatów upominał się o uwięzionego Prymasa Stefana Wyszyńskiego. Później pełnił pewne funkcje w Zarządzie Związku. Był też aktywnym członkiem PEN Clubu.
Po 1956 nawiązał współpracę ze środowiskiem Instytutu Wydawniczego PAX (nie był jednak członkiem Stowarzyszenia PAX), w którym publikował swoje kolejne książki. Był pierwszym prezesem związanego z wydawnictwem klubu literackiego "Krąg". Pisywał dla wydawanego przez PAX tygodnika „Kierunki” oraz „Wrocławskiego Tygodnika Katolików”.
W 1967 nastąpiło kolejne odnowienie choroby i ostateczne wyłączenie z życia publicznego. Po dwuletnim pobycie w szpitalu powrócił na rok do domu i kończył pracę nad "Bliznami dzieciństwa" (1971). W sierpniu 1970 został przewieziony ponownie do szpitala, gdzie zmarł 3 listopada.
Twórczość.
Zadebiutował w 1923 tomikiem poetyckim „Rosja. Obrazy i myśli wierszem” powstałym pod wpływem przeżyć autora w czasie rewolucji bolszewickiej. Podczas pobytu we Francji wydał przez Polskie Towarzystwo Przyjaciół Książki w Paryżu tomik sonetów "Trzy wieńce". Część nakładu ukazała się w numerowanej edycji bibliofilskiej ilustrowanej miedziorytami podpisanymi przez ich autorów: W. Zawadowskiego, F.Prochaski i K. Brandla.
Pierwsza powieść, "Bracia", która zapoczątkowywała trzytomowy cykl, przedstawiający krytycznie sytuację polityczną w Polsce w okresie od zabójstwa prezydenta Narutowicza do czasu po przewrocie majowym. Najpierw ukazała się w odcinkach, często konfiskowanych przez cenzurę, w narodowym dzienniku „ABC” (1933), a późniejsze (1934) wydanie książkowe Towarzystwo Wydawnicze „Rój” również było przez cenzurę „ozdobione” białymi stronami. Między innymi wycięto tekst opisujący spotkanie prezydenta Stanisława Wojciechowskiego z Józefem Piłsudskim na moście Poniatowskiego podczas zamachu majowego w 1926 roku. Dalszych tomów cyklu "Rój" nie chciał wydać z powodów politycznych, podjęła się tego jednak poznańska Drukarnia i Księgarnia św. Wojciecha. W 1935 ukazało się w tym samym wydawnictwie "Kłamstwo", a w następnym roku ostatni tom cyklu "Na krawędzi". Napisał również kilka powieści w odcinkach pod pseudonimami, w tym w „Dzienniku Poznańskim” kryminał "Krwawe ślady", a pod własnym nazwiskiem "Rdzę życia", której jednak nie wydał później w formie książkowej, ze względu na występujące w niej, a w międzyczasie porzucone akcenty antysemickie.
W latach 1937–1938 porzucił tematykę polityczną, a w jego twórczości nastąpił zasadniczy zwrot w kierunku uniwersalistycznie pojmowanego chrześcijaństwa. Otwierała go powieść "W cieniu kolegiaty" (1939) która, wielokrotnie wznawiana po wojnie, stała się pozycją reprezentatywną dla polskiej literatury katolickiej. Podczas okupacji napisał historyczną opowieść "Saga o Jarlu Broniszu" wydaną po wojnie w Poznaniu przez Wielkopolską Księgarnię Wydawniczą w trzech tomach: "Zrękowiny w Uppsali" (1946), "Śladem Wikingów" oraz "Rok tysiączny" (1947). W czasie wojny rozpoczął też pracę nad "Konfesjonałem" (1948), stanowiącym kontynuacje wątku "W cieniu kolegiaty". Następna powieść historyczna "Rapsodia świdnicka", osadzona w drugiej połowie XIV w., w okresie zmierzchu dominowania wpływów polskich na Dolnym Śląsku, została ukończona w 1953, ale zezwolenie cenzury na publikację uzyskała dopiero pod koniec 1955 (i ukazała się w Wydawnictwie Pallottinum w Poznaniu). Ilustracje do tej książki wykonała żona Zofia Wojciechowska-Grabska.
Książki powstałe po 1956 Grabski publikował w Wydawnictwie PAX (Warszawa). Pierwszą pozycję stanowił zbiór poezji "Świat na podarunek" (1958). Przygotował nowe, poprawione wydanie "Trzysta miast wróciło do Polski" (1960), oraz niewielkie opowiadanie "Tartak ruszył" (1961). Następne ukazały się trzy współczesne powieści: "Poufny dziennik Dominika Pola" (1963), "Moguncka noc" (1966) oraz "Ślepy start" (1966). Ostatnią jego książką są "Blizny dzieciństwa", autobiograficzna opowieść doprowadzona do wybuchu I wojny światowej, która ukazała się w 1971, kilka miesięcy po śmierci autora. Kolejnego jej tomu nie zdążył napisać.
Był zamiłowanym bibliofilem, a też zapalonym fotografikiem (m.in. cykl portretów Witkacego).
W 1947 otrzymał nagrodę czytelników miesięcznika Odra, a w 1949 nagrodę literacką Episkopatu Polskiego. Otrzymał też literacką nagrodę im. Pietrzaka (1956 i 1963) oraz Nagrodę Ministra Kultury i Sztuki II stopnia (1965). Odznaczony Krzyżem Kawalerskim Orderu Odrodzenia Polski (1969).
Życie prywatne.
Ze swoją żoną miał czworo dzieci: Kazimierza (1929–1983), Macieja Władysława (1934–2016), Agnieszkę (1937–2009) i Michała (1941–1986). Władysław Jan i Zofia Grabscy zostali pochowani na warszawskich Powązkach (kwatera 89-3/4-30/31).
Upamiętnienie.
Imię Władysława Jana Grabskiego nosi „Biblioteka Publiczna im. W. J. Grabskiego w Dzielnicy Ursus m. st. Warszawy”.

</doc>
<doc id="1121729" url="https://pl.wikipedia.org/wiki?curid=1121729" title="Środek kontrastowy">
Środek kontrastowy



</doc>
<doc id="1121735" url="https://pl.wikipedia.org/wiki?curid=1121735" title="Stocznia Vulcan">
Stocznia Vulcan



</doc>
<doc id="1121738" url="https://pl.wikipedia.org/wiki?curid=1121738" title="Piotr Wojtasik">
Piotr Wojtasik

Piotr Wojciech Wojtasik (ur. 10 czerwca 1964 we Wrocławiu) – polski trębacz jazzowy, absolwent Wydziału Jazzu i Muzyki Rozrywkowej Akademii Muzycznej w Katowicach, wykładowca Akademii Muzycznej w Katowicach i Akademii Muzycznej im. Karola Lipińskiego we Wrocławiu.
W 2008 roku otrzymał Fryderyka dla muzyka jazzowego roku i autora najlepszej jazzowej płyty (za album "Circle"). W 2020 odznaczony Srebrnym Krzyżem Zasługi.

</doc>
<doc id="1121745" url="https://pl.wikipedia.org/wiki?curid=1121745" title="Działalność dobroczynna Kościoła katolickiego">
Działalność dobroczynna Kościoła katolickiego

Działalność dobroczynna Kościoła katolickiego – ogół działań podejmowanych przez katolików w celu udzielenia pomocy biednym i potrzebującym.
Pierwsze wieki chrześcijaństwa.
Pierwotne wspólnoty katolickie kierowały się zasadą solidarności nakazującą nieść pomoc
bliźnim w potrzebie. Już święty Paweł organizował zbiórki na rzecz cierpiących biedę chrześcijan w Jerozolimie. Zorganizowane rozdzielanie pomocy materialnej wdowom, sierotom, chorym, niewolnikom i więźniom rozpoczęło się wraz z wprowadzeniem diakonatu. Począwszy od epoki konstantyńskiej działalność dobroczynna przybierała coraz bardziej zróżnicowane formy. Zakładano szpitale, domy dla pielgrzymów (tzw. "xenodocheia"), a także przytułki dla sierot i nędzarzy (tzw. "ptôchia"). Istniał także, mający wielu naśladowców, szpital "Basilias" założony przez św. Bazylego Wielkiego.
Wieki średnie.
W średniowieczu, obok instytucji dobroczynnych powołanych do życia w starożytności, które kontynuowały swą działalność, powstały nowe formy zorganizowanej pomocy związane z nowymi okolicznościami. W 1095 roku w Saint Didier de la Mothe zawiązało się zgromadzenie osób świeckich pod nazwą Szpitalników św. Antoniego. Pod koniec XII wieku założono zgromadzenie Szpitalników Ducha Świętego. Początkowo działali oni w Montpellier, a potem także w innych miastach, m.in. w Rzymie, gdzie papież Innocenty III powierzył im opiekę nad chorymi w szpitalu Santa Maria in Sassia. Tuż przed końcem XII wieku św. Jan z Math założył "Ordo SS. Trinitatis de Redemptione Captivorum" - Zakon Trójcy Przenajświętszej Dla Wykupu Niewolników.
Na innym polu działały zakony rycerskie powołane w okresie wypraw krzyżowych. Ich pierwotnym zadaniem było zapewnianie bezpieczeństwa i gościny pielgrzymom udającym się do Ziemi Świętej. Do obowiązków Joannitów i Templariuszy należała też opieka nad chorymi. Różnorodną działalność dobroczynną rozwinęły także inne bractwa powoływane do życia przez mieszczan i chłopów.
Czasy nowożytne.
Wraz z rewolucją przemysłową, powstaniem kapitalizmu i fabryk pracy pojawił się proletariat. Z myślą o udzieleniu mu pomocy katolicy powoływali m.in. konferencje św. Wincentego (1833 r. w Paryżu), i konferencje św. Elżbiety (1840 r. w Trewirze). W okresie tym przybrała na sile działalność katolickich zgromadzeń poświęcających się opiece, wychowaniu i kształceniu zawodowemu dzieci i młodzieży. Założone we Włoszech przez salezjanina św. Jana Bosko zgromadzenie zajmowało się m.in. opieką nad emigrantami i pozbawioną życiowych perspektyw młodzieżą. Ks. Lorenz Werthmann w 1897 roku zjednoczył w Niemczech różne organizacje dobroczynne w ramach Niemieckiej Ligi Charytatywnej ("Deutscher Caristatsverband"). W 1934 roku powstał Caritas, działający w wielu krajach na świecie.
W Polsce.
Pomoc ubogim prowadził m.in. ks. Piotr Skarga. Założył on wiele stowarzyszeń dobroczynnych np. „Bank pobożny” zajmujący się pomocą dla mieszczan zagrożonych lichwą, „Skrzynka św. Mikołaja” (pomoc dla panien bez posagu), „Bractwo Betanii św. Łazarza” (pomoc dla opuszczonych i samotnych) czy też „Bractwo Miłosierdzia”. Niektóre z dzieł ks. Skargi kontynuują swą działalność także dzisiaj.
Caritas Polska.
Według sprawozdania finansowego z 2010 roku Caritas Polska prowadził w Polsce łącznie 9165 placówek, w tym:
Teraźniejszość.
Według danych na koniec 2011 r., Kościół katolicki prowadzi w Afryce 1284 szpitali, 5398 przychodni, 211 domów dla trędowatych, 615 domów dla starców i niepełnosprawnych, 3232 centrów rehabilitacji społecznej, 1435 sierocińców, 2010 żłobków, 14379 przedszkoli, 35821 szkół podstawowych i 11882 szkół średnich.

</doc>
<doc id="1121746" url="https://pl.wikipedia.org/wiki?curid=1121746" title="Podział administracyjny Gwinei Bissau">
Podział administracyjny Gwinei Bissau

Gwinea Bissau podzielona jest na 8 regionów administracyjnych. Niższy szczebel administracji terytorialnej stanowią sektory – w całym kraju jest ich 37. Stolica, Bissau, jest tzw. sektorem autonomicznym, niewchodzącym w skład żadnego z regionów.
Regiony:
Sektor autonomiczny:

</doc>
<doc id="1121748" url="https://pl.wikipedia.org/wiki?curid=1121748" title="Another Side">
Another Side

Another Side – debiutancki album Corbina Bleu wydany przez Hollywood Records 1 maja 2007 roku.

</doc>
<doc id="1121752" url="https://pl.wikipedia.org/wiki?curid=1121752" title="Shallow Be Thy Game">
Shallow Be Thy Game

Shallow Be Thy Game – piosenka grupy Red Hot Chili Peppers pochodząca z albumu "One Hot Minute" wydanego w 1996 roku. Utwór został wydany jako singel tylko na terenie Australii.

</doc>
<doc id="1121758" url="https://pl.wikipedia.org/wiki?curid=1121758" title="Coffee Shop (singel)">
Coffee Shop (singel)

Coffee Shop – wydany w 1996 czwarty singel promujący album "One Hot Minute" amerykańskiej grupy Red Hot Chili Peppers.

</doc>
<doc id="1121760" url="https://pl.wikipedia.org/wiki?curid=1121760" title="Villy Sovndal">
Villy Sovndal



</doc>
<doc id="1121761" url="https://pl.wikipedia.org/wiki?curid=1121761" title="Andrzej Kazimierz Grabski">
Andrzej Kazimierz Grabski

Andrzej Kazimierz Grabski (ur. 15 maja 1908 w Borowie, zm. 18 maja 1965 w Warszawie) – polski inżynier rolnictwa, poseł na Sejm PRL III kadencji.
Życiorys.
Był pracownikiem naukowym Uniwersytetu Łódzkiego, kierownikiem Katedry Ekonomiki i Handlu, z zawodu inżynier rolnictwa. Był członkiem Kolegium Redakcyjnego miesięcznika „Życie i Myśl”. W 1961 został posłem na Sejm PRL III kadencji z ramienia Stowarzyszenia „Pax” z okręgu Koźle. Pracował w Komisjach Planu Gospodarczego, Budżetu i Finansów oraz Rolnictwa i Przemysłu Spożywczego.
Był synem Władysława i Katarzyny Grabskich. Był małżonkiem Marii z Jaśkowskich (ur. 23 czerwca 1909, zm. 1 kwietnia 1966), z którą miał synów Andrzeja Feliksa, Stanisława Krzysztofa i Władysława Marię. Andrzej Kazimierz i Maria Grabscy zostali pochowani w rodzinnym grobie na warszawskich Powązkach (kwatera 89-3/4-30/31).

</doc>
<doc id="1121763" url="https://pl.wikipedia.org/wiki?curid=1121763" title="Villy Soevndal">
Villy Soevndal



</doc>
<doc id="1121765" url="https://pl.wikipedia.org/wiki?curid=1121765" title="Nowy cmentarz żydowski w Będzinie">
Nowy cmentarz żydowski w Będzinie

Nowy cmentarz żydowski w Będzinie – zabytkowy kirkut w Będzinie położony na północnym zboczu Góry Zamkowej przy ul. Podzamcze.
W Będzinie istniały trzy cmentarze żydowskie, z których przetrwał jedynie kirkut na Górze Zamkowej, zwany nowym cmentarzem żydowskim. Powstał on w 1831 w związku z wybuchem w lipcu tegoż roku epidemii cholery w Będzinie, gdy stary kirkut na Zawalu okazał się za mały, by pomieścić wszystkie ciała. Grunt pod cmentarz zakupiono od mieszkańców miasta za 300 guldenów.
Na powierzchni 0,5 ha zachowało się ok. 250 całych macew oraz ok. 550 rozbitych lub mocno uszkodzonych. Najstarszy nagrobek pochodzi z 1831 r. Na macewach zachowały się inskrypcje nagrobne w języku hebrajskim i jidysz. Obecnie teren cmentarza jest zaniedbany, porośnięty przez las. Pośrodku zachowały się także fundamenty ohelu, najprawdopodobniej rabina Barucha Hercygiera (według innej, niepewnej hipotezy rabina Jakuba Natana) oraz pozostałości kamiennego muru ogrodzenia. Macewa Jakuba Natana (z wyrzeźbionym orłem Rzeczypospolitej) znajduje się dzisiaj w Muzeum Zagłębia w Będzinie.
Cmentarz był użytkowany do końca lat 70. XIX w. Podczas II wojny światowej został zdewastowany przez Niemców. Na teren cmentarza prowadzi odbudowana brama.

</doc>
<doc id="1121766" url="https://pl.wikipedia.org/wiki?curid=1121766" title="Zapolya">
Zapolya



</doc>
<doc id="1121776" url="https://pl.wikipedia.org/wiki?curid=1121776" title="Plantago coronopus">
Plantago coronopus



</doc>
<doc id="1121787" url="https://pl.wikipedia.org/wiki?curid=1121787" title="Dmytro Jaciw">
Dmytro Jaciw

Dmytro Jaciw, ukr. Дмитро Яців (ur. 30 lipca 1907 w Werczanach k. Stryja, zm. 19 sierpnia 1942 w Auschwitz) – ukraiński działacz niepodległościowy, prawnik, wiceminister rządu Jarosława Stećki, nacjonalista.
Ukończył gimnazjum w Stryju, następnie studia prawnicze na Uniwersytecie Lwowskim. Już w czasach szkolnych wstąpił do Ukraińskiej Organizacji Wojskowej, członek Organizacji Ukraińskich Nacjonalistów od jej założenia. W latach 1930-1932 był przewodniczącym OUN w okręgu stryjskim.
W latach 1939-1941 był okręgowym dyrektorem Związku Spółdzielni w Sanoku. Członek grupy marszowej skierowanej z Krakowa do Lwowa w czerwcu 1941, brał udział w ogłoszeniu Aktu Odnowienia Państwa Ukraińskiego we Lwowie, w rządzie Jarosława Stećki otrzymał funkcję wiceministra gospodarki narodowej.
Po likwidacji rządu Stećki przez władze niemieckie, został aresztowany 15 września 1941, i więziony w krakowskim więzieniu na Montelupich, następnie skierowany do niemieckiego obozu koncentracyjnego Auschwitz (numer obozowy 49727), gdzie zmarł po pobiciu przez polskich kapo.

</doc>
<doc id="1121792" url="https://pl.wikipedia.org/wiki?curid=1121792" title="Novation">
Novation

Novation Digital Music Systems Ltd. − brytyjski producent sprzętu do produkcji muzyki. Firma została założona w 1992 roku przez Iana Jannawaya oraz Marka Thompsona jako Novation Electronic Music Systems.
Dyrektorem technicznym jest Chris Huggett, który wcześniej zaprojektował takie instrumenty jak Wasp czy też OSCar oraz napisał system operacyjny samplera Akai S1000. W czasie współpracy z firmą Akai, udzielił on wsparcia założycielom Novation. Następnie stał się jego pracownikiem, poświęcając czas na projektowanie modelu SuperNova. W sierpniu 2004 "Novation Electronic Music Systems" zostało przejęte przez "Focusrite Audio Engineering Ltd." Stając się jego filią, zmieniło nazwę na "Novation Digital Music Systems Ltd."
Asortyment.
Przedsiębiorstwo specjalizuje się w produkcji syntezatorów analogowych, Virtual Analog oraz kontrolerów MIDI.

</doc>
<doc id="1121793" url="https://pl.wikipedia.org/wiki?curid=1121793" title="Plantago psyllium">
Plantago psyllium



</doc>
<doc id="1121802" url="https://pl.wikipedia.org/wiki?curid=1121802" title="Ahlamu">
Ahlamu

Ahlamu – nazwa koczowniczych i półkoczowniczych plemion przybywających w 1. połowie II tys. p.n.e. z terenów Półwyspu Arabskiego i jego północnych obrzeży do Syrii i Mezopotamii. Po raz pierwszy pojawiają się w mezopotamskich tekstach z XVIII w. p.n.e. Podobnie jak Habiru żyć oni mieli na obrzeżach terenów zamieszkałych przez ludność osiadłą, będąc często dla niej zagrożeniem. 
W jednej ze swych inskrypcji asyryjski król Adad-nirari I (1305–1274 p.n.e.) stwierdza, iż jego ojciec, Arik-den-ili (1317–1306 p.n.e.), pokonać miał Ahlamu sprzymierzonych z królestwem Kadmuhu. Według inskrypcji innego asyryjskiego króla, Salmanu-aszareda I (1273–1244 p.n.e.), Ahlamu wraz z Hetytami wspierać mieli Szattuarę II, władcę Hanigalbat, w jego powstaniu przeciw Asyryjczykom. Ahlamu byli nawet w stanie utrudnić komunikację pomiędzy ówczesnymi wielkimi królestwami. W jednym ze swych listów do hetyckiego króla Hattusili III (1267–1237 p.n.e.) babiloński król Kadaszman-Enlil II (1263–1255 p.n.e.) winą za ustanie korespondencji dyplomatycznej pomiędzy obu władcami obarcza właśnie Ahlamu, którzy atakować mieli królewskich posłańców. 
W babilońskich i asyryjskich źródłach z końca II i początku I tys. p.n.e. Ahlamu wiązani są często z Aramejczykami. Asyryjski król Tukulti-apil-Eszara I (1114-1076 p.n.e.) wspomina w swoich rocznikach o Ahlamu-Aramejczykach, w pościgu za którymi musiał przeprawiać się przez Eufrat, by w końcu pokonać ich w Amurru w zachodniej Syrii, w Suhu nad środkowym Eufratem i w Babilonii:
O pokonaniu Ahlamu-Aramejczyków wspomina też w swych inskrypcjach inny asyryjski król, Adad-nirari II (911-891 p.n.e.). W inskrypcjach kolejnych władców nazwy Ahlamu i Aramejczycy używane są już jednak oddzielnie i dokładny związek pomiędzy tymi dwiema grupami pozostaje nieznany. Zdaniem niektórych uczonych termin „Ahlamu” nie musiał w rzeczywistości odnosić się do określonej grupy etnicznej czy językowej, ale mógł po prostu być używany na określenie różnych grup nomadów z którymi ludność osiadła wchodziła w styczność. Z czasem w grupach tych przeważać zaczęli Aramejczycy i wydaje się, że w końcowej fazie istnienia imperium asyryjskiego określenie „Ahlamu” używane już było zamiennie z określeniem „Aramejczycy”.

</doc>
<doc id="1121804" url="https://pl.wikipedia.org/wiki?curid=1121804" title="Roberto Sensini">
Roberto Sensini

Roberto Néstor Sensini (ur. 12 października 1966 w Santa Fe) – argentyński piłkarz występujący na pozycji obrońcy. Obecnie menedżer piłkarski.
Oprócz argentyńskiego, posiada również włoskie obywatelstwo.
Kariera piłkarska.
Piłkarz jest wychowankiem Newell’s Old Boys, wraz z którym zdobył jedno mistrzostwo Argentyny w 1988 roku.
W 1989 roku wraz z Abelem Balbo, przeniósł się do włoskiego Udinese Calcio, w którym w ciągu czterech sezonów rozegrał ponad sto czterdzieści spotkań. Po pięciu latach odszedł do Parmy, którą reprezentował przez dziewięć lat (z roczną przerwą na grę w stołecznym Lazio). Wraz z "Gialloblu" dwa razy zdobył Puchar UEFA i Puchar Włoch. W 2000 roku, na rok, został zawodnikiem S.S. Lazio. Ze drużyną "Orłów" zdobył krajowy dublet, po raz pierwszy zostając mistrzem Włoch. Po sezonie wrócił do Parmy, skąd w 2002 roku odszedł do swojego pierwszego włoskiego klubu - Udinese Calcio.
Karierę piłkarską zakończył w 2006 roku, w wieku czterdziestu lat.
Kariera reprezentacyjna.
Sensini był częścią reprezentacji Argentyny na trzech turniejach o Mistrzostwach Świata (1990, 1994, 1998). Oprócz tego był jednokrotnym uczestnikiem turnieju o Copa America (brąz w 1989 roku) oraz Igrzysk Olimpijskich w 1996 w Atlancie, gdzie zdobył srebrny medal.
W trakcie finału spotkania z RFN w 1990 roku, sprokurował rzut karny, z którego Andreas Brehme zdobył zwycięskiego gola.
Łącznie w reprezentacji narodowej rozegrał 59 spotkań.
Sukcesy.
Klubowe.
Newell's Old Boys
Parma
Lazio

</doc>
<doc id="1121805" url="https://pl.wikipedia.org/wiki?curid=1121805" title="Roberto Nestor Sensini">
Roberto Nestor Sensini



</doc>
<doc id="1121809" url="https://pl.wikipedia.org/wiki?curid=1121809" title="Flaga Bobolic">
Flaga Bobolic



</doc>
<doc id="1121811" url="https://pl.wikipedia.org/wiki?curid=1121811" title="Šaunštejn">
Šaunštejn

 
Šaunštejn (niem. "Schauenstein)" – ruiny zamku na skale na Wyżynie Dieczyńskiej w północnych Czechach. 
Położenie.
Ślady po zamku na skale, położone w północnych Czechach, na obszarze Parku Narodowego Czeska Szwajcaria, na piaskowcowych wieżach skalnych, na wysokości 340 m n.p.m., w północno-wschodniej części Wyżyny Dieczyńskiej, około 3,8 km na północny zachód od centrum miejscowości Jetřichovice, w okresie Děčín w Krušnohorske subprovincie. 
Opis.
Miejsce jednego z najciekawiej położonych zamków skalnych. Z zamkowej zabudowy nie zachowało się prawie nic. Po zamku pozostały tylko ślady, takie jak: wykute w skale schody i otwory do mocowania belek nośnych podtrzymujących zabudowania zamkowe oraz poziome płaszczyzny, na których niegdyś stały zamkowe obiekty.
Obiekty zamku usytuowane były na szczytach piaskowcowych skał w kształcie wieżyc, droga na górny poziom zamku prowadziła szczelinami między skałami. Na górnym poziomie zamku znajduje się wydrążona w skale na planie okręgu studnia zwana cysterną, która służyła jako zbiornik wody, gromadząc wodę opadową. Poniżej górnego poziomu zamku znajduje się obszerna wnęka w skale z wyciosanym oknem w stronę szczeliny, którą prowadzi droga na górny poziom zamku. Przeznaczenie tego pomieszczenia nie jest dokładnie znane, prawdopodobnie była to kaplica. Zabudowania zamku spoczywały na drewnianych belkach zamocowanych w wykutych w skale otworach, z wykorzystaniem naturalnych występów i płaskich powierzchni skały. Wejście na górny poziom zamku umożliwiał system wyciosanych w skale schodów, który zaczynał się wysoko nad poziomem. Dostęp do poziomu schodów umożliwiały drabiny, które w czasie ataku wroga były wciągane na wyższy poziom zamku.
Historia.
Zamek zbudowano w celu ochrony szlaku handlowego, według archeologów prawdopodobnie istniał już pod koniec w XIII wieku. Na podstawie znalezionego zapisu średniowiecznego mieszczanina Mikuláša z Czeskiej Kamienicy, powstanie zamku datowane jest na koniec XIV wieku. Pierwsza pisemna wzmianka o zamku pochodzi z 1413 roku. W 1431 roku zamek przez trzy tygodnie oblegali strzelcy drezdeńscy. Od 1435 roku stanowił punkt oporu w lokalnej wojnie Vartenberków ze związkiem miast łużyckich. W 1443 roku zamkiem zarządzał Kašpar Laptic. W 1444 roku zamek ponownie oblegały wojska związku sześciu miast łużyckich - jednak bezskutecznie, ponieważ dzięki swojemu położeniu skutecznie opierał się silnemu ostrzałowi. Ta olbrzymia wyprawa łużycka, składająca się z 9000 żołnierzy z karabinami o dużej sile rażenia, w historycznych dokumentach opisana jest powierzchownie. Zamek we wrześniu 1444 roku został zdobyty. Około 1446 roku zamek był w posiadaniu Berków z Dubia i wchodził w skład państwa vildštejnského. Z początkiem XV wieku zamek przeszedł jako zastaw pod władanie rodu Vartemberków. W drugiej połowie XV wieku zamek częściowo podupadł i stracił swoje strategiczne znaczenie. Ostatnie zapiski dotyczące zamku znajdują się w kamienickiej księdze miejskiej - dotyczą 1490 roku. Na początku XVI wieku zamek został całkowicie zniszczony.
Turystyka.
Obok zamku prowadzi szlak turystyczny

</doc>
<doc id="1121812" url="https://pl.wikipedia.org/wiki?curid=1121812" title="Podział administracyjny Mali">
Podział administracyjny Mali

Mali podzielone jest na osiem regionów oraz dystrykt stołeczny. Regiony dzielą się z kolei na okręgi ("cercles"), których łącznie jest w całym kraju 49. Najniższym szczeblem administracji lokalnej, występującym w okręgach oraz w dystrykcie stołecznym, są arrondissements.
Regiony:

</doc>
<doc id="1121813" url="https://pl.wikipedia.org/wiki?curid=1121813" title="Michalis Chadzijanis">
Michalis Chadzijanis

Michalis Chadzijanis (, ur. 5 listopada 1978 w Nikozji) – cypryjski piosenkarz i kompozytor. Absolwent The Royal College of London w klasie pianina, gitary oraz teorii muzycznej.
Życiorys.
Karierę muzyczną rozpoczął na rodzinnej wyspie. Nagrał trzy albumy studynjne: "Senario" (1995), "O Michalis Chadzijanis traguda doro jeorjadi" (1996) i "Epafi" (1997), każda z nich otrzymała status platynowej płyty. W maju 1998, reprezentując Cypr z autorską piosenką „Jenesis”, zajął 11. miejsce w finale 43. Konkursu Piosenki Eurowizji w Birmingham. W tym samym roku wyjechał do Aten, gdzie przy współpracy z kompozytorem Jorgosem Chadzinasiosem oraz poetą Michalisem Burmbulisem nagrał album pt. "Angigma psichis", który ukazał się w grudniu 1998.
W marcu 2001 nagrał album pt. "Parakseni jorti", który zdobył certyfikat podwójnie platynowej płyty. Album promował singlami „Kie ta chato”, „Mono sta onira” i tytułowym. Wszystkie przez wiele tygodni utrzymywały się w czołówkach list przebojów w lokalnych rozgłośniach radiowych. W kolejnych tygodniach kilkukrotnie wystąpił z koncertami w Atenach.
Na początku 2001 wydał singel „Den echo chrono”, który pokrył się platyną. W późniejszych miesiącach zaczął występować wraz z Charis Aleksiu i w końcu sam po raz pierwszy rozpoczął trasę koncertową po Grecji. Wiosną 2002 wydał kolejny album pt. "Krifo fili", który w ciągu kilku tygodni pokrył się potrójną platyną. Album promował singlami „Ise Edo”, „To S’agapo”, „Choris anapnoi”, „I ekdromi” oraz „Kapnos”. . Wczesnym latem rozpoczął kolejną trasę koncertową po Grecji, a zimą dzielił scenę z Dimitrą Galani. W 2003 wydał minialbum pt. "Monos mu", który szybko został potrójnie platynowym. Zawierał on utwór „An mu tilefonuses”, który okazał się ogólnokrajowych przebojem. Jesienią zagrał 63 koncerty w kraju. Zdobył trzy nagrody greckiej sceny muzycznej, w tym m.in. za najlepszego piosenkarza 2003.
W kwietniu 2004 wydał trzeci solowy album pt. "Akatalili skini". 30 kwietnia wystąpił jako reprezentant Cypru w Warszawie na ceremonii odbywającej się przeddzień wejścia nowych państw członkowskich do Unii Europejskiej (w tym Cypru). Latem koncertował w kraju, później zaśpiewał na ceremonii zamknięcia igrzysk olimpijskich w Atenach. Zimą odbył ponad 100 występów w Atenach, Salonikach wraz z Paschalisem Terzisem. Trasa koncertowa z przerwą na odpoczynek i tworzenie nowego materiału trwała aż do września 2005. Ostatni koncert na tej trasie miał miejsce na wzgórzu Likawitos. Koncert został nagrany i wydany w formie DVD (z dwiema płytami CD). Jesienią po raz pierwszy wyjechał do Australii i swoim rodakom zaprezentował trzy koncerty. Po powrocie aż do kwietnia 2006 koncertował z Andonisem Remosem.
W marcu 2006 wydany został zapis koncertu ze wzgórza Likawitos. Zawierał on dodatkowo trzy nowe utwory: „De fewgo”, „Den ime edo ja kanena” i „Meazume”, które w kilka tygodni po premierze zostały hitami. Płyta DVD zawiera zapis live koncertu, sekcję utworów, fotogalerię oraz zapis backstage. W kwietniu zagrał koncerty w Kanadzie i USA, a w maju, powróciwszy do Grecji, występował w Salonikach z Natasą Teodoridu. Latem zagrał 50 koncertów w Grecji. W sierpniu wydał singel „Ola i tipota”, który zapowiadał jego nowy album. Płyta, zatytułowana "Fili kie Echtri", ukazała się w grudniu 2006. Pochodziły z niego single: „Na se eki”, „Estimata” i „Cheria psila”. 15 grudnia zaczął występy w ateńskim Vox. Występował m.in. z Irini Merkuri. W marcu 2007 rozpoczął współpracę z niemiecką grupą rockową Reamonn. Wspólnie nagrali utwór „Tonight” w wersji angielsko-greckiej (tytuł grecki – „Simera”). Greckie słowa napisała Eleana Wrachali. Utwór znalazł się na reedycji albumu "Wish" grupy Reamonn oraz na drugim wydaniu albumu "Fili kie Echtri" Chadzijanisa. W maju zakończył występy w ateńskim Vox, a latem koncertował znów po całej Grecji. W czerwcu wydał singiel „Pio poli”, a niedługo później – utwór „To paradisos”, nagrany w duecie z Despiną Olimbiu. W październiku i listopadzie 2007 zapowiedział trasę koncertową po Niemczech, Belgii, Holandii i Szwajcarii.

</doc>
<doc id="1121816" url="https://pl.wikipedia.org/wiki?curid=1121816" title="Love Rollercoaster">
Love Rollercoaster

Love Rollercoaster – piosenka stworzona przez amerykańską grupę The Ohio Players. Oryginalnie wydana w 1975 roku na płycie "Honey" bardzo szybko stała się hitem.
Piosenka była wielokrotnie wykonywana i przerabiana przez innych artystów. Swoją wersję piosenki wydał m.in. zespół Red Hot Chili Peppers na płycie z soundtracku do filmu Beavis and Butthead Do America. Piosenka została przez ten zespół wydana również jako singel.

</doc>
<doc id="1121818" url="https://pl.wikipedia.org/wiki?curid=1121818" title="Plantago maior">
Plantago maior



</doc>
<doc id="1121820" url="https://pl.wikipedia.org/wiki?curid=1121820" title="Ludwik Widerszal">
Ludwik Widerszal

Ludwik Nikodem Widerszal ps. „Krysiński”, „Pisarczyk” (ur. 24 kwietnia 1909 w Warszawie, zm. 13 czerwca 1944 w Warszawie) – polski historyk i archiwista, znawca dziejów Bałkanów i Kaukazu, członek Wydziału Informacji Biura Informacji i Propagandy Komendy Głównej Związku Walki Zbrojnej i Armii Krajowej.
Życiorys.
Urodził się w inteligenckiej rodzinie żydowskiej Adama Stanisława - pracownika bankowego oraz Reginy Eugenii z Krakowskich. W latach 1919–1921 uczęszczał do Państwowego Gimnazjum im. Tadeusza Czackiego, później do Państwowego Gimnazjum im. Adama Mickiewicza w Warszawie, w którym w 1925 uzyskał świadectwo maturalne. Po śmierci ojca zarabiał na życie udzielaniem lekcji. W 1926 rozpoczął studia historyczne na Uniwersytecie Warszawskim (m.in. pod kierunkiem Marcelego Handelsmana). W 1930 obronił pracę magisterską pod tytułem "Tradycje napoleońskie we Francji i w Polsce przed rokiem 1848". Od 1928 pracował w Instytucie Historycznym UW jako asystent-wolontariusz, a po 1932 młodszy asystent. W 1930 uzyskał stopień doktora za pracę "Sprawy kaukaskie w polityce europejskiej w latach 1831–1864" (opublikowana w 1934). W 1933 był współorganizatorem VII Międzynarodowego Kongresu Historycznego w Warszawie, na którym przedstawił referat poświęcony polityce brytyjskiej na Zachodnim Kaukazie w XIX wieku. Pięć lat później wziął udział w VIII Kongresie w Zurychu, na którym miał wystąpienie poświęcone bułgarskiemu ruchowi narodowemu.
W latach 1935–1939 zatrudniony w Archiwum Wojskowym, na krótko przed wybuchem wojny podjął pracę w Archiwum Akt Nowych. W 1938 uzyskał habilitację za pracę "Bułgarski ruch narodowy 1856-1872".
W czasie II wojny światowej wykładowca tajnego uniwersytetu w Warszawie (od 1942). Od 1939 pracował w Biurze Informacji i Propagandy Komendy Głównej ZWZ, a później Armii Krajowej, gdzie zajmował się sprawami międzynarodowymi. Od 1942 stał na czele Podwydziału „Z”, w którego obszarze zainteresowań leżały kwestie ziem wschodnich i zachodnich, sprawy narodowościowe oraz polityka międzynarodowa.
Był inicjatorem powstania Referatu Żydowskiego w Wydziale Informacji Biura Informacji i Propagandy KG AK.
13 czerwca 1944 został zamordowany we własnym mieszkaniu przez działaczy podziemia, którzy oświadczyli mu, że on i jego żona są "Żydami-komunistami". Po naradzie, działacze podziemia odstąpili od zabójstwa (będącej w dziewiątym miesiącu ciąży) jego żony Elżbiety.
Ludwik Widerszal spoczywa wraz z żoną i rodzicami w rodzinnym grobowcu na cmentarzu Powązkowskim w Warszawie (kw. 235–V–1).
Pośmiertnie został odznaczony Srebrnym Krzyżem Zasługi z Mieczami.

</doc>
<doc id="1121821" url="https://pl.wikipedia.org/wiki?curid=1121821" title="Plantago major">
Plantago major



</doc>
<doc id="1121823" url="https://pl.wikipedia.org/wiki?curid=1121823" title="Babka większa">
Babka większa



</doc>
<doc id="1121824" url="https://pl.wikipedia.org/wiki?curid=1121824" title="Kotlina Koszycka">
Kotlina Koszycka

 
Kotlina Koszycka (516.4; słow. "Košická kotlina") – wielka kotlina śródgórska w Wewnętrznych Karpatach Zachodnich we wschodniej Słowacji. 
Kotlina Koszycka jest pochodzenia tektonicznego. Ma kształt litery C odwróconej wybrzuszeniem na wschód (w prawo). Północną część Kotliny stanowi Pogórze Szaryskie, sięgające 500 m n.p.m. Dno zasadniczej, środkowej części Kotliny leży na wysokości 160-200 m n.p.m. Południowo-zachodnie zakończenie Kotliny stanowi dolina Bodvy. Środkowa i południowa część Kotliny to szerokie terasy zalewowe Torysy, Hornadu i Bodvy. 
Od północy zamyka Kotlinę Koszycką fliszowe pasmo Gór Czerchowskich. Od zachodu Kotlina sąsiaduje z górami Branisko i Bachureń, z Rudawami Spiskimi, które otacza łukiem, i z Krasem Słowacko-Węgierskim. Na wschodzie pasmo Gór Tokajsko-Slańskich oddziela Kotlinę Koszycką od Niziny Wschodniosłowackiej. Od południa Kotlina Koszycka przechodzi w niskie wzgórza Cserehát. 
Cserhát nie stanowi bariery dla mas powietrza napływających znad Kotliny Panońskiej, które nadają Kotlinie panoński klimat. Dzięki temu w Kotlinie rozwija się intensywne rolnictwo z uprawą kukurydzy, pszenicy i jęczmienia oraz sadownictwo. Kotlina Koszycka jest gęsto zaludniona. W jej północnej części największym ośrodkiem miejskim jest Preszów, a w południowej – Koszyce. Dnem Kotliny, wzdłuż Hornadu i Torysy, biegnie szlak komunikacyjny – linia kolejowa z Nowego Sącza do Miszkolca, z którą łączą się równoleżnikowe linie kolejowe ze wschodu i zachodu, oraz odcinek autostrady D1 z Preszowa Do Koszyc.

</doc>
<doc id="1121825" url="https://pl.wikipedia.org/wiki?curid=1121825" title="Babka szerokolistna">
Babka szerokolistna



</doc>
<doc id="1121827" url="https://pl.wikipedia.org/wiki?curid=1121827" title="Mezokarp">
Mezokarp

Mezokarp – w owocach roślin okrytonasiennych środkowa warstwa owocni powstającej ze ścian zalążni. Znajduje się pomiędzy egzokarpem i endokarpem. O ile skrajne warstwy są zwykle cienkie (egzokarp tworzy skórkę na owocu, endokarp otacza nasiono, czasem drewnieje i tworzy pestkę), mezokarp bywa nierzadko silnie rozrośnięty. Ze względu na sposób jego wykształcenia wyróżnia się owoce soczyste (mezokarp gruby, mięsisty, tworzony przez miękisz, np. w pestkowcach) lub suche (mezokarp suchy, cienki, np. w strąkach). W owocach cytrusów mezokarp zwany jest albedo.

</doc>
<doc id="1121830" url="https://pl.wikipedia.org/wiki?curid=1121830" title="Uszak brunatny">
Uszak brunatny

Uszak brunatny ("Crossoptilon mantchuricum") – gatunek dużego ptaka z rodziny kurowatych (Phasianidae). Występuje w północno-wschodnich Chinach. Nie wyróżnia się podgatunków. Narażony na wyginięcie.
Charakterystyka.
Długość ciała 96–100 cm. Masa ciała 1650–2475 g u samców, 1450–2025 g u samic. Upierzenie brunatne, biało-czarny ogon, czerwone obwódki wokół oczu. Cechą charakterystyczną są długie kępki białych piór po obu stronach głowy ptaka.
Tryb życia.
Zasiedla górskie lasy mieszane, stwierdzany na wysokościach od 1100 do 2600 m n.p.m. Uszaki brunatne przebywają w grupach liczących od 10 do 30 osobników (poza sezonem lęgowym). Żerują głównie na pokarmie roślinnym, szukając korzeni, kłączy czy bulw.
Okres lęgowy trwa od kwietnia do czerwca. Prawdopodobnie są to ptaki monogamiczne. Gniazdują w lasach modrzewiowych i świerkowych. Gniazdo to wydrapany w ziemi dołek. Samica składa prawdopodobnie od 5 do 8 jaj, ale stwierdzano również zniesienia liczące od 4 do 20 jaj, a raz – 22. W niewoli po 26–27 dniach inkubacji wylęgają się pisklęta; dane dla dzikich ptaków nieznane.
Status i zagrożenia.
IUCN uznaje uszaka brunatnego za gatunek narażony (VU – "vulnerable") nieprzerwanie od roku 1994 (stan w 2020). Wcześniej, w roku 1988, gatunek otrzymał rangę gatunku zagrożonego (T – threatened). Liczebność populacji szacuje się na 3300–11 000 dorosłych osobników. Ogólny trend liczebności populacji jest spadkowy, choć w obrębie obszarów chronionych jest stabilny. Do głównych zagrożeń dla gatunku należą utrata i fragmentacja siedlisk.

</doc>
<doc id="1121831" url="https://pl.wikipedia.org/wiki?curid=1121831" title="Rlogin">
Rlogin

rlogin – program stosowany w systemach operacyjnych GNU/Linux, Unix i podobnych, który pozwala użytkownikom na logowanie się na zdalnym serwerze poprzez sieć komputerową, przy użyciu protokołu TCP na porcie 513. Pierwotnie był dystrybuowany jako część dystrybucji 4.2BSD. rlogin jest także nazwą protokołu warstwy aplikacyjnej będącego częścią pakietu protokołów TCP/IP. Uwierzytelnieni użytkownicy mogą pracować tak jakby byli fizycznie obecni przy serwerze. rlogin komunikuje się z demonem rlogind znajdującym się na zdalnej maszynie. rlogin jest podobny do polecenia Telnet, lecz jest mniej konfigurowalny i może być używany do łączenia się tylko z maszynami uniksowymi. rlogin jest zdefiniowany w dokumencie RFC 1258.
rlogin jest najczęściej używany w sieciach korporacyjnych lub akademickich, gdzie informacja o kontach użytkowników jest współdzielona pomiędzy wszystkimi maszynami uniksowymi w sieci (często przy użyciu NIS). Rozwiązanie to opiera się na zaufaniu w stosunku do innych komputerów w sieci (i samej infrastruktury informatycznej). rlogind pozwala na logowanie bez hasła (gdy rlogind ufa zdalnemu klientowi rlogin) jeśli adres zdalnej maszyny występuje w pliku "/etc/hosts.equiv", lub logujący się użytkownik posiada plik ".rhosts" w swoim katalogu domowym (który jest często współdzielony za pomocą NFS).
rlogin posiada kilka poważnych problemów związanych z bezpieczeństwem:
Z powodu poważnych problemów z bezpieczeństwem rlogin rzadko jest używany w niezaufanych sieciach komputerowych (jak np.: internet), a także nawet w zamkniętych sieciach z powodu braku tego rozwiązania w wielu dystrybucjach Linuksa i Uniksa. W wielu sieciach, w których wcześniej używano rlogin i telnet, zaczęto używać SSH i zamiennika rlogin: slogin.
Oryginalny pakiet pochodzący z Berkeley, który udostępnia rlogin, zawiera także polecenia rcp (ang. remote-copy pozwalający na kopiowanie plików przez sieć) i rsh (ang. remote-shell pozwalający na wykonywanie poleceń na zdalnej maszynie bez logowania się na nią). Oba programy współdzielą schemat kontroli dostępu przy wykorzystaniu plików "hosts.equiv" i ".rhosts" i są narażone na te same problemy bezpieczeństwa. Pakiet ssh zawiera zamienniki dla obu programów: scp zastępuje rcp, a ssh zastępuję zarówno rlogin jak i rsh.

</doc>
<doc id="1121833" url="https://pl.wikipedia.org/wiki?curid=1121833" title="Crossoptilon mantchuricum">
Crossoptilon mantchuricum



</doc>
<doc id="1121840" url="https://pl.wikipedia.org/wiki?curid=1121840" title="Kaliskie Linie Autobusowe">
Kaliskie Linie Autobusowe

Kaliskie Linie Autobusowe (skrót: KLA) – przedsiębiorstwo komunikacji miejskiej utworzone 1 czerwca 1994 w Kaliszu. Do 10 września 2010 spółka joint venture z udziałem miasta Kalisza i brytyjskiego przedsiębiorstwa Southern Vectis. Miesięcznie z przejazdów Kaliskich Linii Autobusowych korzysta ok. 700 tysięcy pasażerów.
Obecnie (wrzesień 2022) spółka posiada 63 autobusy i 4 busy przeznaczone do przewozu dzieci niepełnosprawnych.
W 2020 Kaliskie Linie Autobusowe uplasowały się na 5. miejscu w Ogólnopolskim Rankingu Najlepszych Przedsiębiorstw Komunikacji Miejskiej, opublikowanym na łamach „Dziennika Gazety Prawnej”.
Tabor.
Poniższe tabele prezentują aktualny tabor KLA.
Linie autobusowe.
Linie turystyczne.
Jedna z linii turystycznych obsługiwana jest przez Sana H100B, który w latach 1973–1983 należał do MPK Kalisz, a w latach 2007–2008 został gruntownie odremontowany przez Klub Miłośników Komunikacji Miejskiej w Warszawie będący obecnie właścicielem autobusu.
Uruchamiane są także linie obsługiwane przez pojazd Jelcz Cabrio. Trasy co roku ulegają zmianie. Stałym celem jednej z nich jest Zawodzie (linia Kalisz Piastowski). 

</doc>
<doc id="1121846" url="https://pl.wikipedia.org/wiki?curid=1121846" title="Flaga Czechowic-Dziedzic">
Flaga Czechowic-Dziedzic



</doc>
<doc id="1121852" url="https://pl.wikipedia.org/wiki?curid=1121852" title="Flaga gminy Czechowice-Dziedzice">
Flaga gminy Czechowice-Dziedzice



</doc>
<doc id="1121853" url="https://pl.wikipedia.org/wiki?curid=1121853" title="Zadnieprze">
Zadnieprze



</doc>
<doc id="1121856" url="https://pl.wikipedia.org/wiki?curid=1121856" title="Plantago media">
Plantago media



</doc>
<doc id="1121858" url="https://pl.wikipedia.org/wiki?curid=1121858" title="Okręg wyborczy Cambridge University">
Okręg wyborczy Cambridge University

Okręg wyborczy Cambridge University powstał na podstawie królewskiej karty w 1603 r. Do angielskiej, a później brytyjskiej Izby Gmin wysyłał dwóch deputowanych. Podobnie jak inne okręgi uniwersyteckie okręg Cambridge University nie był okręgiem terytorialnym. Elektorami w tym okręgu byli wszyscy absolwenci uniwersytetu. Do 1918 r. mogli głosować tylko mężczyźni, którzy osiągnęli stopień magistra ("Master of arts") lub doktora. Do 1918 r. deputowanych wybierano poprzez „bloc voting”. Później wyborów dokonywano metodą pojedynczego głosu przechodniego. Okręg został zniesiony w 1950 r. na podstawie Representation of the People Act z 1948 r.

</doc>
<doc id="1121862" url="https://pl.wikipedia.org/wiki?curid=1121862" title="Powstanie Ostranicy">
Powstanie Ostranicy

Powstanie Ostranicy, znane także jako powstanie Ostranicy i Huni – powstanie kozackie o charakterze antyfeudalnym i narodowowyzwoleńczym wywołane w 1638 przez Jakuba Ostranicę i Dymitra Hunię.
Po stłumionym w grudniu rok wcześniej powstaniu Pawluka, wiosną 1638 roku wybuchł kolejny bunt. Przyczyną jego wybuchu była decyzja sejmu o ograniczeniu rejestru, likwidacji kozaczyzny i obróceniu Kozaków w chłopów. Powstanie pod wodzą hetmana kozaków nierejestrowych Jakuba Ostrzanina objęło tereny środkowego Dniepru, okolice Czerkas i Łubniów.
Po klęsce wojsk Jakuba Ostrzanina w bitwie pod Żowninem w dniach 13–14 czerwca nowym hetmanem i przywódcą powstania został obrany Dymitr Hunia. Kozacy byli w stanie utworzyć jedynie tabor i wkrótce otoczeni skapitulowali 8 sierpnia 1638 roku w oblężeniu nad rzeką Starzec.
Wśród polskich dowódców w tłumieniu powstania wyróżnili się hetman polny koronny Mikołaj Potocki i Jeremi Wiśniowiecki oraz wojewoda podolski, przyszły hetman wielki koronny Stanisław Rewera Potocki.
Najważniejszymi starciami w rebelii były:
Stłumienie tego lokalnego powstania kozackiego toczonego w okolicy Czerkasów, Łubnia i Połtawy przyniosło spokój na Ukrainie na 10 lat. Jednak w roku 1648 wybuchnie ze zdwojoną siłą powstanie, które obejmie swoim zakresem już całą Ukrainę – powstanie Chmielnickiego.

</doc>
<doc id="1121865" url="https://pl.wikipedia.org/wiki?curid=1121865" title="Sulfotlenek">
Sulfotlenek



</doc>
<doc id="1121866" url="https://pl.wikipedia.org/wiki?curid=1121866" title="Stanisław Sunderland">
Stanisław Sunderland

Stanisław Józef Sunderland, (ur. 8 października 1847 w Pińczowie, zm. 9 lipca 1912 w Siedlcach) – adwokat, pedagog, działacz społeczny, polski poseł do rosyjskiej II Dumy Państwowej.
Życiorys.
Urodził się w rodzinie żydowskiej. Syn Filipa (ok. 1814-1891), właściciela fabryki w Iłży, i Rozalii z domu Szancer, wnuk Lewiego Seliga Sunderlanda. Stryjecznym bratem Stanisława był Seweryn Salomon Sunderland (syn Rudolfa, jego siostra Emma była matką poety Bolesława Leśmiana). 
Stanisław Sunderland ukończył szkołę średnią w Piotrkowie (1865), następnie Wydział Prawny Szkoły Głównej Warszawskiej (1870) i po odbyciu aplikacji osiadł jako patron (adwokat) w Siedlcach (1872), gdzie następnie został adwokatem przysięgłym, prowadząc od 1876 aż do śmierci własną kancelarię. W 1890 znalazł się w gronie założycieli siedleckiego Towarzystwa Kredytowego Miejskiego. Przewodniczył także utworzeniu polskiego gimnazjum w Siedlcach (1906), w którym przez kilka następnych lat uczył elementów prawa. 
W maju 1906 nieskutecznie kandydował do I Dumy Państwowej. W lutym 1907 zdobył mandat do II Dumy z ramienia Polskiej Partii Postępowej. Kierował komitetem pomocy dla ofiar pogromu Żydów przez wojsko rosyjskie w 1906 roku i interpelował w tej sprawie do Dumy. Po rozwiązaniu Dumy kontynuował praktykę prawniczą i pracował społecznie. 
Pochowany w Siedlcach w kwaterze protestanckiej na tamtejszym cmentarzu. 
W 1891 wraz z żoną i dziećmi przyjął kalwinizm. Dziećmi Stanisława i Cecylii z Rozengartów (1859-1934) był fotograf Jan Sunderland (1891-1979) oraz Maria Stefania Kiełczewska i Zofia Walentyna Swierczewska.

</doc>
<doc id="1121867" url="https://pl.wikipedia.org/wiki?curid=1121867" title="Symulacja (filozofia)">
Symulacja (filozofia)



</doc>
<doc id="1121869" url="https://pl.wikipedia.org/wiki?curid=1121869" title="Heterohyrax brucei">
Heterohyrax brucei



</doc>
<doc id="1121871" url="https://pl.wikipedia.org/wiki?curid=1121871" title="Susannah Constantine">
Susannah Constantine

Susannah Caroline Constantine (ur. 3 czerwca 1962 w Londynie) – brytyjska prezenterka telewizyjna, dziennikarka, autorka. Przez lata współpracowała ze słynnym projektantem mody Johnem Galliano. Jej mąż jest biznesmenem, mają trójkę dzieci. 
Jest autorką trzech brytyjskich programów telewizyjnych o modzie: "Jak się nie ubierać" (TVN Style), "Trinny &amp; Susannah rozbierają" (TVN Style) i "Trinny &amp; Susannah ubierają Amerykę" (TVN Style) – wszystkie razem z Trinny Woodall.
Od 22 do 30 września 2018 brała udział w 16. edycji programu "Strictly Come Dancing". Jej partnerem tanecznym był Anton du Beke, z którym odpadła w drugim odcinku, zajmując ostatnie, 15. miejsce.

</doc>
<doc id="1121872" url="https://pl.wikipedia.org/wiki?curid=1121872" title="Columbus (ISS)">
Columbus (ISS)



</doc>
<doc id="1121873" url="https://pl.wikipedia.org/wiki?curid=1121873" title="Strzelba Benelli M3">
Strzelba Benelli M3

 
Benelli M3 (Super 90) – strzelba typu pump action bądź samopowtarzalna zaprojektowana oraz produkowana przez włoskie przedsiębiorstwo Benelli Arms. Do M3 można załadować maksymalnie osiem nabojów; posiada zastrzeżony samopowtarzalny system Benelli, pierwszy raz użyty w modelu M1. Użytkownik może wybrać między trybem samopowtarzalnym a pump action.
Konstrukcja.
Używanie systemu pump action jest wymagane podczas strzelania nabojami o słabszej mocy - np. gumowymi - kiedy to odrzut nie jest na tyle mocny, żeby napędzić system samopowtarzalny. Tryb samopowtarzalny może być więc użyty przy strzelaniu mocniejszą amunicją, dzięki pochłanianiu sporej części odrzutu. Przełączanie pomiędzy dwoma trybami możliwe jest dzięki dźwigni znajdującej się z przodu broni, pod lufą.
Benelli M3 jest ulepszoną wersją Benelli M1. M3 wykorzystuje ten sam system samopowtarzalny jak wcześniej M1, ale z dodanym innym patentem Benelli, który pozwala użytkownikowi na zablokowanie systemu samopowtarzalnego, zmianę na pump action i z powrotem w ciągu kilku sekund. Przełącznik znajduje się z przodu, za czółenkiem i ma kształt wyżłobionego pierścienia. Obrót pierścienia pozwala ustawić tryb pump poprzez odblokowanie czółenka i zablokować samopowtarzalny system odrzutu lub zablokować przedni chwyt, pozwalając na automatyczną akcję.
Benelli M3 posiada zmieniany chwyt; użytkownik może wybrać chwyt tradycyjny bądź pistoletowy.
Model M3 Super 90 dostępny jest w modelach o różnej długości lufy oraz dwóch rodzajach chwytów, ze stałą bądź składaną kolbą. Dostępne są wersje z otwartymi celownikami przeznaczonymi do strzelb lub karabinów, celownikami przeziernikowymi, rozmaitymi kolimatorami oraz lunetami o niskim przybliżeniu, a także z latarkami lub celownikami laserowymi.
Modele.
Benelli M3 występuje w kilku wersjach, szczególnie często jako M3 Super 90. Istnieje też krótsza wersja - przez co łatwiejsza w transporcie - używana przez policję.

</doc>
<doc id="1121875" url="https://pl.wikipedia.org/wiki?curid=1121875" title="Trinny Woodall">
Trinny Woodall

Trinny Woodall, właśc. Sarah-Jane Woodall (ur. 8 lutego 1964 w Londynie) – brytyjska prezenterka telewizyjna, dziennikarka, autorka.
Życiorys.
Jej prawdziwe imię to Sarah-Jane, Trinny to jej przezwisko szkolne. Początkowo pracowała jako finansistka i specjalista marketingu, potem zaangażowała się w przemysł mody. Ma męża i dwoje dzieci: córkę Lylę i przybranego syna Zaka.
Wraz z Susannah Constantine jest autorką brytyjskich programów telewizyjnych o modzie nadawanych m.in. w TVN Style, TVP2 i Ósemka TV: "Jak się nie ubierać", "Trinny &amp; Susannah rozbierają", "Trinny &amp; Susannah ubierają Belgię", "Trinny &amp; Susannah ubierają Polskę", "Poradnia małżeńska Trinny i Susanny", "Trinny &amp; Susannah ubierają Amerykę" oraz "Trinny i Susannah ubierają Norwegię".

</doc>
<doc id="1121879" url="https://pl.wikipedia.org/wiki?curid=1121879" title="Bitwa pod Żowninem">
Bitwa pod Żowninem

Bitwa pod Żowninem miała miejsce w dniach 13-14 czerwca 1638 roku pomiędzy kozackimi powstańcami Ostranicy i Huni a wojskami Rzeczypospolitej Obojga Narodów w czasie powstania znanego jako powstanie Ostranicy. Bitwa skończyła się zwycięstwem wojsk polskich.
Tło bitwy.
Wiosną 1638 roku wybuchła rewolta kozaków nierejestrowych kierowana przez Jakuba Ostrzanina i Karpo Skidana, która pociągnęła za sobą masowe zamieszki chłopskie w rejonie Czerkasów i Połtawy. Połączone siły powstańców zaatakowały w kwietniu 1638 roku Łubnie, lecz ich atak został odparty i zmuszeni zostali do założenia obozu w pobliżu osady Żownin nad Dnieprem. 
Przebieg walk.
O świcie 13 czerwca 1638 roku, nie czekając na resztę armii koronnej, wojewoda podolski Stanisław Rewera Potocki, prowadząc z rozkazu Jeremiego Wiśniowieckiego brawurową szarżę jazdy koronnej, rozbił zewnętrzne umocnienia rebeliantów kozackich, zdobywając osiem dział podczas ataku. Część rozbitych kozaków wycofała się wraz z Jakubem Ostrzaninem na Ukrainę Słobodzką, zaś wojska polskie rozpoczęły oblężenie i ostrzał obozu kozackiego. Polskie oddziały zostały wzmocnione posiłkami Hetmana polnego koronnego Mikołaja Potockiego. 
Tymczasem w obozie kozackim na nowego dowódcę obrano Dymitra Hunię, który widząc przewagę wojsk polskich zarządził 14 czerwca ucieczkę resztek wojsk kozackich poprzez rzekę Sułę na drugi brzeg Dniepru przygotowanymi wcześniej mostami. Tam dowodzeni przez Dymitra Hunię kozacy przenieśli się do przygotowywanego wcześniej obozowiska obronnego nad rzeką Starzec. 22 czerwca rozpoczęło się ich okrążenie i oblężenie przez wojska koronne. Rebelianci skapitulowali 8 sierpnia. 
Skutki.
Tłumiąc bunt, szlachta polska dokonała bezlitosnej masakry rebeliantów, którzy zostali schwytani w okolicach Czerkasów i Połtawy oraz wszystkich chłopów podejrzanych o udział w rebelii. Stracono między innymi jednego z przywódców rebelii, Karpo Skidana. 

</doc>
<doc id="1121882" url="https://pl.wikipedia.org/wiki?curid=1121882" title="Anna de Croy">
Anna de Croy



</doc>
<doc id="1121888" url="https://pl.wikipedia.org/wiki?curid=1121888" title="6 Taurydzki Pułk Grenadierów">
6 Taurydzki Pułk Grenadierów

6 Taurydzki Pułk Grenadierów Generał-Feldmarszałka Wielkiego Księcia Michaiła Mikołajewicza (ros. "6-й гренадерский Таврический генерал-фельдмаршала Великого Князя Михаила Николаевича полк") – pułk piechoty okresu Imperium Rosyjskiego, sformowany 30 marca 1756 za panowania carycy Elżbiety Romanow.
Dyslokacja w 1914: Moskwa ("Москва").
Pułk wziął udział w działaniach zbrojnych epoki napoleońskiej, a także w działaniach zbrojnych okresu&lt;br&gt; I wojny światowej.

</doc>
<doc id="1121891" url="https://pl.wikipedia.org/wiki?curid=1121891" title="HMS Jaguar (1938)">
HMS Jaguar (1938)

HMS Jaguar – brytyjski niszczyciel z okresu II wojny światowej, należący do typu J (J/K/N), w służbie Royal Navy w latach 1939-1942. Nosił znaki burtowe F34, G34. Służył głównie na Morzu Śródziemnym, gdzie został zatopiony 26 marca 1942.
Za przebieg służby HMS „Jaguar” otrzymał 8 wyróżnień bitewnych ("battle honours"): ewakuacja Dunkierki 1940, bitwa o Atlantyk 1940, bitwa koło przylądka Spartivento 1940, bitwa koło przylądka Matapan 1941, bitwa o Kretę 1941, Morze Śródziemne 1941, Libia 1941-1942, konwoje maltańskie 1942.
Budowa.
Budowę okrętu zamówiono 25 marca 1937, w ramach programu z 1936 roku. Stępkę pod budowę położono 25 listopada 1937 w stoczni William Denny &amp; Brothers (Denny) w Dumbarton w Szkocji, kadłub wodowano 22 listopada 1938. Okręt otrzymał nazwę „Jaguar” jako pierwszy okręt brytyjski. Wszedł do służby w Royal Navy 12 września 1939, jako ostatni z niszczycieli typu J. W tej samej stoczni budowano też równocześnie niszczyciel HMS „Kandahar” identycznego typu K, a następnie „Van Galen” (ex „Noble”) i „Tjerk Hiddes” (ex „Nonpareil”) identycznego typu N. Kontraktowy koszt budowy bez uzbrojenia i wyposażenia łączności wynosił 392.363 funtów szt. (całkowity koszt – ok. 596.197 funtów).
Służba.
Morze Północne 1939-1940.
„Jaguar” wszedł do służby brytyjskiej wkrótce po wybuchu II wojny światowej. 28 września 1939, po uzyskaniu gotowości, dołączył do 14. Dywizjonu 7. Flotylli Niszczycieli, stanowiącej część wydzielonych sił "Humber Force" w ujściu rzeki Humber (zastąpił on wchodzący dotychczas w jej skład HMS „Echo” i odtąd 7. Flotylla miała pełny skład wszystkich 8 okrętów typu J). Przez pierwsze miesiące wojny niszczyciele flotylli patrolowały na Morzu Północnym i eskortowały tam konwoje przybrzeżne; „Jaguar” kilkukrotnie atakował okręty podwodne, bez rezultatów. 8 października 1939 wziął udział w wypadzie krążowników brytyjskich na Skagerrak, podczas którego był atakowany nieskutecznie przez niemieckie samoloty.
Od połowy marca do końca kwietnia 1940 okręt był w remoncie w Dundee. Zmieniono mu wówczas znak burtowy z F34 na G34. „Jaguar” wziął ograniczony tylko udział w kampanii w Norwegii, wchodząc od 4 maja 1940 w skład eskorty lotniskowca HMS „Ark Royal”, atakującego cele w Norwegii. Został następnie w połowie maja z resztą 7. Flotylli przydzielony do Dowództwa Nore ("Nore Command") w Harwich, na południu Anglii i w dniach 27-29 maja brał udział w ewakuacji wojsk z Dunkierki (operacja Dynamo), m.in. z HMS „Javelin” z 7. Flotylli. M.in. 28 maja uczestniczył w ratowaniu żołnierzy z zatopionego statku „Aboukir” i zabrał żołnierzy z Dunkierki. 29 maja ok. 16 został poważnie uszkodzony niemiecką bombą lotniczą w Dunkierce (13 zabitych, uszkodzona jedna kotłownia, podczas nalotu zatonął niszczyciel HMS „Grenade”). „Jaguar” został wyholowany z portu przez niszczyciel HMS „Express”, a następnie powrócił o własnych siłach do Dover. Remont trwał do 16 czerwca.
Został następnie przydzielony do 5. Flotylli Niszczycieli, w składzie Dowództwa Nore. Zajmował się wciąż głównie eskortą konwojów, m.in. z niszczycielem „Javelin”. W październiku został przydzielony do Dowództwa Zachodnich Podejść (z „Javelin”, „Kelvin” i „Kipling”). W nocy 11–12 października 1940 „Jaguar” wziął udział w operacji "Medium", ostrzeliwując wraz z pancernikiem „Revenge” i niszczycielami 5 Flotylli port w Cherbourgu.
Zachodnie Morze Śródziemne 1940-1941.
Eskortując od 15 listopada 1940 konwój operacji "Collar" – dowozu zaopatrzenia na Maltę, „Jaguar” został przebazowany do Gibraltaru (m.in. wraz z „Kelvin”) i czasowo przydzielony do 8 Flotylli Niszczycieli Zespołu H. Brał następnie udział w operacji "Collar" 25-29 listopada, w osłonie m.in. lotniskowca „Ark Royal” i okrętów liniowych „Renown” i Ramillies”. Podczas tej operacji doszło 27 listopada do starcia z flotą włoską koło przylądka Spartivento. 20-24 grudnia brał udział w składzie Zespołu H w powtórnej operacji zaopatrzeniowej na Maltę ("Hide / Seek").
31 grudnia 1940 wraz z niszczycielami HMS „Duncan”, „Firedrake”, „Foxhound” i „Hero” wziął udział w operacji "Ration", w toku której przechwycono 1 stycznia 1941 francuski konwój z Casablanki w Cieśninie Gibraltarskiej. „Jaguar” ostrzelał statek „Chantilly” (9986 BRT), który następnie wraz z tankowcami „Octane” i „Suroit” oraz duńskim statkiem „Sally Maersk” doprowadzono do Gibraltaru.
Od 10 stycznia 1941 w eskorcie konwoju na Maltę "Excess", „Jaguar” osłaniał krążowniki HMS „Southampton” i „Bonaventure” w starciu z włoskimi torpedowcami, w którym zatopiono torpedowiec „Vega”. W toku operacji przebazował 16 stycznia do Aleksandrii, w skład Floty Śródziemnomorskiej.
Wschodnie Morze Śródziemne 1941-1942.
We Flocie Śródziemnomorskiej HMS „Jaguar” wszedł w skład 27. Dywizjonu 14. Flotylli Niszczycieli komandora Philipa Macka. Brał następnie aktywny udział w działaniach na wschodnim Morzu Śródziemnym. 27 lutego ostrzelał i lekko uszkodził włoski niszczyciel „Francesco Crispi” w greckim porcie Kastelorizo podczas osłony operacji "Abstention" (nieudanego rajdu sił specjalnych na Kastelorizo). 20-24 marca w składzie głównych sił Floty osłaniał konwój MW-6 na Maltę (operacja MC 9). 29 marca 1941 „Jaguar” brał udział w bitwie pod Matapanem.
18-20 kwietnia 1941 „Jaguar” osłaniał z głównymi siłami Floty operację konwojową na Maltę MD 2, a 21 kwietnia brał udział w bombardowaniu Trypolisu (operacja MD 3). Następnie, 22 kwietnia niszczyciele „Juno”, „Jervis”, „Janus” i „Jaguar” przebazowano na Maltę, w skład zespołu K. W nocy 23/24 kwietnia niszczyciele te wzięły udział w wypadzie z Malty na poszukiwanie włoskiego konwoju, którego nie odnaleziono, lecz zatopiono włoski statek „Egeo” (3311 BRT). 28 kwietnia „Jaguar” z innymi okrętami przebazował z powrotem do Aleksandrii, eskortując transportowiec „Breconshire”. W dniach 6-12 maja wziął udział w dalekiej osłonie konwojów na Maltę i do Egiptu – operacja MD 4 /"Tiger".
W maju 1941 „Jaguar” uczestniczył w bitwie o Kretę w składzie Zespołu A, m.in. dostarczając 24 maja amunicję z Aleksandrii do zatoki Suda, wraz z niszczycielem HMS „Defender”. Eskortował następnie transportowiec „Glenroy” na Kretę, lecz rejs został przerwany po jego uszkodzeniu przez lotnictwo. 30 maja osłaniał przed lotnictwem ewakuację ze Sfakii na południu Krety.
Od 9 czerwca 1941 „Jaguar” brał udział w kampanii syryjskiej, przeciwko siłom Francji Vichy, patrolując u wybrzeży Syrii. W nocy 22/23 czerwca wraz z krążownikami HMS „Naiad” i HMNZS "Leander" i niszczycielami HMS „Kingston” i „Nizam” wziął udział w potyczce z francuskim wielkim niszczycielem „Guépard” na północ od Bejrutu, zakończonej jego uszkodzeniem. 24 czerwca „Jaguar” ostrzeliwał pozycje francuskie na wybrzeżu Syrii.
W sierpniu, wrześniu i październiku odbywał rejsy zaopatrzeniowe do oblężonego Tobruku (m.in. dowożąc brytyjskich żołnierzy i zaopatrzenie w ramach operacji "Supercharge" i "Cultivate"). 20/21 października ostrzeliwał też tam pozycje nadbrzeżne, a 21 października osłaniał holowanie storpedowanej kanonierki HMS „Gnat” przez niszczyciel HMS „Griffin”. 2-9 listopada dostarczał posiłki na Cypr (operacja "Glencoe"). 1 grudnia 1941 wziął udział w bezskutecznej próbie przechwycenia włoskich niszczycieli pod Derną (z niszczycielami HMS „Jervis”, „Jackal” i „Kipling”), po której dowódca „Jaguara” kmdr ppor. J. Hine i 2 innych marynarzy poniosło śmierć na skutek nieszczęśliwego wystrzału „Jervisa”.
8 grudnia 1941 „Jaguar” wszedł w skład zespołu B operującego z Malty, z krążownikami HMS „Ajax” i „Neptune” i niszczycielami HMS „Lively” i „Kandahar”. 18 grudnia z „Kandaharem” i „Neptune” osłaniał transportowiec „Breconshire” na Maltę po I bitwie pod Syrtą. „Jaguar” nie wziął udziału w rajdzie zespołu pod Trypolis tego dnia, lecz następnie 20 grudnia odszukał niszczyciel „Kandahar”, ciężko uszkodzony na minie i uratował 174 jego członków załogi oraz dobił go torpedą. Od początku 1942 „Jaguar” brał udział w osłonie operacji zaopatrzeniowych na Maltę: 6-7 stycznia operacji MF.2 (statek „Glengyle” na Maltę), a 17-19 stycznia MF.3 (4 statki na Maltę konwoju MW 8A/B), po której przebazował ponownie do Aleksandrii. W dniach 24-28 stycznia wziął udział w osłonie kolejnej operacji zaopatrzeniowej z Aleksandrii MF.4 (statek „Breconshire”), a 12-16 lutego w nieudanej operacji konwojowej MF.5 (konwój MW-9A/B nie dotarł na Maltę, jedynie przeprowadzono pusty konwój ME-10 z Malty).
26 marca 1942, eskortując tankowiec RFA „Slavol” do Tobruku z greckim niszczycielem „Vassilissa Olga” i uzbrojonym trawlerem „Klo”, „Jaguar” został zatopiony dwoma torpedami przez niemiecki okręt podwodny U-652 (typu VIIC) na wschodnim Morzu Śródziemnym, na północ od Sollum, na pozycji (U-652 storpedował następnie również tankowiec). Z załogi niszczyciela zginęło 3 oficerów, w tym dowódca L. Tyrwhitt i 191 marynarzy, trawler „Klo” uratował 53 osoby
Dane techniczne.
Uzbrojenie.
Uwaga – dane dotyczące uzbrojenia i wyposażenia odnoszą się ogólnie do okrętów typu J, daty zmian w przypadku konkretnego okrętu są orientacyjne.

</doc>
<doc id="1121892" url="https://pl.wikipedia.org/wiki?curid=1121892" title="Donaustadt">
Donaustadt

Donaustadt () – dzielnica (niem. "Bezirk") Wiednia na lewym brzegu (północno-wschodnim) Dunaju, naprzeciwko Leopoldstadt. W numeracji dzielnic miasta nosi numer 22. Największa dzielnica Wiednia, obejmuje prawie 1/4 powierzchni miasta. Graniczy z 2. dzielnicą Leopoldstadt, z którym łączy ją sześciopasmowy most – Reichsbrücke, oddany do użytku (w obecnej konstrukcji) w 1980 roku, z 11. dzielnicą, Simmering, z 21. dzielnicą Floridsdorfem, oraz z Dolną Austrią.
Donaustadt obejmuje m.in. "Donauinsel" – wyspę pomiędzy zakolem Starego Dunaju a kanałem wzdłuż głównego nurtu rzeki. Częścią Donaustadt jest także "Donau City", w której znajdują się liczne budowane od lat 60. XX wieku kilkudziesięciopiętrowe wieżowce, wśród nich Ares Tower, Strabag Haus, Andromeda-Tower, Tech Gate Vienna, Austria Center Vienna, UNO-City, Hochhaus Neue Donau, Mischek Tower, Saturn Tower.
Na terenie Donaustadt znajduje się także Seestadt Aspern, największy projekt urbanistyczny w Europie w drugiej dekadzie XXI wieku. W jego ramach w 2028 roku ma zostać ukończone osiedle, które będzie zamieszkiwane przez 20 tys. osób i miało 20 tys. miejsc pracy.
Części dzielnicy.
Dzielnica Donaustadt podzielona jest administracyjnie na 8 obszarów:
W Donaustadt znajduje się również dziewiąta część tzw. Donau City (oficjalna nazwa Kaisermühlen).

</doc>
<doc id="1121897" url="https://pl.wikipedia.org/wiki?curid=1121897" title="Witold Bieńkowski">
Witold Bieńkowski

Witold Bieńkowski, ps. „Wencki” (ur. 8 listopada 1906 w Warszawie, zm. 21 marca 1965 w Warszawie) – polski polityk i publicysta, oficer kontrwywiadu Armii Krajowej, członek Wydziału Spraw Wewnętrznych i kierownik Referatu Żydowskiego Delegatury Rządu na Kraj, poseł na Sejm Ustawodawczy, brat Zbigniewa Bieńkowskiego.
Życiorys.
Okres przedwojenny.
Był synem Grzegorza Bieńkowskiego i Emilii, z d. Bzowskiej. Był kolejno uczniem Gimnazjum Chrupkiewiczów (od 1917), Gimnazjum Ludwika Lorentza (od 1918) oraz Gimnazjum ks. Marianów na warszawskich Bielanach. W latach 1928–1930 przebywał w zakonie marianów, następnie pracował jako guwerner.
Od 1931 współpracował z „Głosem Narodu”, od 1935 z poznańskimi pismami „Kultura” i „Ruch Katolicki”, w tym samym roku został objazdowym prelegentem Diecezjalnego Instytutu Akcji Katolickiej w Łomży. W 1936 otrzymał nagrodę w konkursie Księgarni Świętego Wojciecha za, ostatecznie niewydaną, powieść "Ostatnie wakacje Jana Szareckiego". Od 1938 publikował felietony w „Ilustrowanym Kurierze Codziennym” i „Głosu Narodu”. W 1938 wydał powieść "Ich dom", w 1939 powieść "Złote krzyże".
II wojna światowa.
Od stycznia 1940 działał w konspiracji, od kwietnia 1940 do lipca 1940 miał kontakt z organizacją Miecz i Pług, od lipca 1940 związał się z Komendą Obrońców Polski, od września 1940 redaktorem naczelnym pisma "Polska Żyje", od października 1940 do stycznia 1941 redaktorem naczelnym pisma "Orlęta", wchodził w skład Komendy Głównej KOP. W czerwcu 1941 zaangażował się w organizowanie Frontu Odrodzenia Polski, redagował pisma FOP – „Prawdę” (od kwietnia 1942) i „Prawdę Dnia” (od grudnia 1943). Był autorem broszur „Koniec Trzeciej i ostatniej Rzeszy” oraz „Niemcy o sobie”, wydanych w listopadzie 1942.
Z ramienia FOP uczestniczył w organizacji pomocy Żydom. We wrześniu 1942 został członkiem Tymczasowego Komitetu im. Konrada Żegoty, był autorem sprawozdania z jego działalności. W grudniu 1942 wszedł w skład Rady Pomocy Żydom, od lutego 1943 kierował referatem żydowskiego (tzw. Referatem Żegoty) w Departamencie Spraw Wewnętrznych Delegatury Rządu na Kraj. W departamencie tym kierował też od października 1942 komórką pomocy więźniom.
Wraz z Władysławem Jamonttem był inicjatorem dokonanego w czerwcu 1944 zabójstwa szefa Wydziału Informacji Biura Informacji i Propagandy Armii Krajowej Jerzego Makowieckiego i jego zastępcy Ludwika Widerszala, zleconego grupie Sudeczki.
Okres powojenny.
W lipcu 1944 znalazł się na obszarach zajętych przez Armię Czerwoną, we wrześniu 1944 nawiązał kontakt z Bolesławem Piaseckim, w porozumieniu z nim podawał się następnie za delegata Rządu na terenie zajętym przez wojska radzieckie, jednak akcja ta nie udała się i została zdezawuowana przez Delegata Rządu na Kraj Jana Stanisława Jankowskiego. 5 grudnia 1944 został aresztowany przez władze radzieckie, następnie przebywał w więzieniach w Lublinie, Włochach i na warszawskiej Pradze, a także obozie NKWD w Rembertowie, skąd zbiegł w maju 1945. Następnie ponownie nawiązał kontakt z Bolesławem Piaseckim. Jesienią 1945 został redaktorem naczelnym nowo utworzonego pisma "Dziś i Jutro". W 1947 został posłem na Sejm Ustawodawczy, był członkiem Katolicko-Społecznego Klubu Poselskiego (z Aleksandrem Bocheńskim i Janem Frankowskim). W tym samym roku został zastępcą redaktora naczelnego pisma "Słowo Powszechne". W grudniu 1948 zerwał ze środowiskiem B. Piaseckiego, ale zachował mandat poselski do końca kadencji w 1952.
W latach 1949–1953 pracował jako referent prasowy w Sekretariacie Prymasa Polski Stefana Wyszyńskiego, od sierpnia 1959 do lutego 1960 był kierownikiem działu religijnego pisma „Za i Przeciw”. W 1959, w związku z podejrzeniem o inspirację zabójstwa J. Makowieckiego i L. Widerszala został usunięty wyrokiem sądu koleżeńskiego ze ZBoWiD.
Był odznaczony dwukrotnie Złotym Krzyżem Zasługi z Mieczami.
Zmarł 21 marca 1965 i został pochowany na Cmentarzu Bródnowskim w Warszawie.

</doc>
<doc id="1121899" url="https://pl.wikipedia.org/wiki?curid=1121899" title="Post-polio">
Post-polio

Zespół post-polio – zespół poporażenny pojawiający się w kilkadziesiąt lat po ostrym zapaleniu rogów przednich rdzenia, chorobie Heinego-Medina.
Etiologia.
Istnieje kilka hipotez:
Cechą charakterystyczną zespołu jest zajęcie nowym procesem zarówno mięśni objętych porażeniem w okresie ostrej choroby, jak i mięśni, które do tej pory wydawały się być nieuszkodzone.
Pojedyncze doniesienia sugerują również autoimmunologiczny charakter zespołu – w płynie mózgowo-rdzeniowym izolowano przeciwciała IgG skierowane przeciwko wirusowi "polio".
Kryteria rozpoznania.
Kryteria przyjęte przez większość badaczy opracował w 1972 r. Mulder i wsp. i obejmują one:

</doc>
<doc id="1121901" url="https://pl.wikipedia.org/wiki?curid=1121901" title="Odry (cmentarzysko)">
Odry (cmentarzysko)

 
Cmentarzysko w Odrach – stanowisko archeologiczne kultury wielbarskiej wiązane z początkami kultury Gotów i Gepidów w pierwszych wiekach n.e. Cmentarzysko leży na wschodnim brzegu rzeki Wdy (Czarnej Wody) w pobliżu wsi Odry. Stanowisko zajmuje 16,91 hektarów na terenie rezerwatu archeologiczno-przyrodniczego "Kamienne Kręgi". Obejmuje 10 kręgów kamiennych i 29 kurhanów, czasem ze stelą.
Kultura łużyckiej zaczęła przekształcać się w nowy twór już w IV w. p.n.e. zaś kultura typowa dla Gotów i Gepidów zaczęła przybierać swoją formę w I w. n.e. Tworzyli spoistą kulturę zwaną kulturą wielbarską. 
Gocki kronikarz, Jordanes, jednak nieco inaczej przekazał wydarzenia związane z przybyciem Gotów z legendarnej krainy zwanej Skandią, bez opisu rozległego napływu.
Opis cmentarzyska.
Na cmentarzysku są następujące stwierdzone przez naukowców elementy mówiące o obrządku pogrzebowym:
Stwierdzono, że cmentarzysko w Odrach było miejscem zwoływania rodowo-plemiennych zgromadzeń wiecowych w kręgach kamiennych, tzw. tingów oraz miejscem grzebania zmarłych.
Teoria na temat funkcji kręgów kamiennych wysunięta została przez badacza kultury wielbarskiej, Ryszarda Wołągiewicza. Odrzucił on stanowczo wcześniejsze hipotezy identyfikujące kręgi jako specyficzne formy pochówku (nagrobka). Na podstawie legend i podań skandynawskich oraz w oparciu o przeprowadzone badania uznał te konstrukcje za miejsca wieców i sądów plemiennych. Sporadyczne pochówki znajdujące się w obrębie kamiennych kręgów miały się tam znaleźć już po zaprzestaniu użytkowania ich jako miejsc spotkań.
Archeolodzy stwierdzili orkę w miejscu występowania kamiennego kręgu. Świadczy to o dużej kulturze uprawy roli w tak wczesnym okresie, orka bowiem pochodzi sprzed istnienia tam kręgu.
Kręgi jako hipotetyczne obserwatorium astronomiczne.
W 1914 roku w Odrach (na prośbę niemieckiego archeologa Gustafa Kossinny) dokładnych pomiarów terenowych dokonywał niemiecki geodeta z Poznania, Paul Stephan. Zauważył on, że niektóre linie powstałe przez połączenie środków wybranych par kręgów po ich przedłużeniu w stronę horyzontu w przybliżeniu wskazują punkty wschodów i zachodów Słońca w czasie przesileń słonecznych. Ponadto, chcąc powiązać orientację układu kręgów z (błędnym jak obecnie wiadomo) datowaniem Lissauera zasugerował on, że jedna z linii mogła też wskazywać punkt heliakalnego zachodu gwiazdy Kapella około roku 1800 p.n.e. Zdaniem Stephana kręgi miały być prehistorycznym obserwatorium astronomicznym, służącym do obserwacyjnego wyznaczania momentów przesileń, jak również czymś w rodzaju kalendarza (poszczególne kamienie obwodowe miały służyć do odmierzania kolejnych dni). Podwójne kamienie centralne uważał on za "przezierniki", w których obserwowano tarczę Słońca na tle linii horyzontu. Stwierdził też (co jest z reguły pomijane w większości cytowań jego pracy), że w kamienie obwodowe każdego kręgu można z bardzo dużą (rzędu pojedynczych centymetrów) dokładnością wpisać okrąg i że wyznaczone w ten sposób wewnętrzne średnice kręgów wykazują dość wyraźne współmierności, sugerujące, że podczas ich budowy posługiwano się arbitralnie zdefiniowaną jednostką długości Ta astronomiczna interpretacja przeznaczenia obiektu przez wiele lat budziła bardzo gorące emocje szczególnie wśród archeologów, którzy (najczęściej niesłusznie) dopatrywali się w niej kwestionowania określonego w 1926 roku przez Józefa Kostrzewskiego wieku kręgów. Sam Kostrzewski określał ją mianem „tłumaczenia z góry nieprawdopodobnego”. W rzeczywistości hipoteza Stephana nie wymaga przyjmowania żadnych założeń co do wieku kręgów, o ile tylko pominie się linię domniemanego zachodu Kapelli, którą sam Stephan uważał za „niepewną i wymagającą sprawdzenia”. Precesyjne zmiany azymutów samych tylko punktów wschodów i zachodów Słońca na przestrzeni nawet kilku tysiącleci są zbyt małe, żeby na ich podstawie można było przeprowadzić jakiekolwiek sensowne datowanie. W kolejnych latach pomiarów kręgów dokonywało kilku zarówno profesjonalnych astronomów (m.in. Rolf Müller z obserwatorium w Poczdamie), jak też miłośników astronomii, jednak uzyskane przez nich wyniki były niewystarczające zarówno do zaakceptowania, jak też do definitywnego odrzucenia hipotezy. W 1992 roku w Odrach kompleksowe pomiary przeprowadziła ekipa astronomów i studentów astronomii z Obserwatorium Astronomicznego UAM z Poznania. Stwierdzili oni m.in., że ukształtowanie terenu wzdłuż domniemanych linii obserwacyjnych praktycznie wyklucza możliwość wykorzystywania ich kiedykolwiek w przeszłości do pomiaru położenia Słońca bezpośrednio na tle linii horyzontu, a zauważona przez Stephana orientacja tych linii może być równie dobrze dziełem przypadku. Ponadto, podejmowanie w dzisiejszych czasach jakichkolwiek prób bardzo precyzyjnego (z dokładnością centymetrową) pomiaru położeń kamieni w kręgach jest całkowicie niecelowe, ponieważ ich pierwotna orientacja została bezpowrotnie zniszczona podczas prac wykopaliskowych prowadzonych przez Kostrzewskiego w 1926 roku. Mimo to próby potwierdzenia hipotezy Stephana sporadycznie są wciąż podejmowane, niekiedy przy zupełnej nieznajomości wcześniejszej literatury przedmiotu zarówno w dziedzinie astronomii jak i archeologii.
Teorie pseudonaukowe i ezoteryczne.
W środowiskach ezoterycznych, pseudonaukowych i czasami rodzimowierskich, kręgi kamienne w Odrach cieszą się popularnością z powodu związanych z nimi rozmaitych teorii. Miejsce jest licznie odwiedzane przez poszukujących „miejsc mocy” wyznawców radiestezji i zwolenników paleoastronautyki, którzy powodują zagrożenie dewastacją stanowiska. Dochodziło do przypadków kradzieży i przestawiania kamieni. Osoby poszukujące kontaktów z bliżej nieokreśloną energią wbrew zakazowi dotykania głazów ocierają się o nie i obejmują je, niszcząc w ten sposób objęte ochroną rzadkie gatunki porostów rosnące na ich powierzchni.

</doc>
<doc id="1121902" url="https://pl.wikipedia.org/wiki?curid=1121902" title="Hopper">
Hopper

Hopper - urządzenie mechaniczno-elektryczne, służące do przechowywania (gromadzenia), w celu późniejszego wypłacania oraz zliczania, monet różnych nominałów i wielkości. Urządzenia te są stosowane m.in. w automatach do gier hazardowych w celu wypłacania pieniędzy. Konstrukcja oraz zasada działania zależne są od producenta. W przypadku wypłaty elementy optoelektroniczne bądź przełączniki zliczają impulsy przy wyrzucaniu każdej monety i przekazują je dalej urządzeniom sterującym całym automatem.

</doc>
<doc id="1121903" url="https://pl.wikipedia.org/wiki?curid=1121903" title="Anoreksja gospodarcza">
Anoreksja gospodarcza

Anoreksja gospodarcza (ang. "economic anorexia") – chroniczna niezdolność państwa do konsumpcji swej produkcji. Sytuacja, która prowadzi do nadwyżek eksportu nad importem, zachwiania bilansu handlowego, rozrośniętych zapasów, a ostatecznie załamania gospodarczego.
Termin ten stworzył Richard Katz, który użył go po raz pierwszy w swej książce pt. „The System That Soured” (1998) nt. kryzysu gospodarczego w Japonii w latach 80. XX wieku.
Stan anoreksji gospodarczej charakteryzuje się bardzo wysokim poziomem inwestycji trwałych w państwie oraz anormalnie niskim poziomem wewnętrznej konsumpcji. Przedsiębiorstwa i sektory proeksportowe są silne i rozwijają się w bardzo szybkim tempie, w odróżnieniu od przeżywających kryzys i słabnących sektorów nastawionych na zaspokajanie krajowego popytu.
Problem ten pojawia się w państwach, które do tej pory prowadziły intensywną politykę proeksportową, osiągnęły jednak poziom, na którym dalszy rozwój eksportu w dotychczasowym tempie jest niemożliwy. Aby nie dopuścić zatem do spowolnienia gospodarczego, a nawet kryzysu, rządy tych państw powinny zadbać o wzrost krajowej konsumpcji. Dotychczasową politykę gospodarczą wspierającą eksport powinien zastąpić model gospodarczy, w którym wzrost napędzany będzie przez popyt wewnętrzny. Rząd może przez jakiś czas starać się utrzymywać dotychczasowy poziom wzrostu gospodarczego, np. przeznaczając ogromne środki na inwestycje i wspierając eksport krajowych produktów. Jednakże bez niezbędnych transformacji taka polityka gospodarcza jest nie do utrzymania na dłuższą metę i ostatecznie doprowadzi do załamania gospodarki.
Problem ten dotyczy przede wszystkim krajów Azji Południowo-Wschodniej. Mianem anoreksji gospodarczej określono sytuację w Japonii w latach 80. oraz obecny stan gospodarki Chin, z tym, że w Chinach zjawisko znaczącej przewagi eksportu nad importem występuje w skali nieporównywalnie większej niż kiedykolwiek w Japonii.
Zjawisko na przykładzie Japonii i Chin.
Na podstawie danych widać, jak niski jest popyt wewnętrzny w Chinach. Stanowi on zaledwie 35% PKB, w Japonii natomiast nawet w latach największego kryzysu nie spadł on nigdy poniżej 58% PKB. Chiny są zatem ściśle uzależnione od eksportu i zareagują bardzo silnie na wszelkie problemy gospodarcze i spadek konsumpcji na świecie. Spowodować może to kryzys gospodarczy w Chinach, co biorąc pod uwagę ogrom tego państwa, wpłynie na gospodarkę globalną.
Zjawisko anoreksji gospodarczej w Chinach i zwlekanie rządu chińskiego z przeprowadzeniem niezbędnych transformacji stanowi więc zagrożenie dla gospodarek na całym świecie.

</doc>
<doc id="1121906" url="https://pl.wikipedia.org/wiki?curid=1121906" title="Tymczasowy Komitet Pomocy Żydom">
Tymczasowy Komitet Pomocy Żydom

Tymczasowy Komitet Pomocy Żydom (Żegota) – polska organizacja podziemna powołana 27 września 1942 z inicjatywy Zofii Kossak-Szczuckiej i Wandy Krahelskiej-Filipowicz.
Utworzony przez działaczy Frontu Odrodzenia Polski, Polskiej Organizacji Demokratycznej, Związku Syndykalistów Polskich i PPS-WRN.
4 grudnia 1942 przekształcony w Radę Pomocy Żydom.

</doc>
<doc id="1121907" url="https://pl.wikipedia.org/wiki?curid=1121907" title="Rumień wędrujący">
Rumień wędrujący

Rumień wędrujący (łac. "erythema migrans") – zmiana skórna występującą w miejscu lub w pobliżu ukąszenia, wkłucia kleszcza, charakterystyczny początkowy objaw boreliozy. Rumień jest pierwszą oznaką, że nastąpił kontakt z zarażonym kleszczem. Może mieć postać obrączkowatą, wolno rozchodzącą się obwodowo. Rumień może też przybierać inne postacie tworzące pęcherze i wybroczyny o nieregularnych kształtach, których cechą wspólną zawsze będzie rozrastanie się i długi czas zanikania. Może się czasem zdarzyć, że po kontakcie z zarażonym kleszczem rumień się nie pojawia. Rumieniowi może towarzyszyć miejscowy świąd lub pieczenie skóry, bóle mięśni i stawów, łatwe męczenie się, spadek koncentracji oraz inne objawy także ze strony układu nerwowego i serca. Należy różnicować go z innymi zmianami rumieniowymi (rumieniem obrączkowatym i trwałym polekowym) oraz nieswoistą reakcją na ukłucie kleszcza.

</doc>
<doc id="1121908" url="https://pl.wikipedia.org/wiki?curid=1121908" title="Pieczęć Nowego Jorku">
Pieczęć Nowego Jorku

Pieczęć Nowego Jorku w jej obecnym kształcie została ustanowiona w 1686. Napis umieszczony w otoku brzmi "SIGILLUM CIVITATIS NOVI EBORACI", co oznacza "Pieczęć miasta Nowy Jork". "Eboracum" to rzymska nazwa Yorku, tytularnej siedziby młodszego syna króla Wielkiej Brytanii od czasów Jakuba II Stuarta. Pośrodku pieczęci widnieje herb Nowego Jorku, przedstawiający cztery skrzydła wiatraka, po jego bokach dwie beczki, nad i pod osią mechanizmu wiatraka dwa bobry. Symbole herbowe nawiązują do historii miasta: wiatrak do jego holenderskich korzeni jako Nowego Amsterdamu, bobry i beczki (z mąką) symbolizują towary, którymi handlowano na początku historii Nowego Jorku. Trzymaczami herbu są Indianin i biały kolonista, co ma symbolizować jedność mieszkańców bez względu na kolor skóry. Klejnotem herbowym jest orzeł amerykański. Data umieszczona w podstawie herbu, 1625, jest datą założenia miasta.

</doc>
<doc id="1121909" url="https://pl.wikipedia.org/wiki?curid=1121909" title="Herb Nowego Jorku">
Herb Nowego Jorku



</doc>
<doc id="1121921" url="https://pl.wikipedia.org/wiki?curid=1121921" title="Herb Złocieńca">
Herb Złocieńca

Herb Złocieńca – jeden z symboli miasta Złocieniec i gminy Złocieniec w postaci herbu.
Wygląd i symbolika.
Herb przedstawia na błękitnej tarczy zamek srebrny (biały) z dwiema wieżami bramnymi o czerwonych dachach, zwieńczonymi złotymi (żółtymi) kulami oraz blankowanym murem z bramą otwartą, w której prześwicie na tle czarnym złoty (żółty) krzyż ukośny. Na blankach muru umieszczony jest sokół złoty (żółty).
Sokół nawiązuje do niemieckiej nazwy miasta "Falkenburg" (pol. „sokoli gród”).
Historia.
Wizerunek herbowy występuje w pieczęciach miejskich już od XIV w. Herb Złocieńca poddano poprawkom, zgodnie z sugestią Komisji Heraldycznej, umieszczono go na tarczy hiszpańskiej.

</doc>
<doc id="1121923" url="https://pl.wikipedia.org/wiki?curid=1121923" title="Flaga Złocieńca">
Flaga Złocieńca



</doc>
<doc id="1121924" url="https://pl.wikipedia.org/wiki?curid=1121924" title="Herb gminy Złocieniec">
Herb gminy Złocieniec



</doc>
<doc id="1121925" url="https://pl.wikipedia.org/wiki?curid=1121925" title="Flaga gminy Złocieniec">
Flaga gminy Złocieniec



</doc>
<doc id="1121928" url="https://pl.wikipedia.org/wiki?curid=1121928" title="Półprzewodnik">
Półprzewodnik



</doc>
<doc id="1121930" url="https://pl.wikipedia.org/wiki?curid=1121930" title="Herb Dziwnowa">
Herb Dziwnowa

Herb Dziwnowa – jeden z symboli miasta Dziwnów i gminy Dziwnów w postaci herbu.
Wygląd i symbolika.
Herb przedsawia na tarczy dzielonej w pas, w górnym polu błękitnym mewę białą w locie, a w polu dolnym żółtym błękitnego mikołajka nadmorskiego z zaznaczonym kwiatostanem. Stosunek wysokości do szerokości wynosi 7:6, krawędź i podział tarczy zaznaczone wyraźną cienką czarną linią.
Historia.
Po nadaniu miastu praw miejskich w styczniu 2004 roku przyjęto także herb uchwałą rady miejskiej nr XVII/195/2004 z 22 czerwca 2004 roku.

</doc>
<doc id="1121931" url="https://pl.wikipedia.org/wiki?curid=1121931" title="Flaga Dziwnowa">
Flaga Dziwnowa



</doc>
<doc id="1121932" url="https://pl.wikipedia.org/wiki?curid=1121932" title="Herb Tuczna">
Herb Tuczna

Herb Tuczna – jeden z symboli miasta Tuczno i gminy Tuczno w postaci herbu.
Wygląd i symbolika.
Herb przedstawia na srebrnej tarczy błękitną tarczę sercową (nieco przechylona z prawa w skos) z dwoma ukośnymi (także z prawa w skos) równoległymi pasami w biało-czerwoną szachownicę. Na lewym górnym rogu tarczy sercowej opiera się stalowy hełm rycerski (skierowany w prawo) z zielonym pawim pióropuszem, pomiędzy dwoma czerwonymi kołami wozowymi.
Herb nawiązuje do godła rodziny Wedlów (założycieli miasta).
Historia.
Wizerunek herbowy używany był na pieczęciach miejskich od XIV do XVIII wieku.

</doc>
<doc id="1121933" url="https://pl.wikipedia.org/wiki?curid=1121933" title="Triazyna">
Triazyna



</doc>
<doc id="1121935" url="https://pl.wikipedia.org/wiki?curid=1121935" title="Herb gminy Tuczno">
Herb gminy Tuczno



</doc>
<doc id="1121936" url="https://pl.wikipedia.org/wiki?curid=1121936" title="Aleksander Lasoń">
Aleksander Lasoń

Aleksander Lasoń (ur. 10 listopada 1951 w Siemianowicach Śląskich) − polski kompozytor, pianista, dyrygent i pedagog.
Życiorys.
Ukończył z wyróżnieniem studia kompozytorskie w Państwowej Wyższej Szkole Muzycznej w Katowicach w klasie Józefa Świdra. Studia uzupełniał na kursach, m.in. w Burgasie u Tona de Leeuwa, Marina Goleminowa i Andreia Eshpaia, w latach 1984 i 1988 brał udział w Międzynarodowych Wakacyjnych Kursach Nowej Muzyki w Darmstadt.
Początkowo działał jako pianista-improwizator (w 1972 roku został laureatem IV Konkursu Improwizacji Fortepianowej w Gdańsku), po czym poświęcił się przede wszystkim komponowaniu, a także dyrygenturze. Za swoją twórczość otrzymał szereg znaczących nagród, do najważniejszych należą, m.in.: Nagroda im. Beethovena Miasta Bonn za "II Symfonię "Koncertującą"" na fortepian i orkiestrę (1980), trzykrotnie uzyskał wysokie lokaty na Międzynarodowej Trybunie Kompozytorów UNESCO w Paryżu – za "I Symfonię" (najwyższa punktacja i I lokata w 1980), za "II Kwartet smyczkowy" oraz "Concerto festivo" na skrzypce i orkiestrę (wyróżnienie w 1988 i w 1997), dwukrotnie nagrodę-stypendium Witolda Lutosławskiego (1987 i 1989), laureat Nagrody Artystycznej Młodych im. Stanisława Wyspiańskiego (1986), Nagrodę–stypendium "Exclusiv" wydawnictwa muzycznego "TONOS Music Publishers" w Darmstadt (1988/1989), Nagrodę Związku Kompozytorów Polskich za wybitne osiągnięcia kompozytorskie oraz działalność wykonawczą w dziedzinie nowej muzyki (2002), dwukrotnie Nominację do Nagrody Mediów Publicznych OPUS za "VII Kwartet smyczkowy" (2008) i "Called Back" (2009), i wiele innych nagród.
Obok pracy twórczej od 1975 roku prowadził również działalność pedagogiczną. W styczniu 2000 roku otrzymał tytuł profesora sztuk muzycznych, wykładał na Wydziale Artystycznym Uniwersytetu Śląskiego w Cieszynie i w Akademii Muzycznej w Katowicach. Od 1996 był dyrygentem Orkiestry Muzyki Nowej, założonej z jego inicjatywy przy Akademii Muzycznej w Katowicach, której celem jest popularyzacja muzyki najnowszej i klasyki XX w.
W latach 1986-89 był wiceprezesem Polskiego Towarzystwa Muzyki Współczesnej w Warszawie (polskiej sekcji ISCM), a w latach 1990-93 – prezesem Oddziału Związku Kompozytorów Polskich w Katowicach. Jego utwory opublikowane są w Polskim Wydawnictwie Muzycznym w Krakowie, Wydawnictwie Muzycznym Euterpe w Krakowie oraz w wydawnictwie "TONOS Music Publishers" w Darmstadt.
Aleksander Lasoń tworzył wraz z Eugeniuszem Knapikiem i Andrzejem Krzanowskim grupę kompozytorów określaną ze względu na rok urodzenia jako „Pokolenie ’51”. Wszyscy trzej debiutowali na festiwalu „Młodzi Muzycy Młodemu Miastu” w Stalowej Woli, który odegrał ważną rolę w rozwoju polskiej muzyki II połowy lat siedemdziesiątych. Tutaj skrystalizowało się artystyczne oblicze nowej generacji twórczej. Jej głównymi przedstawicielami stali się Lasoń, Knapik i Krzanowski. Ich wspólnym przesłaniem był sprzeciw wobec awangardy lat pięćdziesiątych oraz sześćdziesiątych i twórcze nawiązanie do tradycji, lecz w nowy, indywidualny i oryginalny sposób. W latach 1975-80 w Stalowej Woli odbyło się jedenaście prawykonań utworów kompozytorów „Pokolenia ’51”, zwanego też „pokoleniem Stalowowolskim”. Aleksander Lasoń prezentował po raz pierwszy na festiwalu „Młodzi Muzycy Młodemu Miastu” następujące, swoje utwory: "Sonata na skrzypce solo" (1975), "„Muzyka u Szekspira“" na dowolny głos i taśmę magnetofonową (1975), "Koncert" na fortepian improwizujący i trzy taśmy magnetofonowe (1975), "Muzyka kameralna nr 2" na fortepian i instrumenty dęte blaszane (1976) i "Muzyka kameralna nr 3" na instrumenty dęte, perkusję i fortepian (1978).
Spośród „Pokolenia ’51” Lasoń był bodaj najmniej uwikłany w dyskusje ideowe. Komponowanie traktował zawsze przede wszystkim jako zadanie warsztatowe, muzykę zaś jako spontaniczną grę instrumentalnego żywiołu, co wiąże się zapewne z jego praktyką pianisty – improwizatora. Jego wczesne kompozycje cechuje witalność, bogata kolorystyka brzmienia i nastrój pełen optymizmu. Z upływem czasu muzyka Lasonia nabiera coraz większej głębi ekspresyjnej, brzmienie staje się ciemniejsze, dynamika potężnieje. Wciąż jednak preferuje muzykę czystą, absolutną.
Jak pisze Elżbieta Widłak w folderze PWM-u (wybrane fragmenty): „Droga jaką obrał kompozytor (i jego rówieśnicy) stanowiła, pod względem estetycznym i stylistycznym, kontrpropozycję w stosunku do założeń grupy poprzedników, zwanych nadal awangardą, mimo widocznych już odstępstw od przyjętych dogmatów. Zdecydowaną i wyraziście określoną już w pierwszych kompozycjach osobowość twórczą Lasonia cechowały: rozmach, żywiołowość i bogactwo materiału muzycznego, w którym dominującą rolę odgrywała harmonika, będąca zarazem elementem formotwórczym. Charakterystyczny typ ekspresji uzyskany za pomocą nieregularnej rytmiki, migotliwej, melizmatycznej melodyki i napięć harmonicznych, powstających w wyniku śmiałego łączenia eufonicznych współbrzmień, ulegał stopniowo coraz większej koncentracji wyrazowej. [...] Muzyka Lasonia zachowuje jednorodny charakter, a jej cechą jest raczej nadmiar, niż niedostatek inwencji twórczej – nadmiar, nad którym wszakże kompozytor doskonale panuje. To swoiste „embarras de richesse“, to nie tylko nie nużące, ale wręcz frapujące i niejednokrotnie przyjemne dla ucha muzyczne meandry, przez które kompozytor przeprowadza swych słuchaczy".

</doc>
<doc id="1121938" url="https://pl.wikipedia.org/wiki?curid=1121938" title="Herb Golczewa">
Herb Golczewa

Herb Golczewa – jeden z symboli miasta Golczewo i gminy Golczewo w postaci herbu.
Wygląd i symbolika.
Herb przedstawia na srebrnej tarczy wizerunek czerwonego gryfa pomorskiego w pełnej postaci, zwróconego w heraldycznie prawą stronę, trzymającego w wyciągniętej łapie mitrę biskupią koloru zielonego z ozdobnymi złotymi taśmami, zwieńczoną niewielkim złotym krzyżem. Poniżej łapy gryfa znajduje się czerwony równoramienny złoty krzyż.

</doc>
<doc id="1121939" url="https://pl.wikipedia.org/wiki?curid=1121939" title="Anna Jenke">
Anna Jenke

Anna Paulina Maria Jenke (ur. 3 kwietnia 1921 w Błażowej, zm. 15 lutego 1976 w Jarosławiu) – Służebnica Boża, polska harcerka, pedagog, pisarka, magister filologii, działaczka społeczna.
Życiorys.
Młodość i lata wojny.
Chrzest przyjęła 15 maja 1921 w kościele parafialnym w Błażowej. Tam w 1927 rozpoczynała edukację w szkole powszechnej. W wieku 7 lat zamieszkała z rodzicami w Jarosławiu. Tamże 7 czerwca 1930 przyjęła I komunię świętą, a 24 kwietnia 1934 sakrament bierzmowania. W tym mieście uczęszczała do czteroletniej szkoły im. Bł. Kingi, od 1932 do Prywatnego Gimnazjum Żeńskiego im. Juliusza Słowackiego, następnie od 1933 do Gimnazjum i od 1937 do dwuletniego Liceum Ogólnokształcącego Sióstr Niepokalanek, które ukończyła w 1939. W międzyczasie rozpoczęła działalność harcerską. Od 1 września 1939, czyli pierwszych dni II wojny światowej, Anna angażowała się w akcje: przygotowując z harcerkami zapasy żywnościowe, kompletując apteczki, pracując w Pogotowiu Ratunkowym, w szpitalu, wysyłając paczki jeńcom, organizując dla biednych i opuszczonych dzieci "kromkę chleba", działając w RGO (Rada Główna Opiekuńcza) na rzecz ludzi poszkodowanych i biednych. Urządzała zbiórki dla powstańców Warszawy, odwiedzała chorych i biednych w domach prywatnych. 15 listopada 1940 zatrudniona została w drukarni w charakterze praktykantki biurowej i zaangażowała się w działalność konspiracyjną – "trzymała rękę na pulsie życia miasta Jarosławia". Od stycznia 1942 do lipca 1944 brała udział w tajnym nauczaniu, w charakterze nauczycielki Gimnazjum i Liceum Ogólnokształcącego w Jarosławiu, wraz z ks. Stanisławem Szpetnarem, który był jej spowiednikiem.
Działalność po wojnie.
Po wojnie, nadal była w konspiracji i pomagała rannym. Przywożono ich do Jarosławia, np. po bitwie w Kuryłówce. W tych dniach działań partyzantów AK, (np. 20 maja 1945), porównuje w "Dzienniczku", siebie do pracujących w szpitalu, w czasie Powstania Warszawskiego, "którzy też dokonywali" cudów. Potem dodaje: "Jakże jestem mała". I dziękuję Bogu za spowiednika (ks. Stanisława Szpetnara).
W latach 1945-1950 studiowała na Wydziale Nauk Humanistycznych Uniwersytetu Jagiellońskiego, uzyskując tytuł magistra z filologii polskiej (temat jej pracy: "Dziecko ulicy w polskiej literaturze 20-lecia międzywojennego"). Po studiach pracowała jako polonistka i wychowawczyni w szkołach średnich w Jarosławiu. 31 sierpnia 1956 została zwolniona z pracy w Liceum dla Wychowawczyń Przedszkoli w Jarosławiu i została przyjęta na stanowisko kierownika w Bibliotece Miejskiej w Jarosławiu. W okresie od 11 października 1956 do 31 sierpnia 1958 zatrudniona była w Bibliotece Miejskiej. 16 kwietnia 1957 Komisja Rehabilitacyjna w Rzeszowie dała pozytywną odpowiedź na jej prośby, by mogła powrócić do pracy w szkolnictwie. 1 września 1958 zatrudniona została w charakterze nauczycielki w Państwowym Liceum Sztuk Plastycznych w Jarosławiu. W 1959 powierzono jej obowiązki dyrektora szkoły Liceum Sztuk Plastycznych i to początkowo z czasowym ograniczeniem. Złożyła rezygnację z tej funkcji w 1962 z powodu choroby.
6 października 1972 uchwałą Rady Państwa została odznaczona Złotym Krzyżem Zasługi. 14 października 1972 decyzją Kuratorium Okręgu Szkolnego w Rzeszowie otrzymała tytuł profesora szkoły średniej.
Anna Jenke zmarła w Jarosławiu 15 lutego 1976 na chorobę nowotworową (czerniak skóry). Jej pogrzeb 18 lutego 1976 stał się wielką manifestacją. Została pochowana w grobowcu rodzinnym na Starym Cmentarzu w Jarosławiu. Miała brata.

</doc>
<doc id="1121941" url="https://pl.wikipedia.org/wiki?curid=1121941" title="Herb Morynia">
Herb Morynia

Herb Morynia – jeden z symboli miasta Moryń i gminy Moryń (gmina) w postaci herbu.
Wygląd i symbolika.
Herb przedstawia na białej tarczy czerwony zamek z dwiema wieżami bramnymi ze srebrnymi dachami, zwieńczonymi kulami z proporcami (flagami) koloru srebrnego. Wieże są blankowane i posiadają po jednym oknie z białym prześwitem. W otwartej bramie zamku o białym prześwicie umieszczono pół czerwonego orła z prawej strony oraz całą niebieską rybę z lewej strony bramy, skierowaną głową do góry i płetwą grzbietową w lewą stronę tarczy herbowej. Pomiędzy wieżami zamkowymi i ponad bramą znajduje się czerwony orzeł brandenburski z głową skierowaną podobnie jak dolny orzeł w prawo.
Historia.
Od XIV wieku do roku 1639 miasto pieczętowało się wizerunkiem samego orła brandenburskiego. Po roku 1639 herb przedstawiał półorła i rybę. Według innych źródeł, ryba w godle pojawiła się już w 1530 roku lecz była to murena i nie jest jasne, skąd wzięła się zagadkowa nazwa ryby (niem. Moräne), będącej symbolem Morynia. Dopiero od XVII wieku znany jest herb przedstawiający czerwony zamek z dwoma wieżami i bramą, orłem między wieżami oraz w prawym skrzydle bramy połowę czerwonego orła, w lewym niebieską rybę (sieja).

</doc>
<doc id="1121942" url="https://pl.wikipedia.org/wiki?curid=1121942" title="Herb gminy Moryń">
Herb gminy Moryń



</doc>
<doc id="1121943" url="https://pl.wikipedia.org/wiki?curid=1121943" title="Operacja wileńska">
Operacja wileńska



</doc>
<doc id="1121944" url="https://pl.wikipedia.org/wiki?curid=1121944" title="Galileo (program telewizyjny)">
Galileo (program telewizyjny)

Galileo – polski program popularnonaukowy prowadzony przez Pawła Orleańskiego i emitowany od 1 kwietnia 2007 roku na antenie TV4, oparty na niemieckim formacie o tej samej nazwie, którego oryginał jest emitowany na antenie ProSieben od 30 listopada 1998.
Każdy odcinek programu (premiera + powtórka) osiągał w 2009 roku oglądalność na poziomie miliona osób, plasującą go w czołówce programów nadawanych na antenie TV4. Program jest premierowo emitowany od września do połowy grudnia (sezon jesienny) i od marca do połowy czerwca (sezon wiosenny). W pozostałym okresie emitowane są powtórki.
Charakterystyka programu.
W programie prezentowane są kulisy produkcji codziennych i niecodziennych przedmiotów, odkrywane tajemnice wynalazków, wyjaśniane przeróżne zjawiska, a także ciekawostki ze świata.
Galileo Extra.
Od 5 września 2010 emitowano także program Galileo Extra, w którym dokonywano bardziej wnikliwych analiz różnych zjawisk. Emitowany był najpierw w niedzielę o 20.00 (bezpośrednio po „Galileo”), później we wtorek o 20.00. Program prowadził duet znany m.in. z audycji „Nie do zobaczenia” w Radiu Zet – Agnieszka Kołodziejska i Paweł Truszczyński.
Galileo – jak to możliwe.
Galileo – jak to możliwe to kolejna odsłona programu (zakupiona i całkowicie przetłumaczona z wersji niemieckiej, tj. bez montażu z polskimi prowadzącymi itp.), która była emitowana w TV4 od 6 marca 2012 w piątki o godz. 18.00. W programie sprawdzano, jak mogło dojść do niektórych drastycznych zdarzeń, takich jak wypadki i katastrofy.
Galileo z domu.
Program nadawany od 12 maja 2020 na antenie TV4, trwający od kilku do maksymalnie 15 minut. Emisja była nieregularna (kilka razy dziennie w różnych pasmach, po filmach). Prowadzącym był Paweł Orleański, który prezentował krótkie materiały filmowe związane z pandemią COVID-19. Cykl tworzony był z domu prowadzącego. Program ten nadawano także w TV6, również nieregularnie. Ostatnia emisja miała miejsce 25 lipca 2020 w TV4, zaś 13 sierpnia 2020 w TV6. Nadano łącznie 20 odcinków serii.

</doc>
<doc id="1121948" url="https://pl.wikipedia.org/wiki?curid=1121948" title="Plymouth (Karolina Północna)">
Plymouth (Karolina Północna)

Plymouth – miasto we wschodniej części Stanów Zjednoczonych, w stanie Karolina Północna. Ma 4107 mieszkańców (dane z 2000). Jest siedzibą hrabstwa Washington.
Założone w 1787. Podczas wojny secesyjnej miasto miało silny związek z działaniami jednego z najsłynniejszych okrętów wojny, konfederackiego okrętu pancernego CSS Albemarle.

</doc>
<doc id="1121951" url="https://pl.wikipedia.org/wiki?curid=1121951" title="Przeczyszczenie">
Przeczyszczenie



</doc>
<doc id="1121952" url="https://pl.wikipedia.org/wiki?curid=1121952" title="Jaime Gama">
Jaime Gama

Jaime José de Matos da Gama (ur. 8 czerwca 1947 w Fajã de Baixo) – portugalski polityk, minister spraw zagranicznych w rządach socjalistów (1983–1985, 1995–2002), w latach 2005–2011 przewodniczący Zgromadzenia Republiki X i XI kadencji i członek Rady Państwa.
Życiorys.
Ukończył studia na wydziale filozofii Uniwersytetu Lizbońskiego. Pracował jako nauczyciel w szkole średniej, a także nauczyciel akademicki, zajmował się również dziennikarstwem. Zaangażował się w ruch opozycyjny wobec reżimu Nowego Państwa, był dwukrotnie aresztowany za prowadzoną działalność przez funkcjonariuszy tajnej policji politycznej PIDE i DGS. W wyborach z 1969 kandydował z ramienia ugrupowania CEUD, jednak wszystkie mandaty w parlamencie obsadziła Unia Narodowa. W ostatnich latach reżimu był dziennikarzem opozycyjnej gazety „República”. W 1973 w Bad Münstereifel znalazł się wśród założycieli emigracyjnej Partii Socjalistycznej.
W 1975 objął mandat deputowanego do konstytuanty. W 1976 został posłem do Zgromadzenia Republiki I kadencji z okręgu Azory. Z powodzeniem ubiegał się o reelekcję w każdych kolejnych wyborach do 2009 włącznie, od 1983 wybierany w okręgu Lizbona. Przewodniczył komisji ds. regionów autonomicznych (1975–1976), komisji spraw zagranicznych (1976–1978), komisji obrony narodowej (1985–1991) oraz komisji spraw europejskich i zagranicznych (2002–2005).
W 1978 sprawował urząd ministra spraw wewnętrznych. Od 1983 do 1985 po raz pierwszy pełnił funkcję ministra spraw zagranicznych. Ponownie objął to ministerstwo w 1995 w gabinecie Antónia Guterresa, kierując nim do 2002. W 1999 był również przez krótki okres ministrem obrony narodowej, zaś w latach 1999–2002 pełnił funkcję ministra stanu. Od 1 stycznia do 6 kwietnia 2002 sprawował funkcję przewodniczącego OBWE.
W latach 2005 i 2009 był wybierany na przewodniczącego Zgromadzenia Republiki X i XI kadencji, stanowisko to zajmował do 2011. Zasiadał z urzędu w Radzie Państwa. Po zakończeniu kadencji wycofał się z działalności politycznej.
Dołączył następnie do kompanii Albright Stonebridge Group założonej przez Madeleine Albright. W 2014 został przewodniczącym rady dyrektorów banku Novo Banco dos Açores.
Jest autorem książki "Política Externa Portuguesa (1983–1985, 1995–1999, 1999–2002)".

</doc>
<doc id="1121953" url="https://pl.wikipedia.org/wiki?curid=1121953" title="Al-Hurr Ibn Abd ar-Rahman as-Sakafi">
Al-Hurr Ibn Abd ar-Rahman as-Sakafi

Al-Hurr ibn Abd ar-Rahman as-Sakafi, arab. الحر بن عبد الرحمن الثقفي - trzeci arabski namiestnik Al-Andalus, sprawujący swój urząd od roku 716 do marca/kwietnia 719 roku.
Był on bratankiem zdobywcy Al-Andalus Musy ibn Nusajra. Został mianowany zarządcą prowincji przez namiestnika Kairuanu Muhammada ibn Jazida. Na Półwysep Iberyjski przybył wraz z czterystoma szlachetnie urodzonymi Arabami z Ifrikijji, wśród których byli pierwsi arabscy arystokraci przybyli do Al-Andalus. Jedną z pierwszych decyzji Al-Hurra było przeniesienie stolicy prowincji z Sewilli do bardziej centralnie położonej Kordoby. Będąc z urodzenia Kajsytą Al-Hurr popierał to stronnictwo plemienne kosztem Jemenitów oraz prowadził twardą politykę wobec podbitej elity rzymsko-wizygockiej. Przybyli wraz z nim z Kairuanu ulemowie rozpoczęli realizowanie zadania bezlitosnej redystrybucji skonfiskowanej pokonanym ziemi i własności. To być może za namiestnictwa Al-Hurra miała miejsce bitwa pod Covadongą, którą tradycyjnie uważa się za początek rekonkwisty, chociaż jej data pozostaje niejasna. Al-Hurr został pozbawiony namiestnictwa przez kalifa Umara ibn Abd al-Aziza (717 - 720), który mianował jego następcą As-Samha ibn Malika.

</doc>
<doc id="1121955" url="https://pl.wikipedia.org/wiki?curid=1121955" title="Jaime José Matos da Gama">
Jaime José Matos da Gama



</doc>
<doc id="1121956" url="https://pl.wikipedia.org/wiki?curid=1121956" title="Fajã de Baixo">
Fajã de Baixo

Fajã de Baixo - nadmorskie miasto na Azorach, siedziba sołectwa w obrębie gminy Ponta Delgada. Według danych szacunkowych na rok 2008 liczy 5316 mieszkańców. 8 czerwca 1947 roku urodził się tam Jaime Gama, portugalski polityk.

</doc>
<doc id="1121962" url="https://pl.wikipedia.org/wiki?curid=1121962" title="Dobrynka (przystanek kolejowy)">
Dobrynka (przystanek kolejowy)

Dobrynka – przystanek kolejowy w Dobrynce, w województwie lubelskim, w Polsce. 
W roku 2017 przystanek obsługiwał 20–49 pasażerów na dobę.

</doc>
<doc id="1121964" url="https://pl.wikipedia.org/wiki?curid=1121964" title="Leon Feiner">
Leon Feiner

Leon Feiner, ps. "Mikołaj" (jid. לעאן פיינער; ur. 1885 w Krakowie, zm. 22 lutego 1945 w Lublinie) – adwokat, działacz Bundu, od sierpnia 1944 do stycznia 1945 prezes Rady Pomocy Żydom „Żegota”, tłumacz.
Życiorys.
Pochodził z zamożnej zasymilowanej rodziny żydowskiej. Ukończył studia na Wydziale Prawa Uniwersytetu Jagiellońskiego (doktorat 1910). Przed wybuchem II wojny światowej prowadził kancelarię adwokacką w Krakowie i przewodniczył tamtejszym strukturom Bundu. Był obrońcą w procesach politycznych, działał w Zrzeszeniu Prawników Socjalistów. W 1939 zesłany na sześć tygodni do obozu w Berezie Kartuskiej. Po agresji III Rzeszy i ZSRR na Polskę w końcu września znalazł się na terenie okupacji sowieckiej. Aresztowany przez NKWD podczas próby przekroczenia granicy z Litwą, osadzony w więzieniu w Lidzie. Po ataku III Rzeszy na ZSRR w czerwcu 1941 udało mu się zbiec z więzienia w czasie wycofywania się Sowietów z miasta. Przyjechał do Warszawy, gdzie zamieszkał poza gettem, po stronie "aryjskiej". Został wybrany do centralnych władz Bundu. Reprezentował Bund i ŻOB po aryjskiej stronie, gdzie używał nazwiska "Mikołaj Lasocki". Ukrywał się m.in. u Aleksandra Zelwerowicza. W sierpniu 1942 nawiązał kontakt z Henrykiem Wolińskim – szefem Referatu Żydowskiego w Biurze Informacji i Propagandy Komendy Głównej Armii Krajowej z prośbą o wysłanie do Szmula Zygelbojma – przedstawiciela Bundu w Radzie Narodowej RP w Londynie depeszy informującej o sytuacji polskich Żydów. Została ona nadana 2 października 1942. Od tego czasu przekazywał raporty o sytuacji getta warszawskiego podpisane pseudonimem „Berezowski”, które trafiały do Rządu RP na uchodźstwie. W październiku 1942 spotkał się również z wyjeżdżającym do Londynu kurierem Janem Karskim, którego wraz z Menachemem Kirszenbaumem wprowadził na teren getta warszawskiego. Apelował wówczas do Karskiego:
"Chcielibyśmy, aby pan powiedział rządowi polskiemu i rządom Sprzymierzonym oraz wielkim przywódcom alianckim, że jesteśmy bezsilni w obliczu zbrodni niemieckich. Nie możemy bronić się sami, a nikt inny w Polsce nie może nas obronić. Władze polski podziemnej mogą uratować część spośród nas, ale nie mogą uratować masy. Niemcy nie próbują zrobić z nas niewolników, jak to robią z innymi narodami; my jesteśmy systematycznie mordowani. Cały nasz naród będzie zniszczony. Nieliczni mogą być prawdopodobnie uratowani, ale los trzech milionów Żydów jest przesądzony. Temu nie zapobiegnie żadna siła w Polsce, ani polskie ani żydowskie podziemie. Odpowiedzialność za to złóż pan na barki Sprzymierzonych. Nie dopuść pan do tego, by ktoś z przywódców zjednoczonych narodów mógł powiedzieć, iż nie wiedział, iż pomoc może być udzielana tylko z zewnątrz (…) Powiedz pan przywódcom żydowskim, że nie jest czas na uprawianie polityki czy taktyki. Powiedz im, że ziemię trzeba wstrząsnąć od posad, że świat trzeba obudzić. Może wtedy się przebudzi, zrozumie i przejrzy".
Od stycznia 1943 wiceprezes Żegoty, od sierpnia 1944 do stycznia 1945 jej prezes. Po wybuchu powstania w getcie pozostawał w stałym kontakcie ze Szmulem Zygielbojmem.
Władysław Bartoszewski:
"Doskonałe kontakty z Komendą Główną AK, Delegaturą, PPS-WRN, a także z lewicą socjalistyczną miał dr Leon Feiner, autor jednego z najnowocześniejszych raportów żydowskiego podziemia do rządu w Londynie. Przed wojną był znanym, dobrze prosperującym adwokatem w Krakowie. Osadzono go w Berezie, na podstawie fałszywych oskarżeń o komunizm, być może dlatego jednym z jego okupacyjnych pseudonimów było »Berezowski«. Niewątpliwie lewicowiec. Na pewno nie był komunistą. Człowiek o dużym doświadczeniu społecznym, wielkiej inteligencji i poczuciu humoru. Wyglądał jak starszy szlagon, siwa czupryna, siwe wąsy, prowincjonalny szlachcic, który przybył do miasta, jak ze sztuk Michała Bałuckiego czy Józefa Blizińskiego".
Zmarł na chorobę nowotworową. Pochowany w alei głównej cmentarza żydowskiego przy ulicy Okopowej w Warszawie (kwatera 12).

</doc>
<doc id="1121965" url="https://pl.wikipedia.org/wiki?curid=1121965" title="Port lotniczy Lipsk/Halle">
Port lotniczy Lipsk/Halle

Port lotniczy Lipsk/Halle () – międzynarodowy port lotniczy położony 15 km na północny zachód od Lipska i 23 km na południowy wschód od Halle w miejscowości Schkeuditz. Jest największym portem lotniczym w Saksonii. W roku 2008, po dwóch latach budowy, otwarto tu centrum przeładunkowe DHL – przeładunek towarów wzrósł przez to ponad trzykrotnie. Ze względu na zakaz lotów nocnych oraz postępującą konsolidację w branży lotniczej i turystycznej spadła natomiast liczba pasażerów – w 2008 było ich 2,4 mln, niemal o dziesięć procent mniej niż rok wcześniej.
Inne.
Na terenie portu znajduje się stacja kolejowa Flughafen Leipzig/Halle.

</doc>
<doc id="1121967" url="https://pl.wikipedia.org/wiki?curid=1121967" title="Karate Musiq">
Karate Musiq

Karate Musiq – polska grupa muzyczna działająca w połowie lat 90., grająca według samych muzyków „hard core funk”. 
Historia.
Twórcami zespołu i autorami większości kompozycji byli basista Wojciech Pilichowski oraz gitarzysta i wokalista Robert Leszczyński. Najbardziej znanym utworem zespołu stał się "(Bój się go bo on jest) inny", z tekstem Leszczyńskiego na temat ksenofobii i nietolerancji; utwór został wydany na kilku kompilacjach. Leszczyński, wówczas dziennikarz Gazety Wyborczej napisał również "Piosenkę o miłości nr 7691b", w której oskarżał pismo o zdradę swoich ideałów: "Ciągle więc żyjemy razem, ona zdradza mnie co dnia. Na nazwisko ma Wyborcza, na imię Gazeta!"
W roku 2006 Leszczyński wspominał: "To była muzyka związana ze swoimi czasami, hardcore’owo-punkowa, w połowie drogi między Panterą a Red Hot Chili Peppers. Ta muzyka miała rację wtedy, a teraz? Nie sądzę."
Skład.
Po rozpadzie zespołu Leszczyński skupił się na dziennikarstwie, Pilichowski kontynuuje solową karierę, podobnie Piekarek, który grał również na płytach Kasi Kowalskiej, zaś Klawe grał w zespole Moskwa.

</doc>
<doc id="1121968" url="https://pl.wikipedia.org/wiki?curid=1121968" title="Eugeniusz Markowski (dyplomata)">
Eugeniusz Markowski (dyplomata)

Eugeniusz Markowski (ur. 8 listopada 1912 w Warszawie, zm. 24 lutego 2007 tamże) – polski malarz, scenograf, pedagog oraz dyplomata. 
Życiorys.
Urodził się 8 listopada 1912 r. w Warszawie, w rodzinie Józefa i Natalii z Kowalewskich. Ukończył gimnazjum w Radzyniu. Uczęszczał na ASP w Warszawie i w 1938 r. uzyskał dyplom w pracowni prof. Tadeusza Pruszkowskiego. Studiował także we Francji i Włoszech. Leitmotivem w jego pracach są ludzie oraz zwierzęta przedstawiane w skarykaturalizowany i zbrutalizowny sposób, a sam artysta od początku swojej twórczości stosował figurację. Od 1938 r. wystawiał w Instytucie Propagandy Sztuki. 
Od 1940 r. przebywał we Włoszech, gdzie w 1944 r. związał się z Włoską Partią Komunistyczną. W sierpniu 1944 r. został delegatem Polpress we Włoszech i podjął starania na rzecz utworzenia ambasady PKWN w Rzymie. W sierpniu 1945 r. akredytowany jako chargé d'affaires Tymczasowego Rządu Jedności Narodowej przystąpił do organizacji ambasady polskich komunistów w Rzymie. Z chwilą przybycia do Rzymu ambasadora Stanisława Kota jego misja zakończyła się i podjął pracę jako korespondent Polskiej Agencji Prasowej, w latach 1948–1949 I Sekretarz Ambasady RP w Rzymie, następnie w latach 1949–1955 radca/chargé d'affaires Poselstwa RP w Kanadzie. Kiedy objął placówkę dyplomatyczną w Ottawie, starał się o sprowadzenie do Polski wawelskich arrasów, znajdujących się wtedy w Quebec. Jego starania zostały zakończone sukcesem. 
W latach 1956–1970 zajmował stanowisko dyrektora w Departamencie Współpracy z Zagranicą. Od roku 1970 był profesorem malarstwa na Akademiach Sztuk Pięknych w Warszawie i Poznaniu. 
Żonaty z córką pisarza Jarosława Iwaszkiewicza Teresą (dziennikarką i redaktorką), z którą miał córkę Magdę. 
Zmarł 24 lutego 2007 r. w Warszawie. Pochowany na cmentarzu Powązkowskim (kwatera 239-4-30). 

</doc>
<doc id="1121969" url="https://pl.wikipedia.org/wiki?curid=1121969" title="Liège-Bastogne-Liège 2004">
Liège-Bastogne-Liège 2004

90. edycja klasyku Liège-Bastogne-Liège odbyła się 25 kwietnia na trasie długości 258,5 kilometra. Wyścig wygrał Włoch, Davide Rebellin.

</doc>
<doc id="1121970" url="https://pl.wikipedia.org/wiki?curid=1121970" title="Frontier Airlines">
Frontier Airlines

Frontier Airlines – amerykańska tania linia lotnicza z siedzibą w Denver, w stanie Kolorado. Obsługuje połączenia krajowe, do Meksyku oraz do Kanady. Głównym hubem jest Port lotniczy Denver.
Flota.
Frontier Airlines operuje flotą maszyn Airbus, których średni wiek wynosi 4,3 roku.

</doc>
<doc id="1121973" url="https://pl.wikipedia.org/wiki?curid=1121973" title="Krzysztof Dunin-Wąsowicz">
Krzysztof Dunin-Wąsowicz

Krzysztof Dunin-Wąsowicz (ur. 22 stycznia 1923 w Warszawie, zm. 9 maja 2013 tamże) – polski historyk, varsavianista, profesor zwyczajny historii w Instytucie Historii PAN. Sprawiedliwy wśród Narodów Świata.
Życiorys.
Ukończył Gimnazjum i Liceum im. Księcia Józefa Poniatowskiego na Żoliborzu (dziś mieszczące się w Śródmieściu przy ul. Nowolipie 8). Maturę uzyskał jako uczestnik tajnego nauczania. Studiował historię na tajnych kompletach Uniwersytetu Warszawskiego (ukończył je w 1946).
W czasie II wojny światowej żołnierz Armii Krajowej (podchorąży pułku „Baszta” kompania K4). Był członkiem organizacji młodzieży socjalistycznej „Płomienie” i członkiem redakcji pisma „Płomienie” (1941–1944). Współpracownik Rady Pomocy Żydom „Żegota”. Aresztowany 13 kwietnia 1944, po pobycie w alei Szucha i na Pawiaku został wywieziony do obozu koncentracyjnego Stutthof, z którego uciekł podczas ewakuacji w lutym 1945.
Po 1945 działacz Związku Niezależnej Młodzieży Socjalistycznej (m.in. wiceprzewodniczący Komitetu Wykonawczego 1945–1948) i PPS. Uczestnik Klubu Krzywego Koła. W latach 1945–1950 był asystentem na Uniwersytecie Warszawskim, gdzie w 1949 obronił doktorat, oraz równolegle (1946–1949) pracownikiem naukowym Instytutu Pamięci Narodowej przy Prezydium Rady Ministrów. W latach 1950–1954 kustosz w Muzeum Historycznym m.st. Warszawy. Od 1955 samodzielny pracownik naukowy w Instytucie Historii Polskiej Akademii Nauk. Od 1978 był członkiem Rady Naukowej Instytutu. Od 1964 posiadał stopień naukowy profesora nadzwyczajnego, a od 1984 profesora zwyczajnego. Członek redakcji kwartalnika „Dzieje Najnowsze” (od 1969), członek Komitetu Redakcyjnego "Polskiego Słownika Biograficznego" (od 1972), członek Komitetu Redakcyjnego Encyklopedii Pamięci Narodowej (od 1986), członek prezydium Komisji Historycznej ZBoWiD (1967–1990) oraz Rady Naczelnej ZBoWiD (1985–1990). Był także członkiem Rady Naukowej Żydowskiego Instytutu Historycznego w Warszawie (od 1978). Od 1967 wchodził w skład Głównej Komisji Badania Zbrodni Hitlerowskich w Polsce. W latach 1988–1990 członek Rady Ochrony Pamięci Walk i Męczeństwa. Autor haseł w "Słowniku biograficznym działaczy polskiego ruchu robotniczego".
Po 1989 aktywny działacz Polskiej Partii Socjalistycznej, m.in. w 1995 sekretarz ds. międzynarodowych CKW PPS. W 1999 raniony przez działaczy Ligi Republikańskiej w trakcie lewicowego pochodu 1 maja. Pełnił funkcję przewodniczącego Komisji Historycznej PPS oraz wiceprezesa Towarzystwa Naukowego im. Adama Próchnika. 
Wraz z matką Janiną Dunin-Wąsowiczową został odznaczony medalem Sprawiedliwego wśród Narodów Świata. Odznaczony w październiku 2007 przez prezydenta RP Lecha Kaczyńskiego Krzyżem Komandorskim z Gwiazdą Orderu Odrodzenia Polski za bohaterską postawę i niezwykłą odwagę wykazaną w ratowaniu życia Żydom podczas II wojny światowej.
Autor 22 książek i 420 prac naukowych (artykuły, recenzje, biogramy) z dziedziny historii Polski i historii powszechnej II połowy XIX i XX wieku. 
Został pochowany na Cmentarzu Wojskowym na Powązkach (kwatera C15-1 dod.-9).
Rodzina.
Syn Władysława, ojciec Stefana Dunin-Wąsowicza i Pawła Dunin-Wąsowicza.

</doc>
<doc id="1121974" url="https://pl.wikipedia.org/wiki?curid=1121974" title="Czesław Bieżanko">
Czesław Bieżanko

Czesław Marian Bieżanko (ur. 22 listopada 1895 r. w Kielcach, zm. w 1986 w Pelotas) – polski entomolog, specjalista w dziedzinie południowoamerykańskich motyli.
Życiorys.
W latach 1915–20 kształcił się na UW (Warszawa) i UJ (Kraków), w latach 1920–23 na Uniwersytecie Poznańskim.
W 1930 roku przeniósł się do Brazylii. Docent (1933) na Uniwersytecie Prańskim w Kurytybie (Brazylia), profesor (1936) Wyższej Szkoły Rolniczej w Pelotas (Brazylia). Od 1946 r. był profesorem chemii i fizyki Wyższej Szkoły Agronomicznej w Pelotas. Ustanowił główną klasyfikację motyli. Dwie rodziny motyli i jedenaście gatunków zostało nazwanych jego imieniem. Jest autorem opracowań naukowych z zakresu entomologii.
Członek Honorowy Polskiego Związku Entomologów (PZE), Członek Południowo-Brazylijskiej Akademii Nauk, Nowojorskiej Akademii Nauk.
W 1963 został udekorowany przez brazylijski rząd Orderem Krzyża Południa za zainicjowanie i wprowadzenie upraw soi w stanie Rio Grande do Sul. W trzy lata później otrzymał Krzyż Oficerski Orderu Odrodzenia Polski.
Doctor Honoris Causa Uniwersytetów w Montevideo i Pelotas. W 1974 został uhonorowany tytułem Doktora Honoris Causa Akademii Rolniczej w Lublinie.
Syn Romana Eugeniusza Bieżanko (1848–1917) i Zofii z Borzęckich. Jego ojciec uczestniczył w walkach powstańczych 1863, był ranny pod Małogoszczem.

</doc>
<doc id="1121975" url="https://pl.wikipedia.org/wiki?curid=1121975" title="182 Grochowski Pułk Piechoty">
182 Grochowski Pułk Piechoty

182 Grochowski Pułk Piechoty (ros. "182-й пехотный Гроховский полк") – rezerwowy pułk piechoty Imperium Rosyjskiego, sformowany 27 marca 1811 za panowania Aleksandra I Romanowa.
Święto pułkowe: 1 października. Dyslokacja w 1914: Rybińsk ("Рыбинск").

</doc>
<doc id="1121976" url="https://pl.wikipedia.org/wiki?curid=1121976" title="182 Grochowski Pułk">
182 Grochowski Pułk



</doc>
<doc id="1121978" url="https://pl.wikipedia.org/wiki?curid=1121978" title="Reakcja Fittiga">
Reakcja Fittiga



</doc>
<doc id="1121986" url="https://pl.wikipedia.org/wiki?curid=1121986" title="Ingeborg (księżna Danii)">
Ingeborg (księżna Danii)



</doc>
<doc id="1121993" url="https://pl.wikipedia.org/wiki?curid=1121993" title="Pawieł Kołobkow">
Pawieł Kołobkow

Paweł Anatoljewicz Kołobkow (ros. Павел Анатольевич Колобков; ur. 22 września 1969 w Moskwie) − rosyjski szermierz startujący w konkurencji szpady, 6-krotny medalista olimpijski (reprezentant ZSRR, Wspólnoty Niepodległych Państw i Rosji), 4-krotny mistrz świata, 2-krotny mistrz Europy, 2-krotny mistrz świata juniorów (1987, 1988). Zdobywca Pucharu świata (1999).
Ukończył Rosyjski Państwowy Uniwersytet Kultury Fizycznej, Sportu i Turystyki oraz Moskiewską Państwową Akademię Prawa.
Zakończył karierę sportową - jest pułkownikiem Sił Zbrojnych Federacji Rosyjskiej (jako dawny zawodnik CSKA Moskwa) i Ministrem Sportu Federacji Rosyjskiej.

</doc>
<doc id="1121998" url="https://pl.wikipedia.org/wiki?curid=1121998" title="Projektowanie uniwersalne">
Projektowanie uniwersalne

Projektowanie uniwersalne (ang. "universal design") – filozofia projektowania produktów i otoczenia, w taki sposób by mogły być one użyte przez wszystkich ludzi, w możliwie szerokim zakresie, bez potrzeby adaptacji lub specjalnego projektowania. 
Koncepcja została stworzona przez amerykańskiego architekta Ronalda Mace'a (1941–1998) i początkowo odnosiła się do projektowania architektonicznego. Zasady projektowania uniwersalnego mogą być także zastosowane w innych dziedzinach projektowania takich jak wzornictwo przemysłowe, czy projektowanie interfejsów komputerowych lub serwisów internetowych.
Należy dodać, że nie można oczekiwać, że produkt spełni oczekiwania i potrzeby "wszystkich" użytkowników, można jedynie dążyć do rozszerzenia grupy użytkowników. Projektowanie uniwersalne powinno być traktowane raczej jako kierunek i sposób myślenia, niż ścisła metoda.

</doc>
<doc id="1121999" url="https://pl.wikipedia.org/wiki?curid=1121999" title="Numb">
Numb



</doc>
<doc id="1122001" url="https://pl.wikipedia.org/wiki?curid=1122001" title="Evgenia Shapovalova">
Evgenia Shapovalova



</doc>
<doc id="1122006" url="https://pl.wikipedia.org/wiki?curid=1122006" title="Kometa Swift-Tuttle">
Kometa Swift-Tuttle



</doc>
<doc id="1122012" url="https://pl.wikipedia.org/wiki?curid=1122012" title="Herb Espoo">
Herb Espoo

Herb Espoo - herb miasta Espoo w Finlandii. Przedstawia on złotą podkowę i koronę w tym samym kolorze na niebieskim tle.

</doc>
<doc id="1122016" url="https://pl.wikipedia.org/wiki?curid=1122016" title="Esbo">
Esbo



</doc>
<doc id="1122019" url="https://pl.wikipedia.org/wiki?curid=1122019" title="Liga Mistrzyń siatkarek (2007/2008)">
Liga Mistrzyń siatkarek (2007/2008)

Liga Mistrzyń 2007/2008 (oficjalna nazwa Indesit European Champions League) – 8. sezon Ligi Mistrzyń rozgrywanej od 2007 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich „starego kontynentu”.
Rozgrywki.
Faza grupowa.
Grupa A.
Tabela
Wyniki
Grupa B.
Tabela
Wyniki
Grupa C.
Tabela
Wyniki
Grupa D.
Tabela
Wyniki
Grupa E.
Tabela
Wyniki
Turniej finałowy.
 Murcja

</doc>
<doc id="1122020" url="https://pl.wikipedia.org/wiki?curid=1122020" title="Krystyna Szklarska">
Krystyna Szklarska

Krystyna Szklarska (ur. 1 sierpnia 1915, zm. 7 września 2012 w Katowicach) – polska pisarka, żona pisarza Alfreda Szklarskiego. 
Wraz z mężem była autorką trylogii "Złoto Gór Czarnych" wydawanej w latach 1974–1979.
Życiorys.
Przyszłego męża poznała przed II wojną światową, podczas studiów na Akademii Nauk Politycznych w Warszawie. Mieli córkę Bożenę.
Wraz z mężem napisała trzy powieści: "Orle pióra" (1974), "Przekleństwo złota" (1977) i "Ostatnia walka Dakotów" (1979) składające się na tzw. trylogię indiańską – "Złoto Gór Czarnych", wydane nakładem wydawnictwa „Śląsk”. Jej praca nad indiańską trylogią polegała przede wszystkim na kwerendzie źródeł i materiałów archiwalnych, które posłużyły do napisania cyklu. 
Mieszkała w Katowicach przy ul. Jordana, w mieszkaniu, w którym została zachowana nienaruszona pracownia jej męża. 23 kwietnia 2014 w Bibliotece Śląskiej został otwarty zrekonstruowany gabinet pisarza. Wykorzystano w nim właśnie przedmioty pochodzące z jego pracowni.

</doc>
<doc id="1122025" url="https://pl.wikipedia.org/wiki?curid=1122025" title="MTO-11CA">
MTO-11CA

MTO-11CA – rosyjski obiektyw fotograficzny. Obiektyw posiada pokryty wielowarstwowymi powłokami system optyczny Maksutova-Cassegraina i jest oparty na meniskowym zwierciadle korygującym oraz głównym zwierciadle parabolicznym. Średnia rozdzielczość optyczna 35 linii/mm w centrum kadru i około 22 linii/mm na krawędzi kadru. Średnica czynna 100 mm, ogniskowa 1000 mm, długość całego obiektywu 240 mm. Gwint wyjściowy M42 (aparaty typu Zenit), gwint do mocowania filtrów M116x1, posiada wbudowaną osłonę przeciwsłoneczną. Po dodaniu okularu stosowany także w astronomii jako teleskop.

</doc>
<doc id="1122026" url="https://pl.wikipedia.org/wiki?curid=1122026" title="Lejb-Gwardyjski Pułk Grenadierów">
Lejb-Gwardyjski Pułk Grenadierów

Lejb-Gwardyjski Pułk Grenadierów Jego Wysokości () – pułk piechoty Imperium Rosyjskiego, sformowany w 1756 za panowania cesarzowej Katarzyny II Wielkiej.
Pułk brał udział w działaniach zbrojnych epoki napoleońskiej, a także okresu I wojny światowej. Został rozformowany w 1918.
Święto pułkowe: 6 listopada. Dyslokacja w 1914: Petersburg.

</doc>
<doc id="1122028" url="https://pl.wikipedia.org/wiki?curid=1122028" title="Strzelba Benelli M1">
Strzelba Benelli M1

Benelli M1 Super 90 jest strzelbą samopowtarzalną produkowaną przez przedsiębiorstwo Benelli Arms. Jest dostępna w wielu wersjach dla cywilów, policji oraz wojska. Posiada zastrzeżony przez Benelli system odrzutu, który pozwala na strzelanie samopowtarzalne; znany z niezawodności oraz łatwej konserwacji. Standardowy model jest zrobiony ze stopu aluminium; posiada magazynek rurowy oraz jest dostępny z tradycyjnym bądź pistoletowym chwytem. Posiada celownik przeziernikowy; dostępne są modele z latarkami oraz celownikami laserowymi.

</doc>
<doc id="1122029" url="https://pl.wikipedia.org/wiki?curid=1122029" title="Henschel Hs 127">
Henschel Hs 127

Henschel Hs 127 – niemiecki samolot bombowy z okresu II wojny światowej.
Historia.
W 1935 roku niemieckie Ministerstwo Lotnictwa (RLM) ogłosiło konkurs na budowę dwusilnikowego szybkiego samolotu bombowego. Konkurs zakładał, że samolot ten powinien rozwijać prędkość ponad 450 km/h oraz przenosić ładunek bomb o wadze co najmniej 500 kg. Do tego konkursu przystąpiła m.in. firma Henschel Flugzeugwerke AG, która opracowała samolot oznaczony jako Hs 127. 
Projekt został przyjęty przez Ministerstwo Lotnictwa (RLM) oraz zamówiono budowę trzech prototypów tego samolotu. Pierwszy prototyp Hs 127V-1 został oblatany już pod koniec 1937 roku. Następnie zbudowano drugi prototyp Hs 127V-2, który był gotowy latem 1938 roku. Oba prototypy podano badaniom oraz porównano je z innymi samolotami zgłoszonymi do tego konkursu. Porównanie wykazało, że lepsze osiągi posiada samolot Junkers Ju 88, który ostatecznie uznano za samolot lepszy i wprowadzony do produkcji seryjnej. Zrezygnowano wtedy z dalszych badań nad samolotem Hs 127, zrezygnowano również z budowy trzeciego z zamówionych prototypów. 
Ostatecznie zbudowano tylko dwa prototypy samolotu Henschel Hs 127.
Użycie.
Samolot Henschel Hs 127 był używany tylko do prób i badań w locie.
Opis konstrukcji.
Samolot Henschel Hs 127 był dolnopłatem o konstrukcji całkowicie metalowej. Kabina zakryta. Podwozie klasyczne z kółkiem ogonowym wciągane w locie. Napęd stanowiły dwa silniki rzędowe. Prototypy nie posiadały uzbrojenia, planowano, że uzbrojenie obronne składać się będzie z 3 karabinów maszynowych i samolot będzie mógł przenosić ładunek bomb o wadze do 1500 kg.

</doc>
<doc id="1122030" url="https://pl.wikipedia.org/wiki?curid=1122030" title="Gwardyjski Pułk Grenadierów Jego Wysokości">
Gwardyjski Pułk Grenadierów Jego Wysokości



</doc>
<doc id="1122036" url="https://pl.wikipedia.org/wiki?curid=1122036" title="Ragusium">
Ragusium



</doc>
<doc id="1122037" url="https://pl.wikipedia.org/wiki?curid=1122037" title="Enteromorpha">
Enteromorpha



</doc>
<doc id="1122038" url="https://pl.wikipedia.org/wiki?curid=1122038" title="Pietas Iulia">
Pietas Iulia



</doc>
<doc id="1122042" url="https://pl.wikipedia.org/wiki?curid=1122042" title="Sebastián Viera">
Sebastián Viera

Sebastián Viera, właśc. Diego Sebastián Viera Galaín (ur. 3 lipca 1983 we Floridzie) – piłkarz urugwajski grający na pozycji bramkarza.
Kariera klubowa.
Viera jest wychowankiem małego klubu Club Atlético Quilmes wywodzącego się z jego rodzinnego miasta Florida, a następnie był piłkarzem Club Atlético de Florida. W 2003 roku trafił do stołecznego klubu o nazwie Club Nacional de Football. W pierwszym sezonie był rezerwowym dla reprezentanta kraju Gustavo Munúy i nie rozegrał żadnego spotkania, a w Primera División zadebiutował w 2004 roku i bronił wówczas na przemian z Jorge Bavą. W tym samym roku wywalczył mistrzostwo fazy Apertura, a w 2005 roku doprowadził zespół do mistrzostwa kraju.
W sierpniu 2005 Viera był bliski przejścia do Arsenalu, jednak menedżer Arsène Wenger zrezygnował z transferu, gdy Urugwajczyk nie przeszedł pomyślnie testów medycznych. Ostatecznie pod koniec okna transferowego przeszedł do Villarrealu CF, gdzie stał się pierwszym bramkarzem zastępując odchodzącego do Liverpoolu José Manuela Reinę. W Primera División zadebiutował 11 września w zremisowanym 1:1 meczu z Sevillą. W lidze zajął z klubowymi kolegami 7. miejsce, a w Lidze Mistrzów dotarł aż do półfinału, jednak Hiszpanie okazali się gorsi od Arsenalu. W sezonie 2006/2007 doprowadził Villarreal do 5. pozycji w La Liga.
W 2011 roku Viera przeszedł do Atlético Junior. W tym samym roku został z nim mistrzem Kolumbii.
Kariera reprezentacyjna.
W reprezentacji Urugwaju Viera zadebiutował 18 lipca 2004 roku w wygranym 3:1 meczu 1/4 Copa América 2004 z Paragwajem (wystąpił zamiast Luisa Barbata). Z Urugwajem przywiózł brązowy medal z tej imprezy.

</doc>
<doc id="1122043" url="https://pl.wikipedia.org/wiki?curid=1122043" title="Sebastian Viera">
Sebastian Viera



</doc>
<doc id="1122045" url="https://pl.wikipedia.org/wiki?curid=1122045" title="Chrześcijańskie Stowarzyszenie Społeczne">
Chrześcijańskie Stowarzyszenie Społeczne

Chrześcijańskie Stowarzyszenie Społeczne (ChSS) – istniejące w latach 1957–1989 koncesjonowane przez władze PRL ugrupowanie społeczno-polityczne, skupiające chrześcijan różnych wyznań.
Historia.
W listopadzie 1956 grupa 40 działaczy Stowarzyszenia „Pax” dokonała secesji i utworzyła Chrześcijański Instytut Społeczny, przemianowany w 1957 na Chrześcijańskie Stowarzyszenie Społeczne. Prezesami tej organizacji byli kolejno: Jan Frankowski (do 1968), Zygmunt Filipowicz (do 1974), Kazimierz Morawski (do 1989). Do prominentnych działaczy ugrupowania zaliczali się m.in.: Dominik Horodyński, Wojciech Kętrzyński, Konstanty Łubieński, Andrzej Micewski, Stanisław Jan Rostworowski i Jacek Wejroch.
Chrześcijańskie Stowarzyszenie Społeczne miało być w swoim założeniu ogólnochrześcijańską platformą dialogu pomiędzy władzami i społeczeństwem. Nie uznawało się za reprezentanta hierarchii kościelnej, lecz ogółu chrześcijan. W początkowym okresie istnienia nie opowiadało się za pluralizmem światopoglądowym, akceptując dominację marksizmu-leninizmu. Od 1980 zgłaszało postulat poszerzenia swobód wyznaniowych oraz równouprawnienia osób wierzących i niewierzących w życiu publicznym.
Przez Kościół katolicki i liczne grono katolików świeckich było postrzegane jako narzędzie władz komunistycznych w ograniczaniu wpływów kościoła katolickiego w Polsce. Dla wielu osób wierzących tworzyło jednocześnie możliwość uczestnictwa w życiu publicznym, zdominowanym przez wyznającą światopogląd materialistyczny PZPR.
ChSS złożyło swój akces do Frontu Jedności Narodu (1957) i PRON (1982). Reprezentanci ChSS mieli zagwarantowane miejsca w Sejmie PRL (1957–1989) oraz radach narodowych różnych stopni. Przedstawiciele tego ugrupowania pełnili m.in. funkcje przewodniczących miejskich rad narodowych we Wrocławiu (1988–1990) i Hajnówce (1984–1990). Jan Meysztowicz reprezentował ChSS w Trybunale Stanu.
Stowarzyszenie posiadało własny Instytut Wydawniczy Novum. Organy prasowe: „Za i przeciw”, „Tygodnik Polski” – wraz z dodatkiem przeznaczonym dla prawosławnych: „Tygodnikiem Podlaskim” – i polonijny „Hejnał Mariacki”.
W 1989 ChSS przekształciło się w Unię Chrześcijańsko-Społeczną.
W 1974 organizacja liczyła tysiąc członków zrzeszonych w 15 oddziałach, na początku lat 80. – 7 tysięcy, zaś w 1989 – 17,5 tys. członków w 45 województwach i 28 miejskich oddziałach.
W kadencji 1988–1990 ChSS reprezentowało 349 członków w radach narodowych różnego stopnia.

</doc>
<doc id="1122048" url="https://pl.wikipedia.org/wiki?curid=1122048" title="Mogontiacum">
Mogontiacum



</doc>
<doc id="1122050" url="https://pl.wikipedia.org/wiki?curid=1122050" title="Lejb-Gwardyjski Atamański Pułk Jego Wysokości">
Lejb-Gwardyjski Atamański Pułk Jego Wysokości

Lejb-Gwardyjski Atamański Pułk Jego Imperatorskiej Wysokości Naczelnika Cesarzewicza (ros. Лейб-гвардии Атаманский Его Императорского Высочества Наследника Цесаревича полк) – pułk kawalerii okresu Imperium Rosyjskiego, sformowany 20 kwietnia 1775 za panowania carycy Katarzyny II Wielkiej jako Gwardyjski Atamański Pułk.
W 1878 jego nazwę rozwinięto: Gwardyjski Atamański Pułk Jego Imperatorskiej Wysokości Naczelnika Cesarzewicza.
Pułk brał udział w działaniach zbrojnych epoki napoleońskiej, a także okresu I wojny światowej. Został rozformowany w 1918.
Święto pułkowe: 23 listopada. Dyslokacja w 1914: Petersburg.

</doc>
<doc id="1122051" url="https://pl.wikipedia.org/wiki?curid=1122051" title="Riketsja">
Riketsja



</doc>
<doc id="1122054" url="https://pl.wikipedia.org/wiki?curid=1122054" title="Tarraco">
Tarraco



</doc>
<doc id="1122055" url="https://pl.wikipedia.org/wiki?curid=1122055" title="Piłka golfowa">
Piłka golfowa

Piłka golfowa – okrągła piłka o średnicy nie mniejszej niż 42,67 mm i nie cięższa niż 45,93 g. Poza tym piłki muszą przejść specjalne testy dopuszczające je do użycia w grze. Współczesne piłki golfowe zbudowane są z tworzyw sztucznych takich jak: żywica, guma. Natomiast zewnętrzne powłoki powstają z różnych rodzajów tworzyw sztucznych, z których najpopularniejsze to surlyn, ionomer, urethane, balata i inne dodatki.
Piłka golfowa służy do gry w następujące dyscypliny sportu: golf, minigolf i offgolf.
Rodzaje piłek golfowych.
Piłka golfowa jednoczęściowa.
Zbudowane są z twardego gumowanego plastiku, pokrytego powłoką surlynową. Tego rodzaju piłki do golfa, są przeważnie najtańsze ale dość wytrzymałe, choć trudno kontrolować lot takiej piłki. Nie lecą również zbyt daleko. Są idealne dla początkujących, którzy gubią dużo piłek. Piłek tego rodzaju używa się na driving range.
Piłka golfowa dwuczęściowa.
Dają zdecydowanie lepszą kontrolę i dystans niż piłki jednoczęściowe. Wnętrze piłki jest wypełnione mieszanką żywic, która podczas uderzenia powoduje, iż leci ona dalej. Gruba powłoka surlynowa powoduje, że piłkę trudno zniszczyć. Są używane głównie przez średnich graczy, dla których dystans jest bardzo ważny.
Piłka golfowa trzyczęściowa.
Te piłki do golfa posiadają wnętrze (jądro) wypełnione gumą lub innym tworzywem, które odpowiada za dostarczenie odpowiedniej relacji twardości i sprężystości rdzenia. Powłoka zewnętrzna najczęściej wykonana jest z miękkich materiałów typu urethane lub ionomoer (lub ich warianty w zależności od producenta). Środkowa warstwa przeważnie dodaje miękkości, poprawia rotację oraz służy jako łącznik między jądrem a powłoką zewnętrzną. Piłki 3-warstwowe są idealne dla graczy grających na dobrym poziomie, potrzebujących większej kontroli, którą można uzyskać za pomocą zwiększenia rotacji oraz poprawy czucia uderzenia przy trafieniu. Piłki trzyczęściowe pokryte balatą używane były kilkanaście lat temu przeważnie przez najlepszych graczy amatorów i zawodowców wymagających szczególnej kontroli nad piłką. Osłona z balaty pozwalała osiągnąć lepszy backspin, ale łatwiej ulegała zniszczeniu wskutek czego została zastąpiona nowocześniejszymi materiałami.
Piłka cztero- i pięcioczęściowa.
W ostatnich latach na rynku pojawiły się modele piłek z większą ilością warstw. Najczęściej posiadają jedną lub dwie warstwy środkowe, które odpowiadają za różne aspekty właściwości piłki (np. zwiększają rotację, poprawiają transfer energii do jądra). W niektórych modelach jądro składa się z dwóch części.

</doc>
<doc id="1122059" url="https://pl.wikipedia.org/wiki?curid=1122059" title="Odessus">
Odessus



</doc>
<doc id="1122063" url="https://pl.wikipedia.org/wiki?curid=1122063" title="Augusta Vindelicorum">
Augusta Vindelicorum



</doc>
<doc id="1122072" url="https://pl.wikipedia.org/wiki?curid=1122072" title="Michaił Jangiel">
Michaił Jangiel

Michaił Kuźmicz Jangiel (ros. Михаил Кузьмич Янгель, ur. 25 października 1911 w Zyrianowej koło Irkucka, zm. 25 października 1971 w Moskwie) – radziecki inżynier; jeden z twórców radzieckiej techniki rakietowej i astronautycznej. W latach 1954-1971 szef biura konstrukcyjnego OKB-586, nazywanego również OKB Jangiel.
Życiorys.
Od 1926 mieszkał w Moskwie wraz ze starszym bratem, Konstantinem. Początkowo pracował w fabryce tekstylnej, ale w 1931 udało mu się dostać na Moskiewski Instytut Lotniczy. Ukończył go w 1937 i rozpoczął pracę w biurze projektowym Polikarpowa.
W 1938 wyjechał do Stanów Zjednoczonych na staż do fabryki, w ramach licencyjnej produkcji samolotów amerykańskich w ZSRR. Po powrocie został asystentem Polikarpowa, a w 1940 zastępcą dyrektora głównej fabryki zakładów Polikarpowa w Nowosybirsku.
W 1944 zajął stanowisko w biurze konstrukcyjnym Artioma Mikojana, a od 1945 był głównym inżynierem biura Władimira Mjasiszczewa. Na krótko został pracownikiem biurowym Ministerstwa Przemysłu Lotniczego, po czym wysłano go na Akademię Przemysłu Lotniczego w celu uzyskania wyższego tytułu naukowego. Po jej ukończeniu, 12 kwietnia 1950, został wyznaczony na szefa sekcji systemów kierowania w instytucie rozwoju pocisków balistycznych NII-88, kierowanym przez Siergieja Korolowa.
NII-88, w obliczu fiaska projektu rakiety R-3, przeprowadzało w tym czasie gruntowny przegląd projektów i technicznych możliwości realizacji pocisków balistycznych. Dzięki dużemu zaangażowaniu, Jangiel w 40 dni przedstawił 6 tomów projektów rakiety R-5 i 8 tomów projektów rakiet R-11 i R-12. Jangiel stał się zwolennikiem używania toksycznych, ale przechowalnych paliw, z czym nie zgadzali się Korolow i jego zastępca, Wasilij Miszyn.
W maju 1952, Jangiel został mianowany dyrektorem NII-88, co uczyniło go przełożonym Korolowa, który wówczas nadal był oficjalnie skazany za wrogość wobec państwa radzieckiego. Jangiel był zaś oddanym komunistą i miał dobre relacje z dowodzącym siłami rakietowymi ZSRR, późniejszym marszałkiem, Ustinowem. Na 20 dni przed swoją śmiercią, Stalin zgodził się na równoległe prace nad rakietami R-5, R-11, R-12, międzykontynentalnym R-7 i manewrującym EKR.
W końcu roku 1953 Chruszczow postanowił zdecentralizować przemysł rakietowy, gdyż pojedyncza bomba jądrowa zrzucona na Moskwę, mogłaby sparaliżować cały proces rozwojowo-produkcyjny rakiet. Ustinow został poproszony o przygotowanie planów dwóch nowych, zupełnie niezależnych biur konstruujących rakiety. Łączny koszt ich powstania miał wynieść 10 mld rubli. Korolow bezskutecznie zabiegał, aby nowe biura były podległe jego zakładom. 9 lipca 1954 Jangiel został wyznaczony na szefa nowego biura, OKB-586, budowanego na południu kraju. Natychmiast przystąpił do prac nad rakietą R-12.
Gdy w 1957 rozpoczęto próby pocisku R-12, stał się on pierwszym użytecznym pociskiem balistycznym w radzieckich siłach zbrojnych. Odegrał on kluczową rolę w zimnej wojnie i kryzysie kubańskim, w 1962, kiedy to ZSRR chciał umieścić rakiety R-12 na Kubie. 
Powodzenie pocisku R-12 i bardzo dobra współpraca Jangiela z wojskiem, zaowocowała wprowadzeniem do produkcji dalszych rakiet jego konstrukcji: R-14, R-16 i R-36.
Gdy rozpoczęła się era kosmiczna, zdominowana w Związku Radzieckim przez jego rywala, Korolowa, Jangielowi udało się „zdobyć niszę” w tej dziedzinie. Jangiel skonstruował rakietę Kosmos 63S1 i zajął się towarzyszącymi jej małymi satelitami serii Dniepropietrowsk Sputnik. Rakieta kosmiczna Kosmos-3, zaprojektowana przez Reszetniewa, oparta została o pocisk R-14 Jangiela.
W 1960 roku Jangiel miał szczęście przeżyć jeden z najtragiczniejszych wypadków w dziejach techniki rakietowej. Rakieta R-16 eksplodowała podczas prac przy niej na stanowisku startowym na kosmodromie Bajkonur. - niemal cały zespół pracujący nad rakietą, wraz z marszałkiem Niedielinem. Jangiel ocalał, gdyż tuż przed eksplozją poszedł na papierosa.
Mimo starań, Jangielowi nie udało się odegrać większej roli w radzieckim programie kosmicznym. Od 1961 pracował nad dużymi rakietami R-46 i R-56. Jako spełniające rządowe wymagania zostały jednak wybrane konstrukcje Czełomieja (Proton UR-500) i Korolowa (N1). W 1965 Jangiel stwierdził, że walka między Czełomiejem a Korolowem o prym w projektach załogowych lotów kosmicznych szkodzi wysiłkowi ZSRR. Projekty o takim rozmachu nie mogły być skutecznie kontrolowane przez pojedyncze biuro konstrukcyjne. Jangiel zaproponował współpracę: on zająłby się projektami i budową rakiet nośnych, Korolow - statków załogowych, Czełomiej – statków bezzałogowych. Projekty Kolorowa i Czełomieja pochłonęły za dużo środków, aby je przerywać. Poza tym, tylko ich rakiety miały wystarczające osiągi, aby wynieść za jednym lotem załogowy statek i lądownik księżycowy. Jangiel poddał się i wycofał z rozwoju rakiety R-56. Podjął się za to prac nad członem rakietowym potrzebnym do lądownika księżycowego ŁK. Jangiel zmarł jednak wkrótce po trzech próbach lądownika ŁK, które przebiegły pomyślnie.
Charakter.
Jangiel był uważany za bardzo dobrego organizatora. Tworzył w pracy przyjazną, otwartą atmosferę pozwalającą na swobodne i krytyczne rozważanie nowych pomysłów i idei. Jego nacisk na współpracę i potrzeby wojska, zaowocowały aforyzmem: "Korolow pracuje dla TASS" [agencji prasowej]", Czełomiej pracuje nad złomem, Jangiel pracuje dla wszystkich z nas."
Nikita Chruszczow pisał o nim:
Odznaczenia i nagrody.
W 1960 otrzymał za osiągnięcia Nagrodę Leninowską, a w 1967 Nagrodę Państwową ZSRR. Otrzymał również wiele odznaczeń, w tym czterokrotnie Order Lenina i Order Rewolucji Październikowej. Był dwukrotnym Bohaterem Pracy Socjalistycznej.
Jego nazwiskiem nazwano ulicę i przystanek metra w Kijowie, Czertanowie pod Moskwą, oraz krater na Księżycu.

</doc>
<doc id="1122074" url="https://pl.wikipedia.org/wiki?curid=1122074" title="Blohm &amp; Voss Bv 246">
Blohm &amp; Voss Bv 246

Blohm &amp; Voss Bv 246 Hagelkorn – niemiecka lotnicza bomba szybująca.
Przednią część kadłuba Bv 246A zajmowała ważąca ok. 500 kg głowica bojowa. Tył kadłuba oraz usterzenie wykonano z drewna i sklejki. Do boków części bojowej były przymocowane cementowe skrzydła. W czasie prób bomba osiągnęła zasięg ok. 50 km. 50% bomb trafiało w elipsę o wymiarach 2,5 x 3,2 km.
Bv 246B była wersją o zwiększonym zasięgu. Dzięki zwiększeniu rozpiętości skrzydeł do ponad 6 metrów zasięg wzrósł do 200 km, przy czym 75% bomb upadało w elipsie 14 x 18,5 km. Zarówno wersja A jak i B były wyposażone w autopilota stabilizującego kierunek lotu i kąt opadania.
Bv 246E-1 miała służyć jako cel latający dla rakiet przeciwlotniczych Wasserfall i rakiet powietrze-powietrze X-4.
Bomby Bv 293F były wersjami samonaprowadzającymi się. Bv 293F-3 była wyposażona w głowice samonaprowadzającą na podczerwień (testowano głowice "Netzhaut" i "Offen"). Bv 246F-4 była wyposażona w system naprowadzania telewizyjnego "Tonne", identyczny jak w Henschel Hs 293D. Testowano także wersję wyposażoną w głowicę samonaprowadzającą na źródło promieniowania radiowego "Radischen".
Bomby Bv 246 nie były używane bojowo. W czasie testów były zrzucane przez samoloty bombowe Heinkel He 111 i Junkers Ju 88.

</doc>
<doc id="1122076" url="https://pl.wikipedia.org/wiki?curid=1122076" title="Andrzej Samulowski (poeta)">
Andrzej Samulowski (poeta)

Andrzej Samulowski (ur. 2 kwietnia 1840 w Sząbruku, zm. 10 kwietnia 1928 w Gietrzwałdzie) – warmiński poeta ludowy, działacz oświatowy i społeczny, nauczyciel, żył i pracował w Gietrzwałdzie, gdzie założył w 1878 r. pierwszą polską księgarnię na Warmii. Budynek ten zachował się do dzisiaj.
Życiorys.
Zostawił po sobie bogatą spuściznę literacką. Pisał wiersze o tematyce patriotycznej i religijnej. Jego główna działalność przypada na lata 1870–1920. W tym czasie osiadł w Gietrzwałdzie i założył polską księgarnię. Zaopatrywał niemal całą Warmię w elementarze, podręczniki szkolne, książki beletrystyczne. Wraz z Franciszkiem Szczepańskim i Janem Liszewskim zainicjował powstanie polskojęzycznej Gazety Olsztyńskiej, która zaczęła wychodzić od 1886 roku. Brał czynny udział w akcji wyborczej do sejmu pruskiego w 1890 roku na rzecz jedynego polskiego kandydata Franciszka Szczepańskiego. Mimo podeszłego wieku zaangażował się w akcję plebiscytową. Na łamach pism regionalnych pojawiły się listy Warmiaków, uskarżających się na brak polskiej gazety na Warmii. Jedno z takich orędzi napisał Andrzej Samulowski w 1872 roku. W lipcu 1873 roku Karol Horn, nadprezydent Prowincji Pruskiej, wydał zarządzenie ze szczegółowym programem nauczania w szkołach ludowych, którego celem było, by dzieci "płynnie i możliwie poprawnie używały języka niemieckiego ustnie i pisemnie". Smutne efekty tego rozporządzenia opisywał Andrzej Samulowski, który kazał przygotować kamienne tabliczki z napisem "Du sollst deutsch sprechen". Otrzymywały je dzieci mówiące w szkole po polsku.
Przez wiele lat był najważniejszym przedstawicielem Warmii w ruchu narodowym całego zaboru pruskiego. Pieśni jego śpiewano w czasie pielgrzymek, wiersze recytowano na różnych uroczystościach narodowych, rodzinnych i towarzyskich. Oddał mu hołd w 1920 Jan Kasprowicz, sejmik ludu warmińskiego wiwatował na jego cześć. Był przyjacielem Jana Matejki i często jeździł do Krakowa, m.in. na odsłonięcie pomnika Grunwaldzkiego. Niemcy nazywali go "polskim Bismarckiem". Na łożu śmierci, zapytany o to, co robić dalej z Mazurami odpowiedział: "Brać siłą, nie czekać!".
Został pochowany w Gietrzwałdzie, gdzie spędził większą część swojego życia.

</doc>
<doc id="1122077" url="https://pl.wikipedia.org/wiki?curid=1122077" title="Mies">
Mies

Nazwy miejscowe:
Nazwiska osób:

</doc>
<doc id="1122080" url="https://pl.wikipedia.org/wiki?curid=1122080" title="Andrzej Samulowski (malarz)">
Andrzej Samulowski (malarz)

Andrzej Samulowski (ur. 14 marca 1924 w Toruniu, zm. 25 maja 2002 w Olsztynie) – malarz, wnuk Andrzeja Samulowskiego, działacza warmińskiego z Gietrzwałdu.
Życiorys.
Urodził się w Toruniu, gdzie spędził dzieciństwo i młodość, ale na wszystkie wakacje przyjeżdżał do dziadków do Gietrzwałdu. W czasie II wojny światowej trafił do Włoch, gdzie w maju 1945 zgłosił się do II Korpusu generała Andersa; z II Korpusem trafił do Anglii.
Jesienią 1947 wrócił do Torunia. Od 1949 studiował w krakowskiej Akademii Sztuk Pięknych, m.in. u Wacława Taranczewskiego, Adama Marczyńskiego i Czesława Rzepińskiego. Dyplom uzyskał w 1955 w pracowni prof. Zbigniewa Pronaszki. Po studiach powrócił do Gietrzwałdu, a po roku, w 1956, osiadł w Olsztynie, gdzie rozpoczął pracę artystyczną.
Andrzej Samulowski miał ponad 20 wystaw indywidualnych, brał udział w wystawach ogólnopolskich, m.in. w Warszawie, Szczecinie i Katowicach. Wystawiał za granicą, m.in. w Niemczech, Belgii, Anglii, Francji, na Węgrzech oraz w Kaliningradzie. Uprawiał malarstwo, głównie pejzaże, grafikę i rzeźbę.
Był animatorem życia artystycznego, organizatorem plenerów malarskich, spotkań i sympozjów. 25 maja 2002 roku w Gietrzwałdzie, w przeddzień niespodziewanej śmierci, miał wernisaż pejzaży Warmii.
Upamiętnienie.
Andrzej Samulowski jest patronem Zespołu Szkolno-Przedszkolnego w Gietrzwałdzie.

</doc>
<doc id="1122089" url="https://pl.wikipedia.org/wiki?curid=1122089" title="Baza namiotowa Polana Wały">
Baza namiotowa Polana Wały

Baza namiotowa Polana Wały – studencka baza namiotowa w Beskidzie Wyspowym pod szczytem Krzystonowa. Znajduje się na położonej w środku największego kompleksu leśnego Beskidu Wyspowego Polanie Wały. Polana ma dwa tarasy, na górnym, równym placu, tuż pod ścianą lasu, ustawiane są w sezonie letnim duże namioty. Baza oferuje noclegi zarówno grupom zorganizowanym (dla ok. 25 osób), jak i turystom indywidualnym. W namiotach są materace i śpiwory, możliwość również wykorzystania własnego śpiwora. Można także rozbić własne namioty. Jak wszystkie tego typu obiekty, baza oferuje bardzo tanie noclegi przy minimum wygód. Można otrzymać ciepłą herbatę, są stoły, miejsce do zapalenia ogniska, turystyczny prysznic (woda dostarczana rurą z potoku), tradycyjna ubikacja. Jest turystyczna kuchnia i możliwość przygotowania własnego posiłku. Jest też boisko do siatkówki, huśtawka. Na pobliskich polanach, szczególnie na polanie Stumorgi na Mogielicy nieprzebrana ilość czarnych borówek.
Baza prowadzona jest przez Studenckie Koło Przewodników Beskidzkich w Katowicach i czynna jest tylko w sezonie letnim (lipiec-sierpień). Nie znajduje się przy samym szlaku turystycznym, lecz w odległości ok. 2 min od niego, ścieżką w dół, na wschodnią stronę od głównego żółtego szlaku prowadzącego grzbietem z Mogielicy przez Krzystonów na Jasień. Dzięki temu, że znajduje się na poboczu, jest oazą spokoju, miejscem rzadko odwiedzanym przez i tak nielicznych w tych okolicach turystów. Przy żółtym szlaku turystycznym znajduje się strzałka kierunkowa wskazująca drogę dojścia do bazy.

</doc>
<doc id="1122095" url="https://pl.wikipedia.org/wiki?curid=1122095" title="Michaił Kuźmicz Jangiel">
Michaił Kuźmicz Jangiel



</doc>
<doc id="1122097" url="https://pl.wikipedia.org/wiki?curid=1122097" title="Grzegorz Krasiński">
Grzegorz Krasiński

Grzegorz Krasiński (ur. 11 stycznia 1975 w Warszawie) – polski lekkoatleta specjalizujący się w rzucie oszczepem. Syn pisarza Janusza Krasińskiego.
W latach 1994-2003 reprezentant Polski w rzucie oszczepem. Wielokrotny medalista mistrzostw kraju juniorów, młodzieżowców oraz seniorów. W roku 2000 zdobył mistrzostwo Polski seniorów z wynikiem 81,94, bijąc rekord Mistrzostw Polski. Wcześniej zostawał wielokrotnie Mistrzem Polski juniorów oraz młodzieżowców.
Jego rekord życiowy 82,37 m (13 sierpnia 2000, Lappeenranta ). Startował w barwach Skry Warszawa. Zakończył karierę w roku 2003.

</doc>
<doc id="1122098" url="https://pl.wikipedia.org/wiki?curid=1122098" title="Igo-1 Ko">
Igo-1 Ko

Igo-1-A (Igo-1 Ko, Mitsubishi Ki-147) – japońska bomba kierowana z napędem rakietowym z okresu II wojny światowej.
Historia.
Rakieta była wykonana z szerokim wykorzystaniem materiałów niestrategicznych takich jak drewno. Bomba miała konfigurację jednopłata, jej napęd stanowił silnik rakietowy o ciągu 240 kg z czasem pracy 75 sekund. Głowica zawierała 800 kilogramów materiału wybuchowego. Broń miała być przenoszona przez specjalnie zmodyfikowany bombowiec Mitsubishi Ki-67 i radiowo naprowadzana na cel. Pierwsze testy bomby odbyły się na wiosnę 1944, nie była użyta bojowo.

</doc>
<doc id="1122099" url="https://pl.wikipedia.org/wiki?curid=1122099" title="Mitsubishi Ki-147">
Mitsubishi Ki-147



</doc>
<doc id="1122100" url="https://pl.wikipedia.org/wiki?curid=1122100" title="Eryk Smulewicz">
Eryk Smulewicz

Eryk Stanisław Smulewicz (ur. 20 stycznia 1973 w Płocku) – polski polityk i przedsiębiorca, senator VII kadencji.
Życiorys.
Ukończył studia na Politechnice Warszawskiej i SGH. W latach 1993–2007 był prezesem oddziału terenowego Stowarzyszenia „Wolna Przedsiębiorczość”.
Należał do Unii Wolności, następnie do Partii Demokratycznej. Odszedł z PD w 2006, współtworząc Forum Liberalne, w którym objął funkcję wiceprzewodniczącego. W tym samym roku z listy Platformy Obywatelskiej został wybrany na radnego płockiej rady miejskiej.
W wyborach parlamentarnych w 2007 z ramienia PO uzyskał mandat senatorski, otrzymując w okręgu płockim 98 971 głosów. Został członkiem Komisji Rolnictwa i Rozwoju Wsi oraz Komisji Gospodarki Narodowej, a także Podkomisji Przyjazne Państwo. W wyborach w 2011 bez powodzenia ubiegał się o reelekcję w okręgu nr 38 (otrzymał ok. 45 tys. głosów).

</doc>
<doc id="1122101" url="https://pl.wikipedia.org/wiki?curid=1122101" title="Józef Oprych">
Józef Oprych

Józef Oprych (ur. 18 lutego 1923 w Morawskiej Ostrawie, zm. 3 grudnia 2006 w Tarnowie) – polski piłkarz, napastnik.
Życiorys.
Treningi zaczynał w rodzinnym mieście, grał także w polskich klubach. Po wybuchu II wojny światowej uciekł na Zachód i wstąpił do wojska we Francji. Służył u generała Maczka w 1940. We wrześniu 1944, jako bombardier dywizjonu artylerii przeciwpancernej 1 Samodzielnej Brygady Spadochronowej walczył w bitwie pod Arnhem i dostał się do niemieckiej niewoli. Otrzymał bojowy Znak Spadochronowy.
Po powrocie do Polski został piłkarzem Legii Warszawa. Grał w tym klubie w latach 1947-1951, później występował w Tarnovii.
W reprezentacji Polski zagrał tylko raz. 17 października 1948 Polska wygrała 1:0 z Finlandią w meczu towarzyskim.

</doc>
<doc id="1122106" url="https://pl.wikipedia.org/wiki?curid=1122106" title="Igo-1 Otsu">
Igo-1 Otsu

Igo-1 Otsu (Kawasaki Ki-148) – japońska uskrzydlona bomba lotnicza z pomocniczym napędem rakietowym skonstruowana pod koniec II wojny światowej.
Igo-1 Otsu była wykonana z szerokim wykorzystaniem materiałów niestrategicznych takich jak drewno. Do cylindrycznego kadłuba były przymocowane od góry proste skrzydła, od tyłu silnik rakietowy, którego dysza była otoczona przez usterzenie w kształcie litery H. Silnik rakietowy na ciekły materiał pędny pracował ok. 80 s, a jego niewielki ciąg sprawiał ze maksymalna prędkość bomby była równa ok. 550 km/h. Przy zrzucie z pułapu 1000 m zasięg bomby dochodził do 12 km.
W chwili zakończenia wojny bomba znajdowała się w fazie prób i nie została użyta bojowo. Nosicielem bomby w czasie prób był samolot Kawasaki Ki-48-IIb, docelowo planowano zastosować bombowce Kawasaki Ki-102 i Mitsubishi Ki-67.

</doc>
<doc id="1122108" url="https://pl.wikipedia.org/wiki?curid=1122108" title="Kawasaki Ki-148">
Kawasaki Ki-148



</doc>
<doc id="1122121" url="https://pl.wikipedia.org/wiki?curid=1122121" title="Jerzy Dębski">
Jerzy Dębski

Jerzy Dębski herbu Radwan (ur. 23 kwietnia 1668, zm. 5 marca 1733 w Krośnie) – jezuita, autor dzieła "Tractatus theologicus devirtute et sacramento poenitentiae traditus". 
Życiorys.
Do zakonu wstąpił w 1684. Nowicjat odbył w Krakowie, retorykę studiował w kolegium w Lublinie, filozofię w Kaliszu, teologię w Krakowie, gdzie przyjął święcenia kapłańskie w 1697. Nauczyciel wielu szkół jezuickich. Rektor kolegium w Przemyślu w latach 1724–1728. Od 1731 rektor kolegium w Krośnie. Jego wujem był biskup Jan Dębski.

</doc>
<doc id="1122122" url="https://pl.wikipedia.org/wiki?curid=1122122" title="Niedokonany zwrot jelit">
Niedokonany zwrot jelit



</doc>
<doc id="1122123" url="https://pl.wikipedia.org/wiki?curid=1122123" title="Shanghai Shenhua">
Shanghai Shenhua

Shanghai Shenhua Football Club () − chiński klub piłkarski, grający obecnie w Chinese Super League, mający siedzibę w największym mieście kraju, Szanghaju.
Historia.
Shenhua został założony 10 grudnia 1993. Początkowo był sponsorowany przez lokalną spółkę o nazwie Shenhua (Shenhua w języku chińskim znaczy "Kwiat Szanghaju"). Pod koniec 2001 Shenhua wycofała się ze sponsorowania zespołu, a na ich miejsce dołączyły SVA i SMEG (Shanghai Media &amp; Entertainment Group). Zmieniono wówczas nazwę na Shanghai Shenhua SVA SMEG Football Club (SFC), jednak potocznie na klub nadal mówi się "Shenhua".
Shenhua jest najbardziej utytułowanym zespołem z Szanghaju spośród Shanghai Zobon i Inter Shanghai. Dwukrotnie zdobywał mistrzostwo Chin, a sześciokrotnie zostawał wicemistrzem kraju. Największa grupa kibiców zwana jest "Blue Devil" czyli "Niebieski Diabeł".
W 2007 Zhu Jun właściciel klubu Shanghai United FC wykupił większość udziałów Shenhua i doszło do fuzji obu klubów. Klub przeniósł się też na nowy stadion Yuanshen Sports Centre w Pudong, który w poprzednim sezonie był obiektem Shanghai United. W nowym składzie Shenhua widnieje 17 reprezentantów Chin zarówno kadry A jak i U-23.
Obecny skład.
"Stan" "na" "31" "stycznia" "2021"

</doc>
<doc id="1122126" url="https://pl.wikipedia.org/wiki?curid=1122126" title="Łukasz Tusk">
Łukasz Tusk

Łukasz Maciej Tusk (ur. 24 września 1985 w Opolu) – polski polityk, poseł na Sejm VI i VII kadencji.
Życiorys.
Z zawodu technik agrobiznesu, absolwent Zespołu Szkół Rolniczego Centrum Ustawicznego Liceum Agrobiznesu. Do czasu wyborów w 2007 pracował jako tapicer. W 2011 uzyskał licencjat z zarządzania zasobami ludzkimi w Wyższej Szkole Zarządzania i Administracji w Opolu. Mieszka w Woskowicach Małych.
Wstąpił do Platformy Obywatelskiej, z listy której w 2006 kandydował do sejmiku opolskiego. W wyborach parlamentarnych w 2007, startując w okręgu opolskim, zdobył 20 931 głosów (trzeci wynik w okręgu). W wyborach w 2011 bezskutecznie ubiegał się o reelekcję, zajmując pierwsze niemandatowe miejsce. Posłem został 22 listopada 2013, zastępując Andrzeja Bułę, którego mandat wygasł w związku z powołaniem na urząd marszałka województwa opolskiego. W 2015 nie został wybrany na kolejną kadencję.
Był najmłodszym posłem na Sejm wybranym w wolnych wyborach po 1989. W dniu wyborów w 2007 miał ukończone 22 lata. Jest żonaty.

</doc>
<doc id="1122129" url="https://pl.wikipedia.org/wiki?curid=1122129" title="Aleksandr Mołodczy">
Aleksandr Mołodczy

Aleksandr Ignatowicz Mołodczy, ros. Александр Игнатьевич Молодчий (ur. 27 czerwca 1920 w Ługańsku, zm. 9 czerwca 2002 w Czernihowie) – radziecki wojskowy, generał porucznik pilot, dwukrotny Bohater Związku Radzieckiego (1941, 1942), Ukrainiec.
Życiorys.
Urodził się w Ługańsku w Ukraińskiej SRR. W młodości należał do miejscowego aeroklubu, w którym ukończył kurs samolotowy.
W 1937 wcielony do Armii Czerwonej i skierowany do wojskowej szkoły pilotów w Woroszyłowgradzie, którą ukończył w 1938. Został skierowany jako pilot do pułku Lotnictwa Bombowego Dalekiego Zasięgu. Początkowo latał jako pilot w 420 pułku lotnictwa bombowego 3 Dywizji Lotnictwa Bombowego Dalekiego Zasięgu.
Latem 1941 brał udział w pierwszych lotach bojowych na dalekie tyły nieprzyjaciela, w sierpniu 1941 uczestniczył jako pilot samolotu Ił-4 w pierwszych nalotach lotnictwa radzieckiego na obiekty w rejonie Berlina. Następnie uczestniczył w wielu lotach bojowych na ważne strategicznie linie komunikacyjne. 22 października 1941 otrzymał tytuł Bohatera Związku Radzieckiego.
Następnie został zastępcą dowódcy eskadry w 748 pułku lotnictwa bombowego, przemianowanego później na 2 Gwardyjski pułk lotnictwa bombowego dalekiego zasięgu. Dalej wykonywał loty bojowe na dalekie zaplecze wojsk niemieckich, za co po raz drugi 31 grudnia 1941 otrzymał tytuł Bohatera Związku Radzieckiego. Następnie został dowódcą eskadry, a w 1944 instruktorem pilotów w 3 Dywizji Lotnictwa Bombowego Dalekiego Zasięgu i funkcję tę pełnił do zakończenia II wojny światowej.
W czasie wojny wykonał 311 lotów bojowych (w tym 281 lotów w nocy), przelatując około 600 tys. km z tego około 190 tys. nad terytorium wroga. Załogi samolotów pilotowanych przez niego zestrzeliły 5 samolotów niemieckich i zrzuciły około 200 ton bomb na obiekty przeciwnika.
Po zakończeniu II wojny światowej, dalej służył w Lotnictwie Dalekiego Zasięgu, gdzie zajmował stanowiska dowódcze. W 1959 ukończył Akademię Sztabu Generalnego, a w 1962 otrzymał nominację na generała porucznika. W marcu 1965 przeniesiony do rezerwy.
Po przejściu do rezerwy zamieszkał w Czernihowie na Ukrainie, gdzie zmarł w 2002.

</doc>
<doc id="1122131" url="https://pl.wikipedia.org/wiki?curid=1122131" title="BIPSS">
BIPSS



</doc>
<doc id="1122134" url="https://pl.wikipedia.org/wiki?curid=1122134" title="Piotr Skucha">
Piotr Skucha

Piotr Skucha (ur. 27 czerwca 1946 w Łaganowie) – polski duchowny rzymskokatolicki, doktor teologii biblijnej, biskup pomocniczy kielecki w latach 1987–1992, biskup pomocniczy sosnowiecki w latach 1992–2021, od 2021 biskup pomocniczy senior diecezji sosnowieckiej.
Życiorys.
Urodził się 27 czerwca 1946 w Łaganowie. W latach 1960–1964 uczęszczał do Liceum Ogólnokształcącego w Proszowicach, gdzie złożył egzamin dojrzałości. W latach 1964–1970 studiował w Wyższym Seminarium Duchownym w Kielcach. Święceń prezbiteratu udzielił mu 14 czerwca 1970 w kościele Wniebowzięcia Najświętszej Maryi Panny w Proszowicach biskup diecezjalny kielecki Jan Jaroszewicz. W latach 1971–1973 odbył studia z biblistyki na Wydziale Teologicznym Katolickiego Uniwersytetu Lubelskiego, gdzie uzyskał licencjat z teologii i magisterium z nauk biblijnych. W latach 1973–1976 studiował w Papieskim Instytucie Biblijnym w Rzymie, które ukończył z licencjatem z nauk biblijnych. W latach 1976–1979 odbył studia doktoranckie w Studium Biblicum Franciscanum w Jerozolimie. Doktorat z teologii biblijnej uzyskał na podstawie dysertacji "Contributi per una teologia del deserto nell'Antico Testamento" ("Przyczynki do teologii pustyni w Starym Testamencie i w tekstach qumrańskich"). W 1980 nostryfikował doktorat w Instytucie Nauk Biblijnych na Wydziale Teologicznycm Katolickiego Uniwersytetu Lubelskiego po przedłożeniu rozprawy "Teologia pustyni w Starym Testamencie".
W latach 1970–1971 pracował jako wikariusz w parafii św. Wojciecha w Książu Wielkim. W czasie III Synodu Diecezji Kieleckiej należał do Komisji Teologiczno-Socjologicznej. Pełnił funkcję cenzora książek kościelnych. W 1982 został sekretarzem Komisji Episkopatu ds. Powołań Duchownych, a w 1984 sekretarzem Komisji Episkopatu ds. Seminariów Duchownych.
Od 1979 do 1981 pełnił funkcję prefekta studiów i prowadził wykłady z biblistyki w Wyższym Seminarium Duchownym w Kielcach. W latach 1981–1986 był prorektorem tego seminarium. Wykładał ponadto w Papieskiej Akademii Teologicznej, w Akademii Ignatianum w Krakowie oraz w Instytucie Filologii Słowiańskiej Uniwersytetu Śląskiego w Sosnowcu.
18 grudnia 1986 został mianowany biskupem pomocniczym diecezji kieleckiej ze stolicą tytularną Segisama. Święcenia biskupie otrzymał 15 lutego 1987 w bazylice katedralnej Wniebowzięcia Najświętszej Maryi Panny w Kielcach. Udzielił mu ich kardynał Józef Glemp, prymas Polski, w asyście Stanisława Szymeckiego, biskupa diecezjalnego kieleckiego, i Edwarda Materskiego, biskupa diecezjalnego sandomiersko-radomskiego. Jako zawołanie biskupie przyjął słowa „"Verbum Crucis – virtus Dei"” ("Nauka Krzyża – mocą Bożą"). W latach 1987–1992 sprawował urząd wikariusza generalnego diecezji. W kurii diecezjalnej zajmował stanowisko wiceprzewodniczącego wydziału duszpasterstwa kapłanów i powołań, był członkiem diecezjalnego biura prasowego, należał do rady kapłańskiej i kolegium konsultorów. W latach 1987–1992 pełnił funkcję redaktora naczelnego „Współczesnej Ambony”.
25 marca 1992 został przeniesiony na urząd biskupa pomocniczego nowo ustanowionej diecezji sosnowieckiej. Tego samego dnia objął nową funkcję. Dwa dni później arcybiskup Stanisław Nowak, administrator diecezji, ustanowił go swoim delegatem z uprawnieniami wikariusza generalnego. W tym samym roku został mianowany wikariuszem generalnym diecezji. W kurii diecezjalnej przewodniczył radzie ds. ekonomicznych, wszedł w skład rady kapłańskiej i kolegium konsultorów. Przewodniczył diecezjalnej komisji ds. II Ogólnopolskiego Synodu Plenarnego. Po śmierci biskupa Adama Śmigielskiego, od 10 października 2008 do 28 marca 2009, pełnił funkcję administratora diecezji. 27 czerwca 2021 papież Franciszek przyjął jego rezygnację z obowiązków biskupa pomocniczego sosnowieckiego.
W Episkopacie Polski należał do Komisji ds. Seminariów Duchownych. W 1992 został wizytatorem apostolskim seminariów w Polsce. Organizator i przewodnik licznych pielgrzymek do Ziemi Świętej.
Odznaczenia i wyróżnienia.
W 2001 został komandorem z gwiazdą Zakonu Rycerskiego Grobu Bożego w Jerozolimie.
W 2015 nadano mu tytuł honorowego obywatela gminy i miasta Proszowice.
Za propagowanie idei pielgrzymowania Kustodia Ziemi Świętej przyznała mu złoty medal.

</doc>
<doc id="1122141" url="https://pl.wikipedia.org/wiki?curid=1122141" title="Castel del Monte">
Castel del Monte

Castel del Monte – zamek zbudowany w pierwszej połowie XIII w. przez cesarza Fryderyka II Hohenstaufa; uznawany za jedno z najdoskonalszych dzieł architektonicznych średniowiecza.
W 1996 roku został wpisany na listę światowego dziedzictwa UNESCO.
Nazwa.
Nazwa zamku "del Monte" pochodzi od nazwy kościoła pobliskiego klasztoru benedyktyńskiego "Santa Maria del Monte".
Historia.
Castel del Monte znajduje się w Apulii w południowych Włoszech, pomiędzy Corato a Andrią. Usytuowany na samotnym, niskim wzgórzu na wysokości ok. 540 m n.p.m., jest doskonale widoczny nawet z dużych odległości. Jest to jedyny zamek w Apulii, który w pełni zachował swój oryginalny charakter.
Został wybudowany pod koniec pierwszej połowy XIII w. na polecenie cesarza Fryderyka II w ramach programu budowy fortyfikacji w południowej Italii i na Sycylii. W ramach programu budowy umocnień, Fryderyk II wzniósł ok. 200 fortec i pałaców. Surowość architektury zamku przypomina budowle cystersów, których wspierał Fryderyk II. Zamek mógł być zaprojektowany przez cysterskiego architekta Philippe’a Chinarda.
Na potrzeby obronne zamek nie był wystarczająco duży – nie przetrwałby oblężenia. O innym niż obronne przeznaczeniu zamku świadczy perfekcyjna geometria budowli oraz znaczna odległość od jakichkolwiek miejsc czy szlaków strategicznych. Niektórzy autorzy podają, że zamek został zbudowany dla cesarza jako zamek myśliwski do polowań z sokołami. Z zewnątrz Castel del Monte prezentuje się jako forteca – ma masywne mury zewnętrzne, wieże w narożnikach, szczeliny strzelnicowe i bramy z bronami, lecz wewnątrz zamek miał wszelkie wygody domku myśliwskiego.
Po upadku Hohenstaufów Karol I Andegaweński (1226–1285) uwięził na zamku syna Manfreda (1232–1266) i zwolenników dworu niemieckiego. Za panowania królowej Neapolu Joanny I (1326–1382) zamek wszedł w poczet dóbr królewskich. Pod panowaniem hiszpańskim na początku XVI w. stał się lennem generała Gonzalo Fernándeza de Córdoba (1453–1515). W 1528 roku został zbombardowany przez wicehrabiego Lautrec Odeta de Foix (1485–1528), co spowodowało zniszczenia w jego murach zewnętrznych. W XVII w. zamek pozostawał niezamieszkany i nie miał już wyposażenia wewnętrznego. Marmurowe elementy wykończeniowe zostały zabrane przez Burbonów i wykorzystane w parku przy ich pałacu królewskim w Casercie.
Zamek zakupiło państwo włoskie w 1876 roku. Budowlę uznano za zabytek i od 1879 roku poddano serii renowacji.
W 1996 roku zamek został wpisany na listę światowego dziedzictwa UNESCO.
Architektura.
Castel del Monte charakteryzuje się surowością typową dla budowli cysterskich i zdradza wiele elementów architektury islamskiej. Został zbudowany na planie ośmiokąta foremnego z ośmiokątnym dziedzińcem (o szerokości 18 metrów) i ośmioma ośmiokątnymi wieżami (o średnicy 7,5 m). Zamek nie miał fosy.
Maksymalna wysokość zamku to 24,4 m a maksymalna szerokość to 49,6 m. Długość każdej ściany pomiędzy wieżami to 9,8 m a grubość muru zewnętrznego przy podłożu to 3 m.
Główne wejście do zamku znajduje się od strony Andrii i wykonane jest w stylu klasycznym z elementami gotyku. Nadproże spoczywa na kolumnach z kapitelami z motywem roślinnym; nad wszystkim rozpięty jest ostry łuk, biegnący od lwów umieszczonych nad abakusami kolumn bocznych. Wejście flankują dwa pilastry podtrzymujące gzyms z rodzajem frontonu. Po przeciwnej stronie zamku znajdowało się wejście tylne.
Na parterze znajduje się sześć okrągłych okien z ambrazurami z różowej brekcji, a na piętrze osiem z ambrazurami z różnego rodzaju marmuru.
Na każdym piętrze, wokół dziedzińca rozmieszczonych jest osiem przechodnich pomieszczeń na planie trapezoidalnym. Każde z pomieszczeń ma trzy sklepienia: nad środkową częścią na planie kwadratu – sklepienie krzyżowo-żebrowe, a nad pozostałymi sklepienia pseudokolebkowe. Sklepienia komnat na pierwszym piętrze podtrzymują półkolumny o kapitelach z motywem roślinnym i bazach z różowej brekcji, a piętrze drugim – grupy trzech kolumn typu "colonette" z białego marmuru. Ściany komnat wyłożone były płytami brekcji w kolorze koralowym lub pomalowane, by imitowały okładzinę. Podłogi parteru wyłożone były mozaikami, z których zachowała się jedynie część ze stylizowanymi kwiatami.
Trzy z wież skrywały kręcone schody, w części znajdowały się toalety, a przeznaczenie innych nie jest znane.

</doc>
<doc id="1122155" url="https://pl.wikipedia.org/wiki?curid=1122155" title="Homo faber">
Homo faber

Homo faber (dosłowne tłumaczenie z łac. „człowiek zręczny, majster”) – pojęcie z antropologii oznaczające człowieka wytwórcę, twórcę, człowieka pracy. Przeciwstawiany jest homo ludens – człowiekowi zabawy i deus faber – Bogu twórcy.

</doc>
<doc id="1122156" url="https://pl.wikipedia.org/wiki?curid=1122156" title="Dekanat Zawiercie – Najświętszej Maryi Panny Królowej Polski">
Dekanat Zawiercie – Najświętszej Maryi Panny Królowej Polski

Dekanat Najświętszej Maryi Panny Królowej Polski w Zawierciu – jeden z 36 dekanatów archidiecezji częstochowskiej. Znajduje się w regionie zawierciańskim. W jego skład wchodzą następujące parafie:

</doc>
<doc id="1122159" url="https://pl.wikipedia.org/wiki?curid=1122159" title="Laurentia">
Laurentia



</doc>
<doc id="1122164" url="https://pl.wikipedia.org/wiki?curid=1122164" title="Herb Nowej Dęby">
Herb Nowej Dęby

Herb Nowej Dęby – jeden z symboli miasta Nowa Dęba i gminy Nowa Dęba w postaci herbu.
Wygląd i symbolika.
Herb przedstawia stylizowane drzewo dębu o brązowym pniu i konarach, trzech zielonych liściach i również czterech żołędziach, umieszczone w tarczy o żółtym polu herbowym.
Jest to tzw. herb mówiący, nawiązujący do nazwy miasta.
Historia.
Poprzednio używany był herb pochodzący z okresu nadania Nowej Dębie praw miejskich (1961). Przedstawiał on w polu herbowym o barwie błękitnej zielony owoc żołędzia, otoczony wieńcem złożonym w połowie z zielonego dębowego liścia, w połowie zaś z czarnego koła zębatego, symbolizującego miejscowy przemysł.

</doc>
<doc id="1122166" url="https://pl.wikipedia.org/wiki?curid=1122166" title="38 Tobolski Pułk Piechoty">
38 Tobolski Pułk Piechoty

38 Tobolski Pułk Piechoty (ros. "38-й пехотный Тобольский полк") - pułk piechoty okresu Imperium Rosyjskiego, sformowany 6 grudnia 1703 za panowania cara Piotra I Wielkiego.
Pułk wziął udział w działaniach zbrojnych epoki napoleońskiej, a także w działaniach zbrojnych okresu I wojny światowej. Został rozformowany w 1918.
Święto pułkowe: 25 grudnia. Dyslokacja w 1914: Niżny Nowogród ("Нижний Новгород").

</doc>
<doc id="1122167" url="https://pl.wikipedia.org/wiki?curid=1122167" title="Unia Europejskich Lig Koszykarskich">
Unia Europejskich Lig Koszykarskich

Unia Europejskich Lig Koszykarskich (oficjalny skrót ULEB, od fra. "Union des Ligues Européennes de Basket-ball") – międzynarodowa organizacja z siedzibą w Barcelonie, działająca na terenie Europy, zrzeszająca kluby koszykarskie z 16 profesjonalnych lig krajowych, od roku 2000 (tj. sezonu 2000/2001) zarządzająca rozgrywkami zreformowanej Euroligi ("Euroleague Basketball"), zaś od 2002 (tj. sezonu 2002/2003) dodatkowo prowadząca stworzony przez siebie Puchar ULEB.
Historia.
Unia Europejskich Lig Koszykarskich została oficjalnie utworzona podczas Kongresu Założycielskiego, odbywającego się 25 czerwca 1991 w Rzymie, przez delegatów koszykarskich klubów trzech czołowych wówczas lig krajowych: francuskiej La Ligue Nationale de Basket-ball, hiszpańskiej Asociación de Clubs de Baloncesto i włoskiej Lega Basket Serie A. Z czasem decyzje o przystąpieniu do niej zaczęły podejmować władze kolejnych krajowych lig zawodowych:
We wrześniu 1991 stanowisko pierwszego w dziejach prezesa organizacji powierzono Włochowi "Gian Luigiemu Porelli", który swe obowiązki pełnił do 18 marca 1998, gdy to - podczas Kongresu ULEB w Paryżu - funkcję tę przejął Hiszpan "Eduardo Portela" (na co dzień szef Asociación de Clubs de Baloncesto) i sprawuje ów urząd do chwili obecnej.
Konflikt na linii ULEB - FIBA.
Od momentu utworzenia ULEB do końca lat 90. siła oddziaływania tej organizacji stawała się z roku na rok coraz większa. Naturalnie sprzyjało temu wstępowanie w jej szeregi coraz to nowych członków, czyli klubów z kolejnych profesjonalnych lig koszykarskich. Jednym z głównych powodów jej funkcjonowania i podstawowym zadaniem było należyte reprezentowanie interesów czołowych klubów Europy w sporach przeciwko FIBA. Na główny plan wysuwane były kwestie związane z europejskimi pucharami i związane z nimi czerpanie zysków. Mimo iż co sezon przynosiły one spore dochody (zwłaszcza od 1995, czyli momentu powołania do życia "FIBA EuroLigi") - w głównej mierze generowane właśnie przez najlepsze drużyny - kluby otrzymywały z nich zaledwie część udziałów. W 2000 - gdy ULEB zrzeszała już ośmiu członków - doszło do ostrego konfliktu z FIBA. Po raz pierwszy od sezonu 1957/1958, czyli premierowej edycji koszykarskich europucharów - stworzonych i zarządzanych przez FIBA - spora część klubów odmówiła poddaniu się jurysdykcji tej organizacji. Każda ze stron ostro broniła swoich racji, nie zamierzając w żaden sposób odpuścić drugiej stronie, toteż jasnym stało się, iż na wypracowanie kompromisu potrzeba będzie sporo czasu. Jako że początek sezonu 2000/2001 zbliżał się nieubłaganie, w owej patowej sytuacji każda ze stron postanowiła przeprowadzić własne rozgrywki pucharowe. ULEB zorganizowała je pod nazwą Euroligi ("nowej Euroligi"), zaś FIBA postanowiła prowadzonej przez siebie rywalizacji nadać miano "Suproligi". Już w trakcie ich trwania udało się wypracować wspólne stanowisko, dlatego od sezonu 2001/2002 zlikwidowano Suproligę, a wszystkie czołowe kluby europejskie ponownie walczą w jednych głównych rozgrywkach europucharowych pod nazwą Euroliga (Euroleague Basketball), do której pełnię praw posiada ULEB (przejęła od FIBA prowadzenie tych zmagań).

</doc>
<doc id="1122169" url="https://pl.wikipedia.org/wiki?curid=1122169" title="Yukihiro">
Yukihiro

, znany bliżej jako – japoński muzyk. Perkusista w zespole j-rockowym L’Arc-en-Ciel, basista zespołu P'UNK~EN~CIEL, a także wokalista grupy - Acid Android. Pierwotnie perkusista w zespołach i die in cries. Jego pseudonimy to m.in. i . Ma 165 cm wzrostu, waży 50 kg. Grupa krwi A.
Yukihiro dołączył do L’Arc~en~Ciel po opuszczeniu zespołu przez poprzedniego perkusistę.
Młodość.
Yukkie urodził się 24 listopada 1968 w mieście Ichikawa w prefekturze Chiba, niedaleko Tokio.
Zaczął grać na perkusji, gdy rozpoczął naukę w szkole średniej. Wkrótce zdecydował, że chce być profesjonalnym rockowym perkusistą. Jego decyzja o przerwaniu nauki w szkole na rzecz muzyki spotkała się z dezaprobatą ze strony rodziców, więc kontynuował naukę, jednocześnie poświęcając się muzyce. Podczas studiów na Uniwersytecie Handlu w Chibie założył zespół Zi:Kill.
Początki kariery.
Grupa Zi:Kill podpisała kontrakt z Extasy Recors w 1989 r. Niestety, ich płyta nie odniosła większego sukcesu i Yukkie został wyrzucony z zespołu. Następnie założył grupę "Optic Nerve" z gitarzystą Shinem Murohime. W 1991 dołączył do die in cries.
Grupa die in cries rozpadła się w 1995 wraz z wydaniem ich ostatniego albumu 'SEED'. Przez ten czas nie miał gdzie mieszkać, więc przeprowadził się do przyjaciół.
Współpraca z L’Arc~en~Ciel.
Po odejściu poprzedniego perkusisty, Sakury, lider zespołu, Tetsu, poprosił Yukihiro o pomoc przy nagrywaniu ich nowej płyty. Znali się poprzez wspólnych przyjaciół. Wkrótce powstał pierwszy singel - „Niji”. W 1998 Yukihiro został oficjalnym członkiem zespołu.

</doc>
<doc id="1122170" url="https://pl.wikipedia.org/wiki?curid=1122170" title="Osieki (powiat gryficki)">
Osieki (powiat gryficki)

Osieki – dawna gajówka w północno-zachodniej Polsce, położona w województwie zachodniopomorskim, w powiecie gryfickim, w gminie Trzebiatów.
Gajówka Osieki leżała w Lesie Trzebiatowskim, przy wschodniej granicy miasta Trzebiatów, ok. 150 m na wschód od Sekwanki i ok. 0,6 km na wschód od leśniczówki Warcisław. 
Nazwę "Osieki" wprowadzono urzędowo w 1948 roku, zastępując poprzednią niemiecką nazwę leśniczówki - "Jungfernholz".
Nazwa z nadanym identyfikatorem SIMC występuje w zestawieniach archiwalnych TERYT z 1999 roku.
W czerwcu 2005 roku Rada Miejska w Trzebiatowie postanowiła zwrócić się do MSWiA o zniesienie z urzędowego wykazu nazw miejscowości gajówki Osieki. W 2007 roku miejscowość Osieki włączono do odległego o 2,6 km Paliczyna poprzez zmianę nazwy "Osieki" na "Paliczyno".

</doc>
<doc id="1122171" url="https://pl.wikipedia.org/wiki?curid=1122171" title="BAD-2">
BAD-2

BAD-2 ("БАД-2") – radziecki pływający samochód pancerny, po wymianie kół używany także jako drezyna pancerna.
Konstruktorem BAD-2 był inżynier P.N. Sjaczentow pracujący w Fabryce Iżorskiej. Pojazd bazował na podwoziu trójosiowego samochodu ciężarowego Ford-Timken. Koła tylnych mostów mogły być wyposażone w gąsienice "Overoll". Wszystkie koła mogły być wymienione na stalowe koła przeznaczone do poruszania się po szynach. Kadłub pojazdu wykonano metodą spawania z płyt pancernych o grubości do 6 mm. Kadłub był wodoszczelną konstrukcją samonośną, a jego przednią część ukształtowano w sposób zmniejszający opory podczas pływania. Napęd w wodzie zapewniała pojedyncza śruba, rolę sterów pełniły przednie koła.
BAD-2 miał dwie wieże obrotowe. Pierwsza znajdowała się nad centralną częścią kadłuba i mieściła armatę "B-3" kalibru 37 mm. Druga z ckm DT była umieszczona w tylnej części kadłuba. Wieża z działem była umieszczona wyżej dzięki czemu kąt ostrzału umieszczonej w niej armaty wynosił 360°. Poza uzbrojeniem zainstalowanym w wieżach BAD-2 był wyposażony w km DT zamocowany w jarzmie obok stanowiska kierowcy.
Dodatkowe wyposażenie pojazdu stanowiła pompa odwadniająca, dwa zbiorniki z substancją dymotwórczą o łącznej pojemności 40 litrów oraz radiostacja.
Próby prototypu wykazały, że pojazd posiada zbyt słaby silnik, a nienapędzane przednie koła utrudniają wydostanie się samochodu z wody na nieprzygotowany brzeg. Skrytykowano także słabe opancerzenie pojazdu, a armatę kalibru 37 mm uznano za niewystarczająca wobec wprowadzania do uzbrojenia Armii Czerwonej armat czołgowych kalibru 45 mm. W rezultacie podjęto decyzję i o odrzuceniu pojazdu i nieprzyjęciu go do uzbrojenia.
Pomimo decyzji o zakończeniu rozwoju BAD-2 na etapie prototypu jedyny istniejący BAD-2 wziął udział w leningradzkiej defiladzie pierwszomajowej w 1933 roku, a także specjalnych pokazach podczas których pływał w Newie. W rezultacie znalazł się w polskich i niemieckich materiałach rozpoznawczych jako pojazd używany przez jednostki RKKA. Przez Niemców był traktowany jako pływająca wersja BA-10 nazywana w materiałach rozpoznawczych "Schwimm-Panzerspachwagen F 204(r)".

</doc>
<doc id="1122174" url="https://pl.wikipedia.org/wiki?curid=1122174" title="Campsis radicans">
Campsis radicans



</doc>
<doc id="1122176" url="https://pl.wikipedia.org/wiki?curid=1122176" title="Pozycja ćwierćlotosu">
Pozycja ćwierćlotosu

Pozycja ćwierćlotosu – to pozycja wykorzystywana do medytacji. Lewa lub prawa stopa znajduje się na udzie. Podeszwa stopy znajdującej się na udzie skierowana jest do góry. Kręgosłup i plecy są wyprostowane. Pozycja ćwierćlotosu często jest mylona z pozycją półlotosu, gdyż różnią się one od siebie jedynie stopniem nachylenia stóp.

</doc>
<doc id="1122178" url="https://pl.wikipedia.org/wiki?curid=1122178" title="Frankfurt-Höchst (stacja kolejowa)">
Frankfurt-Höchst (stacja kolejowa)

Frankfurt (Main) Höchst – stacja kolejowa we Frankfurcie nad Menem, w Hesji, w Niemczech. Stacja położona jest w dzielnicy Höchst am Main. Z dwunastoma krawędziami peronowymi stanowi pod względem budowlanym drugi co do wielkości dworzec Frankfurtu. Obecnie stanowi przystanek S-Bahn oraz pociągów podmiejskich i regionalnych i najważniejszy węzeł komunikacyjny zachodnich dzielnic Frankfurtu.
Historia.
Pierwszy dworzec w niezależnym wówczas mieście Höchst am Main powstał w ramach budowy jednej z pierwszych linii kolejowych w Niemczech. 26 września 1839, a zatem cztery lata po linii z Norymbergi do Fürth, otwarto pierwszy odcinek Taunusbahn, prowadzący z Taunusbahnhof we Frankfurcie do odległego niecałe dziewięć kilometrów Höchst am Main. Ten pierwszy dworzec znajdował się na wysokości Königsteiner Straße, około 400 metrów na wschód od obecnego budynku. Ze względu na panujące wówczas rozdrobnienie dzielnicowe Niemiec była to linia "międzynarodowa", łączyła bowiem niepodległe od 500 lat Wolne Miasto Frankfurt z sąsiadującym Księstwem Nassau. Wiosną 1840 ukończono Taunusbahn, prowadząc ją przez Hattersheim, Flörsheim i leżące już w Wielkim Księstwie Hesja-Darmstadt Mainz-Kastel aż do stolicy Księstwa Nassau, Wiesbaden. Cały przebieg linii przez Höchst jest obecnie częścią mocno obciążonej ruchem linii S-Bahn S1, co stanowi spektakularny przykład długoterminowego oddziaływania raz podjętych decyzji polityki transportowej.
Już w 1847 uruchomiono kolejną linię kolejową do dworca w Höchst, który stał się tym samym węzłem kolejowym. Krótka linia boczna Sodener Bahn łączyła znany kurort Soden poprzez Höchst z resztą świata i stanowiła jedną z pierwszych w niemchech kolei drugorzędnych. Następna, znacznie ważniejsza linia powstała dopiero w 1877. Limburger Bahn stanowiła połączenie Frankfurtu z linią kolejową Lahntalbahn Gießen – Koblencja.
Po dobudowie nowej linii w 1880 zburzono pierwszy budynek stacyjny i wzniesiono nowy wedle projektu "królewskiego inspektora kolejowego i komunikacyjnego" Heinricha Veldego, który zbudował w regionie Ren-Men łącznie 37 dworców, przy czym dworzec w Höchst uchodził za jego najwybitniejsze dzieło.
W 1902 otwarto lokalną linię kolejową przez Kelkheim do Königstein, tak że wraz ze zbudowaną w międzyczasie drugą linią do Frankfurtu (przez Griesheim) do stacji w Höchst z obu kierunków prowadziły po trzy linie. Od 1 września 1905 doszła do tego tzw. "Łącznica Zdrojowa" ("Bäderkurve") stanowiąca skrót ze stacji Rödelheim z ominięciem Dworca Głównego we Frankfurcie. Początkowo po tej linii kursowały tylko pociągi towarowe, a od 1908 także pasażerskie, m.in. pociągi pospieszne na trasie Berlin – Wiesbaden przez Bad Nauheim i Bad Homburg vor der Höhe. Stacja nadal jeszcze niezależnego miasta Höchst stał się ważnym węzłem kolejowym.
Od roku 1912 przeniesiono linie kolejowe w rejonie stacji na nasyp, zastępując przejazdy kolejowe wiaduktami. Nowy, trzeci już i istniejący do dziś budynek dworca w stylu nawiązującym do secesji projektu Armina Wegnera ukończono w roku 1914 – był on ostatnim otwartym przed wybuchem wojny światowej budynkiem użyteczności publicznej w mieście. Przebudowę urządzeń dworca zakończono w 1920 r.
Układ przestrzenny i stan stacji.
Stacja w Höchst ma sześć przelotowych peronów wyspowych w kierunku wschód-zachód z indywidualnymi zadaszeniami. Tory położone są ponad poziomem ulicy. Na perony prowadzi z położonego po południowej stronie budynku stacyjnego tunel pieszy. Na wschód od niego znajduje się nie używany obecnie tunel bagażowy z windami na poziom peronów. Przy północnym wyjściu znajduje się parking dla samochodów osobowych, zaś w pobliżu głównego wejścia po stronie południowej dworzec autobusów lokalnych i miejskich.
Z dwunastoma krawędziami peronowymi stacja wykazuje rozmiary wystarczające dla dużego miasta. W rzeczywistości regularnie wykorzystywanych jest tylko osiem krawędzi peronowych, jeden z peronów nie jest używany wcale. Także reprezentacyjny budynek wejściowy z kioskiem i Centrum Podróży i tunel wejściowy na perony są mocno zaniedbane. Ponadto perony nie są dostępne dla niepełnosprawnych, brak wind, a nawet schodów ruchomych. Toalety zamknięto ze względu na notoryczne niszczenie przez wandali w 1993, a otwarto je ponownie dopiero w marcu 2006.

</doc>
<doc id="1122183" url="https://pl.wikipedia.org/wiki?curid=1122183" title="Athingani">
Athingani



</doc>
<doc id="1122184" url="https://pl.wikipedia.org/wiki?curid=1122184" title="Atsinganoi">
Atsinganoi



</doc>
<doc id="1122185" url="https://pl.wikipedia.org/wiki?curid=1122185" title="Atsingani">
Atsingani



</doc>
<doc id="1122186" url="https://pl.wikipedia.org/wiki?curid=1122186" title="Adsingani">
Adsingani



</doc>
<doc id="1122188" url="https://pl.wikipedia.org/wiki?curid=1122188" title="Mycobacterium bovis">
Mycobacterium bovis

Mycobacterium bovis – tlenowa, wolno rosnąca bakteria należąca do rodziny Mykobakterii, będąca przyczyną gruźlicy u bydła. Spokrewniona z ludzkim prątkiem gruźlicy; może w szczególnych przypadkach wywoływać zachorowania u ludzi, łamiąc barierę gatunkową.
"M. bovis" jest zazwyczaj przenoszone na ludzi drogą zainfekowanego mleka, aczkolwiek może się rozprzestrzeniać także drogą powietrzną. Obecnie zakażenia u ludzi są raczej rzadkie, związane głównie ze złym procesem pasteryzacji lub piciem mleka niepasteryzowanego. Ma to miejsce szczególnie w krajach rozwijających się.

</doc>
<doc id="1122189" url="https://pl.wikipedia.org/wiki?curid=1122189" title="Acingani">
Acingani



</doc>
<doc id="1122193" url="https://pl.wikipedia.org/wiki?curid=1122193" title="Piastowie bytomsko-kozielscy">
Piastowie bytomsko-kozielscy

Piastowie bytomsko-kozielscy – linia dynastii Piastów śląskich zapoczątkowana przez Kazimierza bytomskiego, panująca w księstwach bytomskim i kozielskim oraz w Siewierzu i Toszku. Ostatnim męskim przedstawicielem rodu był Bolesław bytomski, książę bytomsko-kozielski (zm. 1354 lub 1355), a linia żeńska wygasła na Bolce bytomskiej, najmłodszej córce Bolesława, ok. 1427/1428.

</doc>
<doc id="1122209" url="https://pl.wikipedia.org/wiki?curid=1122209" title="21 Baza Lotnictwa Taktycznego">
21 Baza Lotnictwa Taktycznego

21 Baza Lotnictwa Taktycznego im. mjr. pil. Stefana Steca (21 BLT) – jednostka lotnicza szczebla taktycznego Sił Powietrznych. Baza lotnicza zlokalizowana około 5 kilometrów na wschód od centrum Świdwina.
Historia.
Jednostka została sformowana 1 lipca 2010 w wyniku połączenia z 7 elt, 8 elt i 40 elt. Baza podporządkowana jest 1 Skrzydłu Lotnictwa Taktycznego. Głównym jej zadaniem jest zapewnienie odpowiedniego zaplecza logistycznego dla eskadr lotnictwa taktycznego oraz zapewnienie sprawnego szkolenia lotniczego.
Kultywowanie tradycji.
Decyzją MON nr 499/MON z dnia 28 grudnia 2010 roku baza dziedziczy i kultywuje tradycje następujących jednostek:
Tą samą decyzją 21 Baza Lotnictwa Taktycznego odziedziczyła sztandar po 21 Bazie Lotniczej. Święto jednostki obchodzone jest 1 lipca.
Decyzją Nr 143/MON z dnia 5 września 2019 roku patronem 21 BLT został mjr. pil. Stefan Stec. 

</doc>
<doc id="1122228" url="https://pl.wikipedia.org/wiki?curid=1122228" title="Bocholt (stacja kolejowa)">
Bocholt (stacja kolejowa)

Bocholt – stacja kolejowa w Bocholt, w kraju związkowym Nadrenia Północna-Westfalia, w Niemczech.

</doc>
<doc id="1122231" url="https://pl.wikipedia.org/wiki?curid=1122231" title="Mięsień półbłoniasty">
Mięsień półbłoniasty

 
Mięsień półbłoniasty (łac. "musculus semimembranosus") – mięsień leżący pod mięśniem półścięgnistym, rozpięty między guzem kulszowym a piszczelą, przy czym przyczep końcowy składa się z dwóch części: prostej (która kończy się na tylnym guzku piszczeli) i przednio-przyśrodkowej (która biegnie w rowku poniżej przyczepu torebki stawowej pod więzadłem pobocznym piszczelowym do nasady piszczeli, przyczepiając się w pobliżu jej przedniego brzegu), tworząc gęsią stopę głęboką (łac. "pes anserinus profundus"). 
Czynność.
Mięsień półbłoniasty jest najsilniejszym mięśniem tylnej grupy. Jest silnym prostownikiem i przywodzicielem uda oraz zginaczem i obrotnikiem wewnętrznym goleni.
Unaczynienie.
Tętnice przeszywające od tętnicy głębokiej uda i gałęzie tętnicy podkolanowej.
Unerwienie.
Gałąź nerwu piszczelowego (L4-5, S1)

</doc>
<doc id="1122235" url="https://pl.wikipedia.org/wiki?curid=1122235" title="Krefeld Hauptbahnhof">
Krefeld Hauptbahnhof

Krefeld Hauptbahnhof – stacja kolejowa w Krefeld, w kraju związkowym Nadrenia Północna-Westfalia, w Niemczech. Zatrzymują się tu jedynie pociągi regionalne, Krefeld jest więc jednym z największych niemieckich miast bez pociągów dalekobieżnych.

</doc>
<doc id="1122244" url="https://pl.wikipedia.org/wiki?curid=1122244" title="Lista dróg krajowych w Niemczech">
Lista dróg krajowych w Niemczech

Lista dróg krajowych w Niemczech (). Oznakowane numerami od 1 do 999 z literą B (np. "B2").
Drogi krajowe w Niemczech służą krajowej i międzynarodowej komunikacji pomiędzy dużymi miastami. Miejscami są rozbudowane do dróg ekspresowych. Dzięki dobrze rozbudowanej sieci autostrad w Niemczech, drogi krajowe nie są zbyt zatłoczone i mogą stanowić alternatywny sposób na podróżowanie po Niemczech.
Według stanu na 1 stycznia 2020 roku długość niemieckich dróg krajowych wynosi 37842 km.
Historia.
17 stycznia 1932 wprowadzono w Niemczech obecnie obowiązujący system numeracji. Cyframi od 1 do 9 oznakowano drogi przecinające kraj we wszystkich kierunkach, tworząc w ten sposób siatkę podstawową. Numery dwu- i trzycyfrowe nadawano systematycznie od południa na północ a następnie z zachodu na wschód. Pierwszy etap numeracji zakończono na numerze 138.
W 1934 wyodrębniono drogi przebiegające przez teren całej Rzeszy, znakując je po raz pierwszy żółtą tabliczką i dodając literę "R" przed numerem. W latach 1934 – 1937, w drugim etapie, ponumerowano drogi numerami od 139 do 327 tym razem ze wschodu na zachód. Numery 328 do 432 przyznawano w okresie od 1938 roku do końca wojny.
Część numerów zniknęło z map w wyniku strat terytorialnych Niemiec po drugiej wojnie światowej.
Po drugiej wojnie światowej nadawano numery od 399, ale tylko na terenie Niemiec Zachodnich.
Lista dróg.
B611.
Ta droga znajduje się obecnie w fazie projektowej.
B999.
Oznakowanie to jest wykorzystywane jako zastępcze dla dróg w fazie planowania.
B E – B Z.
Takie oznakowania stosowane były dla objazdów dróg krajowych na terenie dawnego Berlina Zachodniego.

</doc>
<doc id="1122247" url="https://pl.wikipedia.org/wiki?curid=1122247" title="Język szuadit">
Język szuadit

Język szuadit, język żydowsko-prowansalski, (שואדית, ) – język wymarły z grupy języków romańskich, używany w Prowansji przez Żydów w okresie od XI w. do 1977.
Szuadit powstał na bazie języka prowansalskiego z zapożyczeniami z innych języków (język hebrajski, francuski, łacina, język grecki, język aramejski). Zapisywany był zmodyfikowanym alfabetem hebrajskim.
Historia.
Nieznana jest wczesna historia tego języka. Być może szuadit powstał z jeszcze wcześniejszego nieznanego języka żydowsko-prowansalskiego. Język szuadit miał dwie odmiany: szuadit tekstów religijnych i szuadit prozy popularnej. Teksty religijne (np. poemat o Esterze i siddur dla kobiet) zawierają znacznie więcej zapożyczeń z języków obcych, niż teksty popularne. 
Najwcześniejszym zabytkiem piśmiennictwa szuadit jest poemat komiczny "Lou Sermoun di Jusiou" ("Przysięga Żyda"), przypuszczalnie z XVI w. Cesarz Piotr II z Brazylii, zapisał wiele dwujęzycznych (hebrajskich/szuadit) poematów religijnych.
Dekretem królewskim z 1498, Żydzi zostali wygnani z południowej Francji i język szuadit zanikł w Prowansji, z wyjątkiem enklawy papieskiej wokół Awinionu (zwanej "Comtat Venaissin" - hrabstwo Venaissin), gdzie nadal istniała niewielka społeczność żydowska, używająca szuadit. 
I Republika Francuska dała Żydom równouprawnienie z chrześcijanami, co skutkowało porzucaniem języka szuadit na rzecz języka francuskiego. Ostatnią osobą używającą szuadit był Armand Lunel, zmarły w 1977.
Cechy.
Fonetyka szuadit zawiera szereg cech charakterystycznych tylko dla tego języka, m.in. /j/ przeszło w , a /h/ często zanika w położeniu między samogłoskami. Wymowa liter "samech" (ס), "sin" (ש), "cade" (צ) i "taw" (ת) w słowach zapożyczonych z języków hebrajskiego i aramejskiego to /f/. W słowach, zapożyczonych z języka prowansalskiego, istnieje tendencja do redukowania fonemów i oraz i do pojedynczego fonemu , np. "plus" to w szuadit "/pjys/", "filho" (prowans. "córka") to "/fejɔ/", "juge" (prowans. "sędzia") to "/ʃyʃe/".

</doc>
<doc id="1122249" url="https://pl.wikipedia.org/wiki?curid=1122249" title="Henryk Jaźnicki">
Henryk Jaźnicki

Henryk Jaźnicki (ur. 6 września 1917 w Radzyniu Podlaskim, zm. 25 lutego 2004 w Józefowie) – polski piłkarz (napastnik), koszykarz, siatkarz, szczypiornista. Długoletni zawodnik warszawskiej Polonii.
Życiorys.
Piłkarzem Polonii był trzykrotnie. Jej barw bronił w latach 1938–1939, 1945 oraz 1947–1952. W lidze strzelił 34 bramki. W czasie wojny był więźniem obozów koncentracyjnych.
W 1937 roku w Warszawie zdobył z siatkarzami Polonii Warszawa mistrzostwo Polski, a w 1938 roku brązowy medal w Łodzi.
W reprezentacji Polski zagrał tylko raz. 27 sierpnia 1939 Polska wygrała 4:2 z Węgrami w meczu towarzyskim. Było to ostatnie przedwojenne spotkanie Polaków.
W czasie II wojny światowej walczył w kampanii wrześniowej, został złapany przez Niemców, był więźniem na Pawiaku w Warszawie, później przenoszony do Sachsenhausen (KL) i Mauthausen-Gusen. Po wojnie wrócił do Polski i kontynuował karierę. Uprawiał nie tylko piłkę nożną – grał w siatkówkę (3-krotny mistrz Polski), koszykówkę (1947, mistrz Polski oraz reprezentant kraju na ME w 1947) i piłkę ręczną (1947, wicemistrz Polski).
Jego żoną była koszykarka Irena Jaźnicka.
Został pochowany w grobie rodzinnym na cmentarzu bródnowskim (kwatera 4B-2-23/24).

</doc>
<doc id="1122250" url="https://pl.wikipedia.org/wiki?curid=1122250" title="Antonina Czartoryska">
Antonina Czartoryska

Antonina Czartoryska (ur. 1728 roku, zm. 26 marca 1746) – polska księżna. 
Antonina Czartoryska była córką Michała Fryderyka Czartoryskiego i Eleonory z Waldsteinów. Żona Jerzego Flemminga, którego poślubiła w Warszawie 13 lutego 1744. Miała jedyną córkę urodzoną 3 marca 1746 Izabelę.

</doc>
<doc id="1122251" url="https://pl.wikipedia.org/wiki?curid=1122251" title="Hymn Krymu">
Hymn Krymu

Hymn Republiki Autonomicznej Krymu (ukr. Гімн Автономної Республіки Крим, ros. Гимн Автономной Республики Крым, krymskotatarski "Qırım Muhtar Cumhuriyetiniñ Gimni") – oficjalny hymn Republiki Autonomicznej Krymu i Republiki Krymu.
Autorką tekstu jest Olga Hołubiewa, muzykę skomponował Alemdar Karamanow. Hymn został przyjęty 26 lutego 1992.

</doc>
<doc id="1122253" url="https://pl.wikipedia.org/wiki?curid=1122253" title="Głosowanie elektroniczne">
Głosowanie elektroniczne

Głosowanie elektroniczne (ang. "e-voting") – forma głosowania, w której wykorzystywane są środki komunikacji elektronicznej.
Klasyfikacja.
Metody głosowania elektronicznego można podzielić na trzy rodzaje:
Dwie ostatnie metody określa się łącznie potoczną nazwą "e-votingu". Wobec głosowania przez Internet stosuje się także nazwę "i-voting". W Internecie elektroniczne metody głosowania są wykorzystywane od dawna, na przykład przy zakładaniu nowych grup dyskusyjnych w Usenecie, na listach dyskusyjnych czy w różnego rodzaju sondach internetowych. Kontrowersje budzi głównie wykorzystanie ich w wyborach powszechnych.
Zalety.
Głosowanie prowadzone przy pomocy komputerów wyborczych – np. wyposażonych w ekrany dotykowe – umożliwia rezygnację z papierowych kart wyborczych, a co za tym idzie niemalże natychmiastowe zliczanie głosów w pamięci operacyjnej komputera i przekazywanie ich do systemu centralnego.
Głosowanie prowadzone przez Internet umożliwia oddanie głosu każdemu z każdej lokalizacji, poza natychmiastowym (w teorii) zliczaniem głosów zwiększa także dostępność procedury wyborczej i uniezależnia ją od lokalnych obwodów i lokali wyborczych.
Elektroniczne wybory rozwiązują też szereg problemów, które w zasadzie nigdy nie zostały rozwiązane dla wyborów przeprowadzanych drogą tradycyjną np. możliwość dorzucania głosów do urn. Za zastąpieniem tradycyjnych wyborów ich elektroniczną wersją przemawiają także bardzo wysokie koszty funkcjonowania komisji wyborczych, czy konieczność osobistego udania się do wyznaczonego miejsca głosowania. A to może przełożyć się na zwiększenie – niepokojąco niskiej w wielu krajach – frekwencji wyborczej.
Wady.
Elektroniczna wizualizacja wyników jako prowadzona równolegle do tradycyjnego zbierania wyników głosowań nie zaburza tych wymagań, ponieważ stanowi proces pomocniczy służący głównie przyspieszeniu zbierania wyników cząstkowych i nie wpływa bezpośrednio na zliczanie wyniku końcowego.
W praktyce stosowania komputerów wyborczych wskazuje się na następujące problemy:
Głosowanie przez Internet jest obarczone następującymi problemami:
Zarówno w przypadku komputerów wyborczych, jak i głosowania przez Internet zmniejsza się także transparentność i audytowalność procedury wyborczej, ze względu na brak bezpośredniego wglądu członków komisji oraz mężów zaufania w proces zliczania głosów, który odbywa się w systemie stanowiącym z ich punktu widzenia „czarną skrzynkę”.
W celu rozwiązania części tych problemów proponowane są różne systemy e-votingu łączącego komputerowe zliczanie głosów z papierowym potwierdzeniem oddania głosu (np. Punchscan) oraz wykorzystujące zaawansowane techniki kryptograficzne, nie rozwiązują one jednak wszystkich wymienionych problemów.
Duży krok w kierunku zniesienia wad głosowania przez internet stanowi technologia blockchain ponieważ charakteryzuje się ona niezmiennością co gwarantuje brak możliwości manipulacji wynikami głosowań.
Wybory powszechne.
Głosowanie elektroniczne w wyborach powszechnych budzi kontrowersje ze względu na konstytucyjne wymagania, by były one przynajmniej powszechne, bezpośrednie i tajne (anonimowe). Nie ulega wątpliwości, że powinny być one także uczciwe i nie powinno być możliwe masowe handlowanie głosami, czyli wyborca nie powinien mieć możliwości udowodnienia osobie kupującej głos jak zagłosował. Współczesne systemy głosowania elektronicznego nie są w stanie spełnić równocześnie wszystkich tych wymagań.

</doc>
<doc id="1122256" url="https://pl.wikipedia.org/wiki?curid=1122256" title="E-voting">
E-voting



</doc>
<doc id="1122260" url="https://pl.wikipedia.org/wiki?curid=1122260" title="Druglin">
Druglin

 
Druglin – jezioro w woj. warmińsko-mazurskim, w pow. ełckim, w gminie Ełk, leżące na terenie Pojezierza Mazurskiego.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Druglin". W różnych publikacjach i na mapach topograficznych jezioro to występuje pod nazwą "Drugin Duży" lub "Rosińsko".
Powierzchnia zwierciadła wody według różnych źródeł wynosi od 411,0 ha przez 418,4 ha do 428 ha.
Zwierciadło wody położone jest na wysokości 121,4 m n.p.m. lub 121,1 m n.p.m. Średnia głębokość jeziora wynosi 2,4 m, natomiast głębokość maksymalna 6,4 m.
W oparciu o badania przeprowadzone w 1996 roku wody jeziora zaliczono do III klasy czystości.
Linia brzegowa rozwinięta, w części północnej dwie zatoki. Na jeziorze kilkanaście wysp. Brzegi w większości niskie, miejscami podmokłe, na południu zalesione. Z południowej części jeziora wypływa struga (szlak kajakowy) do jeziora Kraksztyn, a dalej Rostki i Orzysz.

</doc>
<doc id="1122261" url="https://pl.wikipedia.org/wiki?curid=1122261" title="Liberty Seguros-Würth Team">
Liberty Seguros-Würth Team



</doc>
<doc id="1122262" url="https://pl.wikipedia.org/wiki?curid=1122262" title="Crefeld">
Crefeld



</doc>
<doc id="1122263" url="https://pl.wikipedia.org/wiki?curid=1122263" title="Mięsień smukły">
Mięsień smukły

Mięsień smukły (łac. "musculus gracilis") – dwustawowy mięsień przyśrodkowej grupy mięśni uda. Biegnie od gałęzi dolnej kości łonowej i gałęzi kości kulszowej, kieruje się ku dołowi i w dolnej części uda przechodzi w ścięgno, które owija się od tyłu wokół nadkłykcia przyśrodkowego kości udowej i dalej biegnie z mięśniem krawieckim i mięśniem półścięgnistym, tworząc wraz z przyczepami końcowymi tych mięśni tzw. "gęsią stopkę".
Czynność.
Przy wyprostowanym kolanie przywodzi udo, prostuje je nieznacznie i słabo rotuje na zewnątrz. W stawie kolanowym działa jako zginacz.
Unaczynienie.
Unaczynienie mięśnia pochodzi od: tętnic sromowych zewnętrznych, tętnicy przyśrodkowej okalającej udo od tętnicy udowej oraz tętnicy zasłonowej od tętnicy biodrowej wewnętrznej.
Unerwienie.
Gałąź przednia nerwu zasłonowego (L2-4).

</doc>
<doc id="1122264" url="https://pl.wikipedia.org/wiki?curid=1122264" title="Elektroniczne wybory">
Elektroniczne wybory



</doc>
<doc id="1122268" url="https://pl.wikipedia.org/wiki?curid=1122268" title="Liège-Bastogne-Liège 2005">
Liège-Bastogne-Liège 2005

91. edycja jednodniowego wyścigu (tzw. klasyk) Liège-Bastogne-Liège odbyła się 24 kwietnia na trasie długości 260 kilometrów. Do mety dojechało 113 kolarzy, a cały wyścig wygrał Kazach, Aleksander Winokurow.

</doc>
<doc id="1122271" url="https://pl.wikipedia.org/wiki?curid=1122271" title="Zastrużne">
Zastrużne

Zastrużne (niem. "Sastrosnen", 1938–1945 "Schlangenfließ") – wieś w Polsce położona w województwie warmińsko-mazurskim, w powiecie piskim, w gminie Orzysz, na północ od jeziora Śniardwy.
W latach 1975–1998 miejscowość administracyjnie należała do województwa suwalskiego.
Historia.
W dniu 16 lipca 1938 roku ówczesna niemiecka władza nazistowska Prus Wschodnich dokonała zmiany historycznej nazwy "Sastrosnen" na "Schlangen-fliess". Wieś podlegała rewirowi w Dąbrówce.
Wieś lokowana w 1477 r. przez wielkiego mistrza Marcina Truchsess von Wetlausen. W akcie lokacyjnym Paweł „ahne Nass (bez nosa), Anasz otrzymał 10 łanów z obowiązkiem jednej służby na prawie magdeburskim. W 1519&amp;nbspr;Paszko „bey der Gurke” miał 12 łanów. Do oddania płużnego od służby i całości dóbr zobowiązano Wężewo, Sumki, Strzelniki, Zastrużne, Rostki, Tuchlin, Gorzekały. Oada miała charakter przysiółka (zwarte grupy kilku domów). Wymienione w spisie gospodarczym zakonu krzyżackiego początku XVI wieku, który pełni rolę weryfikatora przemian osadniczych tego okresu oraz w spisie wojskowym z 1519 r.
W latach 1709–1711 wiele okolicznych miejscowości niemal w całości opustoszało z powodu zarazy, np.: Okartowo, Tuchlin, Zastrużne, Dąbrówka. Zaraza dotknęła głównie chłopów szarwarkowych, rzadziej wolnych, a w ogóle szlachtę.
Zabytki.
Zabytki ujęte w gminnej ewidencji zabytków:

</doc>
<doc id="1122274" url="https://pl.wikipedia.org/wiki?curid=1122274" title="Sudice (kraj morawsko-śląski)">
Sudice (kraj morawsko-śląski)

Sudice () wieś gminna, dawniej miasteczko, w Czechach, w powiecie opawskim o powierzchni 9,42 kilometrów kwadratowych zamieszkiwana przez 661 osób w 2006 roku.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod trzema nazwami: polską nazwą "Sudźice", czeską "Sudice" oraz niemiecką nazwą "Suditz". Topograficzny opis Górnego Śląska z 1865 roku notuje miejscowość w języku niemieckim, polskim, morawskim i po łacinie: "„mahrisch: Saudice, polnisch: Sudzice, deutsch vordem Sauderwitz, latenisch: Zauditium”". Spis podaje również dwie nazwy z łacińskich dokumentów z 1313 "Zuditz" oraz 1331 "Czudicz".
Historia.
Pierwsza wzmianka pisemna o wsi pochodzi w 1327, kiedy to miejscowość ta, leżąca na terenie księstwa opawskiego, stała się własnością klasztoru dominikanów w Raciborzu. Istnienie kościoła parafialnego (obecna parafia św. Jana Chrzciciela w Sudicach) jest potwierdzone w źródłach z początku XV wieku. Na początku XVI wieku miejscowość otrzymał prawa miejskie i stała się miasteczkiem. Miejscowość leży w tzw. ziemi hulczyńskiej, po wojnach śląskich należącej do Królestwa Prus (w powiecie raciborskim) a przyłączonym (wbrew woli mieszkańców) do Czechosłowacji w 1920. Była jedną z dwóch (obok Třebomu) miejscowości o niemieckim charakterze językowym, w 1890 liczyła 1093 mieszkańców, z czego 950 Niemców, jak również największy odsetek nie-katolików (152 ewangelików).
We wsi znajduje się kościół św. Jana Chrzciciela, pomnik poległych w I wojnie światowej, pomnik czechosłowackich czołgistów.

</doc>
<doc id="1122275" url="https://pl.wikipedia.org/wiki?curid=1122275" title="Book of Kells">
Book of Kells



</doc>
<doc id="1122283" url="https://pl.wikipedia.org/wiki?curid=1122283" title="Przekrwienie">
Przekrwienie

Przekrwienie (łac. z gr. "hyperaemia") - zwiększenie ilości krwi w narządzie wskutek zwiększonego dopływu krwi tętniczej (przekrwienie czynne) albo utrudnionego odpływu krwi żylnej (przekrwienie bierne). Przekrwienie mieszane łączy w sobie obydwa mechanizmy.
Przekrwienie czynne.
Przekrwienie czynne, czyli tętnicze (łac. "hyperaemia activa s. arteriosa"), bywa zjawiskiem fizjologicznym (np. podczas zwiększonej pracy narządu lub emocji, które objawiają się zaczerwienieniem twarzy) albo też zjawiskiem patologicznym w przypadkach:
Przekrwienie czynne towarzyszy też początkowej fazie zapalenia oraz występuje w momencie zgonu, ze względu na występujący chwilowy skurcz tętnic.
Przekrwienie bierne.
W odróżnieniu od przekrwienia czynnego, przekrwienie bierne, żylne (łac. "hyperaemia passiva s. venosa") jest zawsze zjawiskiem patologicznym, powstającym na tle miejscowego utrudnienia odpływu krwi żylnej, albo z powodu niewydolności serca. 
Utrudnienie miejscowe odpływu krwi żylnej ma znaczenie, gdy przeszkoda zamyka dużą żyłę. Z niedrożnością małej żyły organizm umie sobie poradzić, poprzez wytworzenie obocznego krążenia żylnego. Utrudnienia miejscowe odpływu krwi mogą wynikać z: zakrzepicy, ucisku z zewnątrz, toczącego się procesu zapalnego lub nowotworowego, zwężenia światła żyły (zarówno wrodzonego jak i nabytego).
Niewydolność mięśnia prawej komory powoduje przekrwienie bierne obwodowe, a niewydolność mięśnia lewej komory - przekrwienie bierne płuc (co wynika z anatomii układu krążenia).
Następstwem przekrwienia biernego są:
Przekrwienie bierne prowadzi także do zmian wtórnych w narządach. Nagłe, całkowite przerwanie odpływu krwi z kończyn kończy się martwicą krwotoczną (zawał krwotoczny). Natomiast długotrwałe utrudnienie odpływu powoduje zjawiska będące konsekwencją niedotlenienia:
Zmiany te są najwyraźniej widoczne w śledzionie, wątrobie i płucach.

</doc>
<doc id="1122284" url="https://pl.wikipedia.org/wiki?curid=1122284" title="Prosta Sorgenfrey'a">
Prosta Sorgenfrey'a



</doc>
<doc id="1122287" url="https://pl.wikipedia.org/wiki?curid=1122287" title="Tuba.fm">
Tuba.fm

Tuba.FM – internetowa platforma radiowa Grupy Radiowej Agora udostępniająca w Internecie streaming (strumień) stacji radiowych oraz stacje radia internetowego.
O projekcie.
W serwisie Tuba.FM każdy użytkownik może tworzyć własne radia internetowe, podając jednego lub kilku artystów. Na ich podstawie system generowania radia dobiera do playlisty artystów podobnych do podanych przez użytkownika. Oprócz tego w serwisie słuchać można stacji naziemnych należących do Grupy Radiowej Agora oraz stacje radia internetowego z muzyką dobraną wg gatunków i artystów.
Tuba posiada własny algorytm do łączenia stylów muzycznych i układania gotowych stacji oraz wykorzystuje potencjał własnego departamentu muzycznego, który jednocześnie zajmuje się badaniem muzyki. Za opracowanie algorytmu serwis otrzymał nagrodę Media Trendy 2010 w kategorii "innowacje w mediach".
Paczka kanałów radiowych z Tuba.FM dostępna jest również w usłudze Radio+ na platformie cyfrowej nc+ oraz dzięki usłudze Nokia Internet Radio w telefonach komórkowych.
Obecnie aplikacja Tuba.FM jest dostępna dla platform mobilnych:
Dla platform telewizyjnych:
Historia.
Serwis został uruchomiony 23 października 2007. Początkowo można było w nim posłuchać część stacji naziemnych należących do Grupy Radiowej Agora oraz 7 kanałów muzycznych. 28 lutego 2008 ruszają 4 nowe kanały w tym dwa autorskie Marka Niedźwieckiego i Artura Rojka. Z kolei 16 lipca 2008 nastąpiła zmiana layoutu i wprowadzenie kolejnych 6 nowych kanałów muzycznych. 1 sierpnia 2008 w serwisie rozpoczęto emisję muzycznej telewizji w formacie MIX CHR. 3 grudnia 2009 wprowadzono możliwość tworzenia własnych stacji radiowych w oparciu o ulubionych artystów. Kolejno 29 kwietnia 2010 dokonano zmiany layoutu, wprowadzono możliwość rejestracji użytkowników, systemy zapisywania i polecania stacji radiowych. 1 lipca 2012 miała miejsce kolejna zmiana layoutu oraz optymalizacja algorytmu łączenia stylów i gatunków. 28 lutego 2021 zamknięto serwis Tuba.FM, udostępniająca radia z teledyskami muzycznymi.

</doc>
<doc id="1122290" url="https://pl.wikipedia.org/wiki?curid=1122290" title="Jussieu">
Jussieu

Jussieu – stacja linii 7 i 10 metra w Paryżu, położona w 5. dzielnicy.
Stacja.
Stacja została otwarta w 1931 roku pod nazwą "Jussieu – Halle-aux-vins". Posiada dwie jednonawowe hale peronowe z dwoma peronami bocznymi każda, znajdujące się na jednym poziomie.
Pierwotna nazwa stacji – "Jussieu – Halle-aux-vins" – odwoływała się do hali winnej, dziś już nieistniejącego targowiska z winami. Obecnie w jej miejscu znajduje się kampus Jussieu, główny kampus Uniwersytetu Pierre et Marie Curie.
Pozostały człon nazwy – "Jussieu" – pochodzi od znajdującej się nad stacją ulicy, upamiętniającej rodzinę znanych francuskich botaników De Jussieu.
Przesiadki.
Stacja umożliwia przesiadki na autobusy dzienne RATP.
Otoczenie.
W pobliżu stacji znajdują się:

</doc>
<doc id="1122300" url="https://pl.wikipedia.org/wiki?curid=1122300" title="Maison Blanche">
Maison Blanche

Maison Blanche – stacja siódmej linii oraz budowana stacja czternastej linii paryskiego metra położona w 13. dzielnicy. Stację otwarto 7 marca 1930 roku na linii różowej; otwarcie na linii fioletowej planowane jest na 2024 rok. W 2021 roku ze stacji skorzystało 1 203 631 pasażerów, co dało jej dwieście sześćdziesiąte drugie (na trzysta pięć) miejsce w całym systemie względem popularności.
Stacja.
Stacja została otwarta w 1930 roku na linii 10. Posiada jednonawową halę peronową z dwoma peronami bocznymi. Odcinek ten został włączony do linii 7 w 1931 roku.
Jest to ostatnia stacja przed rozgałęzieniem linii – dalej na południe składy jadą na przemian w kierunku Ivry-sur-Seine (następna stacja: "Porte d’Italie") lub Villejuif (następna stacja: "Le Kremlin-Bicêtre").
Przez długi czas przewidywano wydłużenie do tej stacji linii linii 14 (od stacji "Olympiades"), umożliwiając przesiadkę na linię 7. Ten plan jest wpisany w studium linii niebieskiej Grand Paris Express jako stacja opcjonalna.
Nazwa stacji pochodzi od dzielnicy, na terenie której się znajduje. Maison Blanche (z fr. "Biały Dom") to nazwa karczmy położonej niegdyś w tej okolicy.
"Maison Blanche" należy do dwóch stacji paryskiego metra (obok "Place des Fêtes"), które w czasie budowy przygotowano do pełnienia funkcji schronu przeciw atakom chemicznym. Tunele wyposażono wówczas we wrota nie przepuszczające gazu, które miały pozwalać ludności skryć się na stacji w razie ataku. Co najmniej dwoje spośród tych wrót nadal istnieje w tunelu.
Przesiadki.
Stacja umożliwia przesiadki na autobusy dzienne RATP i nocne Noctilien.
Otoczenie.
W pobliżu stacji znajdują się:
Wydarzenia.
6 października 1995 roku na stacji miał miejsce zamach terrorystyczny zorganizowany przez Zbrojną Grupę Islamską, w którym rannych zostało 18 osób. Wybór stacji na miejsce zamachu miał prawdopodobnie związek z okolicznościami aresztowania Khaleda Kelkal, jednego z głównych odpowiedzialnych za zamach terrorystyczny na dworcu Saint-Michel. 29 września 1995 roku ukrywający się terrorysta został zabity przez funkcjonariuszy żandarmerii w miejscu zwanym "Maison Blanche", w pobliżu Vaugneray, w departamencie Rodan.

</doc>
<doc id="1122302" url="https://pl.wikipedia.org/wiki?curid=1122302" title="GOCR">
GOCR

GOCR (albo JOCR) to wolne oprogramowanie służące do rozpoznawania tekstu. Tworzenie tego programu zapoczątkował Jörg Schulenburg. Program może być użyty do konwersji plików graficznych albo skanowania obrazów do formatu tekstowego.

</doc>
<doc id="1122309" url="https://pl.wikipedia.org/wiki?curid=1122309" title="Pyramides">
Pyramides

Pyramides – stacja linii 7 i 14 metra w Paryżu, położona w 1. dzielnicy.
Stacja.
Stacja została otwarta w 1916 roku. Posiada dwie jednonawowe hale peronowe, każda z dwoma peronami bocznymi.
Sufit nad torami linii 14 pokrywa instalacja Jacques'a Tissiniera pod tytułem "Tissignalisation n°14".
Nazwa stacji, pochodząca od nazwy pobliskiej ulicy Rue des Pyramides, upamiętnia wraz z nią bitwę pod piramidami (fr. "la bataille des pyramides"), rozegraną pomiędzy mamelukami Murada Beja i Ibrahima Paszy wspartymi piechotą arabską a armią francuską. W bitwie, mającej miejsce w trakcie wyprawy Napoleona do Egiptu, zwycięstwo odnieśli Francuzi.
Przesiadki.
Stacja umożliwia przesiadki na autobusy dzienne RATP.

</doc>
<doc id="1122312" url="https://pl.wikipedia.org/wiki?curid=1122312" title="Tremendyzm">
Tremendyzm

Tremendyzm (od hiszp. "tremendo" z łac. "trĕmŏr" – drżenie i pośrednio od "trĕmendŭs" – straszny, okropny) – nurt stylistyczny w powojennej literaturze hiszpańskiej zapoczątkowany powieścią "Rodzina Pascala Duarte" ("La familia de Pascual Duarte", 1942) Camilo José Celi. Do innych tworzących w tym stylu należeli Carmen Laforet, Rafael Garcia Serrano, Luis Landínez, Dario Fernández Flórez. 
Z założenia tremendyzm nawiązywał do tradycji hiszpańskiej makabreski XVI i XVII wieku. Kierunek ten charakteryzuje stwarzanie atmosfery ukrytej grozy, ponurej nieuchronności losu, poczucia katastrofizmu. Nierzadko też cechuje go nadmierne eksponowanie scen brutalnych i strasznych, aktów okrucieństwa i sadyzmu – przy równoczesnym zachowaniu specyficznego poczucia dystansu i groteskowej ironii, w czym nawiązuje do dawnej literatury (powieści) łotrzykowskiej. Tremendyzm obecny w utworach C. J. Celi miał swe źródło także w twórczości R. del Valle-Inclána.

</doc>
<doc id="1122313" url="https://pl.wikipedia.org/wiki?curid=1122313" title="Hyperaemia">
Hyperaemia



</doc>
<doc id="1122315" url="https://pl.wikipedia.org/wiki?curid=1122315" title="Jerzy Giergielewicz">
Jerzy Giergielewicz

Jerzy Giergielewicz h. Topór (ur. 11 stycznia 1925 w Sadlnie, zm. 29 stycznia 2012) – polski pisarz, więzień obozów koncentracyjnych, z zawodu lekarz specjalista neurolog, pracownik PAM i Szpitala Kolejowego w Szczecinie. Z zamiłowania fotograf krajoznawca, przyrodnik i archeolog. 
W stacji ornitologicznej PAN przy Rezerwacie Przyrody Świdwie, koło Szczecina prowadził badania ekologiczne, wygłaszał prelekcje dla szkół i wycieczek. Autor ok. 30 publikacji związanych z Rezerwatem i ochroną środowiska, działał na rzecz ochrony zachodniopomorskiej przyrody.
Przez ponad 20 lat zajmował się astrofotografią, prowadząc obserwacje kosmosu (przy pomocy skonstruowanego przez siebie teleskopu).
Laureat głównych nagród za prace fotograficzne na Pomorskich Spotkaniach z Diaporamą w latach: 1980, 1982, 1983. Wystawa indywidualna w 2003: "Świdwie - klejnot przyrody Pomorza Zachodniego" - wystawa w Muzeum Przyrodniczym Wolińskiego Parku Narodowego w Międzyzdrojach. Dwukrotnie otrzymał Złoty Medal na Biennale Fotografii Przyrodniczej w Poznaniu: XV Biennale w 1982, XVI Biennale w 1984. 
Ojciec jego Ignacy Giergielewicz był członkiem Polskiej Organizacji Wojskowej, powstańcem warszawskim, a matka Adelajda Giergielewicz z d. Twardowska była położną i wiceprzewodniczacą Związku Położnych RP do 1939, red. pisma "Pielęgniarka i Położna Polska". Brat jego Lech Giergielewicz, odznaczony został pośmiertnie Krzyżem Partyzanckim i Krzyżem Narodowego Czynu Bojowego.
W czasie II wojny Jerzy Giergielewicz był aktywnym członkiem ruchu oporu w organizacjach: Związek Walki Zbrojnej i AK. Jako siedemnastolatek z Żoliborza, został aresztowany przez gestapo w Warszawie 17 września 1942 r. 
Jerzy Giergielewicz przebywał przez 2,5 roku w czterech hitlerowskich koncentracyjnych obozach śmierci. Przeszedł szlak martyrologii okupacyjnej Pawiak, Majdanek, Flossenbürg (KL), Gross-Rosen, Neuengamme (KL)-Drutte. Był wielokrotnie skazywany na śmierć. Wyzwolony został 12 kwietnia 1945 przez wojska alianckie. Po wyzwoleniu odbył studia medyczne, potem pracował jako lekarz w Klinice Neurologicznej PAM i Szpitalu Kolejowym w Szczecinie.
Zobacz też.
Ogólnopolski Plener Fotografii Przyrodniczej – Słońsk

</doc>
<doc id="1122321" url="https://pl.wikipedia.org/wiki?curid=1122321" title="Amathous">
Amathous



</doc>
<doc id="1122331" url="https://pl.wikipedia.org/wiki?curid=1122331" title="Helianthus">
Helianthus



</doc>
<doc id="1122332" url="https://pl.wikipedia.org/wiki?curid=1122332" title="John Shepherd (aktor)">
John Shepherd (aktor)

John William Shepherd (ur. 18 listopada 1960 w Glen Ellyn w Illinois) – amerykański aktor filmowy i telewizyjny, obecnie zarządca wytwórni filmowej Mpower Pictures. Najbardziej znany jest prawdopodobnie z roli Tommy’ego Jarvisa w horrorze ' (1985) (oferowano mu powtórzenie tej roli w sequelu – ', lecz nie zgodził się, przez co jego rolę przejął Thom Mathews). Wystąpił też w jednym z odcinków serialu "Friday the 13th". Nieznaczne występy zaliczył także w filmach kinowych: "Polowanie na Czerwony Październik" (1990), "Próba sił" (2000), "Nagi peryskop" (1996) i "Rajd Błyskawicy" (1986).

</doc>
<doc id="1122341" url="https://pl.wikipedia.org/wiki?curid=1122341" title="Melanie Kinnaman">
Melanie Kinnaman

Melanie Kinnaman (ur. 18 grudnia 1953 w Holyoke w stanie Massachusetts, USA) – aktorka filmowa i telewizyjna oraz profesjonalna tancerka estradowa. Od 1 stycznia 2007 roku żona Ernesta Millera.
W 1985 roku wystąpiła w horrorze Danny'ego Steinmanna '. W 1989 roku zagrała w jednym odcinku sitcomu "Zdrówko". W 2013 roku pojawiła się we własnej osobie w filmie dokumentalnym '.
Pracuje jako aktorka teatralna.

</doc>
<doc id="1122347" url="https://pl.wikipedia.org/wiki?curid=1122347" title="Kościół Ewangelicko-Augsburski w Ozimku">
Kościół Ewangelicko-Augsburski w Ozimku

Kościół Ewangelicko-Augsburski – chrześcijański z denominacją luterańską kościół filialny imienia św. Jana Chrzciciela w Ozimku.
Kościół należy do parafii ewangelicko-augsburskiej w Opolu w diecezji katowickiej. Dnia 1 marca 1960 roku pod numerem 1177/66, kościół został wpisany do rejestru zabytków województwa opolskiego.
Historia kościoła.
Kościół poświęcono 8 kwietnia 1821 roku. Budynek o prostym salowym wnętrzu, z prezbiterium zamkniętym apsydą i z kwadratową wieżą w fasadzie zaprojektował Karl Friedrich Schinkel. Zastosowanie dużych, okrągłołukowych okien wpisuje obiekt w nurt zwany okrągłołukowym (Rundbogenstil). 19 września 1859 roku położono kamień węgielny pod budowę wieży kościelnej, a w 1860 roku odbyło się jej uroczyste poświęcenie. W 1962 roku kościół włączono do parafii Ewangelicko-Augsburskiej w Opolu jako filiał. W 1988 roku w kościele wybuchł pożar. W jego wnętrzu znajdowało się niegdyś unikatowe neogotyckie wyposażenie (ołtarz, ambona, chór, ramy okienne, dzwony), odlane w miejscowej hucie. Do dzisiaj przetrwały jedynie balustrada chóru i obramienia okien.

</doc>
<doc id="1122348" url="https://pl.wikipedia.org/wiki?curid=1122348" title="Serokomla (ujednoznacznienie)">
Serokomla (ujednoznacznienie)



</doc>
<doc id="1122349" url="https://pl.wikipedia.org/wiki?curid=1122349" title="Ellen Kushner">
Ellen Kushner

Ellen Kushner (ur. 1955) – amerykańska pisarka i dziennikarka radiowa, autorka powieści z gatunku fantasy, tworzonych samodzielnie lub we współpracy z innymi autorami.
Życiorys.
Ellen Kushner dorastała w Cleveland, w stanie Ohio. Ukończyła studia w zakresie antropologii i sztuk pięknych w prestiżowym Bryn Mawr College oraz w Barnard College. Przez jakiś czas pracowała dla nowojorskich wydawnictw, a następnie przeniosła się do Bostonu, gdzie rozpoczęła karierę w radiu WGBH jako autorka programu muzyczno-literackiego "Sound and Spirit", prezentującego muzykę świata; program ten, stworzony dla radia WGBH, a retransmitowany przez ponad 100 stacji radiowych w USA, przyniósł jej liczne nagrody. Ellen Kushner jest także autorką kilku płyt z wyborem muzyki ze swojego programu radiowego. W roku 1987 zadebiutowała jako powieściopisarka. Ellen Kushner mieszka w Nowym Jorku wraz ze swoją partnerką i współautorką niektórych swoich książek, Delią Sherman. W roku 1996 Sherman i Kushner zawarły oficjalny związek małżeński.
Cykl "Riverside".
 Charakterystyka
Akcja trzech powieści ("Swordpoint", "The Fall of the Kings", "The Priviledge of the Sword") i czterech opowiadań ("The Swordsman Whose Name Was Not Death", "Red-Cloak" "The Fall of the Kings", "The Death of the Duke") Ellen Kushner (współautorką niektórych jest Delia Sherman) toczy się w fikcyjnym, nienazwanym stołecznym mieście, w tym przede wszystkim w jego podejrzanej dzielnicy zwanej Riverside. Świat tych powieści odbiega od konwencji heroic fantasy, zbliżając się raczej do gatunku nazywanego czasem . Powieści Kushner, podobnie jak większość fantasy of manners, charakteryzują się przewagą elementów przygodowych nad czysto fantastycznymi, czerpiąc inspirację przede wszystkim z dzieł takich autorów jak Aleksander Dumas czy Rafael Sabatini, jak również z romansów awanturniczych i powieści takich pisarek jak Jane Austen czy Charlotte Brontë. Specyfiką powieści Kushner jest nacisk, jaki autorka kładzie na psychologię i relacje między postaciami a także na moralną wieloznaczność głównych bohaterów.
Kolejność publikacji powieści/opowiadań z tego cyklu nie pokrywa się z chronologiczną kolejnością wydarzeń. Porządek chronologiczny jest następujący:
Świat przedstawiony powieści
Świat przedstawiony w cyklu "Riverside" nie ma elementów typowego dla fantasy zmitologizowanego Średniowiecza; bliżej mu raczej, podobnie jak rzeczywistości z powieści Marthy Wells i Sary Monette do rzeczywistości renesansowej, skrzyżowanej z motywami znanymi z powieści Charlesa Dickensa.
Świat powieści Kushner jest światem czysto ludzkim, pozbawionym innych, typowych dla gatunku fantasy ras. Dopiero w ostatniej części cyklu, "The Fall of the Kings", pojawia się charakterystyczny dla fantasy jako gatunku temat magii.
Świat Riverside rządzony jest przez radę, złożoną z przedstawicieli arystokracji; członkowie rodów arystokratycznych rozstrzygają spory między sobą przy pomocy pojedynków, w których zazwyczaj i wyzwanego, i wyzywającego zastępują wynajęci profesjonaliści. Ważną rolę w akcji powieści odgrywa półświatek Riverside, a także środowisko aktorów i ludzi teatru; istotną rolę w konstrukcji fabuły "The Priviledge of the Sword" odgrywa motyw fikcyjnej powieści awanturniczej i wpływu literatury na losy młodych bohaterek.
Powieści Kushner, zwłaszcza opublikowany jeszcze w 1987 roku "Swordpoint", zwracały również uwagę krytyków ze względu na odważne, jak na czasy publikacji, przedstawienie homo- i heteroseksualnej (przede wszystkim "The Fall of the Kings") erotyki.
Główni bohaterowie cyklu:
"Thomas the Rhymer".
Oparta na ludowej balladzie "Thomas the Rhymer", powieść Kushner opowiada dzieje młodego harfiarza Thomasa, zabranego od ukochanej Elspeth przez królową elfów. Po siedmiu latach w krainie magii, gdzie był kochankiem królowej, żył według ściśle określonych zasad i musiał wykonać jedno trudne zadanie, Thomas powrócił do świata ludzi, obdarzony darem prorokowania i niezdolnością do kłamstwa. Poślubił owdowiałą Elspeth i żył z nią przez 21 lat, ale w chwili śmierci przyszła po niego królowa elfów.
Inspiracją, oprócz tytułowej, były także dwie inne ballady średniowieczne, "Tam Lin" oraz "The Flower of the Serving Men". Powieść ma narrację pierwszoosobową i czterech narratorów: w cz. I narratorem jest starszy, ubogi rolnik Gavin, który razem z żoną przyjął Thomasa pod swój dach; w II - sam Thomas, relacjonujący swoje przygody w kraju elfów; w III - Meg, żona Gavina, opowiadająca o tym, jak jej podopieczny ponownie aklimatyzował się w ludzkim świecie; w IV wreszcie, żona Elspeth, opowiadająca o ostatnich latach życia Thomasa. Inspiracje balladowe i elementy fantastyczne łączą się w tej powieści z elementami realizmu w opisie życia prostych ludzi i ze sporą dawką równie realistycznie potraktowanej psychologii.

</doc>
<doc id="1122356" url="https://pl.wikipedia.org/wiki?curid=1122356" title="Soul Reaver">
Soul Reaver



</doc>
<doc id="1122361" url="https://pl.wikipedia.org/wiki?curid=1122361" title="Ius publice respondendi">
Ius publice respondendi

Ius publice respondendi (łac. "prawo publicznej odpowiedzi") – uprawnienie, przywilej nadawany niektórym prawnikom rzymskim przez cesarza. Nadany pierwszy raz przez Augusta. To uprawnienie, w myśl zasady "ex aequo et bono" ("z tego co słuszne i dobre") pozwalało prawnikom korygować surowe i niesprawiedliwe zasady prawa. Prawnicy udzielali opinii "pod autorytetem cesarza" ("ex auctoritate principii"). Porady te zwano "responsa prudentium" ("odpowiedzi uczonych"). Powstała w ten sposób kategoria jurystów o autorytecie uznanym oficjalnie przez cesarza. Ci juryści "autoryzowani" wpływali w sposób stanowczy na kierunek orzecznictwa, a ich zgodna opinia - wg reskryptu Hadriana - uzyskała moc prawa, przy rozbieżności zdań opowiedzenie się za poglądem któregoś z tych autorytetów pozostawiono uznaniu sądu.
Z czasem zaczęto wyróżniać prawników o autorytecie większym niż inni.
W roku 321 Konstantyn Wielki, by zakończyć "wieczne spory uczonych" ("perpetuas prudentium contentiones"), pozbawił mocy wiążącej uwagi ("Notae") Paulusa i Ulpiana do dzieł Papiniana. Około 327/8 uznał obowiązywanie wszystkich pism Paulusa, chwaląc je za jasność i ścisłość wykładu. Następnym krokiem była Konstytucja raweńska z 426, później Digesta Justyniana z 533.

</doc>
<doc id="1122363" url="https://pl.wikipedia.org/wiki?curid=1122363" title="Rak hepatocelularny">
Rak hepatocelularny



</doc>
<doc id="1122366" url="https://pl.wikipedia.org/wiki?curid=1122366" title="Torbielowatość przewodów żółciowych">
Torbielowatość przewodów żółciowych



</doc>
<doc id="1122373" url="https://pl.wikipedia.org/wiki?curid=1122373" title="Flaga powiatu legionowskiego">
Flaga powiatu legionowskiego



</doc>
<doc id="1122376" url="https://pl.wikipedia.org/wiki?curid=1122376" title="Herb powiatu legionowskiego">
Herb powiatu legionowskiego

Herbem powiatu legionowskiego jest w polu błękitnym srebrny orzeł według wzoru orła używanego na czapkach I Brygady Legionów między srebrnym pastorałem ze złotą krzywaśnią w słup z prawej i srebrnym mieczem ze złotą rękojeścią w słup ostrzem w dół z lewej.

</doc>
<doc id="1122384" url="https://pl.wikipedia.org/wiki?curid=1122384" title="Ferran Corominas">
Ferran Corominas

Ferran Corominas Telechea, także Coro (ur. 5 stycznia 1983 w Vilobí d’Onyar) – hiszpański piłkarz, zawodnik Elche CF.
Zasłynął strzeleniem gola w zwycięskim meczu przeciwko Realowi Sociedad 13 maja 2006; wygrana 1:0 pozwoliła pozostać Espanyolowi w Primera División, kosztem Deportivo Alavés.

</doc>
<doc id="1122399" url="https://pl.wikipedia.org/wiki?curid=1122399" title="Borkowo (cmentarzysko)">
Borkowo (cmentarzysko)

Borkowo (cmentarzysko) – cmentarzysko megalityczne z okresu neolitu (5 tys. lat p.n.e.), znajdujące się we wsi Borkowo w powiecie sławieńskim, w województwie zachodniopomorskim. 
Znajduje się tu jedyny na terytorium Polski i na wschód od Łaby grobowiec komorowy typu korytarzowego, zwany dolmenem rozwiniętym. Zbudowany jest on z 12 bloków kamiennych nakrytych czterema kolejnymi głazami i posiada wymiary 5,5 × 1,5 m. Ponadto na cmentarzysku znajdują się 3 prostokątne grobowce bezkomorowe w kształcie prostokąta (wymiary dwóch z nich to 31x11 m i 29x9 m) oraz 5 kurhanów.
Pierwsze badanie archeologiczne grobowca zostały przeprowadzone w 1934 przez Ernsta Sprockhoffa i w 1939 przez Wernera Boege.
Opis cmentarzyska.
W toku rozpoznania archeologicznego terenu, w obrębie wsi Borkowo zlokalizowano 32 stanowiska, z których połowa przypada na znaleziska z neolitu. Pozostałe, zlokalizowane w obrębie zabudowy wiejskiej, dotyczą osadnictwa wczesnośredniowiecznego (X-XI wiek) i średniowiecznego (XIV-XV wiek).
Na miejscu cmentarzyska rozpoznać można nieregularny prostokąt z rzędami kamieni, na których stropie znajdują się 4 potężne głazy, każdy z nich o długości 2 m i szerokości 1 m – grób megalityczny. Cmentarzysko znajduje się w lesie, około 0,5 km na wschód od wsi Borkowo. Rozciąga się ono wzdłuż wysokiej, stromej krawędzi wysoczyzny, pomiędzy drogą leśną a podmokłą doliną bezimiennej rzeczki.
Budownictwo megalityczne.
Archeolog, Ignacy Skrzypek mówi, że: "Przez megalityzm należy rozumieć międzyplemienny i międzykulturowy styl architektoniczny, będący wyrazem kultu przodków, przejawiający się w określonych monumentalnych, prostych i surowych budowlach, głównie grobowych, ale także świątynnych i ceremonialnych, na które składają się charakterystyczne struktury kamienne i kamienno-ziemne, najczęściej kurhany z grobami komorowymi różnych typów. Te formy to groby korytarzowe i tolosy, grobowce galeriowe, menhiry, dolmeny (Borkowo) i formy doń zbliżone (...)". Budowle megalityczne znane z Europy pochodzą z młodszej epoki kamiennej (V-III tysiąclecie p.n.e.), natomiast na obecnym obszarze Polski pojawiły się w III tysiącleciu p.n.e., "przybierając formę potężnych, zwykle trapezowatych kurhanów kamienno-ziemnych z obstawami z wielkich głazów narzutowych (tzw. grobowce bezkomorowe). Długość ich na Pomorzu waha się od 15 do 70 m, na Kujawach do przeszło 100 m, szerokość u podstawy wynosi 8-10 m. w części zaś „ogona" 1 m, a wysokość pierwotna wynosiła od 1 do 4 m. Otaczająca je obstawa zbudowana była z głazów, których ciężar w partii szczytowej sięgał 7-10 ton, zmniejszały się one w miarę zwężania grobowca. Szpary w ścianach obstawy szczelnie wypełniano mniejszymi kamieniami metodą tzw. suchego muru. Tylko w ścianie szczytowej pozostawiano przerwę – jedyne symboliczne wejście do wnętrza. Wewnątrz obstawy budowano liczne konstrukcje kamienne, m.in. poprzeczne ścianki dzielące obiekt na kilka części. Dno tworzyła warstwa drobnych otoczaków."
W Muzeum w Koszalinie z badań w Borkowie znajdują się 4 siekiery, grot oszczepu i gładzik z grobowca nr 4 oraz tylko jedna siekiera krzemienna z grobowca nr 3. Jest jeszcze kilka innych narzędzi krzemiennych i kamiennych z Borkowa, ale pochodzących prawdopodobnie z innych luźnych znalezisk. Ponadto materiały z badań zdeponowane są wśród zbiorów muzeów w Szczecinie i Darłowie.
Ogólnie grobowce bezkomorowe są typologicznie starszą formą grobów megalitycznych niż grobowce komorowe. Ich początki sięgają schyłku V tysiąclecia p.n.e., budowane były jednak również przez całe IV i III tysiąclecie, a na Pomorzu głównie w III tysiącleciu p.n.e.
Budowniczowie megalitów.
Budowniczowie megalitów zaliczani są do kręgu kulturowego, nazywanego w archeologii kulturą pucharów lejkowatych.
Podstawą ich utrzymania była hodowla zwierząt domowych i prymitywne rolnictwo. Zasoby żywności uzupełniano zbieractwem, łowiectwem i rybołówstwem. W życiu codziennym posługiwali się narzędziami z krzemienia, kamienia, kości, rogu i drewna; posiadano doskonałą umiejętność lepienia naczyń glinianych, bogato zdobionych, rozwinięte było również tkactwo. Osady zakładano na piaszczystych terasach w pobliżu wody, budując drewniane domy prostokątne lub kwadratowe. Dobrze zachowane osady tej kultury i cmentarzyska megalityczne na Pomorzu odkryto i przebadano w rejonie Łupawy i Poganic.
Naukowcy uważają, że formę grobowców bezkomorowych plemiona te zaczerpnęły od swoich rolniczych poprzedników, mieszkańców naszych ziem przybyłych z południa w okresie 4300 – 3000 p.n.e., którzy wznosili wielkie naziemne drewniane domostwa trapezowate, służące zarówno za mieszkania, jak i pomieszczenia gospodarcze.

</doc>
<doc id="1122401" url="https://pl.wikipedia.org/wiki?curid=1122401" title="Thomas Urban">
Thomas Urban

Thomas Urban (ur. 20 lipca 1954 w Lipsku) – niemiecki dziennikarz, historyk i pisarz, korespondent gazety Süddeutsche Zeitung w Warszawie, Moskwie, Kijowie i następnie w Madrycie.
Wykształcenie.
Urban urodził się w Lipsku (NRD). W listopadzie 1955 r. rodzina uciekła z NRD do RFN. Okres szkolny Urban spędził w Bergheim koło Kolonii, był aktywistą organizacji młodzieżowej "Katholische Studierende Jugend" (KSJ).
Uprawiał judo (ma czarny pas i uprawnienie trenerskie). Służbę wojskową w Bundeswehrze zakończył jako oficer rezerwy. Studiował romanistykę, slawistykę i historię Europy wschodniej w Kolonii (z semestrami na Uniwersytecie Rabelais w Tours, na Uniwersytecie Szewczenki w Kijowie i na Instytucie Puszkina w
Moskwie).
Urban był współpracownikiem dysydenta rosyjskiego Lwa Kopielewa w Kolonii, studia podyplomowe odbył na Uniwersytecie Moskiewskim im. Łomonosowa (MGU) w 1981/82 r. Został aresztowany przez KGB za transport leków i listów dla dysydentów radzieckich i wydalony ze Związku Radzieckiego. Potem pracował jako nauczyciel języka rosyjskiego w Szkole Języków Obcych Bundeswehry (Bundessprachenamt) pod Kolonią.
Dziennikarstwo.
Urban uczęszczał do Szkoły Dziennikarstwa w Hamburgu (Henri-Nannen-Schule). Następnie pracował dla agencji prasowych Associated Press (AP) i Deutsche Presse-Agentur (dpa).
W 1987 roku dołączył do redakcji "Süddeutsche Zeitung" w Monachium. Od 1988 r. był korespondentem tej gazety, najpierw do 1992 r. w Warszawie. W tym czasie pracował również dla amerykańskiej stacji radiowej RIAS, która nadawała program w języku niemieckim z Berlina Zachodniego. W latach 1992-1997 był szefem biura w Moskwie; przeanalizował fundamentalne zmiany pod rządami Borysa Jelcyna, a także napisał reportaże o teatrach wojny w Abchazji i Czeczenii. Od 1997 do 2012 roku relacjonował wydarzenia z Kijowa, gdzie był świadkiem pomarańczowej rewolucji, i ponownie z Warszawy.
Od lipca 2012 do 2020 r. kierował biurem "Süddeutsche Zeitung" w Madrycie. Dla berlińskiego magazynu "Opernwelt" informował o nowych produkcjach operowych w Madrycie.
Książki i eseje.
Urban jest autorem prac popularnonaukowych i esejów naukowych z zakresu historii Europy Środkowo-Wschodniej i Europy Wschodniej.
Szczególną uwagę zwrócił na stosunki polsko-niemieckie. Jego książki o mniejszości niemieckiej na Górnym Śląsku oraz o wzajemnych wypędzeniach Niemców i Polaków ukazały się również w języku polskim. W książce tej po raz pierwszy przedstawia niemieckim czytelnikom, że wypędzenie Polaków, wraz z masowymi mordami, było centralnym elementem niemieckiego terroru okupacyjnego. Poświęcił eseje historii Niemców w Warszawie oraz kontrowersjom wokół biskupa gdańskiego Carla Marii Spletta. W serii książek o stosunkach Niemców z sąsiadami, wydanej przez byłego kanclerza Helmuta Schmidta i byłego prezydenta Richarda von Weizsäckera, Urban napisał tom o Polsce. 
Jego książkę o wymordowaniu tysięcy polskich oficerów przez stalinowską tajną policję NKWD w lesie katyńskim recenzenci dzienników "Die Welt" i "Frankfurter Allgemeine Zeitung" nazwali "dziełem standardowym". Urban odkrył w amerykańskich archiwach informację, że niemieccy oficerowie z antyhitlerowskiego ruchu oporu dostarczyli decydującego impulsu podczas procesów norymberskich, aby zablokować sowieckie kłamstwo katyńskie. Rozszerzona wersja tej książki została wydana również w języku angielskim i hiszpańskim. Do obszernej książki o wojnie propagandowej wielkich mocarstw po odkryciu masowych grobów w Katyniu, która ukazała się tylko w języku polskim, przeanalizował także archiwa i prasę aliantów zachodnich.
W biografii papieża Jana Pawła II, którą napisał wspólnie z kolegą redakcyjnym Matthiasem Drobinskim, zajął się rozdziałami dotyczącymi Polski i stosunków Watykanu z Rosją.
Drugim tematem książek i esejów Urbana jest emigracja rosyjska po wojnie domowej w Rosji. Napisał książkę o berlińskich latach rosyjsko-amerykańskiego pisarza Vladimira Nabokova, a także eseje m. i. o Borysie Pasternaku, Ilji Erenburgu, Gajto Gazdanowie i M. Agiejewie.
Szczególnie interesowała go polityczna historia piłki nożnej w Polsce i Związku Radzieckim. Po opublikowaniu książki o polsko-niemieckich relacjach piłkarskich Urban był jednym z autorów wystawy na ten sam temat, przygotowanej na zlecenie Domu Spotkań z Historią i Ambasady Niemiec w Warszawie z okazji Euro 2012. Jego analiza zakazu piłki nożnej w okupowanej Polsce w czasie II wojny światowej również została przetłumaczona na język angielski. W dokumentacji audiowizualnej skomentował życie polsko-niemieckiego strzelca bramek Ernesta Wilimowskiego.
Przy okazji Euro 2012, którego finał odbył się w Kijowie, Urban przeanalizował rosyjskie i ukraińskie publikacje na temat rzekomego meczu śmierci z 1942 roku. Doszedł do wniosku, że wcześniej propagowana wersja (egzekucja radzieckich piłkarzy, którzy wygrali z drużyną Wehrmachtu w okupowanym Kijowie) była legendą sowieckiej propagandy.
Urban jest autorem eseju historycznego o konflikcie rosyjsko-ukraińskim (2015). W swojej książce o niemieckiej "Ostpolitik", wydanej w przeddzień rosyjskiej inwazji na Ukrainę w lutym 2022 r., krytykował uległą politykę rządów RFN wobec Moskwy i lekceważenie ostrzeżeń państw byłego bloku wschodniego w UE, w tym Polski, przed imperialistycznymi ambicjami Putina. Według niego głównymi czynnikami rozpadu bloku wschodniego i porzucenia NRD przez Moskwę był nacisk militarny i gospodarczy USA pod rządami Ronalda Reagana, w tym zalanie światowego rynku tanią ropą naftową, co spowodowało utratę przez Moskwę dochodów dewizowych. Ważną rolę odegrał też opór związku zawodowego Solidarność, który moralnie wspierał papież Jan Paweł II. Wymusiła ona pierwsze częściowo wolne wybory w bloku wschodnim w dn. 4 czerwca 1989 roku i według Urbana w ten sposób Polska przyczyniła się w niemałym stopniu do upadku muru berlińskiego.
Pozycje publicystyczne dot. Polski.
II wojna światowa.
Urban nie zgadza się z tezą popularną w Polsce, że Niemcy chcą wymazać swoją winę, że chcą pisać od nowa historię. W jego publikacjach niemiecki terror okupacyjny zajmuje centralne miejsce. Zwraca uwagę na politykę niemiecką, która miała jako cel eksterminację polskiej inteligencji.
Jedwabne.
Urbanowi udało się zrekonstruować akcję komando SS w regionie Łomży w lipcu 1941 r. Doszedł do wniosku, że pogrom w Jedwabnem nie był zbrodnią polską, lecz polsko-niemiecką. Przez swoje komentarze o Jedwabnym został ostro zaatakowany przez część mediów niemieckich, sugerowano, że broni pozycje polskiej prawicy antysemickiej. Jednak inne media niemieckie broniły pozycje Urbana.
Debata wokół wypędzeń/wysiedleń.
Publikacje Urbana w debacie o planowanym w Berlinie Centrum przeciwko Wypędzeniom wywołały w Polsce kontrowersje. Urban definiuje cel swoich licznych publikacji o tej debacie: „Ze względu na historię swojej rodziny chcę popierać dialog między Niemcami, którzy do 1945 roku mieszkali na ziemiach na wschód od Odry i Nysy, i Polakami.”. Podkreśla, że chadecja niemiecka również jak kościół katolicki w Niemczech uważają, że dialog polsko-niemiecki byłby nieuczciwy bez uczestnictwa gotowych do pojednania wypędzonych, wśród nich Związek Wypędzonych (BdV) z Eriką Steinbach.
Zwraca uwagę na fakt, że Steinbach przeforsowała uchwalę BdV o rezygnacji wszelkich roszczeń wobec Polski, organizowała w Niemczech pierwszą wystawę, która pokazała los Polaków wypędzonych przez okupantów niemieckich i zmieniła formułę samoidentyfikacji BdV: wcześniej członkowie BdV nazwali się ofiarami Polaków, Czechów, Rosjan itd. Nowa formuła brzmi: „Ostatnie ofiary Hitlera”. Według Urbana niemiecka debata o wypędzonych jest całkiem krzywo przedstawiona przez media polskie, przez selektywne informacje, aż do jawnej manipulacji, a nawet fałszowania cytatów. Wyraża się otwarcie przeciw roszczeniom Powiernictwa Pruskiego (Preußische Treuhand), małej grupy byłych mieszkańców niemieckich terenów na wschód od Odry i Nysy.
PRL.
Urban jest zdania, że polityka „grubej kreski“ Tadeusza Mazowieckiego była błędem. Jako jeden z czynników napięć politycznych między Polską a RFN widzi brak systematycznej lustracji w Polsce.
Stosunki polsko-niemieckie.
W 2010 r. Urban opublikował w tygodniku "Forum" artykuł, w którym odpowiedzialnością za napięcia polsko-niemieckie częściowo obarcza polskie media i rząd niemiecki, który zlekceważył polskie obawy dotyczące zbliżenia niemiecko-rosyjskiego oraz nie zadbał o kompetencję dyplomatów wydelegowanych do Warszawy. Krytykuje instytucje i gremia polsko-niemieckie za to, że nie zintegrowały przedstawicieli polskiej prawicy w dialogu obu społeczeństw.
Rodzina.
Rodzice Urbana byli "wypędzonymi" z Wrocławia. Ma żonę Polkę.

</doc>
<doc id="1122406" url="https://pl.wikipedia.org/wiki?curid=1122406" title="Papilionaceae">
Papilionaceae



</doc>
<doc id="1122409" url="https://pl.wikipedia.org/wiki?curid=1122409" title="ATI R600">
ATI R600



</doc>
<doc id="1122415" url="https://pl.wikipedia.org/wiki?curid=1122415" title="Gil Vicente FC">
Gil Vicente FC

Gil Vicente F.C. (wym. ) – portugalski klub piłkarski z siedzibą w mieście Barcelos, leżącym w Dystrykcie Braga.
Historia.
Gil Vicente został założony 3 maja 1924 roku jako fuzja dwóch innych klubów z miasta Barcelos, "Barcellos Sporting Club" i "União Foot-ball Club Barcelense". Nazwa klubu wywodzi się od Gila Vicente, portugalskiego dramaturga i poety, a wymyśliła ją grupa przyjaciół w miejscowym teatrze.
3 maja 1933 roku Gil Vicente rozegrał swój pierwszy mecz na nowym stadionie, Campo da Granja, który mieścił wówczas 5012 widzów. Z czasem obiekt został przemianowany na Adelino Ribeiro Novo. Nazwa ta wywodzi się od bramkarza Gil Vicente, który zmarł w trakcie meczu ligowego. Fakt ten miał miejsce 16 września 1946 roku.
W 1990 roku zespół po raz pierwszy awansował do portugalskiej ekstraklasy. Występował w niej 7 lat i w 1997 roku spadł do drugiej ligi. Po dwóch latach wywalczył ponowny awans wygrywając rozgrywki drugiego frontu. W sezon po awansie klub stał się rewelacją ligi i pod wodzą Álvaro Magalhãesa zajął wysokie 5. miejsce w lidze, najwyższe w swojej historii.
Na koniec sezonu 2006/2007 zespół został zdegradowany do drugiej ligi, pomimo zajęcia w ekstraklasie 12. miejsca. W jego miejsce przywrócono CF Os Belenenses. Powodem karnej degradacji była tzw. sprawa Mateusa, byłego angolskiego piłkarza zespołu, gdy wykryto nieprawidłowości w podpisaniu kontraktu w chwili gdy piłkarz był zawodnikiem FC Lixa. W 2017 roku wyrokiem sądu Gil Vicente zostało przywrócone do ekstraklasy od sezonu 2019/2020.
Obecnie występuje w rozgrywkach Primeira Liga.
Stadion i barwy klubowe.
Swoje domowe mecze Gil Vicente rozgrywa na stadionie Estádio Cidade de Barcelos, który w sezonie 2004/2005 zastąpił wysłużony Estádio Adelino Ribeiro Novo. Nowy stadion może pomieścić ponad 12 tysięcy widzów i ma licencję UEFA.
Gil Vicente miewał różne barwy klubowe. Początkowo występował w czerwonych koszulkach, następnie zielonych oraz białych z poprzecznymi paskami. Z czasem wymieniono je na żółte i czerwone, a następnie niebieskie. Ostatnio Gil Vicente powrócił do barw czerwono-niebieskich.

</doc>
<doc id="1122425" url="https://pl.wikipedia.org/wiki?curid=1122425" title="Dan Carter">
Dan Carter



</doc>
<doc id="1122437" url="https://pl.wikipedia.org/wiki?curid=1122437" title="Lejb-Gwardyjski Preobrażeński Pułk">
Lejb-Gwardyjski Preobrażeński Pułk

Lejb-Gwardyjski Preobrażeński Pułk Jego Wysokości () - pułk piechoty Imperium Rosyjskiego, sformowany w 1687 za panowania cara Piotra I Wielkiego.
Lejb-Gwardyjski Preobrażeński Pułk brał udział w działaniach zbrojnych epoki napoleońskiej, a także okresu I wojny światowej. Wielokrotnie przemianowywany, głównie po zmianach na stanowisku dowódcy pułku, rozformowany w 1918.
Święto pułkowe: 6 sierpnia. Dyslokacja w 1914: Petersburg. Kompleks koszar pułku przy ul. 4 Artyleryjskiej, następnie Kirocznej, powstał w latach 1801-1807. Świątynią pułkową był sobór Przemienienia Pańskiego w Petersburgu.

</doc>
<doc id="1122441" url="https://pl.wikipedia.org/wiki?curid=1122441" title="Marek Olejniczak (kulturysta)">
Marek Olejniczak (kulturysta)

Marek Olejniczak (ur. 24 marca 1977 w Gnieźnie) – polski kulturysta.
Wielokrotny medalista mistrzostw Polski w tej dyscyplinie sportu. Zdobywał także medale mistrzostw Europy (brązowe w 2007 i 2008 roku), a w 2012 roku został mistrzem świata. W swojej karierze startował również w europejskiej edycji zawodów Arnold Classic.

</doc>
<doc id="1122445" url="https://pl.wikipedia.org/wiki?curid=1122445" title="Engelbert Valentin Niedermeyer">
Engelbert Valentin Niedermeyer

Engelbert Valentin Niedermeyer (ur. 26 grudnia 1911, zm. 28 maja 1946 w Landsberg am Lech) – zbrodniarz hitlerowski, kierownik krematorium w obozie koncentracyjnym Dachau i SS-Unterscharführer.
Rozpoczął służbę w Dachau już w maju 1934 roku. Początkowo był szeregowym strażnikiem do 1938, następnie pełnił funkcję blokowego ("Blockführera") do 1941. Od 1941 roku Niedermeyer był kierownikiem obozowego krematorium i komanda w nim pracującego. Brał bezpośredni udział w eksterminacji jeńców radzieckich na terenie Dachau. Do jego obowiązków należało również wymierzanie okrutnych kar więźniom, którzy naruszyli regulamin obozu. Niezależnie od tego Niedermeyer znęcał się nad nimi, bijąc i kopiąc.
Został skazany przez amerykański Trybunał Wojskowy w procesie załogi Dachau na śmierć i stracony przez powieszenie w więzieniu Landsberg pod koniec maja 1946 roku.

</doc>
<doc id="1122448" url="https://pl.wikipedia.org/wiki?curid=1122448" title="Jesper Bruun Monberg">
Jesper Bruun Monberg

Jesper Bruun Monberg, z d. Bruun Jensen (ur. 14 października 1977 w Esbjergu) – duński żużlowiec, wielokrotny uczestnik zawodów Grand Prix.
Pierwszy znaczący sukces w swojej karierze osiągnął w roku 1994, zajmując w Młodzieżowych Indywidualnych Mistrzostwach Danii drugie miejsce. W 1996 zadebiutował w IMŚJ, gdzie wywalczył brązowy medal. W tym samym roku razem reprezentacją Danii cieszył się z brązowego medalu w DMŚ. Sezon 1997 to najlepszy w karierze Duńczyka – zostaje mistrzem świata w kategorii juniorów oraz zdobywa złoto w DMŚ. Następne lata już nie obfitują w sukcesy międzynarodowe, nie utrzymuje się w cyklu GP i nie jest powoływany do reprezentacji. Jedyne sukcesy w gronie seniorów to zdobycie tytułu mistrza Europy w 2005 oraz dwóch brązowych medali (2001, 2003) w mistrzostwach Danii.
W drużynowych rozgrywkach w Polsce startuje od 1999 roku.
Pod koniec marca 2008 przyjął nazwisko swojej żony, Rikke Monberg. Od sezonu 2014 jeździ w Polonii Piła, gdzie obok Piotra Śwista jest największą gwiazdą i ulubieńcem publiczności.

</doc>
<doc id="1122454" url="https://pl.wikipedia.org/wiki?curid=1122454" title="Aleksiej Miedwiediew (hokeista)">
Aleksiej Miedwiediew (hokeista)

Aleksiej Anatoljewicz Miedwiediew (ros. Алексей Анатольевич Медведев; ur. 13 stycznia 1982 w Penzie) – rosyjski hokeista.
Kariera.
Wychowanek Dizelu Penza. Od 2012 zawodnik Siewierstali Czerepowiec. W kwietniu 2013 przedłużył kontrakt o dwa lata.

</doc>
<doc id="1122458" url="https://pl.wikipedia.org/wiki?curid=1122458" title="Lotnisko Świdwin">
Lotnisko Świdwin



</doc>
<doc id="1122466" url="https://pl.wikipedia.org/wiki?curid=1122466" title="Stefan Doniec">
Stefan Doniec

Stefan Franciszek Doniec (ur. 21 lipca 1908 w Krakowie, zm. 26 lipca 2001 w Krakowie), polski obrońca. Długoletni zawodnik Cracovii.
Życiorys.
Był wychowankiem Cracovii i w tym klubie spędził całą karierę. Na boisku występował w latach 1924-1935. W lidze grał w latach 1928 oraz 1932-1935. W 1932 został mistrzem Polski. W późniejszych latach był działaczem Cracovii.
W reprezentacji debiutował 15 września 1935 w meczu z Niemcami, ostatni raz zagrał w tym samym roku. Łącznie w biało-czerwonych barwach rozegrał 3 spotkania.

</doc>
<doc id="1122467" url="https://pl.wikipedia.org/wiki?curid=1122467" title="Stanisław Kostka Czartoryski">
Stanisław Kostka Czartoryski

Stanisław Kostka Czartoryski (zm. 5 kwietnia 1766) – łowczy wielki koronny w latach 1742–1766, starosta łucki w latach 1752–1763, książę na Korcu, Kalwarii Zebrzydowskiej i Oleksińcu.
Życiorys.
Syn Józefa chorążego wielkiego litewskiego i Teresy Denhoffówny wojewodzianki pomorskiej. Nauczycielem jego był ksiądz Mamczyński, Pijar. Jego synem był Józef Klemens Czartoryski (1740–1810).
Mieszkał zwykle pod Krakowem, ale bywał w Lublinie i w Warszawie pod koniec panowania Augusta II. Obrany na sejm nadzwyczajny z województwa bracławskiego w grudniu 1732 roku. Był posłem na sejm elekcyjny 1733 roku z księstw oświęcimskiego i zatorskiego, elektorem Stanisława Leszczyńskiego w 1733 roku.
W październiku 1736 r. ożenił się w Krakowie z Anną Rybińską, wojewodzianką chełmińską, generałówną artylerii koronnej (ślubu udzielił ksiądz Kręski, kanonik krakowski).
Za panowania Augusta III został cześnikiem wielkim litewskim, a potem 21 maja 1742 łowczym wielkim litewskim.
Poseł wiślicki na sejm z roku 1746. Starosta łucki od 1752.
Pułkownik chorągwi pancernej, kawaler orderu Orła Białego.
Książę chorował na suchoty. Uchodził za kapryśnego i niesłownego, dlatego kanclerz Czartoryski rzadko powierzał mu jakieś odpowiedzialniejsze zadania.
Poseł województwa wołyńskiego na sejm 1760 roku. Poseł na sejm nadzwyczajny 1761 roku z ziemi warszawskiej. Ze starostwa łuckiego ustąpił dnia 25 kwietnia 1763 roku na rzecz swego syna Józefa Klemensa Czartoryskiego, ale lecz początkowo tylko na papierze, bo ciągle występuje w dokumentach jako starosta aż do śmierci.
Kiedy nastało bezkrólewie, był posłem do Berlina w roku 1763 by donieść o śmierci Augusta III. W Lutym 1763 wystąpił czynnie na sejmiku przedkonwokacyjnym wołyńskim w Łucku. Miał pod swymi rozkazami ułanów i szlachtę czynszową księcia wojewody ruskiego. Chciał wybrać „swoich” posłów i nie dopuścić posłów Ossolińskiego, wojewody wołyńskiego, wroga Familii Czartoryskich. 20 kwietnia 1764 roku podpisał list dziękczynny do Katarzyny II za wprowadzenie wojsk rosyjskich. Konsyliarz konfederacji Czartoryskich w 1764 roku, poseł na sejm konwokacyjny (1764) z województwa wołyńskiego. Był elektorem Stanisława Augusta Poniatowskiego w 1764 roku z województwa wołyńskiego.
Na sejmie zaś koronacyjnym w 1764 roku jako poseł ziemi warszawskiej delegowany do układów z Repninem i z posłem pruskim, lecz bez sukcesów. Od lutego 1765 ciężko chorował.
Dnia 27 września 1765 roku wyznaczony był jeszcze do tak zwanej kompozycji stanów, w miejsce wojewody inflanckiego Borka, który znowu zastąpił Jabłonowskiego, wojewodę nowogrodzkiego; kompozycyję tą, czyli pogodzenie stanów przyjął w zasadzie jeszcze sejm koronacyjny.
Stanisław Kostka ożenił się w październiku 1736 roku z Anną Rybińską.
Miał dwóch synów Józefa Klemensa i Kazimierza oraz córkę Konstancję, żonę Andrzeja Zamoyskiego. Zmarł w południe dnia 5 kwietnia (sobota) 1766 roku. Ciało jego wywieziono dnia 8 kwietnia do jego dóbr, w Kalwaryi Zebrzydowskiej i pochowano tam w kościele u Bernardynów.

</doc>
<doc id="1122469" url="https://pl.wikipedia.org/wiki?curid=1122469" title="Amorpha fruticosa">
Amorpha fruticosa



</doc>
<doc id="1122473" url="https://pl.wikipedia.org/wiki?curid=1122473" title="Anton Endres">
Anton Endres

Anton Endres (ur. 3 czerwca 1909, zm. 28 maja 1946 w Landsberg am Lech) – zbrodniarz hitlerowski, SS-Oberscharführer, członek załogi obozów koncentracyjnych Dachau i Majdanek.
Członek Waffen-SS. Od 7 września 1939 do maja 1942 roku pełnił służbę w obozie Dachau jako sanitariusz i blokowy ("Blockführer"). Endres mordował za pomocą śmiertelnych zastrzyków i maltretował więźniów w obozowym szpitalu. Asystował również w okrutnych pseudoeksperymentach medycznych. Od maja 1942 do czerwca 1943 roku pełnił służbę w obozie Majdanek.
W procesie załogi Dachau skazany został przez amerykański Trybunał Wojskowy na karę śmierci przez powieszenie. Wyrok wykonano w więzieniu Landsberg.

</doc>
<doc id="1122479" url="https://pl.wikipedia.org/wiki?curid=1122479" title="Gauscelin de Jean">
Gauscelin de Jean

Gauscelin de Jean (zm. 3 sierpnia 1348 w Awinionie) – francuski kardynał. Krewny papieża Jana XXII (1316-1334).
Pochodził z Cahors. Nominację kardynalską uzyskał od swojego wuja na konsystorzu 18 grudnia 1316 roku, otrzymując tytułu prezbitera SS. Marcellino e Pietro. W latach 1316-1319 sprawował funkcję wicekanclerza Kancelarii Apostolskiej. W 1317 razem z kardynałem Luca Fieschi był legatem papieskim na Wyspach Brytyjskich, gdzie bezskutecznie próbował doprowadzić do pokoju między Anglią i Szkocją. W Szkocji obaj legaci zostali nawet przejściowo aresztowani, w rezultacie czego papież obłożył Szkocję interdyktem i otwarcie opowiedział się po stronie Anglii. W 1319 roku z dużo większym powodzeniem mediował między królem Francji i hrabią Flandrii, doprowadzając do zakończenia 20-letniego konfliktu między nimi.
18 grudnia 1327 został promowany do rangi biskupa diecezji suburbikarnej Albano. Objął też stanowisko wielkiego penitencjariusza. Uczestniczył w konklawe 1334 i konklawe 1342. Archidiakon Northampton (od 1317), Carpentras (od 1337) i Aix-en-Provence. Brał udział w rozstrzyganiu sporu wewnątrz zakonu franciszkańskiego dotyczącego ubóstwa Chrystusa i Apostołów. Zmarł w Awinionie.

</doc>
<doc id="1122480" url="https://pl.wikipedia.org/wiki?curid=1122480" title="Gauscelin Jean d'Euse">
Gauscelin Jean d'Euse



</doc>
<doc id="1122482" url="https://pl.wikipedia.org/wiki?curid=1122482" title="Aspalathus">
Aspalathus



</doc>
<doc id="1122484" url="https://pl.wikipedia.org/wiki?curid=1122484" title="Stanisław Dróżdż (poeta)">
Stanisław Dróżdż (poeta)

Stanisław Dróżdż (ur. 15 maja 1939 w Sławkowie, zm. 29 marca 2009 we Wrocławiu) – twórca w dziedzinie poezji konkretnej. Znany z wizualizowania swojej poezji i koncentrowaniu się na poszczególnych wyrazach, łącząc przez to dziedzinę tekstu i obrazu. Zajmował się głównie problematyką czasu i przemijania.
Życiorys.
W latach 1959–1964 studiował na Wydziale Filologii Polskiej Uniwersytetu Wrocławskiego. Jego pierwsze utwory poetyckie były nagradzane w konkursach studenckich. Późniejsze, o wiele bardziej minimalistyczne, nie przysporzyły mu popularności. Dróżdża nie przyjęto do Związku Literatów Polskich, Ossolineum zaś nie chciało wydać jego debiutanckiego tomiku.
Poeta ostatecznie związał się ze środowiskiem plastycznym Wrocławia, gdzie przyjęto go do Związku Polskich Artystów Plastyków. Był bliskim znajomym wrocławskich artystów Barbary Kozłowskiej i Zbigniewa Makarewicza. Pomogli oni rozpropagować jego twórczość, poznając m.in. ze Zbigniewem Gostomskim, dzięki czemu od 1971 związany był z Galerią Foksal w Warszawie, a następnie z galeriami Appenix2 i Propaganda.
Tytuł magistra uzyskał w roku 1979; jego pracą dyplomową była książka „Poezja konkretna” dokumentująca polskich konkretystów.
Twórczość.
Pod koniec studiów Dróżdż zaczął krystalizować swój charakterystyczny styl, jego utwory stały się bardziej minimalistyczne i uogólnione, co zbliżało je do tzw. poezji gnomicznej. Od roku 1967 uprawiał poezję konkretną, od 1968 wystawiał swe prace. Jedną z jego pierwszych prac było "Białe czarne" w której próbował graficznie zanalizować język. Chociaż początkowo trudno było mu zakwalifikować swoją twórczość, swoje dzieła określił terminem „pojęciokształty”. Nazwa ta wywodzi się od kształtów pojęć, które realizują się w momencie ich przestrzennego uformowania. Ostatecznie określił się jako poeta konkretny, po zapoznaniu się z czechosłowacką antologią nurtu.
Bardziej niż zdania interesowały go konkretne wyrazy, wyizolowane i traktowane typograficznie. W wierszach nadawał słowom charakteru niemalże matematycznego systemu. Posługiwał się często wyrazami zrozumiałymi w wielu językach, by stwarzać szerokie i uniwersalne pole do komunikacji. Sam kwalifikował siebie bardziej jako poetę niż plastyka, zaś kształt graficzny i typograficzny swoich prac pomogła nadać mu Barbara Kozłowska w czasie Sympozjum Plastycznego Wrocław '70.
Wiele prac Dróżdża znajduje się w przestrzeniach miejskich Wrocławia. "Klepsydra" od 2010 roku znajduje się na dawnym schronie przeciwlotniczym przy pl. Strzegomskim, obecnie Muzeum Współczesnym Wrocław. W ramach obchodów Europejskiej Stolicy Kultury Wrocław 2016, Fundacja Art Transparent zrealizowała m.in. pracę "Czasoprzestrzennie" na ścianie szczytowej kamienicy Legnicka 68/70 czy "Optimum" przy Hubskiej 35. W tym samym roku w parku popowickim zrealizowano instalację przestrzenną Barbary Kozłowskiej będącej interpretacją wiersza Dróżdża "Samotność", którą zaprojektowała na Sympozjum Plastyczne Wrocław '70.
Wystawy.
Ma w swoim dorobku około 300 wystaw krajowych i zagranicznych – indywidualnych i zbiorowych. Reprezentował Polskę na 50. Biennale Sztuki w Wenecji z wystawą pt. "Alea Iacta Est", której kuratorem był Paweł Sosnowski. Jego prace znajdują się w kolekcjach prywatnych i muzealnych (m.in. Muzeum Narodowe we Wrocławiu, Muzeum Sztuki w Łodzi, Centrum Sztuki Współczesnej Zamek Ujazdowski w Warszawie, Muzeum Sztuki Współczesnej w Krakowie, Museum of Contemporary Art w Los Angeles, Schwarz Galeria d’Arte w Mediolanie, Museum of Modern Art w Hunfeld).

</doc>
<doc id="1122485" url="https://pl.wikipedia.org/wiki?curid=1122485" title="Peter Rigler">
Peter Rigler

Peter Paul Rigler (ur. 28 czerwca 1796 r. w Sarentino, zm. 6 grudnia 1873 r. w Bolzano) – reorganizator zakonu krzyżackiego.
W 1818 r. przyjął święcenia kapłańskie. W latach 1819-1854 był profesorem teologii moralnej i pastoralnej w seminarium duchownym w Trydencie. Przez 2 lata pełnił także funkcję rektora tej placówki. W 1841 r. wstąpił do zakonu krzyżackiego.
Był założycielem i przeorem konwentu w Lanie. Zreorganizował siostry zakonu krzyżackiego (reguła zatwierdzona w 1854 r.), a następnie gałąź męską (reguła zatwierdzona w 1871 r.). Zapoczątkował w ten sposób przekształcenie Krzyżaków z zakonu rycerskiego w zakon skupiający kler.
Peter Rigler zmarł w opinii świętości.

</doc>
<doc id="1122491" url="https://pl.wikipedia.org/wiki?curid=1122491" title="Estádio Olímpico Monumental">
Estádio Olímpico Monumental

Estádio Olímpico Monumental, znany również jako Estádio Olímpico – wielofunkcyjny stadion w Porto Alegre, Rio Grande do Sul, Brazylia, na którym swoje mecze do 2012 roku (do czasu przenosin na nowy obiekt Arena do Grêmio) rozgrywał klub Grêmio Foot-Ball Porto Alegrense.
Historia.
Inauguracyjny mecz został rozegrany 23 października 1954 roku, a pojemność stadionu wynosiła wtedy 38,000. W roku 1980 po przebudowie pojemność wzrosła do 85,000, a w roku 1990 po ponumerowaniu trybuny górnej zmniejszyła się do 51,081.
Zdobywcą pierwszego gola na Estádio Olímpico Monumental był w meczu otwarcia Vitor.
23 października 1968 na cześć Pelé w dniu jego urodzin, kibice przy wyłączonych światłach, odśpiewali "Parabéns a Você" (sto lat).
23 lipca 1983 roku Gremio zdobył Copa Libertadores, pokonując urugwajski Peñarol.
8 grudnia 2012 roku zainaugurowano nowy stadion Grêmio, Arena do Grêmio.

</doc>
<doc id="1122492" url="https://pl.wikipedia.org/wiki?curid=1122492" title="Oblężenie Antiochii">
Oblężenie Antiochii

Oblężenie Antiochii – trwająca od 20 października 1097 do 28 czerwca 1098 roku seria oblężeń i bitew krzyżowców z Turkami Seldżuckimi, w wyniku których krzyżowcy ostatecznie zdobyli Antiochię. Oblężenie można podzielić na dwie główne fazy. W pierwszej, trwającej do 2 czerwca 1098 roku, krzyżowcy oblegali miasto i odparli dwie armie tureckie idące Antiochii z odsieczą. Faza ta zakończyła się zdobyciem miasta, przy czym Turcy utrzymali cytadelę. W drugiej, od 3 do 28 czerwca, krzyżowcy panujący nad miastem oblegali cytadelę i jednocześnie byli oblegani przez turecką armię Kurbughi. Zakończyła się ona bitwą w której krzyżowcy zmusili armię Kurbughi do ucieczki, zaś cytadela poddała się.
Tło konfliktu.
W roku 1096, pod wpływem doniesień o prześladowaniach pielgrzymów, a także próśb o pomoc ze strony Cesarstwa Bizantyjskiego, z zachodniej Europy wyruszyła I wyprawa krzyżowa, w celu wyzwolenia Jerozolimy i Grobu Świętego. Krzyżowcy w roku 1097 dotarli do Konstantynopola, a następnie w przymierzu z cesarzem bizantyjskim zdobyli Niceę i wywalczyli sobie drogę przez Azję Mniejszą, pokonując siły miejscowych Turków Seldżuckich w bitwie pod Doryleum. Przed wkroczeniem do Syrii wojska krzyżowców podzieliły się. Dwa kilkusetosobowe oddziały pod wodzą Tankreda z Hauteville i Baldwina z Boulogne ruszyły krótszą drogą południową, przez Cylicję, zaś główne siły poszły okrężną drogą przez Cezareę Kapadocką. Rozdzielenie sił miało na celu zapewnienie sobie większego poparcia miejscowych chrześcijan, a co za tym idzie lepszego zaopatrzenia, przed oblężeniem Antiochii, a także przygotowanie dróg którymi mogłyby nadciągnąć posiłki. Prócz tego znaczącym powodem mogła być ambicja młodych dowódców pragnących odnieść samodzielne zwycięstwa. W czasie drogi przez Cylicję doszło do walk między krzyżowcami, co prawdopodobnie przyczyniło się do opuszczenia krucjaty przez Baldwina, który zaczął budować własne państwo, a w początkach 1098 przejął władzę w Hrabstwie Edessy.
Przed oblężeniem.
Pierwszy, 500-osobowy oddział krzyżowców, wysłany przez Rajmunda z Tuluzy, dotarł pod Antiochię 8 października. Krzyżowcy zamierzali zająć miasto z zaskoczenia, jednak widząc przygotowaną do obrony załogę zrezygnowali z walki. Część z nich powróciła do głównych sił, a część pod dowództwem Piotra z Roaix obeszła Antiochię i zajęła kilka miast w dolinie Ar-Rudż na południe od niej. Następnie Robert hrabia Flandrii zajął leżącą na wschód od miasta twierdzę Artach. Krzyżowcy wbrew radom bizantyjskiego dowódcy Tatikiosa zdecydowali, by natychmiast, nie czekając na posiłki ani nadejście wiosny, rozpocząć oblężenie. 19 października liczący 2000 ludzi oddział pod dowództwem Roberta Normandzkiego pobił turecki oddział strzegący odległego o 12 kilometrów od Antiochii Mostu Żelaznego na Orontesie, likwidując tym samym ostatnią przeszkodę na drodze do miasta.
Siły.
Siły krzyżowców liczyły według historyków około 25 tysięcy ludzi (uczestnicy wyprawy oceniali je na 40 tysięcy), przy czym wśród nich było jedynie kilka tysięcy rycerzy. Garnizon Turecki w Antiochii liczył około 5000 ludzi pod dowództwem Jaghi Sijana. Miasto dysponowało potężnymi murami obronnymi, które krzyżowcy od początku uznawali za niemożliwe do zdobycia szturmem. Od wschodu było dodatkowo chronione przez góry. Od strony zachodniej znaczna część murów biegła wzdłuż rzeki, nad nią była też położona jedna z bram – brama Mostowa. Oblegający, by odciąć miasto, musieli podzielić swoje siły na trzy rozdzielone rzeką części. Podczas oblężenia miały miejsce trzy próby tureckiej odsieczy dla miasta. Pierwsza pod wodzą Dukaka z Damaszku w sile prawdopodobnie kilku tysięcy ludzi (choć źródła średniowieczne mówią nawet o 60 tysiącach). Druga pod dowództwem Ridwana z Aleppa w sile około 12 tysięcy ludzi. Trzecia pod wodzą Kurbughi, którego siły miały być wedle źródeł co najmniej 7-krotnie liczniejsze od krzyżowców. Źródła średniowieczne szacują je zwykle na kilkaset tysięcy a niekiedy nawet powyżej miliona ludzi. Współcześni historycy oceniają je na kilkadziesiąt tysięcy – najskromniejsze oceny mówią o około 35 tysiącach. Zdecydowaną większość kolejnych odsieczy stanowiła jazda.
Oblężenie miasta przez krzyżowców.
Krzyżowcy dotarli pod miasto 20 października (niektóre źródła podają, że główne siły przybyły dopiero 21 października). Siły te rozlokowały się na północny zachód od miasta, blokując 3 z 6 głównych bram Antiochii. Siły Normandzkie dowodzone przez Boemunda stanęły pod położoną na północy Bramą świętego Pawła, za nim w odwodzie stanęły wojska Tankreda. Na południe od nich stanęły oddziały Roberta Normandzkiego, Roberta Flandryjskiego, Stefana z Blois i Hugona z Vermandois.
Rajmund z Tuluzy wraz z biskupem Ademarem założyli obóz pod Bramą Psią, zaś Gotfryd z Bouillon pod bramą Książęcą. Trzy pozostałe bramy, w tym najistotniejsza dla zaopatrzenia miasta Brama mostowa, pozostały nie obsadzone, gdyż ich zablokowanie wymagałoby rozdzielenia sił krzyżowców. W pewnej odległości od miasta stanęły posiłkowe wojska bizantyjskie, pod dowództwem Tatikiosa.
Przez pierwsze dwa tygodnie obrońcy nie wychodzili poza mury. Do obozów oblegających swobodnie chodzili za to chrześcijańscy mieszkańcy miasta, dzięki czemu Turcy mieli dokładne informacje o siłach napastników. Później obrońcy zaczęli nękać krzyżowców atakami, przede wszystkim przy pomocy łuczników, ostrzeliwując ich obozy z bezpiecznych pozycji. Obóz Boemunda był regularnie ostrzeliwany z góry Staurin, zaś obóz Rajmunda z Tuluzy i Ademara ze wschodniego brzegu Orontesu. Jednocześnie Turcy zaczęli wyłapywać pojedynczych krzyżowców, którzy oddalili się od obozów. By przeciwdziałać tym atakom, krzyżowcy zbudowali most łyżwowy przez Orontes, naprzeciw bramy Książęcej, dzięki czemu oprócz możliwości kontrataku zdobyli też łatwą drogę do portów nad Morzem Śródziemnym, gdzie przed połową listopada w nieznanych okolicznościach opanowali port Saint-Simeon. Droga ta stała się główną trasą zaopatrzeniową ich armii.
17 listopada do portu przybyły genueńskie statki z zaopatrzeniem i rzemieślnikami. Dzięki nim zbudowano prowizoryczną warownię na stokach Staurinu (nazwaną przez nich Maregardem), która miała zabezpieczyć obóz Boemunda. W tym samym czasie Boemund rozbił silny oddział turecki z nękającej często krzyżowców pobliskiej twierdzy Harim.
Mimo znacznej dbałości dowódców o zaopatrzenie, w połowie grudnia w obozach oblegających zaczęło brakować żywności. 28 grudnia wysłano duży oddział (wedle "Dziejów Pierwszej Krucjaty" stanowiący połowę sił krzyżowców) pod dowództwem Boemunda i Roberta Flandryjskiego w celu zdobycia żywności. 31 grudnia pod Albrą oddział ten natknął się niespodziewanie na idącą na pomoc Antiochii armię Dukaka z Damaszku. W najprawdopodobniej nierozstrzygniętej bitwie Dukak został zmuszony do odwrotu, jednak w tym samym czasie załoga miasta przypuściła atak na obóz Rajmunda i Ademara. Turcy małym oddziałem wyciągnęli siły krzyżowców na zachodni brzeg Orontesu, a następnie usiłowali je okrążyć. Siły krzyżowców przy znacznych stratach przedarły się jednak do obozu i powstrzymały Turków na brzegu rzeki. W walce Turcy zdobyli chorągiew biskupa Ademara.
Po powrocie sił Boemunda i Roberta w obozie nadal panował głód. Zaopatrzenie organizowali Ormianie i Syryjczycy, jednak było ono niewystarczające, a ceny żywności uniemożliwiały jej zakup biedniejszym krzyżowcom. Na początku roku 1098 sytuacja w obozie krzyżowców była coraz gorsza. Dowódcy, chcąc pobudzić żarliwość religijną żołnierzy, zarządzili trzydniowy post oraz wydalenie do osobnego obozu wszystkich kobiet. Pod koniec stycznia z obozu uciekli Piotr Pustelnik i Wilhelm Cieśla – niedawni przywódcy Krucjaty ludowej, jednak zostali schwytani i ponownie sprowadzeni do obozu przez Tankreda. Wilhelm wkrótce uciekł ponownie, tym razem skutecznie (dostał się do obozu Kurbughi). Wtedy też armię krzyżowców opuścił, pod pozorem zorganizowania zaopatrzenia i posiłków, Tatikios. Według niektórych źródeł również Boemund miał wówczas grozić odejściem z obozu.
W lutym pod miasto dotarła licząca około 12 000 ludzi armia Ridwana z Aleppo, który jednak zatrzymał się w pobliskim Harimie. Krzyżowcy zdecydowali, by wysłać przeciw niemu jedynie jazdę pod wodzą Boemunda, Roberta z Flandrii i Stefana z Blois. Być może już wówczas wybrano Boemunda głównodowodzącym oblężenia, a co najmniej dowódcą idącej na spotkanie Ridwana jazdy. 9 lutego Boemund rozgromił armię Ridwana i zmusił Turków do porzucenia twierdzy Harim.
4 marca do Saint-Simeon zawinęła flota angielska z zaopatrzeniem, które krzyżowcy za radą Boemunda zamierzali wykorzystać do zbudowania warowni blokującej bramę Mostową. Do portu został wysłany oddział pod dowództwem Rajmunda z Tuluzy i Boemunda. Na powracających po 4 dniach krzyżowców napadli z zasadzki obrońcy miasta, wybijając znaczną część oddziału Rajmunda, ostatecznie jednak dzięki nadejściu Boemunda i odsieczy z obozu krzyżowcy wygrali bitwę i z zaopatrzeniem dotarli pod miasto. Zwycięstwo to miało, jak wskazują źródła, olbrzymi wpływ na morale krzyżowców, którym przywróciło nadzieję, oraz na morale obrońców, których siły poważnie uszczupliło (zginęło około 1500 osób z 5000 załogi).
W dniach 10 – 14 marca krzyżowcy ufortyfikowali opuszczony meczet naprzeciw Bramy Mostowej. Warownia nazwana "La Mahomerie" została powierzona Rajmundowi z Tuluzy. Na początku kwietnia krzyżowcy zdecydowali się na zablokowanie ostatniej wolnej bramy miejskiej – południowej bramy świętego Jerzego, gdzie swoją warownię (za czterysta talarów srebrem wyłożonych przez pozostałych dowódców) wystawił Tankred. Tym samym krzyżowcy zamknęli oblężenie i odcięli miasto od dostaw żywności. 20 maja ze strony załogi wyszła pierwsza propozycja kapitulacji, jednak posłów wysłanych do miasta zamordowano. Wśród krzyżowców istniała opinia, że cała propozycja od początku była pułapką, jednak niektórzy historycy uważają, że mogła to być akcja podjęta przez załogę miasta, która chciała poddać miasto wbrew woli dowództwa, zaś mord na posłach wynikał z wykrycia spisku.
Zdrada Firuza i zdobycie miasta.
Przypuszczalnie między kwietniem a połową maja trwały tajne negocjacje między Boemundem a dowódcą kilku wież na południowym odcinku murów – Ormianinem Firuzem. Początek tych negocjacji nie jest znany, przypuszczalnie zainicjował je Firuz, kierując się zarówno chciwością, jak i żądzą zemsty na Jahgi Sijanie, który miał upokorzyć go publiczną chłostą. Jednocześnie Boemund zaproponował innym przywódcom krucjaty, by wybrali jednego wodza, który w razie zwycięstwa otrzymałby władzę nad miastem. Początkowo wodzowie nie zgodzili się na tę propozycję.
W połowie maja do krzyżowców dotarły wieści o kolejnej armii muzułmańskiej zbliżającej się do Antiochii, pod wodzą atabega Mosulu – Kurbughi. Armia Kurbughi przez kilka tygodni maja nieskutecznie oblegała opanowaną przez Baldwina Edessę. Uczeni nie są zgodni co do tego, czy zwłoka ta pozwoliła krzyżowcom zdobyć miasto, czy też jedynie przesunęła w czasie przygotowaną już znacznie wcześniej operację. 28 maja informacje te zostały potwierdzone przez zwiadowców i na odbytej następnego dnia naradzie wodzowie zgodzili się oddać miasto Boemundowi, jeśli ten będzie potrafił je zdobyć. Miasto miało jednak zostać oddane Cesarzowi bizantyjskiemu, jeśli ten zgodnie z wcześniejszymi umowami wspomoże krucjatę. W kolejnych dniach Boemund wziął na zakładnika syna Firuza.
2 czerwca spory oddział krzyżowców demonstracyjnie na oczach załogi oddalił się od miasta, lecz w nocy powrócił pod kontrolowane przez Firuza wieże. Oddział kilkudziesięciu Normanów wraz z Boemundem (który dołączył do niego dopiero po ponagleniach ze strony Firuza i własnych żołnierzy) po drabinie wszedł na mury i zdobył kilka najbliższych wież. Drabina załamała się pod kolejnymi oddziałami (według niektórych źródeł drabina załamała się już podczas wchodzenia pierwszego oddziału, jednak pod mury podstawiono kolejną), lecz wkrótce krzyżowcy wyłamali bądź otworzyli od wewnątrz pobliską bramę świętego Jerzego i wkroczyli do miasta. Jednocześnie Gotfryd i Robert z Flandrii przypuścili szturm na Cytadelę, by zmusić obrońców do rozdzielenia sił. Boemund po wkroczeniu do miasta rozkazał umieścić swój sztandar pod szczytem góry Silpion, naprzeciw cytadeli, skąd widoczny był w całej Antiochii. Większość obrońców, przekonana, że miasto już padło, rzuciła się do ucieczki, podczas której zginął m.in. dowódca załogi Jaghi Sijan (zamordowany dla spodziewanej nagrody przez zamieszkujących pod miastem Ormian).
Znaczna część krzyżowców, być może nawet spośród dowódców, nie była wtajemniczona w plan Boemunda (według jednego ze źródeł nie wiedział o nim nawet jego bratanek Tankred) i dopiero rankiem, słysząc odgłosy walki i widząc sztandar Boemunda nad miastem przyłączyła się do bitwy. Zamieszkujący miasto Ormianie i Syryjczycy otworzyli pozostałe bramy i przyłączyli się do walki z Turkami. Niewielki oddział Turków pod wodzą syna Jaghiego Sijana – Szamsa ad-Daula, przedostał się do cytadeli, której udało się obronić przed Godfrydem i Robertem. Reszta obrońców zginęła, podobnie jak i inni muzułmańscy mieszkańcy miasta, a także wielu zabijanych przez pomyłkę w ciemnościach chrześcijańskich Ormian i Syryjczyków. Sporą część miasta wokół bramy mostowej zajęły siły prowansalskie Rajmunda z Tuluzy, jedynego dowódcy, który przeciwstawiał się do końca przekazaniu miasta Boemundowi.
Oblężenie miasta przez Turków.
Armia Kurbughi zależnie od źródła zaczęła podchodzić pod miasto już następnego dnia lub po trzech dniach od jego zdobycia. W pierwszym starciu straż przednia Kurbughi pobiła 15-osobowy normański oddział Rogera z Barneville, zabijając dowódcę. 5 czerwca Kurbugha zajął most żelazny, wybijając załogę strzegących go baszt i podszedł z głównymi siłami pod miasto. W następnych dniach, jego żołnierze w sile około 2000 ludzi atakowali La Mahomerie, bronioną przez Roberta z Flandrii dysponującego około 500 ludźmi (krzyżowcy porzucili pozostałe warownie). La Mahomerie padła w nocy z 8 na 9 czerwca. Jednocześnie Kurbugha przejął od Szamsa ad-Dauli cytadelę Antiochii, do której wprowadził własną, znacznie większą, załogę. Naprzeciw cytadeli mały obóz warowny wystawił Boemund, do którego dołączyli wkrótce Robert z Flandrii i Robert Normandzki. Godfryd bronił miasta od strony Bramy świętego Pawła (pod którą stanął główny oddział Kurbughi, zaś Rajmund podzielił swe siły między Bramę mostową a obóz Boemunda.
8 lub 10 czerwca, uprzedzając spodziewany atak od strony cytadeli, krzyżowcy zaatakowali położony pod nią obóz turecki. Po początkowym sukcesie zostali jednak zmuszeni do ucieczki, a następnie Turcy zaatakowali miasto. Nieustanny szturm trwał dwa dni, podczas których morale krzyżowców było bliskie załamania. Szerzyły się dezercje (w dodatku dezerterzy rozsiewali plotki o upadku miasta, które przyczyniły się do wstrzymania bizantyjskich posiłków), plotkowano też o przygotowywanej ucieczce dowódców. Wielu krzyżowców odmawiało walki, chowając się w domach, toteż zdesperowany Boemund 12 czerwca rozkazał podpalić domy w których ukrywali się żołnierze, lecz wiatr rozniósł ogień i w efekcie spłonęła znaczna część miasta (około 2000 domów). 14 czerwca miało miejsce wydarzenie opisywane w kronikach jako ogień, który pojawił się na niebie i spadł na wojska tureckie (w czym historycy podejrzewają upadek meteoru). Krzyżowcy odebrali to jako znak od Boga. Tego samego dnia Kurbugha zdecydował się przerwać szturm i przegrupować swoje siły, zamykając ostatecznie oblężenie. Wówczas krzyżowcom udało się wznieść prowizoryczny mur pomiędzy nimi a cytadelą, który zmniejszył intensywność walk. W wyniku całkowitego odcięcia miasta zapanował w nim głód.
Odnalezienie Świętej Włóczni.
Podczas tureckiego szturmu 10 czerwca do dowódców zgłosił się jeden z towarzyszących wyprawie biedaków – Piotr Bartłomiej. Twierdził on, że już od grudnia 1097 roku miał objawienia, w których ukazywał mu się Andrzej Apostoł. W ostatnim z tych objawień miał przekazać mu informację o ukrytej pod jednym z antiocheńskich kościołów Świętej Włóczni, którą został przebity bok Jezusa Chrystusa na Krzyżu. Biskup Ademar uznał początkowo całą opowieść za oszustwo, jednak po uspokojeniu sytuacji w mieście 14 czerwca na polecenie Rajmunda z Tuluzy podjęto poszukiwania pod wymienionym przez Piotra Bartłomieja kościołem świętego Piotra. Wieczorem we wskazanym miejscu odkopano Włócznię, co wywołało wielki entuzjazm wśród krzyżowców. Źródła z epoki, a za nimi większość historyków, uznają, że to właśnie odkrycie Świętej Włóczni zmieniło nastawienie obrońców i skłoniło ich do wydania bitwy Turkom. Niektórzy jednak, jak Thomas Asbridge, kwestionują tę koncepcję wskazując na stosunkowo długi odstęp czasu, jaki dzieli odnalezienie Włóczni od bitwy, oraz to, że według niektórych źródeł krzyżowcy jeszcze po jej odnalezieniu usiłowali negocjować z Turkami wycofanie się z miasta.
Negocjacje i przygotowania do bitwy.
Po odnalezieniu Włóczni zdecydowano o wysłaniu posłów do Kurbughi, prawdopodobnie miało to miejsce 24 czerwca. Posłami byli Piotr Pustelnik oraz pełniący funkcję jego tłumacza Herlin. Cele i efekty tego poselstwa są bardzo różnie przedstawiane przez źródła. Według świadectw uczestników wyprawy krzyżowcy zarzucili Kurbudze najazd na ziemię chrześcijan i pytali, czy przybył po to, by przyjąć chrześcijaństwo, czy też po to, by chrześcijan prześladować. Żądali też natychmiastowego opuszczenia przez najeźdźców ziem chrześcijańskich, gwarantując jednocześnie możliwość zabrania całego dobytku. Kurbugha miał odpowiedzieć żądaniem, by krzyżowcy przyjęli Islam. Wówczas mieli otrzymać we władanie Antiochię i inne liczne miasta. W przeciwnym wypadku zostaną zabici lub wzięci w niewolę. Inne źródła mówią, że krzyżowcy zaproponowali Kurbudze bitwę lub rozwiązanie sporu przez pojedynek wybranych rycerzy. Ormianin Mateusz z Edessy twierdzi, że posłowie prosili jedynie o prawo do bezpiecznego powrotu do swoich krajów. Podobna informacja występuje w źródłach arabskich. Wszystkie źródła zgadzają się zaś co do tego, że Kurbugha odmówił krzyżowcom. Po powrocie poselstwa w mieście podjęto uroczyste przygotowania do bitwy. Krzyżowcy przez trzy dni pościli, spowiadali się i odbywali procesje ze Świętą Włócznią. Ostatniego dnia wszyscy przyjęli Komunię Świętą. Przed bitwą na tymczasowego wodza wybrano Boemunda.
Bitwa.
Krzyżowcy podzielili się na 6 pieszych (nie mieli już koni) oddziałów. Pierwszym złożonym z łuczników dowodził Hugo de Vermandois, wraz z Robertem z Flandrii. Drugim Gotfryd z Bouillon, trzecim Robert Normandzki, czwartym Biskup Ademar niosący Świętą Włócznię, dowodził on ludźmi Rajmunda z Tuluzy, który z 200 ludźmi został w mieście, by powstrzymać spodziewany atak z cytadeli. Piątym oddziałem dowodził Tankred, a szóstym sam Boemund. 28 czerwca krzyżowcy w takiej właśnie kolejności wyszli z Antiochii przez bramę Mostową. Kurbugha zdecydował się nie atakować ich od razu głównymi siłami. Przypuszczalnie chciał poczekać, aż oddalą się od bramy na tyle, by odwrót do miasta stał się niemożliwy. Początkowo zatem krzyżowcy zostali zaatakowani jedynie przez siły strzegące bramy mostowej, a następnie przez kolejne oddziały stacjonujące pod najbliższymi bramami. Najgroźniejszy był atak na tyły, od strony bramy świętego Jerzego, który został jednak powstrzymany przez sformowany w trakcie bitwy z części ludzi Gotfryda i Roberta z Flandrii siódmy oddział pod dowództwem Renalda z Toul. Gdy krzyżowcy zmusili te jednostki do odwrotu, ruszyły na nich główne siły Kurbughi. Uciekające oddziały wywołały chaos wśród nadchodzących wojsk i całe siły tureckie rzuciły się do ucieczki. Krzyżowcy zdobyli bogaty obóz Kurbughi, a cytadela na widok klęski poddała się Rajmundowi, co stanowiło zakończenie walk o Antiochię.
Skutki.
Zdobycie Antiochii otworzyło krzyżowcom drogę do Jerozolimy. Jednak spory jakie rozgrzały o władzę nad nią spowodowały przerwanie wyprawy na wiele miesięcy. Ostatecznie zgodnie z wcześniejszymi postanowieniami przekazano ją Boemundowi, który odłączył się od krucjaty i stworzył Księstwo Antiochii.

</doc>
<doc id="1122494" url="https://pl.wikipedia.org/wiki?curid=1122494" title="XL Liceum Ogólnokształcące z Oddziałami Dwujęzycznymi im. Stefana Żeromskiego w Warszawie">
XL Liceum Ogólnokształcące z Oddziałami Dwujęzycznymi im. Stefana Żeromskiego w Warszawie

XL Liceum Ogólnokształcące z Oddziałami Dwujęzycznymi im. Stefana Żeromskiego – dwujęzyczne liceum ogólnokształcące w Warszawie. 
Historia.
Powstanie szkoły.
XL Liceum Ogólnokształcące powstało w 1952 roku i początkowo dzieliło budynek przy ulicy Żytniej, wraz ze szkołą podstawową nr 166.
Uroczystość nadania szkole imienia Stefana Żeromskiego, na której była obecna jego córka Monika Żeromska, odbyła się w 1959 roku. W 1964 roku szkoła została przymusowo przeniesiona z ulicy Żytniej.
Miejsce w rankingach.
Miejsca zajęte przez szkołę w kolejnych latach według Rankingu Liceów, przeprowadzonego przez czasopismo Perspektywy:
bd. – brak danych.
nd. – nie dotyczy, tzn. w tych latach nie prowadzono jeszcze takiego rankingu.
poza – poza rankingiem 200 (lub 150, w zależności od roku) szkół olimpijskich z najlepszymi wynikami z olimpiad przedmiotowych.
Inne informacje.
Szkoła była organizatorem ogólnopolskiego konkursu matematycznego MATMIX.

</doc>
<doc id="1122497" url="https://pl.wikipedia.org/wiki?curid=1122497" title="Jean du Cros">
Jean du Cros

Jean du Cros (zm. 21 listopada 1383) – francuski kardynał. Krewny papieża Grzegorza XI, od którego otrzymał nominację kardynalską.
Życiorys.
Urodził się na zamku Calimafart w diecezji Limoges. Uzyskał tytuł doktora praw i objął funkcję świeckiego przeora kościoła Vastin w archidiecezji Bourges. W 1347 został wybrany biskupem Limoges, którym pozostał aż do 30 maja 1371 roku, kiedy Grzegorz XI mianował go kardynałem prezbiterem SS. Nereo e Achilleo. Wielki penitencjariusz od 1373. 24 września 1376 mianowany biskupem diecezji suburbikarnej Palestrina. Na przełomie 1376/77 powrócił z Grzegorzem XI z Awinionu do Rzymu. W kwietniu 1378 uczestniczył w konklawe, które wybrało Urbana VI, później jednak przeszedł do opozycji wobec tego papieża. Wziął udział w wyborze antypapieża Klemensa VII i przyłączył się do jego obediencji. Na początku 1379 był legatem antypapieża we Francji, skutecznie przeciągając na jego stronę króla Francji Karola V. Zmarł w Awinionie i został pochowany w miejscowej katedrze.

</doc>
<doc id="1122498" url="https://pl.wikipedia.org/wiki?curid=1122498" title="Parafia Przemienienia Pańskiego w Mrągowie">
Parafia Przemienienia Pańskiego w Mrągowie

Parafia Przemienienia Pańskiego – parafia prawosławna w Mrągowie, w dekanacie Olsztyn diecezji białostocko-gdańskiej.
Na terenie parafii funkcjonuje 1 cerkiew:
Historia.
Pierwsi wyznawcy prawosławia przybyli do Mrągowa w lipcu 1947, głównie z powiatu bialskiego, wskutek przesiedleń w ramach akcji „Wisła”. Parafię utworzono w 1948. Początkowo funkcję cerkwi pełniła poewangelicka kaplica cmentarna. Obecna świątynia (dawna synagoga) – po dokonaniu niezbędnego remontu i przystosowaniu do potrzeb liturgii prawosławnej – jest użytkowana od 1958. W latach 90. XX w. cerkiew ponownie wyremontowano; poświęcenie miało miejsce 22 sierpnia 1999.
W 2012 parafia liczyła około 200 osób.

</doc>
<doc id="1122499" url="https://pl.wikipedia.org/wiki?curid=1122499" title="Kino „Malta”">
Kino „Malta”

Kino „Malta” – kino w Poznaniu.
Kino powstało na poznańskiej Śródce w budynku zbudowanego w 1927 roku Domu Katolickiego przy ul. Filipińskiej 5, nielegalnie przekształconego przez władze komunistyczne na Robotniczy Domu Kultury i Oświaty. Kino rozpoczęło działalność w 1958 roku. Szukano wówczas miejsca, które bez większych adaptacji mogłoby się stać salą kinową. Kino to miało zaspokajać potrzeby kulturalne prawobrzeżnego Poznania. Szczyt swojej popularności miało w latach 70 i 80 XX wieku, kiedy to w wyniku współpracy ze studentami Politechniki Poznańskiej przygotowywane seanse pozwalały na wypełnienie sal po brzegi. Stara lokalizacja przez wiele lat wytworzyła swoisty mikroklimat rynku Śródeckiego.
Działalność na Śródce zakończyła się 21 maja 2010. Powodem zamknięcia kina było odzyskanie budynku przez legalnego właściciela, którym jest Kuria Metropolitalna w Poznaniu i adaptacja go na potrzeby Katedralnej Szkoły Chóralnej. Od 16 października 2011 roku kino działa przy ulicy Rybaki 6a w centrum Poznania. Zmieniono również nazwę na "Charlie&amp;Monroe Kino Malta". Kino w nowej lokalizacji ma dwie sale, które łącznie mogą pomieścić 78 osób.
Kino należy do Sieci Kin Studyjnych.
Śródecki budynek kina został ukazany w filmie "Czas surferów" (2005).

</doc>
<doc id="1122505" url="https://pl.wikipedia.org/wiki?curid=1122505" title="Vlăhița">
Vlăhița

Vlăhița (węg. "Szentegyháza") – miasto w północnej Rumunii, w okręgu Harghita w Siedmiogrodzie. Liczy 7042 mieszkańców (dane na rok 2004). Leży między miastami Odorheiu Secuiesc i Miercurea-Ciuc. Leży na wysokości 860 m n.p.m. i jest najwyżej położonym miastem w okręgu Harghita. Merem miasta od 2004 jest Mária-Ella Burus, członek Demokratycznej Unii Węgrów w Rumunii.

</doc>
<doc id="1122506" url="https://pl.wikipedia.org/wiki?curid=1122506" title="Deewane Huye Pagal">
Deewane Huye Pagal

Deewane Huye Paagal – indyjska komedia romantyczna wyreżyserowana w 2005 roku przez Vikram Bhatta. To indyjski remake hollywoodzkiej komedii z 1998 roku "Sposób na blondynkę". W rolach głównych Akshay Kumar, Shahid Kapoor, Sunil Shetty i Rimi Sen.
Fabuła.
To historia miłości nieśmiałego studenta Karana (Shahid Kapoor) do pięknej Tanyi (Rimi Sen). Pewnego dnia znika ona jednak z jego życia. Karan nie wie, że Tanya musi ukryć się, bo grozi jej śmierć. Przypadkiem stała się świadkiem morderstwa naukowca (Om Puri) i teraz jest ścigana przez mumbajskiego mafioso. Zaczyna nowe życie w Dubaju jako tancerka i piosenkarka o imieniu Natasha. Jako samotna kobieta otoczona zostaje wkrótce mężczyznami, którzy intrygując i kłamiąc próbują pozyskać jej względy. Podający się tylko za przyjaciela Sanju (Sunil Shetty) kolejno demaskuje starających się o jej rękę jako oszustów (między innymi "architekta" Rocky Hiranandani – Akshay Kumara). Natasha zaczyna gubić się wśród tych męskich intryg i kłamstw, gdy w jej życiu pojawia się znów od lat wierny swojej młodzieńczej miłości Karan. Odnalazłszy ją w Dubaju wreszcie ma odwagę wyznać jej swą skrywaną miłość. Sanju, Rocky i Tommy (Paresh Rawal) omotujący Natashę swoimi intrygami nienawidzą Karana.
Muzyka.
Muzykę (także do piosenek) skomponował weteran muzyki filmowej Anu Malik, autor muzyki do takich filmów jak "Umrao Jaan", "Zakochać się jeszcze raz", "No Entry", "Fida", "Jestem przy tobie", "Aśoka Wielki", "Fiza", "Baadshah", "Duplicate", "Ram Jaane" czy "Akele Hum Akele Tum".

</doc>
<doc id="1122507" url="https://pl.wikipedia.org/wiki?curid=1122507" title="HBO HD">
HBO HD



</doc>
<doc id="1122519" url="https://pl.wikipedia.org/wiki?curid=1122519" title="Wawrzyniec Kaim">
Wawrzyniec Kaim

 Wawrzyniec Kaim (ur. 17 lipca 1896 w Woli Drwińskiej, zm. 1940 w (?) Auschwitz) – polski rzeźbiarz.
Życiorys.
Urodził się w rodzinie chłopskiej jako syn Piotra i Agaty z Karalusów. W latach 1910–1914 uczył się w Szkole Przemysłu Drzewnego w Zakopanem na oddziale rzeźby figuralnej, następnie w krakowskiej Szkole Przemysłu Artystycznego u J. Raszki. Od 1928 przez dwa semestry w Akademii Sztuk Pięknych w Warszawie u Tadeusza Breyera. 
W czasie I wojny światowej służył w wojsku austriackim, następnie polskim, gdzie został odznaczony Krzyżem Walecznych. W 1921 przeniósł się do Poznania. Był członkiem Grupy Artystów Wielkopolskich „Plastyka”. Tworzył zarówno rzeźby pełnoplastyczne, jak i płaskorzeźby. Często stosował formę medalionu. Rzeźbę figuralną Kaima charakteryzowała zwarta kompozycja bryły, operowanie prostymi cięciami i szerokimi płaszczyznami. Rzeźba architektoniczna wyróżnia się umiejętnym związaniem jej w całością architektury.
W 1927 otrzymał II nagrodę w konkursie na pomnik Wdzięczności w Poznaniu, w 1930 zdobył I i II nagrodę w konkursie na pomnik Niepodległości w Chodzieży, w 1931 I nagrodę w konkursie na pomnik poświęcony harcerzom w Poznaniu. W 1931 odbyła się w Towarzystwie Przyjaciół Sztuk Pięknych w Poznaniu wystawa zbiorowa prac Kaima, na której pokazał liczne portrety w kamieniu i projekt pomnika generała Józefa Sowińskiego. W 1937 otrzymał wyróżnienie w konkursie na pomnik Józefa Piłsudskiego w Katowicach. Wykonał wiele prac dla kościołów w Wielkopolsce. 
Po zajęciu Poznania przez Niemców w 1939 wyjechał do Krakowa i zamieszkał w przeznaczonej dla wysiedlonych Bursie Akademickiej. W dniach 16,17 maja 1940 został aresztowany przez Gestapo. Zginął prawdopodobnie w niemieckim obozie koncentracyjnym Auschwitz w tym samym roku.

</doc>
<doc id="1122520" url="https://pl.wikipedia.org/wiki?curid=1122520" title="Heuersdorf">
Heuersdorf

Heuersdorf – miejscowość (formalnie część miasta Regis-Breitingen) położonego w powiecie Lipskim w Saksonii w RFN.
Heuersdorf położony jest w pobliżu kopalni węgla brunatnego należącej do elektrowni Lippendorf. W związku z rozbudową tej kopalni miejscowość zostanie zlikwidowana.

</doc>
<doc id="1122523" url="https://pl.wikipedia.org/wiki?curid=1122523" title="Teiuș">
Teiuș

Teiuș (węg. "Tövis") – miasto w północnej Rumunii, w okręgu Alba w Siedmiogrodzie. Liczy 6.421 mieszkańców (dane na rok 2011).
Jest położone przy linii kolejowej Kluż-Napoka-Sighișoara. Posiada kilka starych kościołów, z których najcenniejsze to cerkiew unicka z XVII wieku i kościół rzymskokatolicki z 1449, odbudowany w 1701-1704 w stylu gotyckim. Merem miasta od 2004 jest Iacob Dorin Cornel Mateica, członek Partii Demokratycznej.

</doc>
<doc id="1122535" url="https://pl.wikipedia.org/wiki?curid=1122535" title="Nagroda im. Kierbedziów">
Nagroda im. Kierbedziów

Nagroda im. Kierbedziów – nagroda przyznawana od 2005 roku w celu wspierania inicjatyw związanych z rozwojem placówek bibliotecznych Warszawy i Mazowsza.
Historia i opis.
Nagroda im. Kierbedziów została ustanowiona przez Bibliotekę Publiczną m.st. Warszawy (Bibliotekę Główną Województwa Mazowieckiego) na cześć fundatorów jej zabytkowej siedziby – Eugenii i Stanisława Kierbedziów.
Laureaci Nagrody to współcześni „Kierbedziowie” – osoby i instytucje szczególnie zaangażowane w działalność na rzecz książki, bibliotekarstwa i czytelnictwa.
Wyróżnienie przyznaje specjalne kolegium „Biblioteki na Koszykowej” w pięciu kategoriach:

</doc>
<doc id="1122537" url="https://pl.wikipedia.org/wiki?curid=1122537" title="Radosław Słodkiewicz">
Radosław Słodkiewicz

Radosław Słodkiewicz (ur. 11 czerwca 1976 w Goleniowie) – polski kulturysta oraz zawodnik freak fight.
Biogram.
Na scenie kulturystycznej zadebiutował w 1992 roku, jako szesnastolatek, w Grand Prix Szczecina. W roku 1995 odbyły się jego drugie zawody – w Stargardzie Szczecińskim. Rok później Słodkiewicz wygrał te zawody jako junior. Niedługo potem zadebiutował na mistrzostwach Polski juniorów. Zajął czwarte miejsce w kategorii +80 kg, a w open z innym panelem sędziowskim był trzeci. Umożliwiło mu to start w mistrzostwach świata juniorów, gdzie wywalczył jedenastą pozycję. W 1997 roku Słodkiewicz wygrał wszystkie zawody, w których startował jako junior, jednak zbyt młody wiek uniemożliwił mu start w mistrzostwach Polski. Występował również na mistrzostwach Europy i Świata zajmując wysokie pozycje. Największym jego sukcesem jest zajęcie trzeciej pozycji na mistrzostwach Świata w Bahrajnie w 2008 roku (kat. 100 kg). W 2006 i 2008 roku brał udział w zawodach World Amateur Championships – IFBB, lecz dwukrotnie został z nich zdyskwalifikowany. Jego młodszym bratem jest także kulturysta Tomasz Słodkiewicz.
Kariera MMA.
W 2019 roku podpisał kontrakt z polską federacją typu freak show fight – Free Fight Federation. Po krótkim czasie został ogłoszony jego debiutancki pojedynek z wokalistą disco polo, Krystianem Pudzianowskim. 8 czerwca podczas gali został technicznie znokautowany przez Pudzianowskiego w drugiej rundzie.
Swoją drugą walkę stoczył z kulturystą, Akopem Szostakiem podczas gali , która odbyła się 9 kwietnia 2021. Pojedynek przegrał w trzeciej rundzie ponownie przez TKO.
17 września 2022 zawalczył dla High League, konfrontując się z byłym strongmanem, Konradem Karwatem. Walka zakończyła się już w pierwszej rundzie przez TKO na korzyść Karwata.

</doc>
<doc id="1122538" url="https://pl.wikipedia.org/wiki?curid=1122538" title="Liédson">
Liédson

Liédson, właśc. Liédson da Silva Muniz (ur. 17 grudnia 1977 w Cairu) – portugalski piłkarzbrazylijskiego pochodzenia występujący na pozycji napastnika. i
Kariera klubowa.
Przed przybyciem do Sportingu grał tylko w Brazylii, w klubach Poções (1998–1999; tam zaczął profesjonalną karierę w wieku 22 lat, do tego czasu grał amatorsko w weekendy, a ciągu tygodnia pracował w supermarkecie), Prudentópolis (2000), Coritiba FBC, CR Flamengo, SC Corinthians. Od 2003 reprezentuje barwy Sportingu CP. W sezonie 2004/2005 był najlepszym strzelcem w lidze portugalskiej, mając na koncie 25 bramek. Sezon 2005/2006 zakończył z dorobkiem 15 goli w 31 meczach (w 28 zagrał pełne 90 minut, łącznie 2899 minut) i znalazł się na drugim miejscu klasyfikacji najlepszych strzelców. W sezonie 2006/2007 znów został królem strzelców. 24.01.2013 roku został wypożyczony na pół roku do FC Porto. Po zakończeniu wypożyczenia zawodnik wrócił do Brazylii, ale wkrótce zakończył karierę.
Reprezentacja.
Liédson wyraził zainteresowanie grą w reprezentacji Portugalii, pomimo bycia Brazylijczykiem. Liédson powiedział: „Jeśli pewnego dnia zostanę powołany do gry, nie będę się zastanawiał nawet chwilę, ponieważ czuję się w Portugalii jak w domu.” Nigdy nie zagrał w reprezentacji Brazylii.
5 września 2009 zadebiutował w kadrze Portugalczyków w meczu z Danią. W przerwie przy stanie 0:1 zmienił Tiago, a cztery minuty przed końcem spotkania zdobył gola ustalając wynik na 1:1.

</doc>
<doc id="1122541" url="https://pl.wikipedia.org/wiki?curid=1122541" title="Adam Rams">
Adam Rams

Adam Rams (ur. 22 listopada 1956 w Knurowie) – polski samorządowiec, od 2002 prezydent Knurowa.
Życiorys.
Posiada wykształcenie średnie techniczne. Od 1975 pracował jako górnik w Kopalni Węgla Kamiennego Knurów. Od 1995 do 2002 zajmował stanowisko wiceprzewodniczącego komisji zakładowej NSZZ „Solidarność”.
W 1994 uzyskał mandat radnego knurowskiej rady miasta. W 1998 z listy Akcji Wyborczej Solidarność został radnym sejmiku śląskiego I kadencji, w której przewodniczył Komisji ds. Bezpieczeństwa Publicznego i Obronności.
10 listopada 2002 w pierwszych bezpośrednich wyborach został wybrany na prezydenta Knurowa, z ramienia komitetu Wspólnie dla Knurowa (uzyskał też mandat radnego miasta, którego się zrzekł). W wyborach samorządowych w 2006, 2010, 2014 i 2018 skutecznie ubiegał się o reelekcję, wygrywając każdorazowo w pierwszej turze.
W 2019 został odznaczony przez prezydenta Andrzeja Dudę Krzyżem Kawalerskim Orderu Odrodzenia Polski. W 2007 otrzymał Złoty Krzyż Zasługi.
Życie prywatne.
Żonaty, ma dwoje dzieci (syna i córkę).

</doc>
<doc id="1122544" url="https://pl.wikipedia.org/wiki?curid=1122544" title="8 Dywizjon Artylerii Ciężkiej (1939)">
8 Dywizjon Artylerii Ciężkiej (1939)

8 Dywizjon Artylerii Ciężkiej - pododdział artylerii okresu kampanii wrześniowej 1939.
Dywizjon nie występował w pokojowej organizacji wojska. Został sformowany przez 1 pułk artylerii ciężkiej z Modlina dla potrzeb 8 Dywizji Piechoty.
8 dac w kampanii wrześniowej.
Mobilizacja 
1 pułk artylerii ciężkiej w ramach mobilizacji alarmowej w grupie "niebieskiej" w czasie od A+30 do A+42 w dniach 24-27 sierpnia 1939 roku, zmobilizował 8 dywizjon artylerii ciężkiej jako jednostkę organiczną artylerii 8 Dywizji Piechoty. Mobilizację prowadzono w miejscowości Rybitwy koło Modlina. Mobilizacja była zgodna z należnościami i stanem etatowym, z wyjątkiem koni i wozów z poboru nie spełniających wymogów artylerii ciężkiej. 29 sierpnia 8 dac wyruszył do rejonu koncentracji 8 DP w rejonie Płońska, wszedł wraz z macierzystą dywizją w skład Armii "Modlin".
Działania bojowe 
O świcie 30 sierpnia osiągnął nakazany rejon. Następnej nocy maszerował do rejonu Ościsłowo, Rydzewo 12 km na zachód od Ciechanowca. W nocy 1/2 września 1939 roku 8 dac wraz z 21 pułkiem piechoty maszerował na zachód od lasu opinogórskiego do miejscowości Niedzbórz. Następnej nocy wykonywał dalszy marsz osiągając o świcie 3 września rejon Koziczyna. Od południa 3 września dywizjon prowadził już ogień do nieprzyjaciela atakującego od północy, niszcząc kilkanaście pojazdów. Podczas walki, stanowiska baterii znalazły się kilkakrotnie w ogniu artylerii niemieckiej. Dywizjon wspierał także natarcie 13 pułku piechoty na Grudusk. Mjr Niewodniczański otrzymał rozkaz marszu do Sulmierza, w trakcie marszu ok. godz. 23.00 od strony Gruduska pojawiły się niemieckie wozy pancerne, które wywołały panikę wśród żołnierzy 13 pp. Panika ogarnęła też częściowo 8 dac, w jej wyniku utracił dywizjon 25% stanu osobowego. Żołnierze ci dotarli do Modlina lub Warszawy. 
4 września 8 dywizjon dotarł do Regumin, skąd pomaszerował do Glinojecka, gdzie był zbombardowany przez lotnictwo niemieckie, poniósł straty osobowe i w koniach. Wieczorem osiągnął Płońsk. Rano 5 września, dywizjon dotarł do Modlina, gdzie powtórnie wcielił część zbiegłych żołnierzy spod Gruduska oraz w oddziale zbierania nadwyżek 1 pac uzupełnił stan osobowy, konie i sprzęt. 7 września dywizjon zajął stanowiska ogniowe w rejonie Kazunia Niemieckiego i obserwacyjne w twierdzy Modlin. 11 września wspierał ogniem artylerii obronę batalionów; VI i VII 32 pułku piechoty w Zakroczymiu ostrzeliwując oddziały niemieckiej 32 DP. Przez pozostałe dni obrony Modlina, wspierał własną piechotę na stanowiskach obronnych w twierdzy, a także zwalczał niemiecką artylerię. W trakcie obrony Modlina poległ dowódca 1 baterii armat ppor. F. Ruszkowski i 5 kanonierów, rannych zostało oficer i 13 kanonierów. W nocy 29 września żołnierze 8 dac zniszczyli sprzęt i uzbrojenie, w chwili kapitulacji Modlina.

</doc>
<doc id="1122546" url="https://pl.wikipedia.org/wiki?curid=1122546" title="Liedson">
Liedson



</doc>
<doc id="1122552" url="https://pl.wikipedia.org/wiki?curid=1122552" title="Bitwa pod Steinau">
Bitwa pod Steinau



</doc>
<doc id="1122555" url="https://pl.wikipedia.org/wiki?curid=1122555" title="Okręg wyborczy Rye">
Okręg wyborczy Rye

Okręg wybory Rye powstał w 1366 r. Obejmował on miasto Rye w East Sussex i okolice. Wysyłał do Izby Gmin dwóch deputowanych. Od 1832 r., kiedy wydano Great Reform Act, na okręg Rye przypadał jeden mandat deputowanego. Okręg został zniesiony w 1950 r. Przywrócono go ponownie w 1955 r. i ostatecznie zlikwidowano w 1983 r.

</doc>
<doc id="1122557" url="https://pl.wikipedia.org/wiki?curid=1122557" title="Kopaonik">
Kopaonik

Kopaonik – masyw górski w Kosowie i Serbii od zachodu ograniczony doliną Ibaru, o wysokości do 2017 m (Pančićev vrh).
Zbudowany głównie z łupków krystalicznych i granitów; częste trzęsienia ziemi; lasy bukowe i iglaste, łąki górskie; wydobycie rud ołowiu i cynku (Trepça); tereny narciarskie; park narodowy (założony 1981, powierzchnia 12 tysięcy hektarów); u podnóża biegnie linia kolejowa i szosa Kraljevo-Prisztina.

</doc>
<doc id="1122564" url="https://pl.wikipedia.org/wiki?curid=1122564" title="Sunil Shetty">
Sunil Shetty

Sunil Shetty (telugu-kannada: ಸುನಿಲ್ ಶೆಟ್ಟಿ; ur. 11 sierpnia 1961) – indyjski aktor bollywoodzkii producent filmowy. Urodził się w Mulki, koło Mangaluru, Karnataka, Indie. Występuje od 1992 roku, podobnie jak Shah Rukh Khan, u boku którego wystąpił w 2004 roku w znanej komedii akcji "Jestem przy tobie". Nie jest spokrewniony z aktorką indyjską Shilpa Shetty, chociaż oboje pochodzą z Tamilnadu.
Z wyznania hinduista, żonaty z Manna, dwoje dzieci (Atiya i Aahan). Ma czarny pas w Kick-boxingu, jest także człowiekiem interesu, właścicielem cieszących się popularnością sieci hoteli. Ma własną wytwórnie filmową, która wyprodukowała "Khel (2003)" i "Rakht".
Znanym uczynił go film "Mohra", potem popularność przyniosły mu filmy akcji, w których często grał razem ze swoim przyjacielem Akshay Kumarem. Często gra też role patriotów ("Qayamat", "Border", "LOC Kargil", "Refugee"). W "Dhadkan" po raz pierwszy zagrał rolę negatywną nagrodzoną Nagrodą Filmfare za Najlepszą Rolę Negatywną. Sukcesem cieszą się też jego role w komediach "Hulchul", "Hera Pheri" i "Phir Hera Pheri".
Ostatnie filmy, w których grał to "Sekcja dziesiąta", "Deewane Huye Pagal" i "Aap Ki Khatir".

</doc>
<doc id="1122571" url="https://pl.wikipedia.org/wiki?curid=1122571" title="Leonhard Anselm Eichberger">
Leonhard Anselm Eichberger

Leonhard Anselm Eichberger (ur. 22 stycznia 1915, zm. 29 maja 1946 w Landsberg am Lech) – zbrodniarz hitlerowski, oficer raportowy w obozie koncentracyjnym Dachau i SS-Hauptscharführer
Członek personelu Dachau od 15 stycznia 1943 do 27 kwietnia 1945 roku. Pełnił funkcję oficera raportowego ("Rapportführera"), odpowiedzialnego za apele więźniów. Jednym z jego głównych zadań była organizacja egzekucji więźniów i jeńców radzieckich, które miały miejsce na obszarze Dachau. Osobiście brał udział w rozstrzeliwaniach. Oprócz tego Eichberger brał wielokrotnie udział w przesłuchiwaniach więźniów, które miały miejsce w komendanturze obozu.
Skazany w procesie załogi Dachau przez amerykański Trybunał Wojskowy na karę śmierci i powieszony w więzieniu Landsberg pod koniec maja 1946 roku.

</doc>
<doc id="1122575" url="https://pl.wikipedia.org/wiki?curid=1122575" title="Sześciodźwięk undecymowy">
Sześciodźwięk undecymowy



</doc>
<doc id="1122580" url="https://pl.wikipedia.org/wiki?curid=1122580" title="Lihou">
Lihou

Lihou – należąca do archipelagu Wysp Normandzkich wyspa o powierzchni 15,6 ha, administracyjnie część baliwatu Guernsey.
W styczniu 1995 roku wyspa została odkupiona przez Guernsey. Lihou jest połączona z Guernsey drogą groblową wychodzącą z cypla L’Eree. Lihou należy do parafii St. Peter.
Na wyspie znajdują się ruiny niewielkiego klasztoru St. Mary, który został założony przez benedyktyńskich mnichów około XII wieku. Mieszkańcy wyspy byli wrogo nastawieni do mnichów ponieważ podejrzewali ich nawet o uwielbienie diabła. Podczas reformacji klasztor został zlikwidowany i do czasów dzisiejszych budowla popadła w ruinę.
Jeden z najstarszych budynków na wyspie był używany przez wojska niemieckie podczas II wojny światowej. Obecnie budynek pełni funkcje szkoły.
Po czasach zaboru niemieckiego zniknęły wszystkie ślady przemysłu na wyspie.

</doc>
<doc id="1122582" url="https://pl.wikipedia.org/wiki?curid=1122582" title="Simon Kiern">
Simon Kiern

Simon Kiern (ur. 1913, zm. 28 maja 1946 w Landsberg am Lech) – zbrodniarz hitlerowski, SS-Oberscharführer i członek załogi obozu koncentracyjnego Dachau.
Służył w niemieckiej armii od 1 października 1932 do 1 marca 1936 roku (osiągnął stopień kaprala). 30 stycznia 1937 roku wstąpił do Waffen-SS. 1 lutego 1937 roku Kiern rozpoczął służbę w Dachau i przebywał tam do 1939. Następnie przeniesiono go do Protektoratu Czech i Moraw, gdzie pozostał do 1941 roku. W tym samym roku powrócił do Dachau, gdzie pełnił służbę jako cenzor poczty obozowej i blokowy ("Blockführer"). Brał aktywny udział w licznych egzekucjach jeńców radzieckich. Pod koniec wojny Kiern walczył jeszcze w szeregach Wehrmachtu.
Simon Kiern został skazany w procesie załogi Dachau na karę śmierci i powieszony w więzieniu Landsberg pod koniec maja 1946 roku.

</doc>
<doc id="1122588" url="https://pl.wikipedia.org/wiki?curid=1122588" title="Jacek Zacharewicz">
Jacek Zacharewicz

Jacek Paweł Zacharewicz (ur. 15 grudnia 1964 w Radomsku) – polski polityk, poseł na Sejm VI kadencji, samorządowiec.
Życiorys.
Z wykształcenia ekonomista, ukończył studia na Wydziale Ekonomiczno-Społecznym Uniwersytetu Łódzkiego. Zajmował stanowisko prezesa zarządu Banku Spółdzielczego w Radomsku. W 2006 z ramienia Platformy Obywatelskiej został wybrany na radnego sejmiku łódzkiego.
W wyborach parlamentarnych w 2007 uzyskał mandat poselski z listy PO. Kandydując w okręgu piotrkowskim, otrzymał 9579 głosów. W wyborach w 2011 bezskutecznie ubiegał się o reelekcję. W 2014 bez powodzenia kandydował ponownie do sejmiku województwa. W 2018 został natomiast wybrany w skład rady powiatu radomszczańskiego.

</doc>
<doc id="1122593" url="https://pl.wikipedia.org/wiki?curid=1122593" title="Estádio Beira-Rio">
Estádio Beira-Rio

Estadio Beira-Rio (oficjalna nazwa Estadio José Pinheiro Borba) – stadion piłkarski w Porto Alegre, Rio Grande do Sul, Brazylia, na którym swoje mecze rozgrywa klub SC Internacional.
Swoją oficjalną nazwę zawdzięcza imieniu portugalskiego inżyniera, nadzorującego budowę przez kilka lat, który zmarł jednak przed inauguracją.
Estadio Beira-Rio stanął w miejscu stadionu zwanego Estádio dos Eucaliptos.
Historia.
Stadion powstał dzięki entuzjazmowi klubu oraz kibiców. Wspomagali budowę przynosząc niezbędne materiały, takie jak cegły czy żelazo.
W latach 60. stadion był ironicznie nazywany „Bóia Cativa”, ze względu na przedłużającą się budowę i słabe wyniki drużyny.
Pierwszym strzelcem był zawodnik Internacionale Claudiomiro.
Mecze Mistrzostwa Świata w Piłce Nożnej 2014.
Stadion był areną Mistrzostw Świata w Piłce Nożnej 2014. Odbyły się na nim 4 mecze fazy grupowej oraz mecz fazy 1/8 finału.
Modernizacja.
W latach 2010–2014 obiekt przeszedł przebudowę poprzez przybliżenie trybun do boiska i zadaszenie. Wokół stadionu powstało nowe centrum treningowe, hotel, biurowiec, centrum ekspozycyjne, sceny dla szkół samby, przystań, kawiarnie, restauracje, ponad 6200 miejsc parkingowych w różnych lokalizacjach.

</doc>
<doc id="1122597" url="https://pl.wikipedia.org/wiki?curid=1122597" title="Władysław Pawłowski">
Władysław Pawłowski

Władysław Feliks Pawłowski (ur. 19 sierpnia 1915 w Krakowie, zm. 1 lipca 1992 tamże), polski piłkarz, bramkarz. Długoletni zawodnik Cracovii.
Życiorys.
Do Cracovii trafił z Polonii Kraków. W lidze debiutował w 1935. W 1937 został mistrzem Polski. Brał udział w kampanii wrześniowej. W reprezentacji rozegrał 2 mecze. Debiutował 2 września 1937 w meczu z Bułgarią, drugi raz zagrał w tym samym roku.

</doc>
<doc id="1122598" url="https://pl.wikipedia.org/wiki?curid=1122598" title="Alfred Kramer">
Alfred Kramer

Alfred Kramer (ur. 7 listopada 1898, zm. 29 maja 1946 w Landsberg am Lech) – zbrodniarz hitlerowski, SS-Oberscharführer, członek załogi obozów koncentracyjnych Buchenwald, Majdanek i Dachau.
Członek SS od 20 kwietnia 1933 roku. Służbę w obozach koncentracyjnych rozpoczął 1 września 1939 roku w Buchenwaldzie, gdzie pozostał do maja 1941. We wrześniu 1941 roku Kramer skierowany został do obozu Majdanek, a w maju 1944 do jego podobozu w Warszawie. Dopuścił się tam wielu zbrodni na żydowskich więźniach, zwłaszcza w czasie ewakuacji obozu na przełomie lipca i sierpnia 1944. Na początku sierpnia 1944 został przeniesiony do Dachau. Kierował tu jednym z podobozów Kaufering. Kramer był znany z sadyzmu wobec więźniów, nad którymi szczególnie znęcał się podczas apeli, doprowadzając ich czasem nawet do śmierci. Nadzorował również niektóre egzekucje.
Za swoje zbrodnie Kramer został osądzony przez amerykański Trybunał Wojskowy w procesie załogi Dachau. Skazano go na śmierć przez powieszenie, a wyrok wykonano w więzieniu Landsberg pod koniec maja 1946 roku.

</doc>
<doc id="1122601" url="https://pl.wikipedia.org/wiki?curid=1122601" title="Adam Wykręt">
Adam Wykręt

Adam Wykręt (ur. 20 października 1945 w Międzybrodziu Bialskim) – polski polityk, przedsiębiorca i działacz społeczny, poseł na Sejm VI kadencji.
Życiorys.
Uzyskał wykształcenie średnie, został mistrzem piekarskim i cukierniczym. Zajął się prowadzeniem własnej działalności gospodarczej. Od 2002 pełnił funkcję radnego rady miejskiej w Bielsku-Białej (wybrany do niej został po raz pierwszy z listy SLD-UP), w 2006 objął stanowisko wiceprzewodniczącego z rekomendacji komitetu wyborczego powołanego przez Jacka Krywulta. Został prezesem dwóch klubów sportowych, był także założycielem lokalnego „Banku Chleba”.
W wyborach parlamentarnych w 2007 uzyskał mandat poselski jako bezpartyjny kandydat z listy Platformy Obywatelskiej. Startując w okręgu bielskim, otrzymał 10 180 głosów. W wyborach w 2011 bezskutecznie ubiegał się o reelekcję. W 2014 i 2018 z listy PO kandydował ponownie do rady miasta, mandat radnego obejmował dwukrotnie w trakcie kadencji w 2015 i w 2019.

</doc>
<doc id="1122605" url="https://pl.wikipedia.org/wiki?curid=1122605" title="Wielka Pustynia Indyjska">
Wielka Pustynia Indyjska



</doc>
<doc id="1122607" url="https://pl.wikipedia.org/wiki?curid=1122607" title="Płoskie Zamojskie">
Płoskie Zamojskie

Płoskie Zamojskie – stacja posterunkowa na terenie wsi Płoskie koło Zamościa, w województwie lubelskim, w Polsce. Znajduje się niedaleko drogi krajowej nr 74.

</doc>
<doc id="1122608" url="https://pl.wikipedia.org/wiki?curid=1122608" title="Niemiecka Rada Ekspertów Ekonomicznych">
Niemiecka Rada Ekspertów Ekonomicznych

Niemiecka Rada Ekspertów Ekonomicznych (niem. "Sachverständigenrat zur Begutachtung der gesamtwirtschaftlichen Entwicklung") – ciało doradcze rządu i parlamentu niemieckiego.
Historia powstania.
Powstała na mocy ustawy wydanej w 1963 roku. Jej zadaniem jest okresowa ocena sytuacji ekonomicznej Republiki Federalnej Niemiec, jak również udzielanie pomocy w podejmowaniu decyzji organom państwowym odpowiedzialnym za politykę gospodarczą. Rada w zakresie działań doradczych jest całkowicie niezależna.
W skład Rady wchodzi pięciu członków, nominowanych przez rząd, a mianowanych przez prezydenta na okres pięciu lat. Co roku, jeden z członków Rady odchodzi i na jego miejsce wybiera się następnego – tak aby zachować ciągłość Rady. Ponowny wybór tej samej osoby jest możliwy. Członkowie Rady powinni być całkowicie niezależni, niezwiązani z rządem, jakąkolwiek partią polityczną, ciałem ustawodawczym, ani żadną organizacją kontrolowaną prawem publicznym. Nie mogą reprezentować związków zawodowych, organizacji handlowych ani związków pracodawców, nie mogą też piastować żadnej z tych pozycji przez rok poprzedzający powołanie ich do Rady.
Zadania.
Zgodnie z ustawą eksperci powinni wskazywać elementy niewystarczającego rozwoju gospodarczego i możliwości jego uniknięcia, jednak powinni powstrzymywać się rekomendowania konkretnych rozwiązań ustrojowych zarówno w polityce gospodarczej jak i społecznej ("Der Sachverständigenrat soll Fehlentwicklungen und Möglichkeiten zu deren Vermeidung oder deren Beseitigung aufzeigen, jedoch keine Empfehlungen für bestimmte wirtschafts- und sozialpolitische Maßnahmen aussprechen").
W gestii Rady leży wybranie przewodniczącego na okres trzech lat.
Zadania Rady i obowiązki jej członków są uregulowane ustawą o stworzeniu rady eksperckiej w celu doradzania w kwestiach wielosektorowego rozwoju gospodarczego (Gesetz zur Bildung eines Sachverständigenrates zur Begutachtung der gesamtwirtschaftlichen Entwicklung). Do zadań Rady należy analizowanie bieżącej sytuacji gospodarczej i przewidywanie jej przyszłego rozwoju. Bada także, jak w ramach gospodarki rynkowej zapewnić stabilność cen, wysoki poziom zatrudnienia i równowagę zewnętrzną przy zachowaniu stałego i odpowiedniego wzrostu gospodarczego i niskiej inflacji.
W związku z ustawowym obowiązkiem Rada co roku przygotowuje i publikuje raport roczny (15 listopada), prezentując możliwe rozwiązania, bez jednoznacznej ich rekomendacji. Przygotowanie raportu może także zlecić rząd, który po otrzymaniu rocznego raportu w ciągu ośmiu tygodni przedstawia wnioski dotyczące przyszłej polityki gospodarczej. Z tego wynika, że głos Rady w tworzeniu rozwiązań najważniejszych sprawach gospodarczych ma znaczenie.
Rada może ponadto samodzielnie wydawać specjalne rady eksperckie, odnoszące się do konkretnych problemów gospodarczych, w przypadku gdy w niektórych rejonach kraju wspólne cele polityki gospodarczej zostałyby zakłócone.
Rada ma całkowitą niezależność w doradzaniu rządowi. Jeśli jej członkowie mają odmienne opinie, są one wszystkie prezentowane w raporcie. Rada może skorzystać z pomocy innych ekspertów, jeśli uzna to za stosowne.
Członkowie.
W skład Rady wchodzą:
Poprzedni członkowie Rady (chronologicznie):
Grupa Alternatywnej Polityki Gospodarczej.
Od 1977 działa w Niemczech w opozycji do Rady Pięciu Grupa Alternatywnej Polityki Gospodarczej, Co roku w tygodniu przed 1 maja raport o alternatywnej polityce gospodarczej. Zwykle zawiera on przeciwne rady eksperckie w stosunku do Niemieckiej Rady Ekspertów Ekonomicznych
Inne państwa.
Podobne rozwiązania jeśli chodzi o organy doradcze występują też w innych państwach.
W Stanach Zjednoczonych istnieje Rada Doradców Ekonomicznych. Do jej głównych zadań należą doradzanie prezydentowi w bieżącej polityce, pomoc w sporządzeniu corocznego raportu gospodarczego, zbieranie i analiza informacji dotyczących wskaźników ekonomicznych i obserwowanych trendów.
W Szkocji także działa Rada Doradców Ekonomicznych. Jej celami jest bezpośrednie doradzanie premierowi Szkocji w celu poprawienia wzrostu gospodarczego, kwartalne spotkania i publikacja danych ekonomicznych i przygotowanie corocznego raportu zawierającego komentarze ekspertów do polityki gospodarczej państwa.

</doc>
<doc id="1122617" url="https://pl.wikipedia.org/wiki?curid=1122617" title="E=mc^2">
E=mc^2



</doc>
<doc id="1122620" url="https://pl.wikipedia.org/wiki?curid=1122620" title="Pożywka SOC">
Pożywka SOC

Pożywka SOC (z ) – kompletna, bogata pożywka do mikrobiologicznej hodowli bakterii, w szczególności do wydajnej hodowli bakterii "E. coli" poddanych transformacji plazmidowej - do lepszego podtrzymania ich po tym procesie, co wpływa dodatnio na jego efektywność.
Po raz pierwszy użyta i opisana w 1983 w pracy Douglasa Hanahana, podczas jego badań nad transformacją bakterii plazmidami.
Pożywka SOB (z ), także używana w celu lepszego podtrzymania kultur bakteryjnych po transformacji, jest pierwotną wersją pożywki SOC. Pożywka SOC jednak, w przeciwieństwie do SOB, zawiera dodatkowo glukozę, która jest katabolicznym represorem plazdmiów z promotorem laktozowym - używanych w transformacjach bakterii.
Pożywki SOC i SOB zawierają rozpuszczone w wodzie bidestylowanej: ekstrakt (lizat) z drożdży, trypton oraz NaCl, KCl i sole magnezu. Pożywki takie zawierają w ten sposób wszystkie niezbędne do wzrostu aminokwasy, czyli źródło azotu (z tryptonu i lizatu), a także witaminy i mikroelementy (z lizatu drożdżowego). Sól (NaCl) zapewnia odpowiednią osmotyczność środowiska i jony sodu niezbędne do transportu błonowego, a jony potasowe i magenzowe pomagają szybko przywrócić równowagę osmotyczną oraz zależne od niej procesy oparte na tych jonach, zwykle mocno wytrącone z równowagi w procesie transformacji. Gotowe pożywki mają żółtawo-słomkową barwę i są przezroczyste.
Skład.
SOC.
Pożywkę SOC sterylizuje się przed dodaniem glukozy, żeby uniknąć ich rozkładu podczas ogrzewania z aminokwasami (lub peptydami) na drodze reakcji Maillarda. 
SOB.
Sole magnezu dodaje się w obu przypadkach po sterylizacji termicznej pożywek. Gotowa pożywka ma pH pomiędzy 6,8-7. Do regulacji pH można dodać do pożywki SOC i SOB wodorotlenek sodu. Niektóre protokoły opisują pożywki bez soli magnezu lub magnez jest tylko w postaci siarczanu.

</doc>
<doc id="1122624" url="https://pl.wikipedia.org/wiki?curid=1122624" title="Vincenz Schöttl">
Vincenz Schöttl

Vincenz Schöttl (ur. 30 czerwca 1905 w Appersdorfie, zm. 28 maja 1946 w Landsberg am Lech) – zbrodniarz hitlerowski, "Schutzhaftlagerführer" w obozie koncentracyjnym Auschwitz III – Monowitz i SS-Obersturmführer.
Członek NSDAP od 1928 roku (nr legitymacji partyjnej 104083) i SS od 1932 (nr identyfikacyjny 5630). Służbę w obozach koncentracyjnych rozpoczął w 1933 roku w Dachau. W 1940 roku przez krótki czas Schöttl pełnił służbę w getcie lubelskim, skąd przeniesiony został w 1941 roku do obozu Neuengamme, a następnie do Majdanka. Od lipca 1942 do stycznia 1945 roku sprawował stanowisko kierownika obozu ("Schutzhaftlagerführera") w Monowicach (Auschwitz III). Następnie powrócił do kompleksu obozowego Dachau. Schöttl pełnił tu funkcję zastępcy komendanta podobozów Kaufering Otto Förschnera i kierował komandami więźniów w "Kaufering III". Znęcał się nad więźniami, którzy jego zdaniem zbyt wolno pracowali. Miał również na sumieniu morderstwa.
Za swoje zbrodnie w tym ostatnim obozie został osądzony wraz z innymi członkami personelu Dachau przez amerykański Trybunał Wojskowy. Vincenz Schöttl otrzymał wyrok śmierci, który wykonano przez powieszenie w więzieniu Landsberg 28 maja 1946 roku.

</doc>
<doc id="1122631" url="https://pl.wikipedia.org/wiki?curid=1122631" title="Wilhelm Wagner (esesman)">
Wilhelm Wagner (esesman)

Wilhelm Wagner (ur. 28 listopada 1908 w Augsburgu, zm. 29 maja 1946 w Landsbergu) – zbrodniarz hitlerowski, członek załogi obozu koncentracyjnego Dachau i SS-Hauptscharführer.
Pełnił służbę w Dachau od 18 września 1933 roku aż do końca II wojny światowej (z wyjątkiem krótkiego okresu od 4 sierpnia 1938 do 30 listopada 1939 roku, gdy przebywał w Mauthausen-Gusen). W tym okresie Wagner sprawował wiele różnych funkcji w Dachau i jego podobozach (m.in. "Landsberg" i "Allach"). Był strażnikiem, blokowym i kierownikiem komand więźniarskich. W latach 1940–1942 Wagner kierował pralnią dla więźniów w obozie macierzystym. Zdarzało mu się brać udział w egzekucjach przez powieszenie.
Skazany w procesie załogi Dachau na karę śmierci przez powieszenie i stracony w więzieniu Landsberg pod koniec maja 1946 roku.

</doc>
<doc id="1122633" url="https://pl.wikipedia.org/wiki?curid=1122633" title="Pożywka SOB">
Pożywka SOB



</doc>
<doc id="1122635" url="https://pl.wikipedia.org/wiki?curid=1122635" title="Sob">
Sob



</doc>
<doc id="1122642" url="https://pl.wikipedia.org/wiki?curid=1122642" title="Podział administracyjny Mauritiusa">
Podział administracyjny Mauritiusa

Mauritius dzieli się na 9 dystryktów. Trzy zamieszkane obszary, należące do tego państwa, lecz położone poza wyspą Mauritius, mają status dependencji.
Dystrykty:
Dependencje:

</doc>
<doc id="1122643" url="https://pl.wikipedia.org/wiki?curid=1122643" title="Eine kleine Nachtmusik (KV 525)">
Eine kleine Nachtmusik (KV 525)

Serenada na orkiestrę smyczkową G-dur nr 13 KV 525, znana jako Eine kleine Nachtmusik (dosłownie "Mała nocna muzyka," choć terminem "„Nachtmusik”" określano serenadę, „muzykę nocy”; "Mały Nokturn") jest jedną z najbardziej znanych kompozycji Wolfganga Amadeusa Mozarta, napisaną na kwartet smyczkowy, choć w praktyce dzieło wykonywane jest najczęściej przez orkiestrę smyczkową. Została napisana w 1787 roku w Wiedniu, w tym samym czasie, kiedy kompozytor pracował nad operą "Don Giovanni". Nie są znane okoliczności powstania dzieła.
Utwór ma pogodny charakter, mimo kłopotów i cierpień, jakie były udziałem Mozarta w ostatnich latach życia.
Budowa.
Utwór składa się z czterech części:
Allegro.
Część I ma budowę formy sonatowej.
Zbudowana jest na fanfarowym motywie, wprowadzonym na początku przez skrzypce:
Romanca.
Kontrastowa w stosunku do Allegro, liryczna w charakterze, ma budowę ronda sonatowego ABACA. Temat C utrzymany jest w tonacji molowej.
Menuet.
Menuet i trio o budowie ABA. Zamiast dworskiego, dystyngowanego charakteru, utrzymany jest w nastroju ludowego lendlera.
Rondo.
O budowie formy sonatowej, z początkowym swobodnym nastrojem i dramatycznym epizodem w modulacji do g-moll.

</doc>
<doc id="1122644" url="https://pl.wikipedia.org/wiki?curid=1122644" title="Norbert Wojnarowski">
Norbert Wojnarowski

Norbert Ryszard Wojnarowski (ur. 12 listopada 1976 w Dobrym Mieście) – polski polityk i samorządowiec, poseł na Sejm VI i VII kadencji.
Życiorys.
Z wykształcenia ekonomista, ukończył studia na Akademii Ekonomicznej w Poznaniu (w 1998 licencjat, w 2000 magisterium). Był prezesem zarządu Aqua Hotel S.A. w Polkowicach. W latach 1997–2001 działał w Unii Wolności, a w 2001 przystąpił do Platformy Obywatelskiej, z ramienia której w 2001 i 2005 bez powodzenia kandydował do Sejmu, a w 2006 został wybrany na radnego sejmiku dolnośląskiego (do tego momentu był również działaczem Stowarzyszenia „Młodzi Demokraci”).
W wyborach parlamentarnych w 2007 uzyskał mandat poselski z listy PO. Kandydując w okręgu legnicko-jeleniogórskim, otrzymał 15 439 głosów. W wyborach w 2011 z powodzeniem ubiegał się o reelekcję, dostał 5981 głosów. 30 października 2013 został zawieszony na 3 miesiące w prawach członka partii. W 2015 nie kandydował w kolejnych wyborach parlamentarnych.

</doc>
<doc id="1122651" url="https://pl.wikipedia.org/wiki?curid=1122651" title="18 Dywizjon Artylerii Ciężkiej (1939)">
18 Dywizjon Artylerii Ciężkiej (1939)

18 Dywizjon Artylerii Ciężkiej (18 dac) – pododdział artylerii ciężkiej Wojska Polskiego.
Formowanie dywizjonu.
Dywizjon został sformowany na podstawie rozkazu MSWojsk. L.dz.4439/org.Tjn. z 29 lipca 1937 roku (początek formowania 1 września 1937) przez 3 pułk artylerii ciężkiej z Wilna i 9 pułk artylerii ciężkiej z Włodawy, jako samodzielna organiczna jednostka artylerii 18 Dywizji Piechoty. W marcu 1939 roku stacjonował w Zambrowie.
18 dac w kampanii wrześniowej.
Mobilizacja.
Zgodnie z uzupełnionym planem mobilizacyjnym „W” komendant Mazowieckiej Szkoły Podchorążych Rezerwy Artylerii w Zambrowie był odpowiedzialny za przygotowanie i przeprowadzenie mobilizacji 18 dywizjonu artylerii ciężkiej. Dywizjon był mobilizowany w oparciu o pokojowy 18 dac, w mobilizacji alarmowej, w grupie jednostek oznaczonych kolorem „niebieskim”. Dywizjon miał osiągnąć gotowość w ciągu 42 godzin od rozpoczęcia mobilizacji (A+42).
23 sierpnia 1939 została zarządzona mobilizacja wszystkich jednostek kolorowych na obszarze Okręgu Korpusu Nr I. Godzinę „A” wyznaczono na godz, 6.00 24 sierpnia. Tego dnia rozpoczęła się mobilizacja dywizjonu.
Na uzbrojeniu dywizjonu znajdowały się 105 mm armaty wz. 1929 i 155 mm haubice wz. 1917 oraz karabinki wz. 1898, lekkie karabiny maszynowe wz. 08/15, szable kawaleryjskie typu niemieckiego i maski pgaz. wz. 1932.
Po osiągnięciu gotowości bojowej, dywizjon wyruszył w pas obrony 18 Dywizji Piechoty, w rejon Łomży i Nowogrodu.
Działania bojowe.
Od świtu 31 sierpnia 1939 znajdował się na stanowiskach ogniowych, na głównej pozycji obronnej 18 DP, w ugrupowaniu 33 pułku piechoty. Do 4 września nie nawiązał kontaktu ogniowego z nieprzyjacielem. Na rozkaz gen. bryg. Młot-Fijałkowskiego przegrupował się w rejon Ostrołęki celem wsparcia 42 pułku piechoty. Dywizjon marszem nocnym osiągnął Ostrołękę o świcie 5 września i zajął stanowiska ogniowe obok Dzbenina i Kamianki. Zmieniająca się sytuacja taktyczna wymusiła zmianę rozkazów. W nocy z 5/6 września oddział wymaszerował do kolejnego rejonu. Baterie miały zająć stanowiska ogniowe na zachód od m. Borawe. 6 września baterie dywizjonu kilkakrotnie bombardowane były przez Luftwaffe. Wieczorem 7 września 18 dac maszerował z 71 pułkiem piechoty do rejonu Cisk–Żabin. Tu wspierać miał uderzenie pułku piechoty na Goworowo. Około północy kontratak na korzyść 33 DP (rez.), został odwołany. Dywizjon powrócił do rejonu m. Borawe. 8 września ppłk Władysław Brzozowski otrzymał rozkaz odejścia z linii Narwi. Wieczorem tego dnia 1 bateria ostrzelała ogniem armat kal. 105 mm zgrupowanie Niemców w Goworowie. Po wykonaniu zadania ogniowego, dołączyła do kolumny dywizjonu, który maszerował w ugrupowaniu 71 pułku piechoty po drodze: Czarnowiec-Rzekuń–Susk–Janochy–Grucele–Opęchowo–Kleczkowo. Rano 9 września dywizjon przekroczył rzekę Ruż. Baterie zajęły SO na północnym skraju lasu Kamienowo po obu stronach drogi Żyźniewo–Zawady. Tu odtworzona została zdolność bojowa jednostki, uzupełniono amunicję ze składu w Żyźniewie, nakarmiono ludzi i konie.
9 września oddziały niemieckie zajęły Jakać, co stanowiło zagrożenie dla lewego skrzydła 18 Dywizji Piechoty. Dowódca dywizji zdecydował wykonać uderzenie na tę miejscowość. Dywizjon otrzymał zadanie: z dotychczasowych stanowisk ogniowych położyć ogień na czoło kolumn nieprzyjacielskich w rejonie Tyszki i Jakać, a następnie przenieść ogień w centrum ugrupowania przeciwnika w rejonie parceli leśnej Gostery. Sygnałem dla piechoty miało być otwarcie ognia przez 18 dac. 10 września o 3:30 nastąpiło uderzenie ogniowe. Salwy spadły na wyciągniętą kolumnę DPanc „Kempf”, w miejscowościach Jakać Dworna i Jakać Starą Gostyry i Niedbory, powodując duże straty i wywołując panikę. Wykorzystując zamieszanie 71 pp wyrzucił nieprzyjaciela za rzekę Ruż. Dywizja Pancerna „Kempf” poniosła w tym boju duże straty osobowe, w pojazdach, zdobyto 5 czołgów i 8 dział. Po porażce Niemcy wprowadzili do walki lotnictwo. Około 17:00 pododdziały dywizjony zostały zbombardowane. Poległ 1 żołnierz, 1 został ranny. 
Po zmroku ruszono w kierunku Zambrowa. Do straży przedniej przydzielono działon z 1 baterii do obrony przed czołgami. Dywizjon maszerował w ugrupowaniu 71 pp. O świcie 11 września 18 dac zajął stanowiska ogniowe w rejonie Tabądzia i od 6:00 wspierał ogniem lII/71 pp atakujący wzdłuż drogi Zakrzewo Stare–Pruszki Jabłoń. Natarcie załamało się. Około 10:00 rozpoczął się kolejny polski atak I i III batalionów 71 pp, 1 bateria 18 dac wspierała III/71 pp niszcząc punkt oporu wroga na wzg. 133, punkt obserwacyjny na wieży kościoła w Zambrowie. 2 bateria haubic wspierała I/71 pp, kładąc celny ogień na drogi wylotowe do miasta, dowódca 2 baterii kierując ogniem dotarł do północnych granic miasta wraz ze wspieranym batalionem. Około godz.14:00 kontratak niemiecki zmusił polskie oddziały do wycofania się. W związku z niepowodzeniem ataku około 16:00 na naradę do dowódcy 18 DP został wezwany ppłk Brzozowski. Podczas jego nieobecności uderzenie Niemców bezpośrednio zagroziło stanowiskom ogniowym artylerii. Dopiero kontratak piechoty zażegnał niebezpieczeństwo. O 19.00 dywizjon wyruszył z Zakrzewa Starego do lasku na południowy zachód od m. Srebrny Borek.
Mimo nękającego ognia niemieckiej artylerii i ostrzału patroli niemieckich o świcie 12 września osiągnął nakazany rejon. Z nowych stanowisk ogniowych miał działać bateriami na korzyść 71. i 42 pułk piechoty. O 9:00 wspierał atak na Andrzejewo prowadzony osobiście przez dowódcę 18 Dywizji Piechoty - płk. Kosseckiego. Atak nie uzyskał powodzenia, a dowódca dywizji został ciężko ranny. Dowództwo dywizji przejął płk Hertel, a 18 dac przegrupował się na nowe stanowiska. 1 bateria armat stanęła ok. 800 m na północ od Łętownicy, 2 bateria haubic zaś - ok. 200 m za stodołami środkowej części Łętownicy. Płk Hertel zdecydował się na natarcie. Około 14:30 baterie otworzyły ogień. Początkowo zanotowano sukcesy na poszczególnych odcinkach ataku. Jednak nieprzyjacielski kontratak zatrzymał polskich piechurów. Walka ze zmiennym szczęściem trwała do 17:00. Wyczerpywała się amunicja. W tym czasie nieprzyjaciel idąc z północy, zajął Paproć Dużą i wyszedł na tyły oraz bok prawego skrzydła dywizji. Zebrany odwód dywizji ze wsparciem haubic 2 baterii odrzucił wroga na pozycje wyjściowe. Wojska walczyły w okrążeniu. W tym samym czasie na stanowiska ogniowe 1 baterii spadła celna salwa artylerii niemieckiej, rozbita została jedna armata, eksplodowała amunicja, poległ kpt. Wilczewski i kilku żołnierzy, wielu zostało rannych. Około 18.00 Niemcy uderzyli z m. Srebrna i wyszli na tyły stanowisk ogniowych 1 baterii. Po krótkiej walce 1 bateria armat, kolumna amunicyjna i tabory 18 dac zostały zniszczone. Do walczących kanonierów 2 baterii dołączyli żołnierze z innych oddziałów 18 Dywizji Piechoty. Pozwoliło to zatrzymać Niemców i uratować haubice. Około 22:00 pozostałości 18 DP uderzyły na wroga celem wyjścia z okrążenia. Jednak silny ogień Niemców zatrzymał przebijające się oddziały. W tej sytuacji ppłk Brzozowski zawrócił 2 baterię do Łętownicy. Tu, na rozkaz płk. Hertla, zniszczono sprzęt i działa. Wszyscy otrzymali polecenie przebijania się na własną rękę. 18 dac został rozwiązany. 13 września większość żołnierzy dywizjony dostała się do niewoli niemieckiej.

</doc>
<doc id="1122653" url="https://pl.wikipedia.org/wiki?curid=1122653" title="Monika Wielichowska">
Monika Wielichowska

Monika Wielichowska z domu Baran (ur. 4 października 1973 w Nowej Rudzie) – polska polityk i samorządowiec, posłanka na Sejm VI, VII, VIII i IX kadencji.
Życiorys.
W latach 1992–1997 studiowała na Wydziale Gospodarki Regionalnej i Turystyki jeleniogórskiej filii Akademii Ekonomicznej we Wrocławiu. W 2004 ukończyła Podyplomowe Studium Dziennikarstwa i Zarządzania Informacją, Public Relations na Uniwersytecie Wrocławskim. W latach 2006–2007 na AE we Wrocławiu ukończyła Menadżerskie Studium Podyplomowe. W 2012 ukończyła podyplomowe studium z zakresu zarządzania i finansowania infrastruktury drogowej w Katedrze Transportu w Szkole Głównej Handlowej w Warszawie.
W latach 1997–2006 pracowała w Urzędzie Miejskim w Nowej Rudzie, z czego osiem lat na stanowisku inspektora ds. polityki informacyjnej. Była redaktorem naczelnym biuletynu samorządowego „Info Nowa Ruda”. współpracownikiem UM z organizacjami pozarządowymi oraz dyrektorem Gminnego Centrum Informacji w tym mieście. W latach 2002–2007 prowadziła firmę Rebel Music, która zajmowała się opieką techniczno-organizacyjną oraz wydawaniem płyt zespołów muzycznych, m.in. Big Cyca, Czarno-Czarnych i Bielizny.
W 2002 wstąpiła do Platformy Obywatelskiej. W latach 2002–2006 sprawowała mandat radnej powiatu kłodzkiego. W radzie powiatu była wiceprzewodniczącą Komisji Bezpieczeństwa, Porządku Publicznego i Infrastruktury Drogowej oraz członkiem komisji Edukacji, Kultury i Sportu. W latach 2006–2007 sprawowała urząd starosty kłodzkiego, ponownie zasiadała w radzie powiatu.
W wyborach parlamentarnych w 2007 uzyskała mandat poselski z listy Platformy Obywatelskiej. Kandydując w okręgu wałbrzyskim, otrzymała 5877 głosów. W Sejmie VI kadencji pełniła funkcję sekretarza. Zasiadała w Komisji Infrastruktury oraz Komisji Kultury i Środków Przekazu, a także w stałych podkomisjach ds. budownictwa oraz gospodarki przestrzennej i mieszkaniowej, ds. transportu drogowego i drogownictwa oraz ds. monitorowania wykorzystania funduszy Unii Europejskiej w zakresie infrastruktury. W wyborach w 2011 z powodzeniem ubiegała się o reelekcję, dostała 10 589 głosów. W VII kadencji Sejmu została członkinią Komisji Finansów Publicznych oraz Komisji Infrastruktury. W 2015 ponownie wybrano ją do Sejmu, otrzymała 8621 głosów.
W wyborach w 2019 utrzymała mandat poselski z ramienia Koalicji Obywatelskiej, otrzymując 15 399 głosów.

</doc>
<doc id="1122656" url="https://pl.wikipedia.org/wiki?curid=1122656" title="YPD">
YPD



</doc>
<doc id="1122664" url="https://pl.wikipedia.org/wiki?curid=1122664" title="Martin Bursik">
Martin Bursik



</doc>
<doc id="1122669" url="https://pl.wikipedia.org/wiki?curid=1122669" title="Wilhelm Witteler">
Wilhelm Witteler

Wilhelm Witteler (ur. 20 kwietnia 1909 w Essen, zm. 13 maja 1993 tamże) – lekarz SS, który pełnił służbę w obozie koncentracyjnym Dachau. Posiadał stopień SS-Sturmbannführera.
Członek NSDAP (nr. 2137040) i SS (nr. 310314). W 1938 wstąpił również do Waffen-SS. W latach 1939–1940 pełnił służbę w obozie koncentracyjnym Sachsenhausen. Następnie od 1940 do 1943 Witteler był lekarzem w 3 Dywizji Pancernej SS-Totenkopf, która walczyła wówczas na froncie wschodnim. W 1943 przeniesiono go do obozu w Dachau, gdzie odpowiadał za medyczną opiekę nad więźniami. 20 sierpnia 1944 powrócił do służby frontowej.
Po zakończeniu wojny Witteler został schwytany przez aliantów, a następnie postawiony w stan oskarżenia przed amerykańskim Trybunałem Wojskowym wraz z innymi członkami Dachau. Został uznany za winnego współudziału w zbrodniach (między innymi w pseudoeksperymentach medycznych) dokonywanych w obozie i skazany na karę śmierci przez powieszenie. Jednak podczas postępowania rewizyjnego na jego korzyść złożone zostały zeznania kilku prominentnych więźniów Dachau, w tym Martina Niemöllera. Wyrok śmierci zamieniono więc na karę 20 lat pozbawienia wolności. Witteler opuścił więzienie dla zbrodniarzy wojennych w Landsbergu 13 marca 1954.

</doc>
<doc id="1122675" url="https://pl.wikipedia.org/wiki?curid=1122675" title="Małżeństwo osób tej samej płci w Massachusetts">
Małżeństwo osób tej samej płci w Massachusetts

Małżeństwa osób tej samej płci w Massachusetts (jeden ze stanów USA) stały się legalne 17 maja 2004 roku na skutek orzeczenia stanowego Sądu Najwyższego w sprawie "Goodridge przeciw Departamentowi Zdrowia Publicznego", które stwierdzało, że udzielanie ślubów tylko parom przeciwnej płci jest niezgodne z konstytucją stanu. Massachusetts jest szóstym na świecie rejonem po Holandii, Belgii, Ontario, Kolumbii Brytyjskiej i Quebecu, który zalegalizował małżeństwa jednopłciowe. Jest również pierwszym stanem USA, który to uczynił.
Historia.
Sprawa "Goodridge przeciw Departamentowi Zdrowia Publicznego" została wniesiona przez Glorię Bailey i Lindę Davies, Maureen Brodoff i Ellen Wade, Hillary Goodridge i Julie Goodridge, Gary'ego Chalmersa i Richarda Linnella, Heidi Norton i Ginę Smith, Michaela Horgana i Edwarda Balmelliego oraz Davida Wilsona i Roberta Comptona. Powodzi skutecznie dowiedli, że odmawianie parom homoseksualnym prawa do wzięcia ślubu jest niezgodne z konstytucją stanu. Sąd podkreślił jednak, że oryginalne prawo małżeńskie zabraniało homoseksualistom pobierać się, więc prawo to nie zostało zmienione przez orzeczenie w sprawie ("W tym miejscu nikt nie dowodzi, że obalenie prawa małżeńskiego jest dobrym rozwiązaniem"). Sąd w orzeczeniu z 18 listopada 2003 roku dał stanowym organom ustawodawczym 180 dni na "podjęcie działań wydających się być właściwymi" w tej kwestii. Gubernator Massachusetts, Mitt Romney, 17 maja 2004 roku nakazał pracownikom stanowych Urzędów Miast wydawanie zezwoleń na zawarcie małżeństwa dla par jednopłciowych. 
Pierwsze podania o zezwolenie dla par homoseksualnych za zawarcie małżeństwa złożono w Urzędzie Miasta Cambridge. Kolejka par jednopłciowych była tak długa, że nie zmieściła się w budynku; część par czekała już od wieczoru 16 maja. Począwszy od 12:01 17 maja pary zaczęły wypełniać "Notices of Intent to Marry" (zawiadomienia o zamiarze zawarcia małżeństwa); jako pierwsze złożyły je Marcia Hams i Susan Shepherd. Ratusze w innych miastach Massachusetts zaczęły przyjmować podania później, już w godzinach urzędowania.
W Massachusetts zazwyczaj obowiązuje trzydniowy czas oczekiwania na wydanie pozwolenia na zawarcie małżeństwa, ale wymóg ten wyjątkowo pominięto w stosunku do wielu homoseksualnych par, aby mogły pobrać się już 17 maja. Wśród nich było siedem par będących stronami w procesie, który zaowocował legalizacją małżeństw jednopłciowych; Julie i Hillary Goodridge złożyły podanie jako pierwsza para homoseksualna w Bostonie.
Urząd Miasta w Cambridge zebrał w krótkim czasie 227 podań o zezwolenie na zawarcie małżeństwa, a w Provincetown 113; w całym stanie w pierwszym dniu obowiązywania nowego prawa złożono ich ponad 1000. Dwie trzecie podań zostało złożone przez pary lesbijskie, pozostałe przez gejowskie; połowa par była ze sobą ponad dekadę. 40% par lesbijek wychowywało wspólnie dzieci. W pierwszym roku od wprowadzenia małżeństw jednopłciowych ponad 6200 par wzięło ślub, a w następnym roku ponad 1900. W okresie 2 lat od zalegalizowania małżeństw homoseksualnych w stanie, ponad 8100 par pobrało się; 64% z nich stanowiły pary lesbijskie. Dla porównania, w Massachusetts zawierane jest rocznie ponad 36000 heteroseksualnych małżeństw.
Próby wprowadzenia poprawek do stanowej konstytucji.
Natychmiast po ogłoszeniu wprowadzającego małżeństwa homoseksualne orzeczenia Sądu Najwyższego Massachusetts, ich przeciwnicy zaczęli podejmować kroki prawne zmierzające do uchylenia tej decyzji poprzez zmianę stanowej konstytucji. Ostatnia z tych prób została odrzucona przez stanowe organy ustawodawcze 14 czerwca 2007 roku. W rezultacie jej niepowodzenia małżeństwa jednopłciowe w Massachusetts pozostaną legalne przynajmniej do 2012 roku; do tego czasu zdelegalizować ich nie będzie mógł ani stanowy Sąd Najwyższy na drodze kolejnych orzeczeń, ani Sąd Najwyższy Stanów Zjednoczonych na drodze wprowadzenia poprawek zakazujących małżeństw jednopłciowych do federalnej konstytucji.
Próba zmiany stanowej konstytucji.
Aby zmienić stanową konstytucję, należy uzyskać poparcie Sądu Generalnego Massachusetts ("The Great and General Court of the Commonwealth of Massachusetts") czyli połączonych izb stanowego parlamentu na dwóch posiedzeniach (zwanych konstytucyjnymi konwencjami) odbywających się w dwóch sesjach ustawodawczych w następujących po sobie latach, a następnie poddać poprawkę głosowaniu w referendum. Aby zaproponowana przez legislatorów poprawka została przyjęta, na dwóch konstytucyjnych konwencjach oddać na nią głos musi przynajmniej 101 z 200 członków Sądu Generalnego; poprawka zaproponowana w inicjatywie ludowej do przyjęcia potrzebuje przynajmniej 50 głosów na obydwu konwencjach. Poprawka, która zabroniłaby zawierania małżeństw homoseksualnych ustanawiając jednocześnie związki partnerskie zapewniające parom jednopłciowym te same prawa i obowiązki jak małżeństwo i zmieniająca zawarte już małżeństwa jednopłciowe w takie związki, została przyjęta na pierwszej konstytucyjnej konwencji, ale odrzucono ją podczas drugiej.
Wcześniejsza poprawka, która zastąpiłaby małżeństwa homoseksualne związkami partnerskimi, nie została przyjęta, gdyż wielu polityków o umiarkowanych poglądach, którzy początkowo głosowali za poprawką w ogóle, odrzuciło tę konkretną poprawkę. Przeciw niej głosowała także większość prawicowych polityków, którzy planowali zagłosować za inicjatywą ludową zakazującą małżeństw jednopłciowych bez jednoczesnego zastąpienia ich związkami partnerskimi. Jednakże poprawka zaproponowana w oczekiwanej inicjatywie ostatecznie (w przeciwieństwie do analogicznych inicjatyw w innych stanach) nie zabraniałaby w wyraźny sposób wprowadzenia związków partnerskich. Inicjatywa była sponsorowana przez organizację "VoteOnMarriage.org". Jej tekst brzmiał: 
Zatwierdzenie inicjatywy ludowej.
Inicjatywa została zatwierdzona 7 września 2005 roku przez stanowego prokuratora generalnego, Thomasa Reilly'ego. Do nieprzekraczalnego terminu, przypadającego na 7 grudnia, "VoteOnMarriage.org" zebrało 170 000 głosów na 65 825 wymaganych. Inicjatywa została zaskarżona w sądzie na podstawie 2 paragrafu 48 artykułu stanowej konstytucji, który zakazuje użycia inicjatywy ludowej w celu "unieważnienia orzeczenia sądu". W lipcu 2006 roku stanowy Sąd Najwyższy orzekł jednogłośnie, że proponowana poprawka nie ma na celu konstytucyjnego uchylenia sędziowskiej decyzji, gdyż definiowałaby tylko małżeństwa zawarte po jej ewentualnym przyjęciu. Gdyby poprawkę zatwierdzono, zakazałaby więc zawierania małżeństw homoseksualnych, ale nie unieważniłaby około 8 000 takich małżeństw zawartych przed jej wejściem w życie.
Pierwsza konstytucyjna konwencja.
Pierwsza konstytucyjna konwencja została przewidziana na 12 lipca 2006 roku, ale przełożono ją na 9 listopada - termin przypadający po stanowych wyborach. 9 listopada organy ustawodawcze zdecydowały, że wakacje parlamentarne konstytucyjnej konwencji potrwają aż do 2 stycznia.
19 listopada 2006 roku Mitt Romney, gubernator Massachusetts, skrytykował przed Izbą Stanową działania stanowych organów ustawodawczych mające na celu opóźnienie lub zapobiegnięcie przeprowadzeniu głosowania nad inicjatywą ludową dotyczącą małżeństw homoseksualnych. Romney zapowiedział, że poprosi jednego z sędziów stanowego Sądu Najwyższego o wymuszenie przegłosowania inicjatywy, jeśli nie zostanie ona rozpatrzona ostatniego dnia sesji ustawodawczej połączonych izb, czyli 2 stycznia 2007 roku, czyli zgodnie z nakazem zawartym w konstytucji stanu Massachusetts. Romney powiedział: "Kwestią nie jest to, czy pary homoseksualne powinny się pobierać. Kwestią jest to, czy 109 legislatorów będzie przestrzegać konstytucji".
27 grudnia 2006 roku Sąd Najwyższy Massachusetts, biorąc pod uwagę upomnienia burmistrza, orzekł jednomyślnie, że artykuł 48 stanowej konstytucji wyraźnie i jednoznacznie wymaga od organów ustawodawczych przeprowadzenia ostatecznego głosowania w sprawie wszystkich inicjatyw ludowych, które zostały przed nim złożone. Sąd jednakże stwierdził, że z powodu prawa, które wyraźnie rozgranicza władzę sądową i ustawodawczą, nie ma żadnego prawnego instrumentu, który mógłby wymusić na organach ustawodawczych działanie zgodnie z tym przepisem. Ostatecznie Sąd Generalny przegłosował poprawkę 2 stycznia 2007 roku, krótko przed zakończeniem jego sesji ustawodawczej 2005-2006. Poprawka otrzymała na konstytucyjnej konwencji 62 głosy za i w ten sposób pokonała pierwszy krok w drodze do ratyfikacji. Aby obywatele stanu mogli wyrazić w referendum swoje zdanie na jej, poprawka musiałaby jednakże zostać zatwierdzona także w sesji ustawodawczej 2007-2008. 
Druga konstytucyjna konwencja.
Drugie spotkanie połączonych izb stanowego parlamentu odbyło się 14 czerwca 2007 roku. Poprawka została odrzucona 151 głosami przeciw; za głosowało 45 parlamentarzystów. Zabrakło 5 głosów za, aby wymusić przegłosowanie kwestii w publicznym referendum.
Proponowane poprawki w sprawie składania inicjatyw obywatelskich.
Obecnie organy ustawodawcze Massachusetts rozważają, czy przedstawić wyborcom propozycję poprawki do konstytucji, która zabroniłaby składania inicjatyw ludowych postulujących ograniczenie zakresu "praw obywatelskich" lub "kwestii równości dostępu do ochrony prawnej". Tymczasem kolejna inicjatywa mająca na celu zakazanie zawierania małżeństw homoseksualnych może zostać złożona nie wcześniej niż w 2012 roku.

</doc>
<doc id="1122677" url="https://pl.wikipedia.org/wiki?curid=1122677" title="Maria Wojciechowska">
Maria Wojciechowska

Maria Wojciechowska z domu Kiersnowska (ur. 15 grudnia 1869, zm. 14 września 1959 w Gołąbkach) – polska pierwsza dama w latach 1922–1926.
Życiorys.
Była jednym z dwanaściorga dzieci Antoniego Kiersnowskiego h. Pobóg, właściciela Łabiejek i Kupryszek koło Giedrojć w woj. wileńskim oraz Marii z Iszów. Była siostrą m.in. Zofii Łukaszewicz (ur. 1868), Antoniego (ur. 1871), Jana (ur. 1872), tytularnego podpułkownika Wojska Polskiego, Stanisława (ur. 1873), Witolda (1875–1951), pułkownika lekarza Wojska Polskiego i Władysława (1880–1951).
Wychowywała się w tradycji niepodległościowej. Jej dziadek Jan Kiersnowski został zesłany na Syberię za udział w powstaniu listopadowym, a brat matki, ksiądz Stanisław Iszora, wikary z Żołudka w pow. lidzkim został rozstrzelany 22 maja 1863 w Wilnie na placu Łukiskim za odczytanie z ambony manifestu Rządu Narodowego i namawianie parafian do udziału w powstaniu, stając się pierwszą ofiarą terroru Murawiowa.
Ukończyła Maryjski Instytut w Wilnie, najwyższe dostępne wtedy wykształcenie dla kobiet. Była od czasów szkolnych znajomą Józefa Piłsudskiego. Za pośrednictwem Marii Gertrudy Paszkowskiej (Gintry) zaangażowała się w pracę konspiratorską, została kurierką PPS. Podczas tej działalności poznała Stanisława Wojciechowskiego. Pobrali się w 1899 r., przed wyjazdem na emigrację. Ślub odbył się w warunkach konspiracyjnych, ponieważ Wojciechowski posługiwał się fałszywymi dokumentami, nie miał więc wymaganej w zaborze rosyjskim formy cywilnej. W związku z tym ślub cywilny zawarli już w Anglii, w Bethnal Green 2 grudnia 1899.
W grudniu 1922 Stanisław Wojciechowski został prezydentem II RP i Maria Wojciechowska stała się pierwszą damą (była nią do 1926).
Mieli dwoje urodzonych w Anglii dzieci: syna Edmunda (1903-1941), adwokata (który zginął w Auschwitz) i córkę Zofię Wojciechowską-Grabską (1905-1992), malarkę.
Maria Wojciechowska została pochowana obok męża na cmentarzu Powązkowskim (kwatera Pod katakumbami-1-92/93).

</doc>
<doc id="1122678" url="https://pl.wikipedia.org/wiki?curid=1122678" title="Radosław Witkowski">
Radosław Witkowski

Radosław Witkowski (ur. 4 czerwca 1974 w Radomiu) – polski polityk i samorządowiec, poseł na Sejm VI i VII kadencji (2007–2014), od 2014 prezydent Radomia.
Życiorys.
W latach 1981–1989 uczęszczał do szkoły podstawowej nr 6 w Radomiu, a w 1993 ukończył VI Liceum Ogólnokształcące im. Jana Kochanowskiego w Radomiu w klasie o profilu humanistycznym. Z wykształcenia magister resocjalizacji, w 1998 ukończył studia na Uniwersytecie Jagiellońskim. Prowadził prywatne przedsiębiorstwo. Z ramienia Platformy Obywatelskiej w 2005 bez powodzenia kandydował do Sejmu, a w 2006 został wybrany na radnego radomskiej rady miejskiej, otrzymując 529 głosów.
W wyborach parlamentarnych w 2007 uzyskał mandat poselski z listy PO. Kandydując w okręgu radomskim, otrzymał 8229 głosów. W wyborach w 2011 z powodzeniem ubiegał się o reelekcję, dostał 7285 głosów. W Sejmie zasiadał w Komisjach Samorządu Terytorialnego i Polityki Regionalnej, Finansów Publicznych oraz Komisji do Spraw Unii Europejskiej.
W 2014 wystartował na urząd prezydenta Radomia z ramienia PO. W drugiej turze głosowania pokonał ubiegającego się o reelekcję Andrzeja Kosztowniaka z PiS, otrzymując 52,01% głosów. W związku z objęciem funkcji prezydenta miasta wygasł jego mandat poselski. W 2015 wybrany na członka komisji rewizyjnej Związku Miast Polskich.
W czerwcu 2017 wojewoda mazowiecki wydał zarządzenie zastępcze o wygaszeniu jego mandatu, podstawą było ustalenie, że polityk w 2015 przez kilka miesięcy był członkiem rady nadzorczej Świętokrzyskiego Rynku Hurtowego (spółki z mniejszościowym udziałem Skarbu Państwa). We wrześniu 2018 Wojewódzki Sąd Administracyjny przy ponownym rozpoznaniu sprawy w pierwszej instancji nie uwzględnił skargi prezydenta Radomia na tę decyzję.
W wyborach w 2018 ponownie ubiegał się o prezydenturę Radomia z ramienia swojego komitetu wyborczego (z poparciem m.in. Koalicji Obywatelskiej, SLD oraz Partii Zieloni), pokonując w drugiej turze głosowania Wojciecha Skurkiewicza z wynikiem 53,83% głosów.

</doc>
<doc id="1122681" url="https://pl.wikipedia.org/wiki?curid=1122681" title="Fridolin Karl Puhr">
Fridolin Karl Puhr

Fridolin Karl Puhr (ur. 30 kwietnia 1913, zm. ?) – SS-Hauptsturmführer, dentysta, lekarz SS w obozach koncentracyjnych Dachau i Oranienburg.
Austriak z pochodzenia. Członek NSDAP (nr 6206449) i SS od czerwca 1937 (nr 295858). W 1939 roku zgłosił się na ochotnika do Luftwaffe, ale 15 lipca 1940 roku przeniesiono go do Waffen-SS.
W latach 1941–1943 pełnił służbę w 3 Dywizji "SS-Totenkopf". W 1944 roku służył w 16 Dywizji "Reichsführer-SS" i w tym samym roku (15 grudnia) został przeniesiony na stanowisko lekarza obozowego w Dachau. Następnie pełnił podobną funkcję w obozie w Oranienburgu.
W procesie załogi Dachau skazany przez amerykański Trybunał Wojskowy na karę śmierci przez powieszenie, którą zamieniono jednak następnie na 10 lat pozbawienia wolności. Z więzienia w Landsbergu zwolniony został 28 czerwca 1950 roku.

</doc>
<doc id="1122683" url="https://pl.wikipedia.org/wiki?curid=1122683" title="Choroba zarostowa żył wątrobowych">
Choroba zarostowa żył wątrobowych

Choroba zarostowa żył wątrobowych, zespół niedrożności zatokowej wątroby – przewlekła choroba wątroby. 
Schorzenie to może być spowodowane leczeniem cytostatykami, na przykład busulfanem (zwłaszcza w skojarzeniu z cyklofosfamidem), albo wystąpić jako powikłanie po przeszczepieniu szpiku kostnego. Objawia się narastającym wodobrzuszem, bolesną hepatomegalią i żółtaczką.

</doc>
<doc id="1122684" url="https://pl.wikipedia.org/wiki?curid=1122684" title="Przeszczep szpiku">
Przeszczep szpiku



</doc>
<doc id="1122687" url="https://pl.wikipedia.org/wiki?curid=1122687" title="28 Dywizjon Artylerii Ciężkiej">
28 Dywizjon Artylerii Ciężkiej

28 Dywizjon Artylerii Ciężkiej (28 dac) – pododdział artylerii ciężkiej Wojska Polskiego II RP.
Dywizjon został sformowany na podstawie rozkazu MSWojsk. L.dz.4439/org.Tjn. z 29 lipca 1937 roku. Początek formowania 1 września 1937 roku w garnizonie Warszawa, w koszarach przy ulicy Ratuszowej. Sformowany przez 1 pułk artylerii ciężkiej z Modlina i 8 pułk artylerii ciężkiej z Torunia, jako organiczny pododdział artylerii 28 Dywizji Piechoty.
28 dac w kampanii wrześniowej.
Mobilizacja.
24 sierpnia 1939 roku o godz. 5.00 w dywizjonie rozpoczęła się mobilizacja alarmowa w grupie "czarnej" w terminie od A+32 do A+44. Baterie pobrały z magazynów sprzęt – pierwsza 3 armaty kal. 105 mm wz 13, a druga 3 haubice kal. 155 mm wz.17 i udały się do rejonów formowania w Ząbkach i Markach. Sprzęt i wyposażenie dywizjonu nowe, konie z poboru dobre, zastrzeżenia budziła uprząż i wozy taborowe z poboru. Mobilizacja dywizjonu została zakończona 27 sierpnia 1939 roku, dowództwo dywizjonu przejął ppłk Władysław Bednarski, w godzinach popołudniowych 28 dac załadował się do transportu kolejowego na Dworcu Wschodnim w Warszawie.
Działania bojowe dywizjonu.
Po przejechaniu trasy Koluszki, Łódź rano 28 sierpnia transport kolejowy dywizjonu dotarł do stacji Łask, gdzie nastąpił wyładunek. Przemaszerował do miejscowości Osiny, a 30 sierpnia przez Widawę, Wieluń osiągnął wieś Gromadzice. 31 sierpnia 28 dac zajął stanowiska ogniowe w lasach na północ od Wielunia. 
Nad Wartą i Widawką 
1 września żołnierze dywizjonu byli świadkami zbombardowania Wielunia. Od godzin południowych 1 bateria armat ostrzeliwała na granicy zasięgu maszerujące w kierunku Wielunia niemieckie pododdziały rozpoznawcze, ogień był prowadzony do wieczora. Zaobserwowano zatrzymanie ruchu ze strony niemieckiej. Rejony punktów obserwacyjnych (PO) i stanowisk ogniowych (SO) były atakowane przez lotnictwo niemieckie. 2 września 1 bateria zmieniła SO na rejon Piskorniki, skąd prowadziła ostrzał obszaru na północ od Czarnożyły, Sieńce, Kraszkowice. Wieczorem 28 dac pomaszerował na nowe stanowiska nad rzeką Widawką. 3 września po południu dywizjon zajął SO: 1 bateria w Woli Wężykowej, 2 bateria w pobliżu wsi Grabie, obserwatorzy zajęli miejsca w szykach piechoty. 4 września ok. godz.11.00 1 bateria ostrzelała niemieckie czołgi, które omijając rów ppanc. na przedpolu, skupiły się w jednym miejscu. Ogień 1 baterii uszkodził lub zniszczył kilka pojazdów pancernych. Bateria w ciągu 35 minut wystrzelała 109 pocisków. 4 i 5 września obie baterie skutecznie wspierały obronę piechoty macierzystej dywizji w walce z niemieckimi 18 i 19. DP, niemiecki ostrzał artyleryjski wielokrotnie niszczył łącza telefoniczne pomiędzy obserwatorami i stanowiskami ogniowymi baterii. 
Walki odwrotowe 
W godzinach nocnych 5/6 września z uwagi na zagrożenie skrzydeł 28 DP na rozkaz przełożonych dywizjon wycofał się Ostrów, Gucin na południowy zachód od Łaska. Następnej nocy dywizjon maszerował przez Kudrowice, Pabianice i Guzew, w Pabianicach dywersanci ostrzelali 2 baterię, jeden podchorąży został ranny. 28 dac 7 września rozwinął się w rejonie Rudy Pabianickiej, lecz do użycia dział dywizjonu nie doszło. Po godz.16.00 dywizjon podjął dalszy marsz, w trakcie marszu 2 bateria była atakowana przez lotnictwo niemieckie, skryła się ona w przedwieczornej mgle, a lkm baterii zestrzelił niemiecki samolot. 8 września 28 dac dotarł do Woli Cyrusowej, ok. godz.14.00 miejsce postoju 1 baterii zostało ostrzelane przez niemiecką artylerię. Poległo 3 kanonierów, a wśród taborów baterii wybuchła panika, w wyniku utracono większość wozów. Podjęto wieczorem dalszy marsz w kierunku Skierniewic, rano 9 września dywizjon osiągnął Wolę Makowską i Lewą Mokrą. Następnej nocy przemaszerowano przez płonące, ostrzeliwane przez niemiecką artylerię i zatłoczone Skierniewice. Przed południem 10 września 28 dywizjon dotarł do Kamiona, do Warszawy odesłano 1 uszkodzoną armatę 105 mm. 
Około godz. 13.00 dywizjon, odpoczywający w rejonie Kamiona, został zaskoczony ogniowym uderzeniem silnego niemieckiego pododdziału rozpoznawczego, który nadjechał od Huty Zawadzkiej, w składzie czterech pojazdów pancernych i piechoty na pięciu samochodach oraz dwóch motocyklach. Atak nieprzyjaciela został odparty przez zaskoczonych kanonierów dywizjonu i strzelające na wprost armatę 105 mm i haubicę 155 mm, przy wsparciu ogniowym jednej baterii 28 pal. Obie walczące strony poniosły dotkliwe straty. Niemcy pozostawili wszystkie pojazdy mechaniczne, w tym 3 pancerne i 27 zabitych. Po stronie polskiej poległ dowódca dywizjonu ppłk Władysław Bednarski, prowadząc kanonierów do ataku i dwóch innych żołnierzy. Rannych zostało dwóch oficerów i kilku kanonierów. Ponadto z powodu wybicia zaprzęgów trzeba było pozostawić dwie haubice. Dowództwo dywizjonu objął kpt. Antoni Szarejko. Po uporządkowaniu własnego uzbrojenia i sprzętu oraz zniszczeniu sprzętu zdobycznego i swoich dwóch haubic, dywizjon wyruszył do rejonu Samice, Ruda. 
Walki o przebicie się do Warszawy i w obronie Modlina 
Nocą 10/11 września pomaszerowano do lasów na południowy zachód od Żyrardowa, Następnej nocy maszerowano przez Grodzisk Mazowiecki, Milanówek do rejonu Brwinowa, który osiągnięto o świcie 12 września. Tego dnia o godz. 9.30 piechota 28 DP ruszyła do natarcia przez Helenów, Parzniew w kierunku Warszawy. Dwie armaty i haubica strzelając "na wprost" wspierały atakującą piechotę. Haubica zniszczyła niemiecki punkt obserwacyjny na wieży kościoła w Pruszkowie. Wobec niepowodzenia natarcia dywizjon pomaszerował w kierunku Modlina przez Kotowice, Zaborów i Puszczę Kampinoską. 13 września dywizjon przeszedł na południe od Kazunia do Czeczotki. 14 września 28 dywizjon osiągnął Kazuń i zajął stanowiska w widłach rzek Narew i Wisła koło Spichrza. Skończyła się amunicja do armat 105 mm, do końca oblężenia strzelała haubica. 21 września dowództwo dywizjonu przejął kpt. J. Modzelewski. 29 września w momencie ogłoszenia kapitulacji Modlina, zniszczono pozostałe trzy działa i sprzęt. 

</doc>
<doc id="1122688" url="https://pl.wikipedia.org/wiki?curid=1122688" title="Vivek Oberoi">
Vivek Oberoi

"Vivek Anand Oberoi inaczej Viveik Oberoi"' (hindi: विवेक ओबेरोई, tamilski: விவேக் ஒபெராய்; ur. 3 września 1976 w Ćennaj, Tamilnadu, Indie) – indyjski aktor bollywoodzki.
Jest synem aktora Suresha Oberoi, żonaty z Priyanką Alvą od 29 października 2010, wyznania hinduistycznego. Za swój debiut w 2002 roku w "Towarzystwo" nagrodzony Nagrodą Filmfare za Najlepszy Debiut. Zaangażowany w działalność charytatywną. Sponsoruje wioskę zniszczoną przez tsunami.

</doc>
<doc id="1122691" url="https://pl.wikipedia.org/wiki?curid=1122691" title="Alaskit">
Alaskit

Alaskit – kwaśna skała plutoniczna zbudowana ze skaleni alkalicznych, kwarcu i znikomych ilości składników ciemnych; są to skały samodzielnych masywów, pni i małych intruzji; dzielą się na bezalbitowe kalialaskity lub ortoalaskity oraz właściwe (ze skalenia potasowego i albitu). Tworzy brzeżne partie masywów granitowych, czasem samodzielne drobne intruzje. Pospolity, w Polsce występuje w Tatrach Zachodnich (m.in. na Giewoncie i Twardym Grzbiecie).

</doc>
<doc id="1122694" url="https://pl.wikipedia.org/wiki?curid=1122694" title="Amansie East">
Amansie East

Amansie East – jest jednym z 21 dystryktów w południowo-wschodniej części regionu Ashanti w Ghanie ze stolicą w Bekwai. W wyniku reformy administracyjnej w roku 1989 z części terytorium dystryktu utworzono dystrykt Amansie Central.
Główne miasta: Poano, Dominase, Ofoase-Kokoben, Kokofu, Koniyaw, Abodom, Anyanso.

</doc>
<doc id="1122695" url="https://pl.wikipedia.org/wiki?curid=1122695" title="Lewada">
Lewada

Lewada – element klasycznego dresażu; figura polegająca na uniesieniu przez konia przednich nóg i przeniesieniu w ten sposób całego ciężaru ciała na wyraźnie ugięte nogi tylne. Podczas wykonywania lewady ciało konia ustawione jest pod kątem 30-35 stopni w stosunku do podłoża. Lewada nie jest wymagana w żadnej klasie sportowych zawodów ujeżdżeniowych. Zalicza się ją do elementów „szkoły nad ziemią” nauczanych w jeździectwie klasycznym i świadczy o najwyższym stopniu zebrania konia, czyli przeniesieniu całego ciężaru ciała na ugięte tylne nogi, a tym samym uzyskaniu maksymalnej lekkości przodu. Wymaga od konia dużej siły, pełnej mobilizacji a zarazem rozluźnienia i posłuszeństwa. W klasycznym jeździectwie jest przygotowaniem konia do wykonania figur nad ziemią (skoku). Zazwyczaj uczona jest najpierw z ziemi, a następnie z jeźdźcem na grzbiecie.
Przed przystąpieniem do uczenia lewady uczono konia pezady – jest to podobna figura, jednak ciało konia jest nieco wyżej (pod kątem ok. 45 stopni do podłoża) co czyni ćwiczenie łatwiejszym. Pezada była wstępnym ćwiczeniem testującym równowagę konia przed stopniowym uczeniem go mocniejszego uginania nóg tylnych, wymagającego dużo większej siły.

</doc>
<doc id="1122699" url="https://pl.wikipedia.org/wiki?curid=1122699" title="Partick Thistle Football Club">
Partick Thistle Football Club



</doc>
<doc id="1122700" url="https://pl.wikipedia.org/wiki?curid=1122700" title="Partick Thistle FC">
Partick Thistle FC



</doc>
<doc id="1122724" url="https://pl.wikipedia.org/wiki?curid=1122724" title="Strajk solidarnościowy">
Strajk solidarnościowy

Strajk solidarnościowy – strajk, który wynika ze wspólnych interesów zbiorowości pracowników i nie jest ograniczany zarówno terytorialnie, jak i poprzez przynależność do tej samej branży. W prawie polskim jest to strajk w obronie praw i interesów pracowników, którzy nie mają prawa do strajku, zorganizowany przez związek zawodowy działający w innym zakładzie pracy, przy czym strajk taki nie może trwać dłużej niż pół dnia roboczego.

</doc>
<doc id="1122725" url="https://pl.wikipedia.org/wiki?curid=1122725" title="Krzysztof Tyszkiewicz (polityk)">
Krzysztof Tyszkiewicz (polityk)

Krzysztof Adam Tyszkiewicz (ur. 19 marca 1980 w Warszawie) – polski polityk, poseł na Sejm VI kadencji, samorządowiec.
Życiorys.
Od urodzenia mieszkaniec warszawskiej dzielnicy Bemowo. Uzyskał wykształcenie średnie ogólne, już w trakcie kadencji Sejmu podjął dwa kierunki studiów.
W latach 2002–2006 sprawował mandat radnego dzielnicy Bemowo. W 2006 został radnym m. st. Warszawy z listy Platformy Obywatelskiej. W radzie pełnił funkcję wiceprzewodniczącego Komisji Infrastruktury i Inwestycji oraz sekretarza klubu radnych PO. Od 2001 należy do Platformy Obywatelskiej, od 2007 kieruje warszawskim kołem Towarzystwa Przyjaciół Lasu. W latach 2001–2004 przewodniczył regionowi mazowieckiemu Stowarzyszenia „Młodzi Demokraci”. W 2001 i 2005 kandydował bez powodzenia do Sejmu.
W wyborach parlamentarnych w 2007 uzyskał mandat poselski z listy PO. Kandydując w okręgu warszawskim, otrzymał 3330 głosów. W 2011 nie ubiegał się o reelekcję.

</doc>
<doc id="1122732" url="https://pl.wikipedia.org/wiki?curid=1122732" title="Estadio Beira-Rio">
Estadio Beira-Rio



</doc>
<doc id="1122743" url="https://pl.wikipedia.org/wiki?curid=1122743" title="Podobozy KL Auschwitz">
Podobozy KL Auschwitz



</doc>
<doc id="1122746" url="https://pl.wikipedia.org/wiki?curid=1122746" title="Hisarlık">
Hisarlık

Hisarlık (zapisywane też "Hisarlik" lub "Hissarlik") – wzgórze w pobliżu wsi Tevfikiye w północno-zachodniej Turcji, znajduje się tu stanowisko archeologiczne utożsamiane z opisaną przez Homera Troją.
Wzgórze Hisarlık ma wysokość 30 m i zostało wskazane jako prawdopodobne miejsce, w którym znajdowała się starożytna Troja, przez kilku archeologów amatorów w pierwszej połowie XIX wieku. Najbardziej zaangażowanym w badania był Frank Calvert, lecz jego osiągnięcia zostały przyćmione w latach 70. XIX wieku przez obecnie rozsławionego niemieckiego archeologa amatora Heinricha Schliemanna.
Stanowisko archeologiczne Hisarlık zostało w 1998 roku wpisane na listę światowego dziedzictwa UNESCO pod nazwą "Stanowisko archeologiczne Troja".

</doc>
<doc id="1122747" url="https://pl.wikipedia.org/wiki?curid=1122747" title="Articolo 31">
Articolo 31

Articolo 31 – włoski zespół założony w 1990 roku w Mediolanie.

</doc>
<doc id="1122748" url="https://pl.wikipedia.org/wiki?curid=1122748" title="Czwórnik">
Czwórnik



</doc>
<doc id="1122750" url="https://pl.wikipedia.org/wiki?curid=1122750" title="José Barroso">
José Barroso



</doc>
<doc id="1122752" url="https://pl.wikipedia.org/wiki?curid=1122752" title="Monowice">
Monowice

Monowice – dawniej samodzielna wieś leżąca 5 kilometrów na wschód od Oświęcimia, obecnie osiedle we wschodniej części miasta.
Nazwa.
Miejscowość ma metrykę średniowieczną i istnieje co najmniej od XV wieku. Wymieniona w 1428 w dokumencie zapisanym w języku łacińskim jako "Monowicz", 1444 "Moniowicze", 1448 "Monowyczy", 1450 "Manouicze", 1470-80 "Monyowicze", 1473 "Manovicze", 1501, 1503, 1508 "Manowicze", 1504 "Monovicze", 1544 "Manowycze".
Historia.
Wieś po raz pierwszy wymieniona w 1416 kiedy to książę Kazimierz I oświęcimski zezwolił Jakubowi Drozdowi z Przeciszowa na wykarczowanie kąta w zaroślach należących do księcia i leżących na pograniczu Włosienicy oraz manowskiej części Monowic. Teren ten został wyznaczony przez starostę oświęcimskiego Mikołaja Sadowskiego w obecności burgrabiego Jana Sycza oraz sędziego ziemskiego Henczela sołtysa z Piotrowic. Jakub został wyznaczony na wieczystego dzierżawcą tego miejsca i zobowiązany został z tego tytułu do opłaty 9. skudów czynszu na rzecz księcia.
Miejscowość była wzmiankowana w historycznych dokumentach własnościowych i podatkowych. W 1417 Kazimierz książę oświęcimski i strzelecki sprzedał za 18 grzywien Wawrzkowi i Bogumiłowi z Monowic prawo do użytkowania łąki pod Włosienicą, zobowiązując ich jednocześnie do obowiązku płacenia czynszu w wysokości pół grzywny rocznie na swoją rzecz. W dokumencie sprzedaży księstwa oświęcimskiego Koronie Polskiej przez Jana IV oświęcimskiego wystawionym 21 lutego 1457 miejscowość wymieniona została jako "Monowicze". Nazwę miejscowości w zlatynizowanej staropolskiej formie "Monyowicze" wymienia w latach 1470–1480 Jan Długosz w księdze "Liber beneficiorum dioecesis Cracoviensis" i notuje ją jako własność króla polskiego.
Po rozbiorach Polski wieś znalazła się w zaborze austriackim. Miejscowość jako "Monowice ze Stawami", wieś leżącą w powiecie bialskim przy gościńcu z Zatora do Oświęcimia, wymienia XIX wieczny Słownik geograficzny Królestwa Polskiego. Znajdowała się ona wówczas w odległości 5,3 km od miasta Oświęcim i składała się z dwóch odrębnych części: właściwych Monowic oraz mniejszej o nazwie "Stawy" z wchodzącym w ich skład folwarkiem "Karlhof", które leżały nad małym dopływem Wisły ze wschodniej strony wsi. Vollst. Ortsverzeichnis z 1881 podaje, że w obu osadach mieszkało w sumie 1162 mieszkańców. W 1885 miejscowość należała do fundacji Hallerów i była dożywotnio użytkowana przez hrabinę Teresę Borkowską. Pierwsza posiadłość liczyła 343 mórg roli, 393 mórg łąk i ogrodów, 42 pastwisk, a druga 713 mórg roli, 107 mórg łąk i ogrodów, 182 pastwisk oraz 14 lasu.
Do 1932 roku stanowiły gminę jednostkową w powiecie oświęcimskim, a po jego zniesieniu w powiecie bialskim (1932–34), w województwie krakowskim. W 1931 roku liczyły 1112 mieszkańców. 15 września 1934 utworzyły "gromadę Monowice", jedną z 13 gromad nowo powstałej (1 sierpnia 1934) zbiorowej gminy Oświęcim.
W czasie wojny w Monowicach znajdował się obóz pracy przymusowej w fabryce Buna-Werke koncernu IG Farben, Auschwitz III – Monowitz (Monowice).
W związku z reformą administracyjną kraju jesienią 1954, gromadę Monowice (większą część) włączono do Oświęcimia.

</doc>
<doc id="1122753" url="https://pl.wikipedia.org/wiki?curid=1122753" title="Polityka budżetowa">
Polityka budżetowa

Polityka budżetowa – jest rodzajem polityki gospodarczej, na którą składają się wydatki rządowe, podatki i transfery oddziałujące na poziom zagregowanego popytu w gospodarce. 
Polityka budżetowa razem z polityką monetarną umożliwia państwu oddziaływanie na gospodarkę za pomocą instrumentów pieniężnych w celu łagodzenia przebiegu cyklu koniunkturalnego i osiągania wzrostu gospodarczego, zmniejszania bezrobocia i osiągania stabilności cen. 
Dzięki stosowaniu narzędzi polityki budżetowej rząd dąży do osiągnięcia trzech podstawowych celów. Pierwszym jest cel fiskalny polegający na zaspokojeniu popytu władz publicznych na dochody. Drugim celem jest wydatkowanie środków publicznych aby zrealizować statutowe zadania władz publicznych i oddziaływać na zagregowane wydatki/zagregowany popyt dążąc do osiągnięcia pożądanego poziomu gospodarowania. Trzecim celem jest zrealizowanie pozafiskalnych celów dzięki wykorzystaniu narzędzi fiskalnych. 
Aby zrealizować wyznaczone cele wykorzystywane są narzędzia polityki budżetowej, do których zaliczamy: narzędzia podatkowe, różnego rodzaju wydatki, jak np. na restrukturyzację gospodarki czy roboty publiczne, a także deficyt budżetowy, dług publiczny, poręczenia i gwarancje państwa. 
Polityka budżetowa może być aktywna lub pasywna. Realizowanie aktywnej polityki budżetowej oznacza, że rząd wybiera narzędzia służące osiągnięciu wyznaczonych celów. Natomiast polityka pasywna realizowana jest samoczynnie dzięki wmontowanemu systemowi automatycznych stabilizatorów, jakimi są podatki bezpośrednie i pośrednie oraz zapomogi i programy stabilizacyjne. Jest to możliwe dzięki giętkości systemu podatkowego, dzięki której wielkość wpływów podatkowych uzależniona jest od koniunktury gospodarczej. 
Wydatki rządowe wpływają na zagregowany popyt w gospodarce w sposób bezpośredni, gdyż powodują zwiększenie wydatków całkowitych. Podatki i transfery oddziałują na zagregowany popyt pośrednio, poprzez automatyczne stabilizatory, gdyż determinują wielkość wydatków do dyspozycji. Wpływ poszczególnych narzędzi fiskalnych na zagregowany popyt można obliczyć posługując się odpowiednimi formułami mnożnika. 

</doc>
<doc id="1122756" url="https://pl.wikipedia.org/wiki?curid=1122756" title="28 Pułk Zmechanizowany">
28 Pułk Zmechanizowany

28 Sudecki Pułk Zmechanizowany (28 pz) – oddział Wojsk Zmechanizowanych Sił Zbrojnych PRL.
Historia.
30 września 1967 roku 82 pułk zmechanizowany przyjął dziedzictwo tradycji 28 pułku piechoty i został przemianowany na 28 pułk zmechanizowany.
Pułk wchodził w skład 8 Drezdeńskiej Dywizji Zmechanizowanej im. Bartosza Głowackiego. Stacjonował w garnizonie Kołobrzeg, w „czerwonych koszarach”.
4 października 1973 roku pułk otrzymał nazwę wyróżniającą „Sudecki”. W 1990 roku jednostka została rozformowana. Stan osobowy pułku i uzbrojenie zostało wykorzystane na uzupełnienie 32 pułku zmechanizowanego.

</doc>
<doc id="1122757" url="https://pl.wikipedia.org/wiki?curid=1122757" title="Bal maskowy (opera)">
Bal maskowy (opera)

Bal maskowy (tytuł oryginalny "Un ballo in maschera") – opera Giuseppe Verdiego w trzech aktach na podstawie libretta Antonio Somma.
Historia utworu.
Giuseppe Verdi zlecił napisanie włoskiego libretta na podstawie powieści Eugene Scribe. Antonio Somma miał wykorzystać wątek miłosny jako główną oś libretta, a więc inaczej niż w operze Aubera, opartej na tym samym utworze, obecnej na paryskiej scenie od 1833 r. Scribe opisał w swojej powieści fakt historyczny, którym było uśmiercenie Gustawa III przez szwedzkich arystokratów, zrealizowane na balu maskowym. Fakt ten sprawił kłopoty Verdiemu z polityczną cenzurą Burbonów panujących wówczas w królestwie Neapolu, dla którego opera była przeznaczona. Cenzura ta zabraniała przedstawiania zamachu na głowę koronowaną. Żądano od niego zmian (pod pretekstem dyplomatycznym, ze względu na żyjących potomków Wazów), których nie mógł bez szkody dla utworu zaakceptować. Opera została wystawiona w Rzymie, ale z niemałymi zmianami. Przede wszystkim akcja przeniosła się ze Szwecji do Ameryki, czas cofnięto o blisko 100 lat, zamiast króla czołową postacią był gubernator, nazwiska zostały zmienione. Ciekawostką było, że bohaterowie nosili szwedzkie stroje. Verdi odniósł w Rzymie wielki sukces. Na premierze wywoływano go 30 razy. Opera, wbrew intencjom kompozytora, podsyciła narodowowyzwoleńcze nastroje Włochów, czyli to czego obawiały się władze królestwa Neapolu.
Treść.
Akcja rozgrywa się w Bostonie i okolicy pod koniec XVII wieku.
Akt I.
Odsłona 1
Poranna audiencja w pałacu gubernatora. Ryszard przyjmuje interesantów, odnosi się do ich próśb i zażaleń. Widać wyraźną niechęć do hrabiego ze strony spiskowców, na czele z Tomem i Samuelem. Oskar przedstawia gotową listę zaproszonych na wieczorny bal maskowy, wśród których są również Renato z żoną, skrycie kochaną przez hrabiego. Nadchodzi Renato z ostrzeżeniem przed czyhającym niebezpieczeństwem ze strony wrogów oraz sędzia z niepodpisanym jeszcze dekretem o wygnaniu wróżki Ulryki. Ryszard postanawia udać się w przebraniu do starej Indianki, by osobiście zbadać sprawę; przed spiskowcami będzie go strzegł oficer Renato.
Odsłona 2
W chacie Ulryki. Wróżka przepowiada marynarzowi Sylwanowi awans i pieniądze. Niezauważenie Ryszard przebrany za marynarza wsuwa mu coś do kieszeni. To nominacja na oficera i pieniądze, które sprawiają, że wróżba się sprawdza. Nadchodzi Amelia i prosi wróżkę o lekarstwo na zakazaną miłość do Hrabiego. Ulryka mówi jej co ma zrobić. Ryszard, który ukryty wszystko słyszał, każe teraz sobie powróżyć. Dowiaduje się, że wkrótce zginie z ręki najlepszego przyjaciela, tego któremu jako pierwszemu poda mu rękę. Ma nim być Renato. Ryszard nie bierze poważnie tej wróżby.
Akt II.
Noc, okolice Bostonu. Amelia szuka ziół, mających ją wyleczyć z nieszczęśliwej miłości. Śledzi ją Ryszard, który zdecydował się wyznać miłość ukochanej. Spotkanie przerywa Renato ostrzegający o zbliżającym się zamachu i nakłania przyjaciela do ucieczki. Gubernator ucieka, a tymczasem Renato, na jego prośbę, odprowadza do miasta osłoniętą woalką niewiastę, nie rozpoznając w niej własnej żony. Tymczasem spiskowcy przez pomyłkę łapią Renata, w zamieszaniu tajemnica kobiety zostaje ujawniona. Oficer jest zrozpaczony, pragnie zemsty.
Akt III.
Odsłona 1
Gabinet Renata. Amelia zapewnia męża, że nie dopuściła się zdrady, jednak Renato nie może jej wybaczyć. Całą winą obarcza gubernatora i postanawia dogadać się ze spiskowcami. Przybyłym Samuelowi i Tomowi zaręcza o swojej szczerości co do zamiarów i gwarantuje to życiem własnego dziecka. Amelii każe wylosować kto ma zabić Hrabiego, na najbliższym balu maskowym. Zrozpaczona kobieta wyciąga kartkę z nazwiskiem męża.
Odsłona 2
Przed balem, w pałacu. Ryszard podpisuje dekret o odesłaniu Amelii i Renata do Anglii. W ten sposób wszyscy zachowają honor. Oskar ostrzega pana przed uczestnictwem w balu, ale gubernator chce jeszcze ostatni raz zobaczyć Amelię, a poza tym nie może okazać strachu.
Odsłona 3
Sala balowa. W tłum gości wmieszali się spiskowcy, a wśród nich Renato, który wie jaką maskę założył Ryszard. Amelia zdążyła jeszcze podejść do ukochanego, wyznać mu miłość i usłyszeć jak jest kochana, ale nie udaje jej się nakłonić go do opuszczenia sali balowej. W tym momencie sztylet Renata rani śmiertelnie hrabiego. W ostatniej chwili konający wręcza Renatowi dekret dowodzący uczciwości przyjaciela.

</doc>
<doc id="1122758" url="https://pl.wikipedia.org/wiki?curid=1122758" title="Jud Buechler">
Jud Buechler

Judson Donald Buechler (ur. 19 czerwca 1968 w San Diego) – amerykański koszykarz grający na pozycji niski skrzydłowy/rzucający obrońca. Trzykrotny mistrz NBA z drużyną Chicago Bulls, po zakończeniu kariery sportowej trener koszykarski.
Po ukończeniu "University of Arizona" w 1990 wybrany w drugiej rundzie draftu (z 38. numerem) przez Seattle Supersonics. Natychmiast został sprzedany do New Jersey Nets i spędził tam jeden sezon. Po krótkim pobycie w San Antonio Spurs następne dwa lata spędził w Golden State Warriors skąd, w 1994, trafił do Chicago Bulls. Tu, będąc wartościowym rezerwowym, zdobył trzykrotnie tytuł mistrzowski, w latach 1996-1998. Po odejściu Michaela Jordana i rozpadzie drużyny, Buechler przeniósł się na trzy lata do Detroit Pistons. Ostatni sezon spędził w klubach Phoenix Suns i Orlando Magic, gdzie zakończył karierę w 2002.
Karierę koszykarza godził z występami w meczach siatkówki plażowej, który to sport uprawia amatorsko do dziś.

</doc>
<doc id="1122759" url="https://pl.wikipedia.org/wiki?curid=1122759" title="Aleksy Trubecki">
Aleksy Trubecki

Aleksy Nikitycz Trubecki (ros. Алексей Никитич Трубецкой) herbu Pogoń Litewska (ur. 17 marca 1600?, zm. 1680) – ostatni książę Księstwa Trubeckiego w granicach Rzeczypospolitej Obojga Narodów (1634–1645) i później w granicach Rosji (1660-1672), ojciec chrzestny cara Piotra I. 
W roku 1654 w czasie wojny polsko-rosyjskiej dowodził południową grupą wojska, walczącą po stronie cara Aleksego I Romanowa. W toku kampanii od Briańska do Ukrainy szybko zajął teren pomiędzy Dnieprem a Berezyną, w tym Mścisław, w którym doszło do tzw. "rzezi Trubeckiego". W wyniku tej kampanii utwierdził swoje władztwo w Trubecku. W 1659 na czele ok. 25 - 30 000 wojska Trubecki wkroczył na Ukrainę przeciw wojskom nowo utworzonego Księstwa Ruskiego, w bitwie pod Konotopem stracił ponad 20.000 ludzi. W tym samym roku wraz z pułkownikiem kozaków zaporoskich Iwanem Sirką brał udział w działaniach wojennych przeciw Chanatowi Krymskiemu. W 1672 został chrzestnym cara Piotra I, któremu przy okazji oddał Trubeck.

</doc>
<doc id="1122760" url="https://pl.wikipedia.org/wiki?curid=1122760" title="Piotr Waśko">
Piotr Waśko

Piotr Roman Waśko (ur. 22 lutego 1961 w Czarnkowie, zm. 29 stycznia 2023) – polski polityk i samorządowiec, poseł na Sejm VI kadencji.
Życiorys.
Ukończył studia na Uniwersytecie im. Adama Mickiewicza w Poznaniu, uzyskał magisterium z kulturoznawstwa. W latach 1983–1990 przewodniczył kołu Związku Młodzieży Wiejskiej. Od 1984 do 1987 zasiadał w Miejsko-Gminnej Radzie Narodowej Wielenia, a od 1987 do 1990 był członkiem Wojewódzkiej Rady Narodowej w Pile. W okresie 1987–1989 należał do Zjednoczonego Stronnictwa Ludowego. W latach 1996–2002 pełnił funkcję burmistrza miasta i gminy Wieleń, następnie do 2006 pracował jako dyrektor departamentu oświaty w Urzędzie Marszałkowskim Województwa Wielkopolskiego. W 2006 z ramienia Platformy Obywatelskiej został wybrany na radnego Sejmiku Województwa Wielkopolskiego. W 2008 został członkiem zarządu Komitetu Odbudowy Zamku Królewskiego w Poznaniu.
Z listy PO w wyborach parlamentarnych w 2005 bez powodzenia kandydował do Sejmu, w wyborach parlamentarnych w 2007 uzyskał mandat poselski. Kandydując w okręgu pilskim, otrzymał 6260 głosów. W 2011 bezskutecznie ubiegał się o reelekcję. W 2014 bez powodzenia kandydował na burmistrza miasta i gminy Wieleń oraz do rady powiatu czarnkowsko-trzcianeckiego. Mandat radnego powiatu uzyskał natomiast w wyborach w 2018.
Został pochowany na cmentarzu parafialnym w Rosku.

</doc>
<doc id="1122762" url="https://pl.wikipedia.org/wiki?curid=1122762" title="Aleksy Nikitycz Trubecki">
Aleksy Nikitycz Trubecki



</doc>
<doc id="1122768" url="https://pl.wikipedia.org/wiki?curid=1122768" title="32 Pułk Zmechanizowany">
32 Pułk Zmechanizowany

32 Budziszyński Pułk Zmechanizowany im. Hansa Beimlera (32 pz) – dawny oddział Wojsk Zmechanizowanych Sił Zbrojnych PRL i III RP.
Formowanie i zmiany organizacyjne.
W 1950 roku 32 Budziszyński zmotoryzowany pułk piechoty, stacjonujący w garnizonie Rogowo, został przeformowany w 32 Budziszyński pułk zmechanizowany; podporządkowany dowódcy 8 Drezdeńskiej Dywizji Zmechanizowanej.
W 1951 roku na podstawie rozkazu Nr 0044/Org. Ministra Obrony Narodowej z 17 maja 1951 roku jednostka została dyslokowana do garnizonu Kołobrzeg.
12 października 1956 roku pułk otrzymał sztandar, a 2 lipca 1975 roku imię patrona – Hansa Beimlera, niemieckiego działacza ruchu robotniczego.
W 1990 roku oddział został przeformowany na nowy etat. Reorganizacja wiązała się między innymi z połączeniem z 28 Sudeckim pułkiem zmechanizowanym i przeniesieniem dowództwa do „czerwonych koszar”. W 1994 roku pułk został przeformowany w 8 Brygadę Zmechanizowaną.
Pułk w wydarzeniach grudniowych 1970 roku.
W godzinach rannych 15 grudnia 1970 roku wprowadzono w pułku stan podwyższonej gotowości bojowej. O 13.00 wydano rozkaz przegrupowania jednostki w rejon Gdańska.
16 grudnia pułk ześrodkował się w rejonie m. Złota Karczma. Generał Chocha o 19.05 16 grudnia nakazał dowódcy Marynarki Wojennej siłami 32 pz, przy współdziałaniu z pododdziałami MO i WOP, zająć Stocznię im. Komuny Paryskiej z zadaniem niewpuszczenia na jej teren załogi oraz ochrony obiektów i statków. W godzinach nocnych 32 pz zajął częścią sił Stocznię im. Komuny Paryskiej i Port Przeładunkowy w Gdyni.
Po godzinie 5.00 17 grudnia na przystanku Gdynia-Stocznia, wiadukcie i moście zaczęło gromadzić się coraz więcej osób. Przez głośniki wojskowych wozów propagandowych kierowano do stoczniowców apele i ostrzeżenia zakazujące zbliżania się do stoczni. Z tłumu zaczęły padać obelżywe okrzyki pod adresem dyrekcji, MO i wojska. Jednocześnie ludzie poczęli przemieszczać się w stronę blokowanych przejść. Po dojściu tłumu do ustalonej wcześniej rubieży bezpieczeństwa dowódca 32 pz i dowódca batalionu wyszli przed stanowiska ogniowe i wezwali manifestantów do zatrzymania się. Nie dało to żadnego rezultatu. W tej sytuacji dowódca 32 pz o 5.50 wydał dowódcy rozlokowanej za bramami stoczni 7 kompanii piechoty zmotoryzowanej rozkaz do oddania kilku długich serii z karabinu maszynowego pociskami świetlnymi oraz wystrzału armatniego z czołgu.
Tłum na kilkadziesiąt sekund stanął. Jednak po błędnej ocenie, że żołnierze strzelają amunicją ślepą, ruszył dalej. Na rozkaz dowódcy 32 pz kilku żołnierzy z 7 kpz otworzyło ogień celując w ziemię przed tłum. Od rykoszetów padli zabici i ranni. Sytuacja powtórzyła się ok. 8.00. I tym razem broni użyli żołnierze 7 kpz, a dowodził na tym kierunku zastępca dcy 32 pz do spraw politycznych.
17 grudnia na terenie Gdyni burzliwe zajścia miały jeszcze miejsce w rejonach: Stoczni Remontowej, Komitetu Miejskiego PZPR, Pogotowia Ratunkowego, Miejskiej Rady Narodowej i CPN, ochranianych przez pododdziały MW i 36 pz. Mimo groźnej sytuacji, jaka wytworzyła się w tych rejonach miasta, oraz żądań wiceministra spraw wewnętrznych gen. Szlachcica, żołnierze nie użyli broni przeciw demonstrantom. W rozładowaniu dramatycznej sytuacji pomogły w dużym stopniu urządzenia akustyczne przez które dowódcy grup nawoływali manifestantów do niepodchodzenia do ochranianych przez wojsko obiektów. O godzinie 20.00 wydzielono z 4 pułku artylerii 320 żołnierzy i 20 samochodów i skierowano do dyspozycji dowódcy 32 pz w celu zorganizowania ochrony Portu Przeładunkowego w Gdyni.
18 grudnia na terenie Gdyni, podobnie jak w Gdańsku, panował spokój. Od 20.00 rozpoczęto wycofywanie wojsk ze Stoczni im. Komuny Paryskiej, Stoczni Remontowej i Portu Przeładunkowego w Gdyni. Pozostawiono jedynie zewnętrzną ich ochronę, a pułk ześrodkował się w koszarach batalionu budowlanego na Oksywiu:
21 grudnia dowódca Pomorskiego Okręgu Wojskowego gen. Kamiński wydał rozkaz całkowitego wyprowadzenia wojska z Trójmiasta. Zgodnie z planem 24 grudnia 1970 roku do 4.00 wszystkie jednostki biorące udział w akcji na terenie Trójmiasta powróciły do swoich koszar.
7 kwietnia 1995 – do sądu w Gdańsku wpłynął akt oskarżenia. Kierowanie zbrodnią ludobójstwa zarzucono 12 oficerom między innymi, pułkownikowi Władysławowi Łomotowi – ówczesnemu dowódcy 32 pułku zmechanizowanego oraz pułkownikowi Bolesławowi Fałdaszowi – zastępcy dowódcy pułku ds. politycznych. Uznano, że rozkaz użycia broni był sprzeczny z Konstytucją RP.  W roku 2013 płk Fałdasz został skazany na 4 lata więzienia, zaś płk Łomot zmarł w czasie procesu.
Pułk w wydarzeniach stanu wojennego z 13 grudnia 1981.
32 pułk zmechanizowany brał także czynny udział we wprowadzaniu stanu wojennego. 13 grudnia 1981 roku w trybie alarmowym został skierowany w stronę Gdańska, gdzie dotarł w nocy z 14 na 15 grudnia. Po dotarciu na przedmieścia Gdańska batalion czołgów i batalion piechoty w transporterach dostały rozkaz skierowania się pod Stocznię Gdańską im. Lenina i otoczenie jej. Żołnierze dostali też rozkaz ładowania ostrej amunicji i ze względów bezpieczeństwa zakaz opuszczania wozów bojowych. Ten drugi rozkaz żołnierze zignorowali, zaczęli wychodzić z czołgów, rozmawiać z ludźmi, przyjmować od nich gorącą herbatę i kanapki, a także kwiaty, które powkładali w lufy czołgowe. Z powodów, jak to określono, zbratania się z ludźmi w nocy z 15 na 16 grudnia czołgi i transportery pułku zostały wycofane spod stoczni i podmienione przez jednostkę z Ełku. Następnie 32 PZ został wycofany i rozlokowany w lesie koło miejscowości Kolbudy pod Gdańskiem, gdzie pozostał w warunkach polowych do jesieni 1982 roku.
Odznaka pamiątkowa.
Odznaka ma kształt owalnej tarczy zwężonej ku dołowi. Na krawędziach tarczy widnieje łaciński napis: SEMPER PARATUS (ZAWSZE GOTOWY) oraz KOŁOBRZEG. Pole tarczy podzielono pionowo na dwie części emaliowane na żółto i granatowo (historyczne barwy piechoty). Na tarczę nałożony jest miecz i orzeł piastowski w koronie. Jelec przepasany jest szarfą z datami 1918 (rok powstania 32 Ciechanowskiego Pułku Piechoty) i 1944 (rok powstania 32 Pułku Piechoty). Na piersi orła umieszczono czerwoną tarczę z numerem 32. Odznaka ma wymiary 49 × 31 mm. Odznakę zaprojektował Dariusz Brążkiewicz. Wykonawcą jest Andrzej Panasiuk. Pierwsze odznaki wręczono 11 listopada 1992 roku.
Istnieje również miniaturka tejże odznaki wykonana przez Andrzeja Panasiuka.

</doc>
<doc id="1122769" url="https://pl.wikipedia.org/wiki?curid=1122769" title="John K. Ousterhout">
John K. Ousterhout



</doc>
<doc id="1122770" url="https://pl.wikipedia.org/wiki?curid=1122770" title="Naseeruddin Shah">
Naseeruddin Shah

Naseeruddin Shah (hindi, नसीरुद्दीन शाह, Nasīruddīn Śāh, ur. 20 lipca 1950 roku w Barabanki, Uttar Pradesh) – indyjski aktor. Obok Shabana Azmi, Om Puri i Smita Patil jest zaliczany do "Nowego Kina Indyjskiego". Odnosi sukcesy zarówno w kinie artystycznym, jak i w Bollywoodzie, występując też w kinie hollywoodzkim np. w Captain Nemo. Znany z ról w filmach "Monsunowe wesele", "Jestem przy tobie" i "Krrish". Nagrodzony Nagrodą Filmfare dla Najlepszego Aktora Drugoplanowego za "Sarfarosh" z Aamir Khanem. Z wyznania muzułmanin. Żonaty z Ratna Pathak.

</doc>
<doc id="1122771" url="https://pl.wikipedia.org/wiki?curid=1122771" title="Skarð (Wyspy Owcze)">
Skarð (Wyspy Owcze)

Skarð – opuszczona wioska położona na wschodnim wybrzeżu wyspy Kunoy w regionie Norðoyar na Wyspach Owczych.
23 grudnia 1913 wszyscy mężczyźni zamieszkujący osadę (było ich siedmiu) zginęli podczas połowu. W ciągu sześciu kolejnych lat kobiety wraz z dziećmi opuściły Skarð i zamieszkały w Haraldssund.
W 1872 roku urodził się tu Símun av Skarði, farerski pisarz, autor "Mítt alfagra land" - hymnu państwowego Wysp Owczych.

</doc>
<doc id="1122773" url="https://pl.wikipedia.org/wiki?curid=1122773" title="36 Łużycki Pułk Zmechanizowany">
36 Łużycki Pułk Zmechanizowany

36 Łużycki Pułk Zmechanizowany – oddział zmechanizowany Sił Zbrojnych PRL.
Powstał na podstawie rozkazu Nr 07/MON Ministra Obrony Narodowej z 4 maja 1967 w sprawie przekazania jednostkom wojskowym historycznych nazw i numerów oddziałów frontowych oraz ustanowienia dorocznych świąt jednostek "(Dz. Rozk. Tjn. MON Nr 5, poz. 21)" w wyniku przemianowania 39 Pułku Zmechanizowanego. 
Wchodził w skład 8 Drezdeńskiej Dywizji Zmechanizowanej.
Stacjonował w garnizonie Trzebiatów.
Pułk w wydarzeniach grudniowych 1970 roku.
W godzinach rannych 15 grudnia 1970 roku wprowadzono w pułku stanu podwyższonej gotowości bojowej. O 13.00 wydano rozkaz przegrupowania jednostki w rejon Gdańska.
W nocy na 16 grudnia pułk otrzymał zadanie być w gotowości wejścia do działań i rozśrodkowac się w rejonie Gdańsk-Emaus. O 14.00 szef Sztabu Generalnego WP rozkazał dowódcy 8 DZ przegrupować 36 pułk zmechanizowany do rejonu Kamienny Potok i tam przekazać go dyspozycji dowódcy Marynarki Wojennej. 
Generał Chocha o 19.05 16 grudnia wydał polecenie dowódcy Marynarki Wojennej by siłami 36 pz zorganizować ochronę najważniejszych instytucji i obiektów na terenie Gdyni. W godzinach nocnych 36 pz zorganizował ochronę:
Pozostałe pododdziały 36 pz rozmieszczono w rejonie Skwer Kościuszki jako odwód.
Na żądanie przewodniczącego WRN Tadeusza Bejma 7 kpz z plutonem czołgów przegrupowano ostatecznie z rejonu Pogotowia Ratunkowego i użyto do blokowania skrzyżowania ulic Marchlewskiego, Czechosłowackiej i Polskiej w okolicach przejścia pod wiaduktem.
17 grudnia na terenie Gdyni burzliwe zajścia miały miejsce w rejonach: Stoczni Remontowej, Komitetu Miejskiego PZPR, Pogotowia Ratunkowego, Miejskiej Rady Narodowej i CPN, ochranianych przez pododdziały MW i 36 pz. Mimo groźnej sytuacji, jaka wytworzyła się w tych rejonach miasta, oraz żądań wiceministra spraw wewnętrznych gen. Szlachcica, żołnierze nie użyli broni przeciw demonstrantom, W rozładowaniu dramatycznej sytuacji pomogły w dużym stopniu urządzenia akustyczne przez które dowódcy grup nawoływali manifestantów do niepodchodzenia do ochranianych przez wojsko obiektów.
21 grudnia dowódca POW gen. Kamiński wydał rozkaz całkowitego wyprowadzenia wojska i Trójmiasta. Zgodnie z planem 24 grudnia 1970 roku do 4.00 wszystkie jednostki biorące udział w akcji na terenie Trójmiasta powróciły do swoich koszar.
Przeformowanie.
W 1990 roku przeformowany na pułk zunifikowany przyjął nazwę 36 Pułku Zmechanizowanego Legii Akademickiej.
W 1994 przekształcony w 3 Brygadę Pancerną. Następnie zmieniono numer brygady na 36, by w końcu przekształcić ją w jednostkę zmechanizowaną o nazwie 36 Brygada Zmechanizowana im. Legii Akademickiej
Przekształcenia.
39 pułk piechoty → 39 zmotoryzowany pułk piechoty → 39 pułk zmechanizowany → 36 Łużycki pułk zmechanizowany → 36 pułk zmechanizowany Legii Akademickiej → 3 Brygada Pancerna → 36 Brygada Pancerna → 36 Brygada Zmechanizowana → 3 batalion zmechanizowany Legii Akademickiej

</doc>
<doc id="1122774" url="https://pl.wikipedia.org/wiki?curid=1122774" title="Zawada (stacja kolejowa)">
Zawada (stacja kolejowa)

Zawada – stacja kolejowa we wsi Zawada w gminie Zamość, w województwie lubelskim, w Polsce. Znajduje się w pobliżu drogi krajowej nr 74.
W roku 2017 stacja obsługiwała 0–9 pasażerów na dobę.
Stacja powstała w 1916 roku w ramach budowy linii Rejowiec – Hrebenne. Obok linii normalnotorowej biegnie także Linia Hutnicza Szerokotorowa.

</doc>
<doc id="1122775" url="https://pl.wikipedia.org/wiki?curid=1122775" title="Estádio São Januário">
Estádio São Januário

Estádio São Januário – stadion piłkarski w Rio de Janeiro, Brazylia,na którym swoje mecze rozgrywa klub CR Vasco da Gama. Stadion znajduje się na wzgórzu nieopodal Observatório Nacional.
27 kwietnia 1927 roku miał miejsce mecz inauguracyjny na którym pojawił się prezydent Brazylii Washington Luís. Do roku 1950 był największy obiekt w Brazylii zdetronizowany dopiero przez stadion Maracanã.

</doc>
<doc id="1122780" url="https://pl.wikipedia.org/wiki?curid=1122780" title="Skala Mallampatiego">
Skala Mallampatiego

Skala Mallampatiego (ang. Mallampati score, Mallampati classification) – stosowana w anestezjologii czterostopniowa skala określająca stopień trudności intubacji tchawicy uwarunkowanej budową anatomiczną jamy ustnej. 
W skali bierze się pod uwagę wzajemne relacje języczka, gardzieli i miękkiego podniebienia. Wysoki (4) stopień w skali Mallampatiego oznacza, że intubacja potencjalnie może być utrudniona. Skalę wprowadził S. Rao Mallampati i wsp. w 1985 roku.
Skala przedstawia się następująco:

</doc>
<doc id="1122781" url="https://pl.wikipedia.org/wiki?curid=1122781" title="Naftule Brandwein">
Naftule Brandwein

 
Naftule Brandwein, Naftuli Brandwein, Naftali Brandwein (ur. 20 września 1884 w Przemyślanach, zm. 1963 w Nowym Jorku) – muzyk, klarnecista, klezmer. W 1908 wyemigrował do Stanów Zjednoczonych, gdzie zyskał przydomek „króla klezmerów”.
Urodził się w galicyjskim mieście Przemyślany jako bliźniaczy brat Henrietty. Jego ojciec, Pejsach, miał czternaścioro dzieci; z dwanaściorgiem z nich założył kapelę klezmerską.
Naftule Brandwein był wujem Leopolda Kozłowskiego.

</doc>
<doc id="1122785" url="https://pl.wikipedia.org/wiki?curid=1122785" title="3 Berliński Pułk Piechoty">
3 Berliński Pułk Piechoty

3 Berliński Pułk Piechoty (3 pp) – oddział piechoty ludowego Wojska Polskiego.
Sformowany w 1943 roku w Sielcach nad Oką na podstawie rozkazu z 14 maja 1943 według etatu nr 04/501. Wchodził w skład 1 Dywizji Piechoty im. Tadeusza Kościuszki.
Pierwsze działania bojowe podjął 12 października 1943 podczas bitwy pod Lenino. Następnie brał udział w walkach z siłami niemieckimi na terenie Polski, marsz zakończył szturmem na Berlin. Po wojnie stacjonował w Ciechanowe. W 1955 przeformowany w 3 Berliński pułk zmechanizowany.
Formowanie.
Dowódca pułku, oficer zawodowy Armii Czerwonej, ppłk Tadeusz Piotrowski podpisał swój pierwszy rozkaz 20 maja 1943 roku. Ze względu na brak kadry, radzieccy instruktorzy pełnili czasowo obowiązki dowódców pododdziałów. W większości byli to Polacy z pochodzenia, przygotowani do pełnienia funkcji dowódczych i mających doświadczenie frontowe. W pierwszej kolejności formowano I batalion. Przybyłymi do pułku uzupełniano już zorganizowane pododdziały i formowano nowe. 
W dniach 18–20 czerwca 632 żołnierzy uzupełniło szeregi pułku. Większość żołnierzy przed przybyciem do pułku służyła w Wojsku Polskim lub Armii Czerwonej. Dowódcy podstawowych ogniw dowodzenia nie służący w armii stanowili 10% ogółu podoficerów pułku. W pułku dotkliwie odczuwano brak kadry podoficerskiej na stanowiskach dowódców drużyn i działonów. 7 czerwca 3 pp osiągnął stan 1016 żołnierzy co stanowiło 39% potrzeb. 11 czerwca żołnierzom I batalionu uroczyście wręczono broń. 
W rocznicę zwycięstwa pod Grunwaldem żołnierze pułku złożyli przysięgę. W uroczystości uczestniczyła przewodnicząca ZPP Wanda Wasilewska i dowódca dywizji płk dypl. Zygmunt Berling. Po przysiędze odbyła się defilada oddziałów.
Żołnierze pułku.
"Obsada stanowisk uwzględniona jest do 9 maja 1945 roku":
Dowódcy pułku 
Zastępcy dowódcy ds. polityczno-wychowawczych
Zastępcy dowódcy ds. liniowych
Adiutanci dowódcy pułku
Szefowie sztabu
Kwatermistrze
1 batalion piechoty
2 batalion piechoty
3 batalion piechoty
1 kompania fizylierów
2 kompania fizylierów
Kompania rusznic przeciwpancernych
Kompania łączności
Kompania sanitarna
Kompania transportowa
Bateria dział przeciwpancernych 45 mm
Bateria armat 76 mm
Bateria moździerzy 120 mm
Pluton zwiadu konnego
Pluton zwiadu pieszego
Pluton saperów
Pluton chemiczny
Pluton administracyjny
Ambulans weterynaryjny
Warsztaty uzbrojenia
Kawalerowie Orderu Virtuti Militari
Skład etatowy.
dowództwo i sztab
Razem:
żołnierzy 2915 "(w tym oficerów – 276, podoficerów 872, szeregowców – 1765)".
Sprzęt:
162 rkm, 54 ckm, 66 rusznic ppanc, 12 armat ppanc 45mm, 4 armaty 76mm, 18 moździerzy 50mm, 27 moździerzy 82mm, 8 moździerzy 120mm
Marsze i działania bojowe.
Wymarsz na front i chrzest bojowy
Pułk przez cały okres wojny walczył w składzie 1 Dywizji Piechoty. Nocą z 30 na 31 sierpnia pułk rozpoczął marsz w kierunku stacji kolejowej Diwowo. Pułk zgodnie z planem miał formować trzy transporty o nr 10, 11 i 12. Cała dywizja miała się załadować na trzech stacjach: Diwowo, Rybnoje i Fruktowaja. Zgodnie z rozkazem dowódcy dywizji bataliony pułku w nakazanej kolejności i o określonym czasie przekraczały most na Oce i na stacji ładowały się do transportów. Transporty pułku, zachowując najwyższą gotowość bojową, mijały po drodze Kołomnę, peryferie Moskwy, Możajsk, Gżatsk.
Pułk osiągnął rejon Wiaźmy i tu rozładowywał się. Transport nr 12 z 3 batalionem wyładował się na stacji Siemlewo. Pododdziały po kilkukilometrowym marszu zatrzymały się w rejonie wsi Grigoriewo, gdzie przystąpiły do budowy i urządzenia ziemianek oraz ich maskowania. 3 września wszystkie jednostki dywizji w tym i 3 pp zostały ześrodkowane w rejonie wsi Jurkino, Grigoriewo i Stiepankowo. Dowódca pułku 23 września otrzymał rozkaz o zmianie dyslokacji. Ogłoszono alarm bojowy i pododdziały po sformowaniu kolumny ruszyły do miejsca ześrodkowania w rejonie wsi Jakowlewo.
2 października 3 pp opuścił rejon ześrodkowania i maszerował przez płonący Smoleńsk, a następnie przeprawił się przez Dniepr po saperskim moście i 3 października po północy ześrodkował się 1 km na wschód od wsi Niżnaja Jasiennaja. 7 października podczas podejścia dywizji w rejon miasteczka Lady w pas 10 Armii, dowódca Frontu Zachodniego gen. armii Wasilij Sokołowski zmienił swoją poprzednią decyzję i podporządkował dywizję dowódcy 33 Armii gen. płk. Wasilijowi Gordowowi. Pułk ześrodkował się w rejonie wsi Krasatinka, a dowódca 3 pp uczestniczył w odprawie prowadzonej przez gen. Berlinga. 
Podczas bitwy pod Lenino pułk miał nacierać w drugim rzucie w kierunku południowego skraju Moisiejewa i północnego skraju wsi Puniszcze, Piańkowa. Dowództwo pułku czyniło przygotowania do walki, a dowódca pułku wydał rozkaz bojowy zawierający zadania dla poszczególnych pododdziałów oraz ustalił gotowość do natarcia na 11 października.
Pułk został ugrupowany w dwa rzuty, a przed bitwą zorganizował pluton zdobyczy wojennych. 11 października wieczorem pododdziały pułku zajęły podstawę wyjściową na północny zachód od wsi Budy. 12 października 1943 roku 3 pp ruszył ze swoich stanowisk w kierunku wsi Mojsiejewo, sforsował Miereię w rejonie m. Lenino, wyszedł na jej zachodni brzeg i okopał się na linii wzgórza 215,5. Jedna z kompanii pułku walczyła z wrogiem o bezimienne wzgórze i utrzymania go do nadejścia batalionu. Podczas walk pododdziały pułku były bombardowane przez hitlerowskie lotnictwo. Na rozkaz dowódcy dywizji, pułk wszedł do pierwszego rzutu. 2 i 3 kompanie pułku walczyły w rejonie wsi Trygubowa. 13 października, po uzupełnieniu amunicji, pododdziały pułku oraz stanowisko dowodzenia były atakowane przez lotnictwo nieprzyjacielskie. Żołnierze zajęli stanowiska na obrzeżach bombowych lejów i leżąc okopali się na całej linii. 3 pułk nie odniósł podczas walki sukcesu. W nocy z 13 na 14 października został zluzowany przez 820 pp mjr. Medika i ześrodkował się na łąkach w rejonie wsi Krasatinka. W tym samym czasie pomocnik szefa sztabu pułku ds. kwatermistrzowskich kpt. Feliks Wojno kierował akcją grzebania poległych żołnierzy na wschodnim brzegu Mierei między wsią Mojsiejewo a Lenino. Znajduje się tam cmentarz z pomnikiem poległych kościuszkowców, a na wzgórzu 215,5 wznosi się mauzoleum polsko-radzieckiego braterstwa broni jako symbol wspólnie przelanej krwi obydwu narodów.
Podczas walk pod Lenino, 3 pp stracił 353 żołnierzy w tym poległo 5 oficerów, 25 podoficerów i 59 szeregowców, a rannych zostało 16 oficerów, 53 podoficerów i 146 szeregowców. Zaginęło bez wieści 49 żołnierzy. Pułk poniósł w porównaniu do innych pułków najmniejsze straty i po bitwie zachował zdolność bojową. Znajdowało się w jego szeregach 2170 ludzi w tym: 189 oficerów, 518 podoficerów i 1463 szeregowców. 
Pod Smoleńskiem
Po zapadnięciu zmroku w dniu 15 października w 3 pp odbył się uroczysty apel poległych, podczas którego odczytano rozkaz pułkowy, a pamięć o poległych uczciła trzykrotna salwa kompanii honorowej. Pododdziały pułku zostały przesunięte w rejon wsi Krasatinka, gdzie znajdował się bardziej dogodny teren. Sztab dywizji mieścił się we wsi Nikołajewa, a sztab 3 pp we wsi Krasatinka. Przeprowadzona została w pododdziałach reorganizacja i zmiany personalne na stanowiskach dowódczych. Nocą z 26 na 27 października pododdziały pułku przesunęły się na południowy wschód i ześrodkowały na północny wschód od wsi Zabrodzie. W sztabie pułku nastąpiły zmiany. Na stanowisko szefa sztabu pułku został wyznaczony kpt. Kazimierz Sikorski dotychczasowy pomocnik szefa sztabu. 
2 listopada 1943 roku 1 DP została wyłączona ze składu 33 Armii i podporządkowana dowódcy Frontu Zachodniego. Z Sielc do pułku przybyło uzupełnienie. Czyniono również przygotowania do obchodów rocznicy niepodległości przypadającej na 11 listopada. 14 listopada, w dniu wolnym od zajęć, w 3 pp i innych oddziałach dywizji odbyły się obchody tradycyjnego święta. Na uroczystość przybył dowódca 1 Korpusu Sił Zbrojnych w ZSRR gen. bryg. Zygmunt Berling. Towarzyszył mu pełniący obowiązki dowódcy 1 DP płk Bolesław Kieniewicz. Uroczystość zakończyła defilada pododdziałów pułku. Zgodnie z rozkazem dowódcy dywizji, w pułku zorganizowano szkołę podoficerską. 23 listopada pułk opuścił rejon Zabrodia i po uciążliwym marszu, 28 listopada przybył do nowego rejonu na południowy wschód od Smoleńska. We wsi Boreszino rozlokował się sztab pułku, który następnie przeniósł się do większej wsi o nazwie Janowo. Pododdziały były rozlokowane następująco: we wsiach Murawszczyna i Awdotino 1 batalion piechoty, w Janowie 2 batalion z samodzielnymi pododdziałami, 3 batalion we wsi Zaborie, we wsi Łuszczyno dywizjon pułkowej artylerii, a podoficerska szkoła we wsi Berezyna. Ostatni okres pobytu na Smoleńszczyźnie upłynął na intensywnym szkoleniu i porządkowaniu ewidencji na wszystkich szczeblach dowodzenia.
Na Ukrainie
16 marca 1944 roku, po odpowiednich staraniach Polski uzyskano zgodę rządu radzieckiego na rozwinięcie 1 Korpusu do rozmiarów armii ogólnowojskowej. Zapadła decyzja przedyslokowania jednostek korpusu na Ukrainę. Po południu 14 marca, pierwsze pododdziały pułku wyruszyły w kierunku stacji kolejowej Rabcewo, skąd 3 pp wyruszył trzema transportami na południe. 15 marca odszedł pierwszy transport z 3 batalionem i jechał przez Konotop, Kijów, Fastów. Dwa następne z odstępach jednodniowych przez Homel, Kalinkowicze i Korosteń. Wszystkie transporty zmierzały na południe od Żytomierza do stacji kolejowej Reja. Po ośmiu dniach podróży pododdziały wyładowały się i zajęły przydzielone na kwatery wsie. Pododdziały pułku po wyładowaniu przeszły nieduże odległości i rozlokowały się w rejonie Berdyczowa. We wsi Połowieckoje zatrzymał się 1 batalion, 2 we wsi Korwinowka, a 3 batalion z samodzielnymi pododdziałami oraz sztab w Dmitriwce. Po rozlokowaniu pododdziałów przystąpiono do szkolenia. Armia Polska w ZSRR została 29 kwietnia podporządkowana operacyjnie dowódcy 1 Frontu Białoruskiego gen. armii Konstantemu Rokossowskiemu. W sztabach jednostek przygotowywano się do zmiany dyslokacji, która zbiegła się z obchodem 1 Maja. W tym samym czasie na zaproszenie ZPP przybyli do Związku Radzieckiego przedstawiciele amerykańskiej Polonii i odwiedzali oni poszczególne jednostki naszej armii. 3 maja odbyła się z tej okazji defilada pododdziałów pułku, którą przyjmował gen. Berling w towarzystwie prof. Oskara Langego. 
Następnego dnia 4 maja pododdziały pułku w rejonie stacji Reja załadowały się na transport kolejowy i ruszyły na zachód przez Szepietówkę do Kiwerc. Pułk wyładował się 6 maja na stacji Kiwerce i maszerował w rejon Słowatycz, gdzie ześrodkował się 3 km. na północny zachód od wsi w sosnowych lasach. Pułk zwiększył swoją liczebność dzięki 344-osobowemu uzupełnieniu. Armia Polska przedyslokowująca się do rejonu Kiwerc weszła w skład drugiego rzutu 1 Frontu Białoruskiego i przygotowywała się do operacji brzesko-lubelskiej. 3 pp zgodnie z zadaniem bojowym zajął obronę w rejonie miejscowości Nawóz. Rozformowana została 3 kompania piechoty, a jej żołnierze zostali rozdzieleni do poszczególnych pododdziałów pułku. Pułk obchodził 21 maja pierwszą rocznicę powstania dywizji. Na uroczystość przybyli gen. Berling i jego zastępcy, generałowie Aleksander Zawadzki i Karol Świerczewski oraz przedstawiciele Armii Radzieckiej. Do 8 lipca uzupełniono stan broni, a 2 czerwca 3 pp odwiedzili przedstawiciele KRN, którzy zapoznali się ze stanem bojowym i szkoleniem żołnierzy. Po południu została ogłoszona gotowość bojowa pułku.
W bojach nad Wisłą
15 lipca pod wieczór pododdziały pułku gotowe były do wymarszu. Wzmocniony dwiema kompaniami saperów pułk ruszył na zachód jako awangarda dywizji. W pierwszym etapie marszu pułk mijał wieś Wielick, kol. Stara Dąbrowa i ześrodkował się 19 lipca w rejonie wsi Radowicze. Dalej maszerował przez Janówkę, Radziechów i Mutnicę koło, której ześrodkował się 23 lipca w gotowości bojowej do dalszego marszu. Pułk ruszył dalej po ogłoszonym alarmie i osiągnął most na Bugu we wsi Husynne. Po dalszym marszu ześrodkował się na północny zachód od Ludwinowa, a następnego dnia ruszył dalej. Trasa wiodła przez Janowice, Chełm, Krzesinów i przez Lublin ku Wiśle. 26 lipca pułk wkroczył do Lublina, po wyjściu z niego późnym wieczorem pododdziały ześrodkowały się w rejonie wsi Panieńszczyzna. W następnym dniu maszerował na Markuszów i Kurów do rejonu ześrodkowania koło wsi Sielce. W dniu 28 lipca dowódca pułku uczestniczył w rekonesansie z dowódcą dywizji gen. Wojciechem Bewziukiem. Pułk zluzował oddziały Armii Radzieckiej i zajął obronę na odcinku od Wieprza do m. Gołąb. 29 lipca prowadził obserwację nieprzyjaciela i kopał stanowiska ogniowe na wale wiślanym. Zgodnie z rozkazem dowódcy dywizji pułk miał działać wydzielonymi pododdziałami odpowiednio wzmocnionymi i otrzymał zadanie jedną kompanią piechoty sforsować Wisłę w rejonie kol. Borowina, zdobyć stoki wzgórza 115,2 i na, nim się umocnić Do forsowania rzeki nocą z 31 lipca na 1 sierpnia nie doszło i nie podjęto już prób forsowania rzeki. Płk Piotrowski zgodnie z rozkazem dowódcy armii przekazał dowodzenie pułkiem dla ppłk. Aleksandra Archipowicza. 
Walczące dywizje 1 Armii w rejonie Dęblina i Puław, a w tym i 3 pp nie zdołały zdobyć i utrzymać przyczółków, więc dowódca 1 FB postanowił przeprawić 1 Armię na przyczółek warecko-magnuszewski. Pułk bez 2 batalionu w nocy z 6 na sierpnia opuścił dotychczasowy rejon obrony i maszerował po osi Bobrowniki, Kleszczówka, wzgórze 150,0 i 7 sierpnia ześrodkował się w rejonie st. kol. Stawy. W rejonie st. kol. Stawy pułk odpoczywał cały dzień i maszerował dalej po osi Stawy, Zielonka, Więczków, Kozice, Damianów, Koleń i 8 sierpnia ześrodkował się w rejonie wsi Koleń. Po następnym nocnym marszu 9 sierpnia pułk ześrodkował się w rejonie wsi Wilkowyja. Do 21 sierpnia pułk pozostawał w tym rejonie jako drugi rzut armii, a następnie wzmocniony 3 dywizjonem 1 pal zluzował 34 pułk radziecki i zajął obronę na odcinku: Wielkie Kresy, Karczew, Nadbrzeż, Kępa Nadbrzeska. Ppłk Archipowicz ugrupował pułk na dziesięciokilometrowym froncie w jednym rzucie, a w odwodzie pozostawił pułkowe kompanie rusznic przeciwpancernych i fizylierów. Pułk wraz z innymi oddziałami dywizji osłaniał północne skrzydło wojsk, które znajdowały się na przyczółku i toczył walki w rejonie Karczewa. Pułkowi zwiadowcy prowadzili w tym czasie rozpoznanie stanowisk nieprzyjaciela i próbowali zdobyć „języka” co udało, im się wykonać w nocy z 26 na 27 sierpnia. Pułk oprócz działalności bojowej kontynuował również działalność organizacyjną i wyjaśniającą w okolicznych wsiach. W rejonie Karczewa pułk pozostawał do 31 sierpnia. 
Wyzwolenie Pragi
31 sierpnia pułk przekazał obronę 35 pp 17 dywizji i 1 września ześrodkował się w rejonie wsi Pogorzel W godzinach popołudniowych maszerował do nowego miejsca ześrodkowania po osi Soplicowo, Jabłonna, Świerk, Wola Karczewska, Małcanów i dotarł w rejon wsi Lipowo, gdzie zorganizował obronę okrężną. Szkolił żołnierzy i przygotowywał się do walk ulicznych i z czołgami. Dowództwo pułku porządkowało pododdziały pod względem organizacyjnym i zapewnieniu, im zdolności bojowej. Pułk w końcu sierpnia liczył 1878 żołnierzy wobec 2897 przewidzianych etatowo. Dowódca pułku z szefem sztabu i dowódcami pododdziałów przeprowadził rekonesans rejonu, z którego pułk miał ruszyć do natarcia.
W nocy z 8 na 9 września 1 DP zajęła podstawę wyjściową do natarcia i została ugrupowana w dwa rzuty. Pułk opuścił rejon ześrodkowania i marszem po osi: Wola Karczewska, Wola Ducka, Wiązowna 8 września ześrodkował się w rejonie Michalina 10 września pułk ruszył do ataku na pozycje nieprzyjaciela. Podczas ataku pododdziały pułku mijały szosę Lublin-Warszawa i dotarły do m. Glinki, gdzie zdobyły klasztor. Pod koniec dnia 3 pp doszedł do szosy Zielona-Wawer i zajął ją, a następnie walczył o Czaplowiznę. Stanowisko dowodzenia pułku przeniesiono do leśniczówki. W nocnych działaniach pułk atakował część Nowego Rembertowa i fabrykę „Pocisk”. 11 września pododdziały pułku obeszły pętlę kolejową na południe od Rembertowa i wyszły na nasyp wzdłuż drogi Wygoda-Karolówka i dalej walczyły na skraju Kawęczyna, gdzie po zażartej walce zajęły skrzyżowanie dróg w tej miejscowości. Pułk opanował część Wygody i 12 września zdobył Kawęczyn, który zamykał dostęp do Ząbek i Pragi. Pododdziały pułku kontynuowały atak i podeszły pod folwark Antoninów i wzgórze 83,8. Zdobył szturmem o 13.00 to wzgórze i folwark Antoninów, po, którym jego natarcie zostało zatrzymane. Pododdziały pułku atakowały i zdobyły fort 92,8, a następnie nacierały w kierunku huty szkła, skrzyżowania dróg, koszar przy ul. 11 listopada oraz północnego mostu. Pułk wyparł wroga z folwarku Dotrzyma i wspólnie z żołnierzami 76 dywizji zdobył domy Elsnerowa. Podczas przeciwuderzenia sił niemieckich pododdziały pułku osiągnęły zabudowania Targówka i Utraty oraz odpierały czołowe kontrataki wroga na odsłonięte prawe skrzydło pułku. Po odparciu kontrataków pułk umocnił się na rubieży Elsnerów-st. kol. Utrata. 
Walczył o pojedyncze domki na północ od Utraty i wdarł się na południowe krańce Targówka i Utraty, a następnie wyszedł na rubież kościoła. Pododdziały pułku zdobyły wiadukt kolejowy na szosie radzymińskiej. Pułk wyszedł na rubież Krask-huta szkła i walczył na wschodnich krańcach Pragi, w Utracie i Targówku. W czasie walk poniósł ciężkie straty w stanie osobowym. W ciągu czterech dni walk poległo lub zostało rannych 500 żołnierzy pułku. 14 września po złamaniu oporu nieprzyjaciela zdobył koszary przy ul. 11 listopada. Przy wsparciu czołgów prowadził działania bojowe z zadaniem opanowania mostu kolejowego, który został przez Niemców wysadzony. Prowadził zacięte walki o silnie broniony przyczółek mostu kolejowego. Nocą z 14 na 15 września Praga była już prawie wolna, ale 3 pp znajdował się jeszcze w walce. 15 września pododdziały pułku atakowały wroga i wyparły go ze stanowisk na wale i przed wylotem mostu kolejowego. Przed nastaniem świtu pułk ostrzeliwany z rejonu Cytadeli i Dworca Gdańskiego zajął pozycję obronną na wale wiślanym od Pelcowizny do portu. Podczas pięciodniowych walk pułk stracił 911 żołnierzy, z czego 168 poległych i 4 zaginionych. W bitwie o wyzwolenie Pragi stracił 47% stanu z 9 września 1944 roku.
Działania bojowe i wyzwolenie Warszawy
3 pp po zluzowaniu ześrodkował się 17 września w rejonie Nowego Rembertowa. Sztab pułk przeprowadził reorganizację pododdziałów. Do czasu otrzymania uzupełnienia z pozostałych po bitwie żołnierzy utworzono w pułku 1 i 2 bataliony piechoty. Do pułku napływało uzupełnienie. 25 września przybyło 331 ludzi, 3 października 329 ludzi, a w drugiej połowie grudnia doszło jeszcze 216 żołnierzy. Do końca grudnia przybyło do pułku 1027 żołnierzy i tym samym osiągnął on stan liczebny sprzed bitwy o wyzwolenie Pragi. Pododdziały pułku zajęły kwatery w Kawęczynie, Wygodzie, na Gocławiu, Glinkach, Czaplowiźnie i w Wawrze, a z rejonu fabryki „Pocisk” do Nowego Rembertowa przeniesione zostało stanowisko dowodzenia pułku i ulokowane w domu przy ul. Jagiełły 16. W Rembertowie pułk obchodził uroczyście rocznicę bitwy pod Lenino i od społeczeństwa otrzymał sztandar. Ponownie w pułku przeprowadzono reorganizację, podczas której z żołnierzy uzupełnienia utworzony został 3 batalion piechoty.
22 października pododdziały pułku w rejonie Białołęki zajęły obronę ; 2 batalion w pierwszym rzucie na odcinku Białołęka-droga na Brzeziny, majątek Białołęka-północny skraj Aleksandrowa-wzgórze 81,3 zajął 1 batalion, a 3 pozostał w rejonie Grodziska w drugim rzucie. Na zachodnim skraju Marek zostały ześrodkowane tyły i kompania sanitarna, a w majątku Lewandów znajdowało się stanowisko dowodzenia pułku. 24 października zaczęły się działania bojowe i pułk rozpoczął natarcie. 2 batalion osiągnął rubież na północnym skraju st. kol. Płudy, 1 batalion osiągnął północny skraj Piekiełka, a 3 batalion przesunął się do Marcelina. Na północnym skraju Białołęki znajdowało się SD pułku. Pododdziały kontynuowały natarcie i 2 batalion osiągnął skraj Henrykowa, 1 batalion Tarchomin, 3 batalion zajął pozycje w rejonie wzgórza 87,7, a SD w północnej części st. kol. Płudy.. 3 pp ześrodkował się w rejonie Wiśniewo, Marcelin, Białołęka, a następnie maszerował nad Wisłę, gdzie zluzował 5 pp. 27 pułk ruszył naprzód i opanował Dąbrówkę Grzybowską, Kalenicę, Kępę Tarchomińską i osiągnął rejon Buchnika. 28 października jednostki polskie przeszły do natarcia i opanowały Jabłonnę. Pułk do 31 października pozostał w obronie. 1 listopada pułk został zluzowany i zajął nowy rejon ześrodkowania w rejonie Różopola, Choszczówki i Białołęki. 13 listopada pułk przekazał dla 9 pp 3 dywizji swój rejon obrony i zajął nowy rejon ześrodkowania w Markach, Zaciszu i Drewnicy, w której stanęło również SD pułku. Otrzymał również uzupełnienie w liczbie 352 żołnierzy, z których został sformowany 4 batalion zwany batalionem uzupełnienia. 12 stycznia pułk ruszył na południowy wschód.
Maszerował przez Kąck, Wójtowiznę, Sobieńki i 14 stycznia ześrodkował się w rejonie wsi Wójtowizna. Po dwudniowym pobycie maszerował dalej i nocą z 16 na 17 stycznia w rejonie Mniszewa przekroczył po lodzie Wisłę. Po przejściu przez Piaseczno pułk ześrodkował się na skraju Mokotowa, a następnego dnia przeszedł na Wolę w pobliże gazowni, gdzie się rozlokował. Sztab pułku zatrzymał się w budynku przy ul. Dworskiej 25. 19 stycznia pułk brał udział w defiladzie na ulicach stolicy, a następnego dnia pomaszerował przez Lipnice, Budy Sisierzkie, Kobylą Łąkę, Osieńciny, Szymborze i Inowrocław ku Bydgoszczy. Zatrzymał się tam na odpoczynek w koszarach byłego 61 pp.
W walkach na Wale Pomorskim
Z Bydgoszczy pułk maszerował do rejonu ześrodkowania w okolice m. Lutowo, a następnie 31 stycznia dotarł do Radawnicy, która znajdowała się przed pozycją przesłaniania Wału Pomorskiego i tego samego dnia rozpoczął walkę z Niemcami o m. Podgaje, która zakończyła się jej zdobyciem 3 lutego. Podczas walk o miejscowość zostało wziętych do niewoli 32 żołnierzy 4 kompanii. Zostali oni zamknięci w stodole i spaleni żywcem. Po latach w tym miejscu został postawiony pomnik ku czci poległych. Po zdobyciu Podgajów pułk przeszedł do rejonu ześrodkowania w m. Sypniewo, a dalej maszerował w kierunku na Iłowiec, Wieloboki. Bataliony pułku walczyły z nieprzyjacielem w rejonie Iłowca, st. kol. Rudki i w lasach koło jez. Businowskie Duże. Pułk będąc w drugim rzucie dywizji osłaniał jej lewe skrzydło i nacierał w kierunku na Mirosławiec. Walcząc z wrogiem zdobył Świętosław i 10 lutego zdobył Jabłonowo i Piecnik. Po zdobyciu wspomnianych miejscowości pododdziały pułku zostały zluzowane przez 12 pułk 4 DP i po marszu ześrodkowały się w rejonie Nieradza, gdzie oczyszczały okoliczne lasy z grup nieprzyjaciela. Bataliony pułku zdobyły m. Hanki i Próchnowo. 
13 lutego pułk zajmował rubież wzdłuż szosy Mirosławiec-Żabin, a następnego dnia nacierał na m. Borujsko, gdzie 20 lutego przeszedł do obrony. W czasie walk o przełamanie umocnień Wału Pomorskiego pułk stracił 18% stanu osobowego jednostki. 1 marca bataliony pułku nacierały w kierunku jez. Lubie i zajęły pozycje wzdłuż drogi prowadzącej do Borujska. Następnego dnia kontynuowały pościg za nieprzyjacielem na Darskowo i Gronowo, gdzie zajęły obronę. Po otrzymaniu nowych rozkazów pułk maszerował dalej i zdobywał w walkach m. Przytoń, Karsibór, a następnie w rejonie Mysłowic organizował obronę okrężną. 8 marca nastąpił wymarsz pułku i 10 marca przybył do Przybiernowa. Od 1 do 8 marca podczas walk pułk stracił 225 żołnierzy. Bataliony pułku były ześrodkowane w Zabierzewie, okolicach Przybiernowa i w samym miasteczku i od 11 do 31 marca prowadziły akcję oczyszczania lasów i okolicy z niedobitków hitlerowskich oddziałów. W okresie tym wzięły do niewoli 213 hitlerowców. Pułk otrzymał również uzupełnienie i szkolił żołnierzy przygotowując się do operacji berlińskiej.
W operacji berlińskiej i szturmie Berlina
7 kwietnia pułk wyruszył z Przybiernowa i maszerował równolegle do Odry przez Goleniów. Tarnówek,Lubanowo, Żelechów, Chojnę i zmierzał do Morynia. 11 kwietnia wieczorem pułk ześrodkował się nad Odrą w rejonie wzgórza 56,9, które znajdowało się koło Siekierek. Pułk ruszył do natarcia 16 kwietnia w godzinach popołudniowych i po sforsowaniu rzeki nacierał na Neu Rüdnitz, a po jej zdobyciu na Neu Cüstrinchen. 18 kwietnia pododdziały pułku atakowały przedmoście zaminowanego mostu na odcinku Croustiller-Alt Ranft i po zlikwidowaniu nieprzyjaciela umocniły się na wale przeciwpowodziowym. W nocy z 19 na 20 kwietnia 3 pp wraz z siłami głównymi 1 DP przeprawił się na zachodni brzeg rzeki w rejon Neu Gaul i zajął tam podstawę wyjściową do natarcia. Wspólnie z 2 pp uderzył na północ i zlikwidował nieprzyjaciela w rejonie cukrowni Alt Ranft, a następnie zajął tor kolejowy na odcinku Bad Freienwalde-Alt Ranf. 20 kwietnia pułk brał udział w pościgu za nieprzyjacielem i przeczesywaniu kompleksu leśnego Freienwalder Stadt Forst. Podczas pościgu walczył we wsi Torgelow z niemiecką doborową grupą SS. Po kontynuowaniu pościgu 3 pp wraz z dywizją osiągnął jezioro Gammen-See. 
Z 20 na 21 kwietnia toczył walki z grupami osłonowymi wroga, zajął m. Kruge i nacierał na Trampe, którą zdobył. Po odpoczynku ruszył 22 kwietnia na Biesenthal, Klosterfelde, Lanke. Odpierał kontrataki niemieckie, walcząc nad Kanałem Hohenzollernów pod Bernaw. 30 kwietnia pułk załadował się na 38 samochodów i ruszył do Berlina, w którym wyładował się w dzielnicy Wittenau. Rozpoczął marsz i wszedł do dzielnicy Charlottenburg i ześrodkował się w rejonie ul. Fränklinstrasse, a następnie nacierał w kierunku toru kolejowego przecinającego Charlottenburger Chaussee. Walka toczyła się o każdy budynek. 1 maja pododdziały pułku walczyły o zdobycie mostu na kanale umożliwiając wdarcie się pułkowi do Tiergarten. W rejonie mostu i stacji Tiergarten pododdziały pułku zdobywały każdy dom oddzielnie. 2 maja 1 i 2 bataliony 3 pp jako desant czołgów radzieckiej 66 BPanc ruszyły w kierunku Bramy Brandenburskiej i na tyły Reichstagu. W rejonie stacji Tiergarten bataliony pułku ześrodkowały się i pomaszerowały do północnej części dzielnicy Charlottenburg na krótki postój. Za zasługi w bitwie o Berlin 3 pp otrzymał miano „Berliński”.
Zakończenie wojny i powrót do kraju
2 maja 1945 roku pułk przeszedł po saperskim moście przez Szprewę i maszerował po trasie Charlottenburg, Gliennicke, Frohnau, Hennigsdorf do Nauen, gdzie miał się ześrodkować. Podczas marszu toczył walkę ze 150-osobową grupą hitlerowskich niedobitków. Po postoju w Nauen, pułk maszerował na zachód przez Paaren, Jäglitz,Kemberg, Teufelshof, Dreibrücken, Dobersund, Warsow i 4 maja zatrzymał się w Briesen, gdzie przebywał do 6 maja. Wykonał następny marsz i 8 maja dotarł do Klosterfelde, gdzie do pułku dotarła wiadomość o zakończeniu wojny. 10 maja wymaszerował z Klosterfelde i 13 maja dotarł do majątku Neuhof i pozostawał tam do 27 maja, przygotowując się do powrotu do kraju. 28 maja pułk ześrodkował się w rejonie stacji Gusow i Werbig, gdzie oczekiwał na transporty. Po załadowaniu się 29 maja na trzy transporty ruszył do kraju przez Kostrzyn, Gorzów Wlkp., Krzyż, Poznań, Ostrów Wlkp., Łódź, Skarżysko, Dęblin i 2 czerwca wyładował się na stacji Łapiguz koło Łukowa. Po przemarszu ze stacji ześrodkował się w lesie koło wsi Karwacz. 5 czerwca opuścił rejon wsi i maszerował do Białej Podlaskiej, do której przybył następnego dnia i rozlokował się w namiotach na dziedzińcu koszar (Koszary zostały zniszczone podczas działań wojennych). W rejonie swego działania pomagał organizować organa administracji i posterunki Milicji Obywatelskiej oraz walczył ze zbrojnymi grupami reakcyjnego podziemia i ukraińskimi nacjonalistami. Jesienią 1945 roku pododdziały 3 pp zakończyły służbę na Lubelszczyźnie i transportami kolejowymi przedyslokowały się do nowego garnizonu. W lutym 1946 roku żołnierze pułku prowadzili na terenie województwa warszawskiego i białostockiego działania zmierzające do likwidacji zbrojnych grup oraz w styczniu 1947 roku brali aktywny udział w wyborach do Sejmu Ustawodawczego.
Okres powojenny.
Od kwietnia 1947 pułk stacjonował w Ciechanowie. Część żołnierzy pułku została skierowana do kombinowanego pułku organizowanego przez sztab 1 Dywizji Piechoty celem zwalczania zbrojnych oddziałów UPA w ramach operacji „Wisła”. W latach 50. XX wieku pułk został przeformowany na 3 Pułk Zmechanizowany. Żołnierze 3 pułku aktywnie uczestniczyli w rozwoju kraju, realizowali zasadnicze zadanie jakim było wszechstronne wyszkolenie i podnoszenie gotowości bojowej. W 1973 roku dla uczczenia 35-lecia LWP w pułku zdobyto 83 miana „Wzorowy Żołnierz”, 250 klas specjalistów wojskowych, a 16 drużyn uzyskało miano Drużyny Służby Socjalistycznej. Pułk wyszkolił dla gospodarki narodowej setki poszukiwanych specjalistów. Żołnierze pułku uczestniczyli również w walce z klęskami żywiołowymi. 2 maja 1975 roku, w trzydziestą rocznicę zdobycia Berlina przybył do pułku I Sekretarz Komitetu Centralnego Polskiej Zjednoczonej Partii Robotniczej Edward Gierek, a towarzyszył mu minister obrony narodowej gen. armii Wojciech Jaruzelski. Wśród przybyłych kombatantów znajdowali się współtwórcy ludowego Wojska Polskiego, marszałek Polski Michał Rola-Żymierski oraz gen. broni Zygmunt Berling. 10 maja 1975 odbyła się uroczystość nadania pułkowi bojowego orderu. Po odczytaniu uchwały Rady Państwa Polskiej Rzeczypospolitej Ludowej o nadaniu 3 Berlińskiemu Pułkowi Zmechanizowanemu Orderu Krzyża Grunwaldu III klasy, aktu dekoracji dokonał szef Głównego Zarządu Politycznego WP gen. dyw. Włodzimierz Sawczuk.
Sztandar pułku.
Sztandar ufundowany przez społeczeństwo Rembertowa pułk otrzymał 12 października 1944 roku. Wykonany został przez siostry zakonne z miejscowego klasztoru. Do końca wojny pluton honorowy sztandaru stanowili zwiadowcy piesi i konni pułku.
Opis sztandaru:
Płat o wymiarach 75 x 87 cm, obszyty z trzech stron żółtą frędzlą jedwabną, przymocowany do drzewca za pomocą ośmiu pętelek i haczyków. Drzewce z jasnego politurowanego drewna, łączone za pomocą mosiężnych okuć. Głowica w kształcie płaskiego orła. Przy drzewcu wstęga biało-czerwona.
Strona główna:
Na czerwonym tle pośrodku malowany farbą olejną orzeł, którego brzegi obwiedzione białym, jedwabnym haftem. Nad orłem napis haftowany żółtą i złotą nicią: „ZA NASZĄ I WASZĄ WOLNOŚĆ”; pod orłem: „3 pp 1 D.P. im. T. KOŚCIUSZKI 1944”.
Strona odwrotna:
Na białym tle haftowany kolorowo i malowany farbą olejną wizerunek Matki Boskiej Częstochowskiej. Nad wizerunkiem napis haftowany żółtą i brązową nicią: „POD TWOJĄ OBRONĘ”; pod wizerunkiem: „UCIEKAMY SIĘ”.

</doc>
<doc id="1122786" url="https://pl.wikipedia.org/wiki?curid=1122786" title="Boman Irani">
Boman Irani

Boman Irani (ur. w 1962 w Bombaju, Maharasztra) – indyjski aktor filmowy i teatralny, nagradzany i nominowany za role w filmach "Munnabhai M.B.B.S." 2003, "Jestem przy tobie" 2004 i "Lage Raho Munna Bhai" 2006.

</doc>
<doc id="1122797" url="https://pl.wikipedia.org/wiki?curid=1122797" title="Stefania Paszkowska">
Stefania Paszkowska

Stefania Paszkowska z domu Zawierowska, pseudonim "Nina" (ur. 16 grudnia 1926 w Warszawie, zm. 16 października 2007) – polska działaczka sportowa, pilot rajdowy, sędzia sportu samochodowego stopnia międzynarodowego, kierownik ekip kartingowych i wyścigowych, porucznik WP
Od 1942 r., należała do konspiracji, w czasie powstania warszawskiego była sanitariuszką, łączniczką, oraz radiotelegrafistką w kompanii K-2 pułku AK ”Baszta” na Mokotowie. Za pomoc w ratowaniu rannych żołnierzy batalionu "Karpaty", została odznaczona Krzyżem Walecznych. Jako jeniec trafiła do obozu koncentracyjnego w Stutthofie. W latach 50. XX wieku była pilotem rajdowym Władysława Paszkowskiego, a w latach 1960-1966 menadżerem na wyścigach gokartowych i samochodowych. Działaczka Automobilklubu Polski (AP) i PZMot. Członek Okręgowej Komisji Sportu Samochodowego Polskiego Związku Motorowego w Warszawie, oraz Koła Seniorów AP.
Zmarła w szpitalu Wolskim. Pochowana 25 października 2007 r., na cmentarzu Bródnowskim w Warszawie, w kwaterze 12A-2-21/22.

</doc>
<doc id="1122799" url="https://pl.wikipedia.org/wiki?curid=1122799" title="Okręg wyborczy Tralee">
Okręg wyborczy Tralee

Okręg wyborczy Tralee powstał w 1801 r., po unii Wielkiej Brytanii z Irlandią. Na okręg przypadał jeden mandat deputowanego do Izby Gmin. Okręg został zlikwidowany w 1885 r.

</doc>
<doc id="1122800" url="https://pl.wikipedia.org/wiki?curid=1122800" title="18 Brygada Zmechanizowana">
18 Brygada Zmechanizowana

18 Białostocka Brygada Zmechanizowana im. Marszałka Edwarda Rydza-Śmigłego (18 BZ) – dawny związek taktyczny Wojska Polskiego.
Formowanie i zmiany organizacyjne.
Na podstawie zarządzenia szefa Sztabu Generalnego WP z grudnia 1993 w garnizonie Białystok, w koszarach przy ul. Kawaleryjskiej, na bazie 3 Pułku Zmechanizowanego została utworzona 18 Brygada Zmechanizowana. Brygada podporządkowana została dowódcy 1 Warszawskiej Dywizji Zmechanizowanej im. Tadeusza Kościuszki.
31 grudnia 2001, w wyniku restrukturyzacji Sił Zbrojnych, 18 BZ została rozformowana, a w jej miejsce utworzona 18 Białostocka Brygada Obrony Terytorialnej (JW 3550). 1 lipca 2004 obowiązki dowódcy brygady objął płk Artur Ryczywolski.
W wyniku kolejnych przemian organizacyjnych 18 BOT przeformowana została w 18 Batalion Obrony Terytorialnej. 23 kwietnia 2009 jednostkę wizytował minister Obrony Narodowej, Bogdan Klich. W czasie spotkania z żołnierzami minister poinformował, że w lutym tego roku zdecydował o rozformowaniu batalionu, w terminie do 30 czerwca 2009 i utworzeniu pułku rozpoznawczego.
1 lipca 2009 sformowany został 18 Pułk Rozpoznawczy, JW 3519.
Tradycje.
Decyzją Ministra Obrony Narodowej z 4 maja 1995 jednostka otrzymała imię patrona Marszałka Edwarda Rydza-Śmigłego, nazwę wyróżniającą Białostocka oraz przyjęła dziedzictwo tradycji:
6 maja 1995 brygada otrzymała sztandar ufundowany przez społeczeństwo miasta Białystok.
15 października 2009 weszła w życie decyzja ministra Obrony Narodowej w sprawie zezwolenia 18 Pułkowi Rozpoznawczemu na używanie sztandaru 18 Batalionu Obrony Terytorialnej do 15 sierpnia 2010.

</doc>
<doc id="1122801" url="https://pl.wikipedia.org/wiki?curid=1122801" title="Droga krajowa B8 (Niemcy)">
Droga krajowa B8 (Niemcy)

Droga krajowa nr 8 () – niemiecka droga krajowa przebiegająca przez teren Nadrenii Północnej-Westfalii, Nadrenii-Palatynatu, Hesji oraz Bawarii. Droga łączy ze sobą miejscowości Elten na granicy z Holandią oraz Pasawę na granicy z Austrią.
Droga jest miejscami rozbudowana do dwóch pasów ruchu w każdym kierunku ruchu, a na niektórych odcinkach zamknięta dla pojazdów powyżej 12t.
Przebieg współczesnej B8 pokrywa się w dużej mierze z historyczną Via Publica.
Miejscowości leżące na trasie B8.
Nadrenia Północna-Westfalia.
Elten, Emmerich am Rhein, Rees, Wesel, Dinslaken, Duisburg, Düsseldorf, Langenfeld, Opladen, Leverkusen, Kolonia, Gremberghoven, Siegburg,
Nadrenia-Palatynat.
Altenkirchen (Westerwald), Höchstenbach, Hahn am See,
Hesja.
Limburg an der Lahn, Bad Camberg, Waldems, Königstein, Kelkheim (Taunus), Bad Soden, Sulzbach (Taunus), Frankfurt, Hanau,
Bawaria.
Kahl am Main, Karlstein am Main, Kleinostheim, Aschaffenburg, Marktheidenfeld, Würzburg, Kitzingen, Enzlar, Neustadt an der Aisch, Langenzenn, Seukendorf, Fürth, Norymberga, Feucht, Schwarzenbruck, Pfeifferhütte, Postbauer-Heng, Neumarkt in der Oberpfalz, Deining, Batzhausen, Seubersdorf in der Oberpfalz, Daßwang, Hemau, Nittendorf, Ratyzbona, Pfatter, Rain, Straubing, Aiterhofen, Straßkirchen, Plattling, Osterhofen, Vilshofen an der Donau, Pasawa.
Opis trasy.
Bawaria.
Neustadt an der Aisch - Feucht.
Opuszczamy Neustadt an der Aisch zjeżdżając z ronda drugim wyjazdem. Droga od tego momentu omija centra miejscowości i ma parametry zbliżone do drogi ekspresowej ze skrzyżowaniami kolizyjnymi. Kolejne dwa zjazdy prowadzą do wschodnich dzielnic Neustadt an der Aisch oraz terenów przemysłowychw tym mieście. Po lewej stronie mijamy zajazd "Chausseehaus" z dużym parkingiem i drogę do miejscowości Eggensee. Kolejne skrzyżowanie, w lewo prowadzi do Eggensee, w prawo przeznaczone dla rolników. Następny zjazd doprowadzi nas do Bottenbachu oraz terenów przemysłowych i wschodnich dzielnic Emskirchen. Mijamy tereny zamieszkane po prawej a w lewo możemy skręcić na północne tereny przemysłowe. Kolejne skrzyżowanie w lewo z drogą "St2244" prowadzi do wschodnich dzielnic Emskirchen oraz przez Neudorf i Falkendorf do Herzogenaurach. Następne skrzyżowania prowadzą kolejno do, w prawo Emskirchen-południe, w lewo Hagenbüchach, trzy razy Bräuersdorf, w lewo Langenzenn-północ. Za tym skrzyżowaniem droga jest drogą ekspresową dwupasmową, a po przejechaniu mostu nad doliną rzeki Zenn i skrzażowania z drogą powiatową "St2252", prowadzącą do Langenzenn-wschód oraz Wilhermsdorf, B8 staje się drogą czteropasmową o parametrach zbliżonych do autostrady. Mijamy zjazdy, Langenzenn-południe, Seukendorf – Cadolzburg i dojeżdżamy do miejsca, gdzie B8 rozdwaja się.
Droga przez miasto.
Zjazdem "Fürth-West" wjeżdżamy do Fürthu i "Würzburger Str." zmierzymy w kierunku centrum miasta. Na skrzyżowaniu z "Soldnerstr.", po prawej, mijamy posterunek Policji. Następnie mijamy przystanek kolejowy "Fürth-Unterfarnbach". Za mostem powodziowym łukiem w lewo i po prawej stronie mijamy kolejny posterunek Policji. Wcześniej minęliśmy dojazd do "Stadthalle"-hali widowiskowej. Teraz łukiem objeżdżamy północne stare miasto i na wysokości ratusza skręcamy w "Königstrasse". Po lewej stronie mijamy Straż Pożarną, po prawej Teatr miejski i kościół "Unsere liebe Frau". Po czasie droga skręca w prawo, mijamy "Fürther Freiheit"-rynek, przez promenade, w prawo, lewo i wzdłuż toru kolejowego w stronę Norymbergi. Po prawej stronie mijamy tor metra, przystanek "Stadtgrenze" i wjeżdżamy do Norymbergi. "Fürther Strasse" zmierzamy w kierunku centrum. Mijamy skrzyżowanie z B 4R. Następnie po lewej stronie mijamy siedzibę sądu w którym odbył się Proces norymberski. Dojeżdżamy do Plärrer, placu gdzie krzyżuje się wiele szlaków komunikacji miejskiej. Przez plac po lewej stronie widzimy basztę stanowiącą część bramy do starego miasta "Spittler-Tor". Jadąc dalej w kierunku wschodnim mijamy po lewej stronie liczne fragmenty murów staromiejskich, a po prawej gmach opery oraz Dworca Głównego. Tuż za nim Pocztę Główną, wiadukt "Celtis" i po lewej teren dworca autobusowego "ZOB". Na kolejnych światłach skręcamy w prawo pod wiadukt zwany "Marientunnel" a na jego końcu w lewo, w "Regensburger Strasse" która łagodnym łukiem skieruje się na południe, i już jako "Münchener Strasse" doprowadzi nas do zjazdu "Nürnberg-Zollhaus"na autostradę A73. Po drodze miniemy po lewej stronie tereny wystawiennicze "Targów Norymberskich" gdzie raz do roku odbywają się największe na świecie targi zabawek.
Droga obwodnicą.
Mijamy zjazd "Fürth-West" i kierujemy się na południowy wschód tak zwaną "Südwesttangente". Przejeżdżamy most nad kanałem Men-Dunaj mijamy kolejne zjazdy, "Fürth-Fürberg", "F.-Zirndorf", "F.-Süd", "Nürnberg-Höfen", "N.-Kleinreuth", "N.-Gebersdorf", "N.-Schweinau" aby dojechać do skrzyżowania z "Frankenschnellweg". Tu możemy zjechać na północ dojeżdżając do Norymbergi i dalej do Erlangen, Forchheimu, Bambergu, a kierując się na południe do portu rzecznego w Norymbergi i południowych dzielnic miasta. My jedziemy dalej prosto autostradą A73. Mijamy kolejne zjazdy, "N.-Hafen-Ost", "N.-Königshof", "N.-Zollhaus". Mijamy skrzyżowanie "Autobahnkreuz Nürnberg-Süd" z autostradą A6. Po przejechaniu kolejnego zjazdu "Wendelstein" dojedziemy do zjazdu "Feucht" gdzie zjedziemy z A73 do miejscowości by kontynuować podróż B8 w kierunku Neumarktu.
Feucht - Neumarkt in der Oberpfalz.
Po opuszczeniu A73 dojedziemy do skrzyżowania na południu "Feucht" gdzie skręcając w lewo wjechalibyśmy do miejscowości, w prawo na tereny przemysłowo handlowe. Kierujemy się dalej na wschód. Mijamy skrzyżowanie z drogą prowadzącą do południowo-wschodniej części Feucht. Dojeżdżamy do Schwarzenbrucku. Po prawej stronie mijamy Ratusz, a na kolejnym skrzyżowaniu skręcając w lewo dojechalibyśmy do kliniki "Rummelsberg". Kolejna krzyżówka prowadzi do zachodniej części Burgthan a tuż za nią, po prawej stronie miniemy tereny przemysłowe by dojechać do niewielkiej miejscowości Pfeifferhütte, w której po prawej stronie zobaczymy fragmenty Kanału Ludwikowskiego z XIX w. Kolejne dwa skrzyżowania to drogi prowadzące do południowego i wschodniego Burgthan. Droga łagodnym łukiem zmieni kierunek na południowo-wschodni i przetnie "Espanpark" przemysłową część Burgthan. Po przejechaniu niewielkiego mostu na jeszcze mniejszej rzeczce opuścimy rejencje frankońską i wjedziemy do Oberpfalz. Pierwszą miejscowością, którą miniemy w nowej Rejencji będzie Postbauer-Heng, kolejną Pölling, który B8 omija północą stanowiąc jednocześnie jego obwodnicą. Za Pöllingiem droga B8 łączy się na przedmieściach Neumarktu z B299 i kierując się na południe stanowią jego zachodnią obwodnicę. Po pewnym czasie drogi skręcają na wschód. B299 „ucieka” po chwili na południe, a B8 po krótkim odcinku biegnącym na wschód skręca na południowy wschód i przecinając tereny przemysłowe opuszcza Neumarkt.

</doc>
<doc id="1122807" url="https://pl.wikipedia.org/wiki?curid=1122807" title="WTK">
WTK

Kluby sportowe:

</doc>
<doc id="1122808" url="https://pl.wikipedia.org/wiki?curid=1122808" title="Marian Kaczyński">
Marian Kaczyński

Marian Mieczysław Kaczyński (ur. 1932, zm. 17 października 2007) – polski archeolog, znawca kultury ludów bałtyjskich, pionier archeologii bałtyjskiej w Polsce, jeden z pierwszych badaczy obszarów Suwalszczyzny i Mazur, muzeolog, znawca wystawiennictwa archeologicznego. 
Pochowany 26 października 2007 r., na Wojskowych Powązkach w Warszawie (kwatera E-8-16).

</doc>
<doc id="1122809" url="https://pl.wikipedia.org/wiki?curid=1122809" title="Jackie Shroff">
Jackie Shroff

Jackie Shroff, właśc. Jaikishen Kakubhai Shroff (ur. 1 lutego 1957 w Bombaju) – indyjski aktor bollywoodzki.
Otrzymał Nagrody Filmfare za filmy: "Parinda" (1990), "" (1993) i "Rangeela" (1995), nominowany za: "Misję w Kaszmirze" (2000), "Yaadein" (2001) i "Devdas" (2002).
Od 1987 r. jest żonaty, ma dwie córki. Jest chrześcijaninem.

</doc>
<doc id="1122819" url="https://pl.wikipedia.org/wiki?curid=1122819" title="38 Pułk Piechoty">
38 Pułk Piechoty

Pułki piechoty (strzelców) noszące numer „38”:
Wojska Polskiego
Austriacki
Austro-węgierski
Niemiecki
Rosyjski

</doc>
<doc id="1122822" url="https://pl.wikipedia.org/wiki?curid=1122822" title="33 Pułk Piechoty">
33 Pułk Piechoty

Pułki piechoty (strzelców) noszące numer „33”:
Wojska Polskiego
Niemiecki
Austro-węgierskie
Rosyjski
Francuski

</doc>
<doc id="1122823" url="https://pl.wikipedia.org/wiki?curid=1122823" title="Prawo Grotthussa-Drapera">
Prawo Grotthussa-Drapera

Prawo Grotthussa-Drapera – prawo głoszące, że przemianę fotochemiczną w układzie reagującym może wywołać tylko promieniowanie zaabsorbowane przez ten układ. Prawo to zostało sformułowane niezależnie przez Theodora Grotthussa w 1817 roku i Johna W. Drapera w roku 1842.

</doc>
<doc id="1122825" url="https://pl.wikipedia.org/wiki?curid=1122825" title="35 Pułk Piechoty">
35 Pułk Piechoty

Pułki piechoty (strzelców) noszące numer „35”.
Wojska Polskiego
Austro-węgierskie
Niemiecki
Rosyjski

</doc>
<doc id="1122829" url="https://pl.wikipedia.org/wiki?curid=1122829" title="Fundamental Orders">
Fundamental Orders

Fundamental Orders ("Porządki Podstawowe", "Fundamentalne Zasady") zostały zatwierdzone w mieście Hartford przez radę Kolonii Connecticut 14 stycznia 1639 (według kalendarza gregoriańskiego 24 stycznia 1639). 
Dokument ten regulował sposób w jaki przedstawiciele miast Nowej Anglii tworzą rząd. Opisywał także jego strukturę oraz władzę.
Fundamental Orders ma cechy pisanej konstytucji i jest uznawany za pierwszą pisaną konstytucję w historii kultury politycznej Zachodu, z tego powodu stan Connecticut jako swój przydomek przyjął "The Constitution State" (Kraj Konstytucji). Dokument został spisany przez sekretarza kolonii Thomasa Wellesa.
Powstania dokumentu.
W 1637 roku, miasta Hartford, Wethersfield i Windsor powołały wspólny rząd w czasie wojny z Pekotami. Na wiosnę 1638, wielebny Thomas Hooker wezwał Sąd Generalny do określenia i zatwierdzenia wszystkich zasad opisujących rząd. Uważał, że "założenia funkcjonowania władzy powinny opierać się o wolną umowę ludzi".
Każde z miast wybierało swojego sędziego pokoju i w każdym działał sąd. Connecticut jako podstawę swojego funkcjonowania miało common law, w którym każda decyzja sądu tworzyła precedens i była dokumentowana w archiwum sądowym (ang. "Court Orders"). Kadencyjna rada kolonii nazywana była General Court a Fundamental Orders postrzegała jako dokument mający regulować sprawy zarządzania kolonią na dłużej. Jeden z pracujących w Sądzie Generalnym założycieli kolonii, Roger Ludlow, mający za sobą studia prawnicze w oksfordzkim Balliol College, brał udział w pracach nad tworzeniem dokumentu.
Kolonia New Haven była w tym czasie oddzielnie zarządzanym terytorium osadniczym i jej mieszkańcy rywalizowali z mieszkańcami miast rzeki Connecticut. Rywalizacja odbywała się nie tylko w handlu, ale także w wysiłkach w przyciąganiu nowych osadników, a po wydaniu Fundamental Orders także w sferze stanowienia rządu kolonii. New Haven ustanowiło swoją, zbliżoną do tej z Connecticut 4 czerwca 1639.
Prawa jednostki.
Fundamental Orders z Connecticut to krótki dokument, ale zawiera zasady, które później zastosowano przy tworzeniu rządu Stanów Zjednoczonych. Dokumentu stwierdzał, że władza opiera się na prawach jednostki. Zarządzenia opisują prawa jednostek oraz to w jaki sposób są one chronione przez władzę. Fundamental Orders stanowiły, że każdy wolny człowiek ma prawo brać udział w tajnych wyborach swojego rządu przy użyciu papierowych kart do głosowania. Stanowi także zakres władzy rządu oraz to czym jest on ograniczany.
W 1662 roku Statut Królewski ("Royal Charter"') zastąpił zarządzenia kolonistów, ale główny zarys statutu pisany był w Connecticut i wpisano w niego prawa i mechanikę Fundamental Orders. Royal Charter został dostarczony do Anglii przez gubernatora Johna Winthropa i zatwierdzony przez brytyjskiego monarchę, króla Karola II. Koloniści widzieli w nim kontynuację pierwszego dokumentu.
Dziś, prawa jednostki zapewniane w Orders oraz kolejne, przyznawane wraz z ewolucją ustroju, są wciąż zawarte w "Declaration of Rights" w pierwszym artykule aktualnej Konstytucji Connecticut, uchwalonej w 1965 roku.

</doc>
<doc id="1122830" url="https://pl.wikipedia.org/wiki?curid=1122830" title="Trypton">
Trypton

Trypton, abioseston – jeden ze składników sestonu, zawiesiny unoszącej się w wodzie każdego zbiornika wodnego. W skład tryptonu wchodzą nieożywione cząstki pochodzenia mineralnego (np. drobne iły) i organicznego (resztki organizmów, fragmenty tkanek). 
Trypton znajduje się stale w toni wodnej m.in. ze względu na zjawisko resuspensji, czyli podrywania cząstek z dna zbiorników wodnych. Nadmiar tej zawiesiny powoduje zmętnienie wody, która ogranicza jej przezroczystość ograniczając rozwój glonów i ryb. Drugim składnikiem sestonu jest plankton.

</doc>
<doc id="1122834" url="https://pl.wikipedia.org/wiki?curid=1122834" title="Alexandre Cingria">
Alexandre Cingria

Alexandre Cingria (ur. 22 marca 1879 w Genewie, zm. 8 listopada 1945 w Lozannie) – szwajcarski pisarz, publicysta, redaktor, malarz i dekorator, autor witraży i mozaik, jeden z najwybitniejszych przedstawicieli szwajcarskiej sztuki sakralnej XX wieku. Był katolikiem.
Był synem Alberta Cingrii przybyłego z Dubrownika w Dalmacji (lecz z pochodzenia Turka), od 1871 roku naturalizowanego w Szwajcarii, współwłaściciela dobrze już wówczas prosperującej firmy zegarmistrzowskiej Patek Philippe &amp; Co. oraz Karoliny Stryjeńskiej, utalentowanej malarki. Jego bratem był pisarz i publicysta Charles-Albert Cingria. Alexandre Cingria był żonaty z Berthe Wanner.
Odziedziczywszy po matce talent i zamiłowania artystyczne studiował w Genewie literaturę i sztuki piękne. Podczas studiów wiele podróżował: odwiedził Włochy, Paryż, Niemcy oraz Konstantynopol, gdzie żyła rodzina jego ojca. W latach 1904–1909 mieszkał we Florencji, po czym powrócił do Genewy. Pierwszą wystawę indywidualną swych dzieł z zakresu sztuk plastycznych miał w tym mieście w 1902 roku. W 1903 roku zdobył pierwszą nagrodę w konkursie na projekty witraży do kościoła św. Franciszka w Lozannie, zorganizowanym przez miasto. Projekty te, wychodzące poza dotychczas utarte schematy, wzbudziły niesłychanie żywą polemikę i ostatecznie nie zostały zrealizowane.
W 1904 roku wraz z Ch. F. Ramuzem opublikował esej o szwajcarskiej literaturze francuskojęzycznej pt. "Les Pénates d’argile". W tym samym roku wraz ze swym bratem Ch-A. Cingrią, Ramuzem i A. Bovy założył czasopismo artystyczne "La Voile latine" (istniało do 1910 roku). Zafascynowany ideami Ch. Maurrasa został redaktorem naczelnym efemerycznego periodyku pt. „Idées de demain” (1911–1914). Od 1913 roku sporo czasu spędzał we włoskojęzycznym kantonie Ticino. W 1914 roku był współzałożycielem kolejnego periodyku, „Cahiers vaudois”, na łamach którego w 1917 roku opublikował znaczący artykuł pt. "La Décadence de l’art sacré".
Po przedwczesnej śmierci żony (w 1916 roku) poświęcił się całkowicie sztuce. Obdarzony przydomkiem „latającego malarza” (fr. "peintre ambulant") pracował usilnie nad odrodzeniem sztuki sakralnej w Szwajcarii, czego wyrazem było m.in. założenie w 1919 roku w Genewie grupy artystycznej pod patronatem św. Łukasza i św. Maurycego (fr. "Le groupe de Saint-Luc et Saint-Maurice").
Dzieła Cingrii z zakresu sztuki sakralnej można obejrzeć w Genewie: m.in. dwa witraże z 1924 roku w kształcie rozet w kościele Św. Krzyża (fr. "Eglise Ste. Croix") w Carouge („Odnalezienie prawdziwego krzyża” oraz „Zwycięstwo Konstantyna”) oraz witraże w auli uniwersytetu genewskiego z lat 1939–1940. Spotkamy się z nimi także w kantonach Valais i Fryburg (m.in. cykl 8 witraży z lat 1928–1929 w kościele św. Maurycego w Laques, tryptyk „Notre-Dame de la Miséricorde” w Finhaut z lat 1929–1930 oraz witraże z lat 1938–1939 zdobiące kolegiatę Notre-Dame de l’Assomption w Romont). Dziełem Cingrii jest również kilka witraży w kościele św. Franciszka w Lozannie, witraż przedstawiający biblijnego Noego w lozańskiej katedrze oraz malowidła i wystrój wnętrza poświęconego w 1930 roku kościoła św. Marcina w niedalekim Paudex. 
Wraz ze swoim zięciem Emilio Berettą Cingria wykonał witraże do odrestaurowanej w 1944 roku kaplicy Notre-Dame des Marches w pobliżu Broc w Gruyères. Po śmierci autora zrealizowano (w 1949 roku) projekty jego trzech mozaik, zdobiących budynek zabytkowego Arsenału w Genewie.
W 1936 roku wraz z J. Baeriswylem założył grupę teatralną nazwaną „Les Compagnons de Romandie”. Był autorem dekoracji i kostiumów do szeregu spektakli, w tym również do przedstawień René Moraxa w „Théâtre du Jorat”. Pisał również o architekturze i urbanistyce szwajcarskiej oraz o sztuce kantonu Ticino.
Polskim akcentem w działalności A. Cingrii jest napisana przez niego przedmowa do wydanej w czasie II wojny światowej książki Stanisława Liberka pt. "Les Polonais au Pays de Vaud" (wyd. Société Polonaise, Lausanne 1943).

</doc>
<doc id="1122835" url="https://pl.wikipedia.org/wiki?curid=1122835" title="Niekładz">
Niekładz



</doc>
<doc id="1122836" url="https://pl.wikipedia.org/wiki?curid=1122836" title="Rzeka Connecticut">
Rzeka Connecticut



</doc>
<doc id="1122843" url="https://pl.wikipedia.org/wiki?curid=1122843" title="Droga ekspresowa Potsdam-Schönefeld">
Droga ekspresowa Potsdam-Schönefeld



</doc>
<doc id="1122846" url="https://pl.wikipedia.org/wiki?curid=1122846" title="Zwójka siewkóweczka">
Zwójka siewkóweczka

Zwójka siewkóweczka, zwójka kiełkóweczka ("Argyrotaenia ljungiana") – gatunek motyla z rodziny zwójkowatych.
Opis.
Motyl o rozpiętości 12-13 mm. Przednie skrzydła popielatoszare, na obrzeżach żółtawe, a w nasadzie brunatnoczerwone. Wierzchołek skrzydła i poprzeczna przepaska w części środkowej w brunatnoczerwone plamki. Druga para skrzydeł brunatnoszara, na wierzchołku jaśniejsza. Samiec ma narządy rozrodcze o stosunkowo długim i zagiętym edeagusie z licznymi cierniami w wezyce, niewielkiej i silnie pośrodku przewężonej zawieszkę, cienkim sakulusie, bardzo długim i na końcu zaokrąglonym unkusie, zredukowanych wyrostkach towarzyszących oraz szerokiej, wydłużonej i na szczycie zaokrąglonej walwie. Samicę charakteryzuje: delikatna sterygma z długimi bocznymi ramionami, dość krótki przewód torebki z delikatnym sklerytem w tylnej części wlotu do niego, duże i wydłużone znamię oraz słaba sklerotyzacja w przedniej części torebki. Wargi pokładełka są u niej stosunkowo szerokie.
Gąsienica długości do 8 mm, zielona, pokryta białymi brodawkami, głowa brunatnozielona, a tarczka karkowa brunatna.
Biologia i ekologia.
W Polsce występują dwa pokolenia. Pierwsze pokolenie roi się w początkach maja, drugie na przełomie czerwca i lipca.
Pierwsze pokolenie żeruje przede wszystkim na liściach różnych bylin, drugie pokolenie żeruje na wierzchołkowych igłach siewek. Przepoczwarczenie występuje pomiędzy splecionymi igłami. Zimują poczwarki.
Spotykana w przydomowych ogrodach i na szkółkach leśnych.
Znaczenie gospodarcze.
W leśnictwie powoduje znaczne obniżenie udatności. Zaatakowane siewki mają wykształcone już pączki, tracą najczęściej jednak wszystkie igły co znacznie osłabia roślinę i opóźnia jej wiosenny rozwój.

</doc>
<doc id="1122848" url="https://pl.wikipedia.org/wiki?curid=1122848" title="Dobrzyn">
Dobrzyn



</doc>
<doc id="1122850" url="https://pl.wikipedia.org/wiki?curid=1122850" title="Gorączka krwotoczna krymsko-kongijska">
Gorączka krwotoczna krymsko-kongijska

Gorączka krwotoczna krymsko-kongijska – wysoce śmiertelna choroba wirusowa opisana w 1944 roku na Krymie, a następnie w 1969 w Kongo.
Zasięg geograficzny.
Występowanie choroby potwierdzano na obszarze Kazachstanu i Uzbekistanu, Pakistanu, Iraku i Półwyspu Arabskiego, Rosji (w okolicach Rostowa i Astrachania), północno-zachodnich Chinach, Afryce południowej i centralnej, ale także w Albanii, Bułgarii, Turcji, Czarnogórze (2009), Bośni i Hercegowinie oraz Hiszpanii (2016).
Etiologia.
Gorączkę krymsko-kongijską wywołuje wirus CCHF (Crimean-Congo hemorrhagic fever), Nairovirus z rodziny Bunyaviridae. Rezerwuarem i wektorem są kleszcze (głównie "Hyalomma"). Do zarażenia u ludzi dochodzi drogą odkleszczową, bądź poprzez kontakt z krwią zainfekowanych zwierząt (bydło, kozy, owce, zające). Choroba może być także przeniesiona pomiędzy ludźmi drogą krwiopochodną, bądź poprzez kontakt z innymi płynami ustrojowymi (udokumentowano zakażenia wewnątrzszpitalne spowodowane niedostateczną sterylizacją narzędzi medycznych, stosowaniem igieł wielokrotnego użytku oraz zanieczyszczeniem materiałów medycznych).
Objawy i przebieg.
Początek choroby jest nagły, pojawiają się ból głowy i stawów, wysoka gorączka, bóle brzucha i wymioty. Często występują zaczerwienienie twarzy, przekrwienie spojówek i błony śluzowej gardła oraz wybroczyny na podniebieniu. Możliwe są żółtaczka, a w niektórych przypadkach zaburzenia nastroju i percepcji.
Wraz z postępem choroby (po 4 dniach – 2 tygodniach) dochodzi do powstawania masywnych podbiegnięć krwawych, ciężkich krwotoków z nosa oraz niekontrolowanych krwawień w miejscach iniekcji.
Śmiertelność u chorych hospitalizowanych, z potwierdzoną gorączką krymsko-kongijską, szacuje się na 9 do 50%.
Diagnostyka.
Rozpoznanie potwierdza się izolując wirusa z próbki krwi, wykrywając obecność jego materiału genetycznego (RT-PCR) albo oznaczając antygeny wirusowe bądź przeciwciała przeciwko CCHF testem ELISA.
Leczenie.
Postępowanie głównie objawowe, polegające na utrzymywaniu równowagi kwasowo-zasadowej i wodno-elektrolitowej oraz leczeniu wtórnych zakażeń.
Istnieją doniesienia o skuteczności rybawiryny.
Szczepienie.
Szczepionki nie opracowano.

</doc>
<doc id="1122851" url="https://pl.wikipedia.org/wiki?curid=1122851" title="Gorączka Krym-Kongo">
Gorączka Krym-Kongo



</doc>
<doc id="1122852" url="https://pl.wikipedia.org/wiki?curid=1122852" title="Gorączka krwotoczna Krym-Kongo">
Gorączka krwotoczna Krym-Kongo



</doc>
<doc id="1122856" url="https://pl.wikipedia.org/wiki?curid=1122856" title="Jurij Pilk">
Jurij Pilk

Jurij Pilk, "Jurij Artur Pavol Pilk" (ur. 22 maja 1858 w Göda, łuż. Hodźij, zm. 21 kwietnia 1926 w Dreźnie) – serbołużycki historyk i kompozytor.

</doc>
<doc id="1122858" url="https://pl.wikipedia.org/wiki?curid=1122858" title="Néstor Sensini">
Néstor Sensini



</doc>
<doc id="1122859" url="https://pl.wikipedia.org/wiki?curid=1122859" title="Nestor Sensini">
Nestor Sensini



</doc>
<doc id="1122862" url="https://pl.wikipedia.org/wiki?curid=1122862" title="Szalone nożyczki">
Szalone nożyczki

Szalone nożyczki () – sztuka teatralna (komedia) Paula Pörtnera z 1963 roku, w Polsce pierwszy raz wystawiona 27 marca 1999 roku w Teatrze Powszechnym w Łodzi.
Spektakl „Shear Madness” został wpisany do księgi rekordów Guinnessa jako najdłużej grane przedstawienie (z wyjątkiem musicali) w Stanach Zjednoczonych – tamtejsze „Szalone nożyczki” nie schodzą z afiszy już od ponad 30 lat.
Opis fabuły.
Akcja spektaklu dzieje się w salonie fryzjerskim „Szalone nożyczki”, którego właścicielem jest mistrz grzebienia i nożyczek Antonio Wzięty. Wynajmuje on salon od mistrzyni fortepianu Izabeli Richter. Pewnego dnia zostaje ona zamordowana w swoim mieszkaniu znajdującym się tuż nad salonem pana Antonia. W tym czasie w salonie znajdują się: Antonio, Barbara Markowska (druga fryzjerka) oraz ich klienci: handlujący antykami Edward Wurzel, żona bogatego posła – pani Helena Dąbek, pan Michał i pan Więckowski. Jak się później okazuje, ci dwaj ostatni to policjanci, którzy zaraz rozpoczynają prowadzenie śledztwa w sprawie zabójstwa pani Richter; podejrzani są wszyscy, którzy w tym czasie przebywali w salonie (oprócz policjantów). Spektakl jest o tyle widowiskowy, że publiczność decyduje o rozwoju całej sytuacji. Aktorzy wspólnie z widzami odtwarzają całą sytuację aż do zamordowania pianistki. Następnie odbywa się głosowanie, w którym publiczność wyłania swojego „faworyta” (postać podejrzaną o dokonanie zabójstwa).
Obsada w wersji polskiej.
Teatr Powszechny w Łodzi.
Premiera: 27 marca 1999 roku. Spektakl w Teatrze Powszechnym w Łodzi w reżyserii Marcina Sławińskiego w obsadzie:
Teatr Kwadrat w Warszawie.
Premiera: 13 listopada 1999 roku. Spektakl w Teatrze Kwadrat w Warszawie w obsadzie:
Teatr Bagatela w Krakowie.
Premiera: 1 kwietnia 2006 roku. Spektakl w obsadzie:
Teatr Dramatyczny im. Aleksandra Węgierki w Białymstoku.
Premiera: 12 maja 2007 roku. Spektakl w Teatr Dramatyczny im. Aleksandra Węgierki w Białymstoku w obsadzie:
Teatr im. Wandy Siemaszkowej w Rzeszowie.
Premiera: 18 czerwca 2011 roku. Spektakl w reżyserii Marcina Sławińskiego w Teatrze im. Wandy Siemaszkowej w Rzeszowie w obsadzie:

</doc>
<doc id="1122866" url="https://pl.wikipedia.org/wiki?curid=1122866" title="Jadwiga Rotnicka">
Jadwiga Rotnicka

Jadwiga Kazimiera Rotnicka z domu Sobczak (ur. 20 listopada 1943 w Lubochni) – polska hydrolog, nauczyciel akademicki, samorządowiec i polityk, profesor nadzwyczajny Uniwersytetu im. Adama Mickiewicza, senator VII, VIII, IX i X kadencji.
Życiorys.
Dzieciństwo oraz okres szkolny spędziła w Gnieźnie. Ukończyła tam szkołę podstawową, równocześnie ucząc się gry na skrzypcach w szkole muzycznej. W 1961 zdała maturę w II Liceum Ogólnokształcącym im. Dąbrówki w Gnieźnie, po czym rozpoczęła studia na Uniwersytecie im. Adama Mickiewicza.
Od 1966 związana z poznańskim uniwersytetem. Uzyskała tu stopień naukowy doktora z zakresu geografii fizycznej ze specjalnością hydrologiczną. Od początku działalności zawodowej na UAM zatrudniona w Instytucie Geografii Fizycznej i Kształtowania Środowiska Przyrodniczego WNGiG UAM. W 1989 uzyskała stopień doktora habilitowanego tej samej specjalności na Uniwersytecie Jagiellońskim w Krakowie. Była profesorem nadzwyczajnym na Wydziale Nauk Geograficznych i Geologicznych UAM.
W 1999 podjęła pracę w banku PKO BP, kierując jednym z oddziałów w Poznaniu. Początkowo pełniła funkcję dyrektora ds. sprzedaży, natomiast od 2001 dyrektora naczelnego tego oddziału. Od 2004 pracowała w regionalnym oddziale detalicznym PKO BP w zespole bankowości prywatnej i osobistej.
Pełniła funkcję prezesa Towarzystwa Miłośników Miasta Poznania im. Cyryla Ratajskiego, należy do poznańskiego oddziału Rotary Club, jest honorowym członkiem Klubu Business and Professional Women Club. Jest matką chrzestną Boeinga 767-300 – samolotu PLL LOT (SP-LPC) noszącego nazwę „Poznań”. Uroczystość nadania imienia miała miejsce 29 czerwca 1997 w porcie lotniczym Poznań-Ławica.
Od 1990 do 2007 nieprzerwanie zasiadała w poznańskiej radzie miejskiej, pełniąc m.in. funkcję jej przewodniczącej (1992–1998). Po 1998 pracowała m.in. w Komisji Ekologicznej, Komisji Polityki Przestrzennej, Komisji Kultury i Nauki oraz w Komisji Rewitalizacji (jako jej przewodnicząca). Należała do Unii Wolności, od 2006 jest związana z Platformą Obywatelską. W wyborach samorządowych w 2006 zdobyła 2028 głosów (okręg Rataje-Starołęka).
W wyborach parlamentarnych w 2007 z listy PO została wybrana na senatora VII kadencji w okręgu poznańskim, otrzymując 261 378 głosów. W 2011 z powodzeniem ubiegała się o reelekcję do Senatu, w nowym okręgu jednomandatowym dostała 161 582 głosy. W 2015 została ponownie wybrana na senatora (otrzymała 163 940 głosów). W wyborach w 2019 utrzymała mandat senatora, dostała 142 987 głosów w okręgu nr 90.
W 2015 uhonorowana Odznaką Honorową za Zasługi dla Samorządu Terytorialnego.
Zamężna (mąż Karol, geomorfolog i paleogeograf), ma córkę Joannę.

</doc>
<doc id="1122870" url="https://pl.wikipedia.org/wiki?curid=1122870" title="Ryszard Sobkowski">
Ryszard Sobkowski

Ryszard Sobkowski (ur. 3 kwietnia 1949, zm. 12 października 2007) – polski dziennikarz i publicysta komputerowy. Ekspert w dziedzinie technologii informacyjnej, prezes firmy Altech Sp. z o.o. 
Był autorem wielu artykułów, pisał między innymi do miesięczników: "Enter" (przez pewien czas był jego redaktorem naczelnym), "PCkurier" oraz "CHIP", dwutygodnika "CRN" i publikował w portalu "PCLab.pl". Był cenionym specjalistą i autorytetem w zakresie sprzętu komputerowego, a także propagatorem techniki mikroelektronicznej w Polsce. 
Zmarł 12 października 2007 r. - przyczyną śmierci był zdiagnozowany w czerwcu tego samego roku nowotwór krtani i płuc. Został pochowany 26 października na Cmentarzu Wojskowym Powązki w Warszawie (kwatera H, rząd 10, grób 58).

</doc>
<doc id="1122875" url="https://pl.wikipedia.org/wiki?curid=1122875" title="Puchar Sześciu Narodów">
Puchar Sześciu Narodów

Puchar Sześciu Narodów (ang. "Six Nations Championship") – cykliczne, najważniejsze międzynarodowe zawody w rugby w Europie i najstarszy turniej rugby na świecie. Biorą w nim udział męskie reprezentacje narodowe Anglii, Francji, Irlandii, Szkocji, Walii i Włoch. Zawody odbywają się co roku, a zwycięzca pucharu jest uważany za nieoficjalnego mistrza Europy.
Aktualnym zwycięzcą po rozgrywkach w 2022 roku jest Francja.
Historia.
Ten najstarszy turniej w światowym rugby zainaugurował swą historię w 1882 roku. W pierwszym rozegranym meczu na St Helens Ground w Swansea Anglia pokonała Walię 26-0. W pierwszych latach uczestniczyły w nim cztery reprezentacje: Anglia, Irlandia, Szkocja i Walia. Początkowo nie brakowało problemów organizacyjnych, m.in. w latach 1885, 1887 i 1889 nie udało się dokończyć rozgrywek. W roku 1910 po raz pierwszy zagrała w turnieju Francja i od tej pory pięć reprezentacji rywalizowało o Puchar Pięciu Narodów przez dziewięć dekad, z przerwami spowodowanymi głównie wybuchami wojen (w latach 1915-1919 i 1940-1946). W 2000 roku do rywalizacji jako szósty kraj dopuszczono Włochy – w tej formule rozgrywki toczą się do dziś.
Stadiony.
Drużyny rozgrywają mecze Pucharu Sześciu Narodów na następujących stadionach:

</doc>
<doc id="1122878" url="https://pl.wikipedia.org/wiki?curid=1122878" title="Autostrada M50 (Dania)">
Autostrada M50 (Dania)



</doc>
<doc id="1122880" url="https://pl.wikipedia.org/wiki?curid=1122880" title="Ostroga piętowa">
Ostroga piętowa

Ostroga piętowa (łac. "calcar calcanei") – zmiany zwyrodnieniowe okolicy wyrostka przyśrodkowego guza piętowego kości piętowej, będące przyczyną powstania narośli kostnej, która powoduje zapalenie rozcięgna podeszwowego i ból ograniczający lub uniemożliwiający poruszanie się.
Objawy.
Początkowym objawem jest ból okolicy pięty pojawiający się po przeciążeniu stopy, następnie po każdym obciążeniu i wreszcie ból spoczynkowy.
Etiologia.
W wyniku ciągłego drażnienia okolicy kości piętowej powstaje narośl kostna, która wywołuje przewlekły stan zapalny. Czynnikami, które sprzyjają chorobie są:
Rozpoznanie.
W czasie badania palpacyjnego stwierdza się bolesność uciskową powyżej wyrostka przyśrodkowego guza piętowego. Czasami występuje również ból sąsiadującego pasma rozcięgna podeszwowego. Potwierdzenie rozpoznania uzyskuje się dzięki wykonaniu RTG stóp, które wykazuje ostrą dziobiastą narośl kostną biegnącą od guza pięty ku przodowi, o różnym stopniu nasilenia.
Leczenie.
Choroba jest trudna w leczeniu, dlatego już samo zmniejszenie dolegliwości jest sukcesem. Stosuje się wkładki ortopedyczne do obuwia, których zadaniem jest odciążanie nacisku w obrębie pięty oraz rehabilitację leczniczą z zastosowaniem masaży i ultradźwięków (terapia ultradźwiękowa oraz leczenie falą uderzeniową to skuteczne metody walki z dolegliwością, jednak należy pamiętać, że istnieje możliwość nawrotu choroby). W przypadku nasilonych dolegliwości wykorzystuje się niesteroidowe leki przeciwzapalne w postaci maści. Leczenie jest długotrwałe i obarczone dużym ryzykiem niepowodzenia. W świeżych przypadkach można zastosować miejscowe obstrzykiwanie punktu bolesnego lekami przeciwzapalnymi (tak zwaną blokadę), najczęściej glikokortykosteroidami (np. zawiesiną hydrokortyzonu w nowokainie).
Leczenie chirurgiczne.
W cięższych przypadkach, kiedy leczenie farmakologiczne i ultradźwięki nie dają poprawy i dochodzi do deformacji stopy, wyrośl kostną usuwa się operacyjnie. Jednakże wyniki leczenia chirurgicznego nie przewyższają rezultatów uzyskanych w leczeniu zachowawczym.

</doc>
<doc id="1122882" url="https://pl.wikipedia.org/wiki?curid=1122882" title="Łukasz Chotkowski">
Łukasz Chotkowski

Łukasz Chotkowski (ur. 1981) – dramaturg, reżyser, autor sztuk teatralnych.
Życiorys.
Jest absolwentem Akademii Teatralnej w Warszawie.
Od 2006 był konsultantem programowym, a od 2008 do 2015 roku dramaturgiem w Teatrze Polskim w Bydgoszczy. Jest autorem szeregu adaptacji scenicznych wystawianych w reżyserii Maji Kleczewskiej, m.in. "Fedry" Eurypidesa, "Marata/Sade’a" wg Petera Weissa, "Orestei" Ajschylosa, "Płatonowa" Antoniego Czechowa, "Babel", "Podróży zimowej", "Cienie. Eurydyka mówi" Elfriede Jelinek, a także "Burzy" Williama Shakespeara, "Szczurów" Gerharta Hauptmanna (wspólny projekt Teatru Łaźnia Nowa w Krakowie 2014 i Teatru Powszechnego w Warszawie, 2015) i "Dybuka" (Teatr Żydowski w Warszawie). Za adaptację "Sprawy Dantona", we współudziale i w reżyserii Pawła Łysaka, otrzymał nagrodę na festiwalu Klasyka Polska w Opolu (2009). Jest autorem tekstów teoretycznych o Sarah Kane, Marinie Abramović, rozmów z Elfriede Jelinek, a także cyklu esejów „Tylko to, co osobiste”. 
Jest reżyserem, bardzo dobrze przyjętej przez krytykę, polskiej prapremiery tekstu dla teatru "O zwierzętach" (2008) Elfriede Jelinek, który został nagrodzony za debiut reżyserski na Festiwalu Prapremier w Bydgoszczy. Razem z Magdą Fertacz zrealizował w Lubuskim Teatrze w Zielonej Górze dokumentalny teatralno-muzyczny projekt "Nikt nie byłby mną lepiej. Koncert" oraz napisał „Fragmenty z życia małżeńskiego”.
Łukasz Chotkowski jest autorem sztuk: "Niestąd" ("Dialog" 3/2006), "Performatyka motyli", "Dziewczynka bez rąk" oraz "Pali mi usta". Był kuratorem festiwali: "Express EC 47, Od-cienie polityki" (2006, Warszawa) oraz "Postdrama Project" (2005, Warszawa) poświęconego teatrowi postdramatycznemu.
W roku 2010 zrealizował performance "Fuga na telegrafy" wg Paula Celana w Centrum Nauki Kopernik w Warszawie, a w 2007 roku performance "40 kg, ZRÓB TO SOBIE. I", podczas którego zamknął się w przeszklonej Galerii Kantorek w Bydgoszczy z 20 kg jabłek i 20 kg pomidorów. Impulsem do wykonania była śmierć z anorektycznego wycieńczenia modelki, która przez ostatni rok życia jadła jedynie pomidory i jabłka. 
Członek stowarzyszenia „Galeria Le Madame”. Występuje w filmach Małgi Kubiak.
Teatr.
Źródło: Encyklopedia Teatru Polskiego.
Nagrody.
Źródło: Encyklopedia Teatru Polskiego.

</doc>
<doc id="1122886" url="https://pl.wikipedia.org/wiki?curid=1122886" title="Chicopee">
Chicopee



</doc>
<doc id="1122887" url="https://pl.wikipedia.org/wiki?curid=1122887" title="Agnieszka brandenburska (1584–1629)">
Agnieszka brandenburska (1584–1629)

Agnieszka (ur. 27 lipca 1584, zm. 16 marca 1629 na zamku w Neuhaus) – margrabianka brandenburska, księżna wołogoska, a następnie sasko-lauenburska, córka elektora brandenburskiego Jana Jerzego, z dynastii Hohenzollernów.
Była czwartym znanym dzieckiem, a drugą córką elektora brandenburskiego Jana Jerzego z jego trzeciego małżeństwa z Elżbietą anhalcką. Została wydana za mąż za swojego rówieśnika księcia wołogoskiego Filipa Juliusza z dynastii Gryfitów (będąc jedną z trzech córek Jana Jerzego wydaną za przedstawiciela tej dynastii). Ślub odbył się 25 czerwca 1604 w Kölln pod Berlinem, a wesele 10 lipca tegoż roku w Wołogoszczy.
Po śmierci swojego pierwszego męża, która nastąpiła 6 lutego 1625, wyszła za mąż powtórnie. Tym razem wybrankiem był Franciszek Karol sasko-lauenburski, a ślub odbył się w Bardo 19 listopada 1628. Po niewiele ponad roku wspólnego pożycia Agnieszka zmarła 16 marca 1629 na zamku w Neuhaus. Pochowana została w Lauenburgu 6 lipca 1629. Franciszek Karol przeżył Agnieszkę o ponad trzydzieści lat i zmarł 20 listopada 1660.
Wygląd księżnej znamy z miedziorytu ją przedstawiającego pochodzącego z 1605, wykonanego na podstawie portretu Andreasa Riehla młodszego, być może w związku ze ślubem z Filipem Juliuszem, który został uwieczniony na bliźniaczych przedstawieniach..

</doc>
<doc id="1122889" url="https://pl.wikipedia.org/wiki?curid=1122889" title="Wypalanki">
Wypalanki



</doc>
<doc id="1122890" url="https://pl.wikipedia.org/wiki?curid=1122890" title="Dworzec Kyoto">
Dworzec Kyoto



</doc>
<doc id="1122891" url="https://pl.wikipedia.org/wiki?curid=1122891" title="Dworzec Kioto">
Dworzec Kioto



</doc>
<doc id="1122896" url="https://pl.wikipedia.org/wiki?curid=1122896" title="Mathematical Reviews">
Mathematical Reviews

Mathematical Reviews – elektroniczna baza, a także periodyk wydawany przez Amerykańskie Towarzystwo Matematyczne (AMS). Zawiera streszczenia (a w wyjątkowych przypadkach także oceny) wielu publikacji z matematyki, statystyki i informatyki teoretycznej. Publikacje rozpoczęto w 1940 r. z zamiarem dostarczenia streszczeń wszystkich publikacji matematycznych. 
W 2006 baza danych zawierała informacje o ponad 1,7 milionie artykułów naukowych, z 1800 czasopism naukowych. Streszczenia zostały opracowane przez ponad 12 tysięcy aktywnych recenzentów (autorzy streszczeń to matematycy aktywni w badaniach naukowych, czasami sugerowani przez edytorów, innych recenzentów lub wolontariusze).

</doc>
<doc id="1122903" url="https://pl.wikipedia.org/wiki?curid=1122903" title="Hymn Tybetu">
Hymn Tybetu

Gyallu – hymn Tybetu. Opowiada o oświeceniu Buddy.
Tekst hymnu napisał około 1950 roku Tridziang Rinpocze, jeden z nauczycieli XIV Dalajlamy, układając go do popularnej tybetańskiej melodii sakralnej. Powstanie oficjalnego tybetańskiego hymnu było jednym z przejawów reform zachodzących w kraju.
Obecnie hymnu używają władze tybetańskie na wygnaniu. W Chińskiej Republice Ludowej jego wykonywanie jest zakazane.
Tekst tybetański wraz z transkrypcją.
Si Zhi Phen De Dö Gu Jungwae Ter
Thubten Samphel Norbue Onang Bar.
Tendroe Nordzin Gyache Kyongwae Gön,
Trinley Kyi Rol Tsö Gye,
Dorje Khamsu Ten Pey,
Chogkün Jham Tse Kyong,
Namkö Gawa Gyaden, 
ü-Phang Gung la Regh
Phutsong Dezhii Nga-Thang Gye
Bhod Jong Chul Kha,
Sum Gyi Khyön La
Dekyi Dzogden Sarpe Khyap.
Chösi Kyi Pel Yon Dhar
Thubten Chog Chur Gyepe 
Dzamling Yangpae Kyegu
Zhidae Pel La Jör.
Bhöd Jong Tendrö Getzen Nyi-ö-Kyi
Trashi O-Nang Bumdutrowae Zi,
Nag Chog Munpae Yul Ley, 
Gyal Gyur Chig.

</doc>
<doc id="1122905" url="https://pl.wikipedia.org/wiki?curid=1122905" title="Roomrama">
Roomrama

Roomrana – oficjalny hymn Asyryjczyków zamieszkujących Irak i hymn asyryjskiego ruchu niepodległościowego.

</doc>
<doc id="1122909" url="https://pl.wikipedia.org/wiki?curid=1122909" title="Cisie (przystanek kolejowy)">
Cisie (przystanek kolejowy)

Cisie – przystanek kolejowy w gminie Halinów, w województwie mazowieckim, w Polsce.
W roku 2017 stacja obsługiwała 500–699 pasażerów na dobę.
Dane ogólne.
Przystanek posiada dwa perony krawędziowe standardowej wysokości (wysokie), wykończone w całości elementami betonowymi; oraz murowany budynek. Perony nie znajdują się naprzeciwko siebie i są oddzielone przejazdem z automatycznymi rogatkami.
Połączenia pasażerskie.
Na przystanku zatrzymują się wyłącznie pociągi osobowe obsługujące wszystkie dostępne przystanki.

</doc>
<doc id="1122910" url="https://pl.wikipedia.org/wiki?curid=1122910" title="Michio Kaku">
Michio Kaku

 – amerykańsko-japoński fizyk teoretyk, futurolog i popularyzator nauki, profesor Uniwersytu Nowojorskiego i kierownik jego katedry fizyki teoretycznej. Jego specjalność to fizyka cząstek elementarnych, zwłaszcza teoria strun.
Kaku to autor ponad 70 prac i wielu książek, z których kilka stało się bestsellerami, gospodarz programów radiowych i telewizyjnych. Interesuje się też fantastyką i gadżetami w niej występującymi (np. miecz świetlny, roboty). Prowadzi program telewizyjny "Fantastyka w laboratorium".
Życie prywatne.
Żonaty z Shizue Kaku, z którą ma dwie córki.

</doc>
<doc id="1122912" url="https://pl.wikipedia.org/wiki?curid=1122912" title="Dębe Wielkie (przystanek kolejowy)">
Dębe Wielkie (przystanek kolejowy)

Dębe Wielkie – jeden z dwóch przystanków w Dębem Wielkim i z trzech w gminie Dębe Wielkie, położony najdalej od Mińska Mazowieckiego, a najbliżej Halinowa. Jest to też jeden ze starszych przystanków Kolei Warszawsko-Terespolskiej.
W roku 2017 przystanek obsługiwał 300–499 pasażerów na dobę.
Przystanek składa się z dwóch peronów standardowej wysokości (wysokich), wykończonych elementami betonowymi. Perony nie znajdują się naprzeciwko siebie i są oddzielone przejściem dla pieszych wyposażonym w automatyczne rogatki. Na przystanku znajduje się zabytkowy budynek z czerwonej cegły z kasą biletową i poczekalnią.
Historia.
W Dębem Wielkim znajdowała się stacja kolejowa, ale została całkowicie zlikwidowana.

</doc>
<doc id="1122915" url="https://pl.wikipedia.org/wiki?curid=1122915" title="Nowe Dębe Wielkie">
Nowe Dębe Wielkie

Nowe Dębe Wielkie – jeden z dwóch przystanków w Dębem Wielkim, położony pośrodku (w południowo-wschodniej części Dębego).
Przystanek składa się z dwóch peronów krawędziowych standardowej wysokości (wysokich), wykończonych elementami betonowymi. Perony nie znajdują się naprzeciwko siebie i są oddzielone przejazdem kolejowo-drogowym kategorii B.
W roku 2018 przystanek obsługiwał 700–1000 pasażerów na dobę.
Połączenia pasażerskie.
Na przystanku zatrzymują się wyłącznie pociągi obsługujące wszystkie dostępne przystanki.

</doc>
<doc id="1122935" url="https://pl.wikipedia.org/wiki?curid=1122935" title="Thaddäus von Unruh">
Thaddäus von Unruh

Thaddäus Gustav von Unruh, w spolszczeniu Tadeusz Gustaw Unrug herbu własnego (ur. 1834 – zm. 1907 w majątku Sielec koło Żnina) – generał major pruskiej gwardii.
Życiorys.
Pochodził ze znanej niemiecko-polskiej rodziny kalwińskiej wywodzącej się od hrabiego Jerzego Unruga starosty gnieźnieńskiego i założyciela (w 1641) Kargowej zwanej wówczas Unrugowem. Był synem Henryka Kajetana Unruga (zm.1849) i jego żony Anny z Kurnatowskich (zm.1849). W l. 50. XIX wieku Tadeusz i część jego rodzeństwa przeszedł na katolicyzm.
W małżeństwie z saksońską hrabianką Izydorą von Bunau (1851-1923) miał dwóch synów, w tym wiceadmirała Józefa Unruga.
W stanie spoczynku po wojnie prusko-francuskiej w 1870 zamieszkał koło Żnina, coraz bardziej się polonizując, choć przedtem ciążył ku niemczyźnie. Zmarł w 1907.

</doc>
<doc id="1122938" url="https://pl.wikipedia.org/wiki?curid=1122938" title="Antonio Barluzzi">
Antonio Barluzzi

Antonio Barluzzi (ur. 26 września 1884 w Rzymie, zm. 14 grudnia 1960 tamże) – włoski architekt, projektant wielu świątyń w Ziemi Świętej.
Życiorys.
Antonio Barzuzzi pochodził z wielodzietnej rodziny, która od pokoleń pracowała w Watykanie. Ukończył studia na Wydziale Inżynierskim Uniwersytetu w Rzymie. W 1912 wyjechał wraz z bratem Gulio do Jerozolimy by projektować włoski szpital. Po wybuchu I wojny światowej wrócił do Włoch. W październiku 1917 wraz z włoskim korpusem armii brytyjskiej powrócił do Jerozolimy. Wkrótce otrzymał zlecenie zaprojektowania bazyliki Przemienienia na Górze Tabor. Barluzzi pracował w Ziemi Świętej do 1958, gdy przeszedł zawał serca. Wówczas powrócił do Rzymu.

</doc>
<doc id="1122941" url="https://pl.wikipedia.org/wiki?curid=1122941" title="Witold Namyślak">
Witold Namyślak

Witold Tadeusz Namyślak (ur. 22 września 1959 w Ostaszewie) – polski polityk i samorządowiec, burmistrz Lęborka, poseł na Sejm VI kadencji.
Życiorys.
W 1979 został absolwentem Technikum Elektrycznego w Wejherowie. Studia o specjalności finansów przedsiębiorstw ukończył w 1983 na Wydziale Ekonomiki Produkcji Uniwersytetu Gdańskiego z tytułem zawodowym magistra ekonomii. Odbył także studia podyplomowe w Gdańskiej Wyższej Szkole Humanistycznej (pozyskiwanie funduszy pomocowych UE) oraz na Wydziale Ekonomicznym UG (zamówienia publiczne). Ukończył Studium Prawa Europejskiego w Warszawie, działające pod patronatem Wyższej Szkoły Studiów Międzynarodowych w Łodzi (gospodarka i fundusze europejskie). Odbył kursy i szkolenia w zakresie finansów i pozyskiwania środków UE.
W 1984 pracował w Izbie Skarbowej w Słupsku. W latach 1987–1990 był kierownikiem Zakładu Gospodarki Mieszkaniowej w Przedsiębiorstwie Gospodarki Komunalnej i Mieszkaniowej w Lęborku, a następnie do 1991 naczelnikiem Wydziału Gospodarki Komunalnej i Mieszkaniowej Urzędu Miejskiego w Lęborku. Od 1991 do 1993 był zastępcą burmistrza miasta Lęborka, następnie do 1998 pełnił funkcję burmistrza tego miasta. W okresie od 1998 do 2002 zajmował kolejno stanowiska członka zarządu i wicemarszałka województwa pomorskiego. Po wyborach samorządowych w 2002 powrócił na urząd burmistrza, w 2006 skutecznie ubiegał się o reelekcję.
W wyborach parlamentarnych w 2007 uzyskał mandat poselski z listy Platformy Obywatelskiej, otrzymując w okręgu gdyńsko-słupskim 9441 głosów.
W wyborach samorządowych z 21 listopada 2010 ponownie został wybrany na burmistrza Lęborka, w związku z czym 29 listopada tego samego roku utracił mandat poselski. W wyborach z 30 listopada 2014 oraz w wyborach z 4 listopada 2018 z powodzeniem ubiegał się o reelekcję na stanowisko burmistrza.
W 1995 otrzymał Złoty Krzyż Zasługi, a w 2013 Srebrną Odznaką „Zasłużony dla Ochrony Przeciwpożarowej”.
Życie prywatne.
Witold Namyślak jest żonaty, ma dwóch synów.

</doc>
<doc id="1122945" url="https://pl.wikipedia.org/wiki?curid=1122945" title="Nero Vision">
Nero Vision

Nero Vision – program komputerowy wyprodukowany przez firmę Nero AG. Służy do nagrywania na płyty filmów DVD/VCD/SVCD/Blu-ray wraz z menu (authoringu), przechwytywania wideo, konwertowania formatów plików, podstawowej ich edycji i zarządzania nimi. Posiada również odtwarzacz multimedialny i przeglądarkę zdjęć.

</doc>
<doc id="1122949" url="https://pl.wikipedia.org/wiki?curid=1122949" title="Ludwig Renn">
Ludwig Renn

Ludwig Renn (pseudonim, prawdziwe nazwisko: Arnold Friedrich Vieth von Golßenau, ur. 22 kwietnia 1889 r. w Dreźnie, zm. 21 lipca 1979 r. w Berlinie) – niemiecki pisarz, komunista, członek Brygad Międzynarodowych w Hiszpanii.

</doc>
<doc id="1122951" url="https://pl.wikipedia.org/wiki?curid=1122951" title="Czartorysk">
Czartorysk

Czartorysk (, "Czartoryjśk") – wieś na Ukrainie, w obwodzie wołyńskim, w rejonie maniewickim, nad rzeką Styr. W 2001 roku liczyła ok. 1,8 tys. mieszkańców.
Do 2021 roku miejscowość nosiła nazwę Stary Czartorysk (, "Staryj Czortoryjśk").
Historia.
Pierwsza wzmianka o miejscowości pochodzi z 1100 roku, kiedy władzę nad miejscowością uzyskał kniaź Dawid Igorewicz. W 1228 roku miejscowość przypadła Danielowi Halickiemu, ale niedługo przeszła na własność kniaziów pińskich.
W 1431 roku doszło tu do rozejmu pomiędzy królem Władysławem Jagiełłą i zbuntowanym księciem Świdrygiełłą.
W latach 1442-1601 było to gniazdo rodzinne rodziny Czartoryskich. Następnie ród ten sprzedał miejscowe dobra Pacom. Kolejnymi właścicielami byli Leszczyńscy, Wiśniowieccy, Radziwiłłowie (po 1725 roku), a od połowy XIX wieku rząd rosyjski. W latach 1915-1916 w pobliżu miasteczka miały miejsce walki z udziałem Legionów Polskich; od tego wydarzenia pochodzi nazwa jednego ze wzgórz w okolicy, znanego jako Góra Polaków.
W II Rzeczypospolitej miejscowość posiadała status miasteczka i należała do powiatu łuckiego w województwie wołyńskim.
Czartorysk posiadał połączenie kolejowe. Dworzec kolejowy będący jednocześnie placówką pocztową leżał na linii Kowel-Sarny. Placówka ta jest wymieniona w „Spisie urzędów i agencji pocztowych, telegraficznych i telefonicznych” z 1933 roku, jako agencja pocztowo-telegraficzna pierwszego stopnia. Oznaczało to, że w okresie roku przewidywano wykonanie przez nią od 8 do 12 tysięcy usług (np. przyjętych poleconych przesyłek pocztowych, listów wartościowych, paczek lub telegramów). Drugi stopień przewidywał wykonanie od 4 do 8 tysięcy usług rocznie.
Przed II wojną światową w miasteczku przeważała ludność ukraińska. Oprócz Ukraińców mieszkało tu kilka rodzin polskich i żydowskich.
We wrześniu 1939 roku Czartorysk znalazł się pod okupacją sowiecką. 29 czerwca 1941 roku został zajęty przez Wehrmacht. Niemcy eksterminowali Żydów z Czartoryska – około 300 osób rozstrzelano na uroczysku Kotelcy 27 lipca 1942 roku. W następnym roku Polacy mieszkający w miasteczku zostali zabici przez ukraińskich nacjonalistów podczas rzezi wołyńskiej.

</doc>
<doc id="1122954" url="https://pl.wikipedia.org/wiki?curid=1122954" title="Alfredo Crevenna">
Alfredo Crevenna

Alfredo Crevenna (ur. 22 kwietnia 1914 we Frankfurcie nad Menem, zm. 30 sierpnia 1996) - meksykański reżyser filmowy, scenarzysta.

</doc>
<doc id="1122957" url="https://pl.wikipedia.org/wiki?curid=1122957" title="Giovanna Trillini">
Giovanna Trillini

Giovanna Trillini (ur. 17 maja 1970 w Jesi), włoska florecistka, 8-krotna medalistka olimpijska, 19-krotna medalistka mistrzostw świata, 5-krotna medalistka mistrzostw Europy.

</doc>
<doc id="1122964" url="https://pl.wikipedia.org/wiki?curid=1122964" title="Hissarlik">
Hissarlik



</doc>
<doc id="1122965" url="https://pl.wikipedia.org/wiki?curid=1122965" title="Inicjator">
Inicjator

Inicjator – czynnik lub osoba zapoczątkowująca jakiś proces.

</doc>
<doc id="1122966" url="https://pl.wikipedia.org/wiki?curid=1122966" title="Knopfler">
Knopfler



</doc>
<doc id="1122970" url="https://pl.wikipedia.org/wiki?curid=1122970" title="Estadio Sao Januario">
Estadio Sao Januario



</doc>
<doc id="1122972" url="https://pl.wikipedia.org/wiki?curid=1122972" title="Tímea Nagy">
Tímea Nagy

Tímea Nagy (ur. 22 sierpnia 1970 w Budapeszcie), węgierska szpadzistka, dwukrotna mistrzyni olimpijska, wielokrotna medalistka mistrzostw świata i Europy.

</doc>
<doc id="1122973" url="https://pl.wikipedia.org/wiki?curid=1122973" title="Timea Nagy">
Timea Nagy



</doc>
<doc id="1122974" url="https://pl.wikipedia.org/wiki?curid=1122974" title="Skard">
Skard



</doc>
<doc id="1122978" url="https://pl.wikipedia.org/wiki?curid=1122978" title="Vincenz Schottl">
Vincenz Schottl



</doc>
<doc id="1122979" url="https://pl.wikipedia.org/wiki?curid=1122979" title="Vincenz Schoettl">
Vincenz Schoettl



</doc>
<doc id="1122981" url="https://pl.wikipedia.org/wiki?curid=1122981" title="Bekwai">
Bekwai



</doc>
<doc id="1122982" url="https://pl.wikipedia.org/wiki?curid=1122982" title="Kúvingafjall">
Kúvingafjall

Kúvingafjall – szczyt na Wyspach Owczych, archipelagu na Morzu Norweskim, będącym terytorium zależnym Królestwa Danii o szerokiej autonomii. Szczyt ten sięga 830 m n.p.m. i jest czwartym co do wysokości wzniesieniem w kraju, drugim w regionie Norðoyar i pierwszym na wyspie Kunoy.
Położenie.
Szczyt Kúvingafjall znajduje się w centralnej części wyspy Kunoy, leżącej na północy archipelagu. Jest częścią pasma górskiego ciągnącego się wzdłuż całej wyspy. Na północ od tego wzniesienia znajduje się szczyt Teigafjall (822 m n.p.m.), a w stronę południowo-wschodnią, Middagsfjall (815 m n.p.m.). Na Kunoy znajdują się jedne z najwyższych wzniesień na całym archipelagu Wysp Owczych.
U podnóży Kúvingafjall znajdują się dwie miejscowości. Pierwszą z nich, jest stale zamieszkana, Kunoy. Znajduje się ona na południe od tego wzniesienia, nad wodami Kalsoyarfjørður. Miejscowość tę datuje się na XIV wiek. Jednym z najstarszych budynków, jaki zachował się w niej do dziś, jest kościół z 1867 roku, jedyny obiekt sakralny na wyspie. Drugą osadą leżącą opodal Kúvingafjall jest niezamieszkała Skarð. Ostatni mieszkańcy opuścili ją w 1919 roku, siedem lat po katastrofie, kiedy na łodzi rybackiej zginęło ośmiu, jedynych, poza starcami i dziećmi, mężczyzn w wiosce.
Pomiędzy górami Kúvingafjall i Middagsfjall znajduje się przełęcz górska Skarðsgjógv, którą mieszkańcy Skarð musieli pokonać w każdą niedzielę, by dotrzeć do kościoła na nabożeństwo.
Administracyjnie szczyt ten znajduje się w gminie Kunoyar kommuna, zajmującej swą powierzchnią całą wyspę Kunoy. Gmina należy do regionu Norðoyar (pol. "Wyspy Północne").

</doc>
<doc id="1122985" url="https://pl.wikipedia.org/wiki?curid=1122985" title="Abisobental">
Abisobental



</doc>
<doc id="1122986" url="https://pl.wikipedia.org/wiki?curid=1122986" title="Ublik Wielki">
Ublik Wielki

Ublik Wielki – jezioro położone w województwie warmińsko-mazurskim, w powiecie piskim, w gminie Orzysz
Znajduje się w odległości 9 km na północ od Orzysza. Od jeziora Ublik Mały oddziela je nasyp kolejowy, który przecina przepust zwany tunelem, wcześniej było to jedno jezioro. Z jeziorem Buwełno połączone jest kanałem. Powierzchnia jeziora wynosi 193,5 ha, maksymalna głębokość 32 m, długość 4 km, szerokość 150 – 900 m. Linia brzegowa jeziora rozwinięta, w większości brzegi bezleśne, miejscami niskie i podmokłe. We wschodniej części jeziora są trzy duże zatoki.
Z jeziora prowadzi szlak kajakowy w kierunku jeziora Buwełno i dalej jeziora Niegocin.
Nad jeziorem zlokalizowana jest wieś Ublik.

</doc>
<doc id="1122989" url="https://pl.wikipedia.org/wiki?curid=1122989" title="Bekwai (Ashanti)">
Bekwai (Ashanti)

Bekwai – miasto i stolica dystryktu Amansie East w regionie Ashanti w Ghanie.

</doc>
<doc id="1122990" url="https://pl.wikipedia.org/wiki?curid=1122990" title="Teius">
Teius



</doc>
<doc id="1122991" url="https://pl.wikipedia.org/wiki?curid=1122991" title="Ublik Mały">
Ublik Mały

Ublik Mały – jezioro położone w województwie warmińsko-mazurskim, w powiecie piskim, w gminie Orzysz, w odległości 8 km na północ od Orzysza. Północny kraniec jeziora łączy rów przepływowy z jeziorem Ublik Wielki.
Powierzchnia jeziora 88 ha, głębokość 26,5 m. Długość linii brzegowej to 6,15 km, a jej rozwinięcie wynosi 1,86. Brzegi są strome, od południa zalesione, z pozostałych stron jezioro otaczają pola i łąki. W jeziorze występuje leszcz, płoć, okoń, węgorz, szczupak i sieja.
Najbliższa wieś Ublik znajduje się w odległości 1 km na zachód od jeziora.
Jezioro Ublik Mały połączone jest z niewielkim kanałem z jeziorem Ublik Wielki. Nazywane jest ono też jeziorem Zielonym lub Szmaragdowym, ze względu na wyjątkowe zabarwienie wody. Na południowo-wschodnim brzegu jeziora, z krawędzi rynny jeziornej wypływa źródło o wyjątkowo smacznej wodzie. W związku z walorami krajobrazowymi rejon ten nazywany był przez Niemców "Szwajcarią Orzyską". Miejscowa ludność przypuszcza, że w jeziorze tym znajduje się duża ilość zatopionego uzbrojenia niemieckiego z okresu II wojny światowej.

</doc>
<doc id="1122992" url="https://pl.wikipedia.org/wiki?curid=1122992" title="Vlahita">
Vlahita



</doc>
<doc id="1122993" url="https://pl.wikipedia.org/wiki?curid=1122993" title="Estadio Olimpico Monumental">
Estadio Olimpico Monumental



</doc>
<doc id="1122994" url="https://pl.wikipedia.org/wiki?curid=1122994" title="Jezioro Ublik">
Jezioro Ublik



</doc>
<doc id="1122995" url="https://pl.wikipedia.org/wiki?curid=1122995" title="Teigafjall">
Teigafjall

Teigafjall – szczyt na Wyspach Owczych. Jego wysokość to 825 m n.p.m. Jest piątym co do wysokości wzniesieniem w kraju. Znajduje się on na wyspie Kunoy i jest na niej drugim co do wysokości punktem.

</doc>
<doc id="1122996" url="https://pl.wikipedia.org/wiki?curid=1122996" title="Kunoy">
Kunoy



</doc>
<doc id="1122997" url="https://pl.wikipedia.org/wiki?curid=1122997" title="Pinceta zegarmistrzowska">
Pinceta zegarmistrzowska

Pinceta zegarmistrzowska – odmiana pincety służąca do precyzyjnych czynności przy naprawie i montażu drobnych mechanizmów, a zwłaszcza zegarów i zegarków.
Pincety zegarmistrzowskie najczęściej wykonane są ze stali. Do prac przy mechanizmach zegarków elektrycznych i elektronicznych stosuje się pincety wykonane z mosiądzu lub z innych materiałów niemagnetycznych, aby uniknąć ich namagnesowania.
Pinceta zegarmistrzowska służąca do układania włosa balansu ma bardziej wydłużone i cieńsze końcówki robocze niż pinceta montażowa.
Pinceta do prostowania zgiętych czopów ma szerokie i grube końcówki.
Pinceta do wyginania kolanek włosów bregetowskich ma w jednej końcówce otwór, a w drugiej wstawiony kołek.

</doc>
<doc id="1123001" url="https://pl.wikipedia.org/wiki?curid=1123001" title="Przemysław II Cieszyński">
Przemysław II Cieszyński



</doc>
<doc id="1123003" url="https://pl.wikipedia.org/wiki?curid=1123003" title="Wacław II Cieszyński">
Wacław II Cieszyński



</doc>
<doc id="1123005" url="https://pl.wikipedia.org/wiki?curid=1123005" title="Kunoy (miejscowość)">
Kunoy (miejscowość)

Kunoy (duń. "Kunø", IPA: ) – miejscowość na wyspie Kunoy, wchodzącej w skład archipelagu Wysp Owczych, znajdującego się na Morzu Norweskim, który stanowi terytorium zależne Królestwa Danii. Administracyjnie należy do gminy Kunoyar kommuna (region Norðoyar), która obejmuje całą wyspę. Miejscowość Kunoy jest siedzibą władz tejże gminy.
Nazwa miejscowości jest identyczna z nazwą wyspy i oznacza, po przetłumaczeniu na język polski "Wyspa Kobiet". Kontrastuje to z nazwą sąsiedniej wyspy Kalsoy - "Wyspa Mężczyzn".
Geografia.
Położenie.
Kunoy leży w centralnej części wyspy o tej samej nazwie, na jej zachodnim wybrzeżu. Nad tą miejscowością górują trzy szczyty - na północy Kúvingafjall (830 m n.p.m.), na północnym wschodzie Middagsfjall (815 m n.p.m.), a na wschodzie Urðafjall (817 m n.p.m.). Pomiędzy Kúvingafjall i Middagsfjall znajduje się przełęcz Skarðsgjógv, gdzie prowadzi droga do opuszczonej miejscowości Skarð, a przed nią dolina Skarðdalur. Drugą okoliczną doliną jest Uppí í Dal na wschodzie. Osadę przecinają też dwie rzeki spływające z gór. Od zachodniej strony rozpościerają się wody cieśniny-fiordu Kalsoyarfjørður. Na południe od miejscowości ciągnie się wybrzeże, wzdłuż którego umiejscowiono drogę dojazdową.
Klimat.
Klimat w Kunoy jest podobny do klimatu w pozostałej części Wysp Owczych. Cały archipelag cechuje klimat umiarkowany chłodny w odmianie morskiej. Sprawia to, że mamy tam do czynienia z dużym natężeniem opadów atmosferycznych, których roczne sumy przekraczają 1000 mm. Prócz tego rejon ten charakteryzują chłodne lata, gdy temperatura nie przekracza zwykle 20 stopni Celsjusza i stosunkowo ciepłe zimy, kiedy silniejszy mróz występuje jedynie w wyższych partiach górskich. Pojawiają się tam też dość silne wiatry.
Informacje ogólne.
Populacja.
Większość ludności w Kunoy to Farerczycy, czyli rdzenni mieszkańcy archipelagu Wysp Owczych - naród skandynawski, liczący ponad 60 000 przedstawicieli. W Kunoy mieszka 84 ludzi i liczba ta z roku na rok się zwiększa. W historii demograficznej miejscowości zauważyć można kilka okresów, w których liczba ludności ulegała wahaniom, jednak od 2004 roku populacja staje się coraz większa. W 2007 roku, pierwszy raz w historii przekroczyła 80 osób. Przyrost liczby ludności maleje z roku na rok, co jest charakterystyczne dla całych Wysp Owczych - ludność z mniejszych miejscowości przenosi się do większych z uwagi na lepszy dostęp do miejsc pracy i wyższy komfort życia.
Transport.
Do Kunoy nie można dostać się inaczej niż tylko za pomocą transportu kołowego. Można to zrobić za pomocą samochodu prywatnego, lub z wykorzystaniem transportu publicznego. Do Kunoy przyjeżdżają autobusy Bygdaleiðir jednej linii - 504, trzy razy dziennie. Linia ta kursuje od Klaksvík, przez Haraldssund do Kunoy. Każdy przyjeżdżający przejechać musi przez ponad 3 kilometrowy tunel Kunoyartunnilin, wybudowany w 1988 roku.
Historia.
Pierwsze wzmianki o Kunoy pochodzą z XIV wieku, kiedy była jedną z dwóch, istniejących tam osad. Przez długi okres o wiosce nie ma większych wzmianek. Pojawia się ona w historii dopiero w roku 1867, kiedy zbudowano tam kościół, jedyny na całej wyspie. Budynek ten istnieje po dziś dzień i jest stale użytkowany, pomimo że rząd Wysp Owczych nadał mu, i cmentarzowi położonemu nieopodal, status zabytku w roku 1992.
W roku 1914 stworzono park o powierzchni 0,78 ha, który nazwano Viðarlundin í Kunoy. Park ten w roku 1949 przeszedł pod opiekę gminy Kunoy. Później powstała tam kawiarnia Kaffistovan í Kunoy. Ten i inne parki są tworzone na Wyspach Owczych, ponieważ archipelag ten pozbawiony jest drzew, na co narzeka lokalna ludność. Obszary te często są wyniszczane przez silne wiatry i sztormy nawiedzające archipelag.
W roku 1988 zbudowano tunel wiodący od Kunoy do Haraldssund, przez co wioska po raz pierwszy uzyskała połączenie drogowe z siecią komunikacyjną na Wyspach Owczych.

</doc>
<doc id="1123006" url="https://pl.wikipedia.org/wiki?curid=1123006" title="Liege-Bastogne-Liege 2005">
Liege-Bastogne-Liege 2005



</doc>
<doc id="1123007" url="https://pl.wikipedia.org/wiki?curid=1123007" title="Liege-Bastogne-Liege 2004">
Liege-Bastogne-Liege 2004



</doc>
<doc id="1123008" url="https://pl.wikipedia.org/wiki?curid=1123008" title="Harmattan Gniewkowo">
Harmattan Gniewkowo

Harmattan Gniewkowo – polski klub koszykarski z Gniewkowa funkcjonujący w latach 1994–2010.
Klub powstał w 1994 dzięki otwarciu w Gniewkowie nowej hali sportowo-widowiskowej. Zespół seniorów zgłoszono do rozgrywek ówczesnej ligi okręgowej w sezonie 1994/1995, opierając jego skład na zawodnikach wywodzących się z amatorskiej Gniewkowskiej Ligi Koszykówki.
Klub przez 6 sezonów (1999/2000 oraz od 2005/2006 do 2009/2010) występował na trzecim poziomie rozgrywkowym, największy sukces odnosząc w sezonie 2007/2008, gdy w swojej grupie II ligi zajął 2. lokatę, przegrywając w finale fazy play-off z ŁKS-em Łódź 1:2 – Harmattan (grający wówczas pod nazwą Bonduelle) otrzymał wówczas od PZKosz ofertę wykupu dzikiej karty na grę w I lidze w sezonie 2008/2009, jednak z niej nie skorzystał. Po sezonie 2009/2010, w którym Harmattan po raz ostatni grał w II lidze, klub w kolejnych rozgrywkach przystąpił do III ligi, jednak już rok później został rozwiązany ze względu na problemy finansowo-organizacyjne.
W barwach Harmattana występowali między innymi Artur Gliszczyński, Arkadiusz Kobus, Krzysztof Wilangowski czy Łukasz Wiśniewski.

</doc>
<doc id="1123012" url="https://pl.wikipedia.org/wiki?curid=1123012" title="Kuvingafjall">
Kuvingafjall



</doc>
<doc id="1123015" url="https://pl.wikipedia.org/wiki?curid=1123015" title="Andrzej Orzechowski (polityk)">
Andrzej Orzechowski (polityk)

Andrzej Orzechowski (ur. 10 listopada 1962 w Rutkach) – polski ekonomista, samorządowiec i polityk, poseł na Sejm VI i VII kadencji.
Życiorys.
Ukończył w 1986 studia ekonomiczne w filii Uniwersytetu Warszawskiego w Białymstoku, a także studia podyplomowe z ekonomiki zdrowia na UW w 1998 oraz z rachunkowości i finansów przedsiębiorstw w Wyższej Szkole Ekonomicznej w Białymstoku w 2000. Od 1991 mieszka w Ełku. Pracował w Rejonowym Urzędzie Pracy, był także dyrektorem Zakładu Opieki Zdrowotnej w Ełku. W 1999 objął stanowisko skarbnika powiatu ełckiego, w 2006 został przewodniczącym rady miasta w Ełku.
Od 2001 do 2007 zasiadał w komisji rewizyjnej stowarzyszenia KoLiber w Ełku. W latach 2001–2003 działał w Unii Wolności. Od 2004 należy do Platformy Obywatelskiej, z ramienia której w wyborach parlamentarnych w 2007 uzyskał mandat poselski. Kandydując w okręgu olsztyńskim, otrzymał 10 052 głosy. W wyborach w 2011 z powodzeniem ubiegał się o reelekcję, dostał 12 046 głosów. W wyborach samorządowych w 2014 kandydował na prezydenta Ełku, zajmując przedostatnie, 4. miejsce. W wyborach w 2015 nie uzyskał poselskiej reelekcji.
Objął później funkcję zastępcy dyrektora Domu Pomocy Społecznej w Nowej Wsi Ełckiej, a w 2020 został dyrektorem tej placówki. W wyborach samorządowych w 2018 bezskutecznie ubiegał się o mandat radnego sejmiku warmińsko-mazurskiego.

</doc>
<doc id="1123017" url="https://pl.wikipedia.org/wiki?curid=1123017" title="Wężewo (powiat piski)">
Wężewo (powiat piski)

Wężewo (niem. "Wensewen", 1938–1945 "Wensen") – osada w Polsce, położona w województwie warmińsko-mazurskim, w powiecie piskim, w gminie Orzysz, przy trasie Orzysz – Mikołajki.
W latach 1975–1998 miejscowość należała administracyjnie do województwa suwalskiego.
Nazwa.
W dokumencie lokacyjnym (1483) - "Springborn", jako nazwa miejsca nadania i "zum Petrache", zapewne od właściciela istniejącego już w pobliżu młyna.
Na mapie "Districtus Reinensis" (1663) Józefa Naronowicza-Narońskiego - "Węzowo".
W dokumentach krzyżackich: "Wansoffen", (1512) " Wansoffsky", "Wensewen".
Historia.
Około 2 kilometrów na północ od miejscowości, na lewym brze­gu jeziora Tyrkło, znajduje się "Czerwone Pólko", zwa­ne "Krwawym" (niem. "Rotes Feld"). Hufce krzyżackie, idące na pod­bój Jaćwierzy, starły się w tym miejscu z ich woj­skami. Nazwa miejsca ma pochodzić od krwi, która zabarwiła okoliczne bagna na czerwono.
Komtur ryński Rudolf von Tippelskirchen odnowił przywilej Andrzejowi i Bartkowi Wężowskim na młyn w Wężewie i 2,5 łana na prawie chełmińskim, lecz jak wynikało z przywileju, młyn istniał najprawdopodobniej już przed wojną trzynastoletnią - "hatten vergangenen Kriege", czyli przed 1454 rokiem. "Dan w Rynie r. 1496." Wcześniej, w 1483 roku lokowano dobra na pra­wie magdeburskim na 10 łanach nadanych Maciejowi Wężewskiemu ("Matthias Wansoffsky", "Wansofsky") przez komtura ryńskiego, Jerzego Ramunga von Rameg ("Georg Ramung von Ramegk"). Przywilej lokacyjny wymieniał, że Wężewski musiał wykonać jedną służbę kon­ną, ale otrzymywał 8 lat wolnizny. Młynarz w Wężewie zobowiązany był płacić czynsz w wysokości 6 grzywien i 6 tłustych gęsi. Młyn potwierdzono w spisie z 1517 roku. W 1506 roku kolejny komtur ryński, Rudolf von Tippelskirchen, nadał jeszcze jedno dobro, tym razem na 5 łanów. Otrzymali je Bartosz, To­masz, Grzegorz i Wojciech, na prawie magdeburskim, z obowiązkiem poło­wy służby; 5-letnią wolniznę mieli tylko do szarwarku. Otrzymali niższe sądownictwo w granicach swoich dóbr do czterech szelągów. Wężewo zobowiązano do oddawania płużnego. Wolni mogli zakładać barcie w swoich granicach, ale miód usieli zdać Krzyżakom za opłatą. Wkrótce musiały nastąpić jeszcze dal­sze nadania, gdyż w 1519 roku Wężewo posiadało już 40 łanów i według spisu służb pieszych "Fussknechte" było zobowiązane do 3 służb. Wymienione w spisie gospodar­czym Zakonu Krzyżackiego z począt­ków XVI w., które pełniły rolę wery­fikatora przemian osadniczych tego okresu oraz w popisie wojskowym z 1519 roku. Wężewo należało do parafii w Okartowie, administracyjnie podlegało rewi­rowi w Dąbrówce. Ze szlachty pochodził Wojciech Cholewa.
Według danych opublikowanych w 1823 roku w Wężewie było 5 gospodarstw z 53 mieszkańcami. W 1857 roku Wężewo miało 111 mieszkańców i było majątkiem dwóch udziałowców. Byli to: właściciel ziemski "Neumann" i inspektor "August Dargel".
W 1879 roku właścicielem dóbr był "Alexander Neumann", majątek miał wielkość 665 hektarów.
Według danych z 1907 roku Wężewo był majątkiem o powierzchni prawie 630 ha, którego właścicielką była "J. Neumann" z domu "Heink".Majątek dzierżawił "Paul Kuhn". Działała tu destylarnia parowa.
Zabytki.
Zabytki wpisane do rejestru zabytków:
Zabytki ujęte w gminnej ewidencji zabytków:
Najstarszy zachowany nagrobek: "Arthur Gawlick" †1867 "Gottlieb Gawlick" †1863.
Na cmentarzu kwatera rodowa rodziny "Neumann".
Zespół dworsko-folwarczny z początków XX wieku:

</doc>
<doc id="1123024" url="https://pl.wikipedia.org/wiki?curid=1123024" title="Fryderyk Wilhelm Cieszyński">
Fryderyk Wilhelm Cieszyński



</doc>
<doc id="1123029" url="https://pl.wikipedia.org/wiki?curid=1123029" title="Lavandula angustifolia">
Lavandula angustifolia



</doc>
<doc id="1123042" url="https://pl.wikipedia.org/wiki?curid=1123042" title="Akcja Romeo">
Akcja Romeo

Akcja Romeo – nazwa prowadzonej na szeroką skalę przez wywiad NRD Hauptverwaltung Aufklärung (część tzw. Stasi) akcji polegającej na uwodzeniu samotnych kobiet, zatrudnionych w instytucjach państwowych Niemiec Zachodnich, pozostających ze względu na swoją wiedzę bądź dostęp do dokumentów w obszarze zainteresowania wschodnioniemieckiego wywiadu.
Werbunek.
Wyznaczony funkcjonariusz wywiadu NRD, tzw. „Romeo”, uwodził początkującą sekretarkę i stopniowo zdobywając jej zaufanie umiejętnie kierował jej karierą, zabiegając by starała się o pracę w wytypowanych, interesujących wywiad NRD urzędach. Związek trwał nieraz latami. Niczego nie podejrzewająca kobieta zwykle systematycznie awansowała, zyskując zaufanie szefów i dostęp do tajemnic służbowych, państwowych, które następnie przekazywała „kochankowi”.
Funkcjonariuszom wschodnioniemieckiego wywiadu dzięki prowadzonej przez dziesięciolecia „Akcji Romeo” udawało się dotrzeć do najtajniejszych sekretów państwowych RFN.

</doc>
<doc id="1123046" url="https://pl.wikipedia.org/wiki?curid=1123046" title="Eulia politana">
Eulia politana



</doc>
<doc id="1123049" url="https://pl.wikipedia.org/wiki?curid=1123049" title="Adam Krzyśków">
Adam Krzyśków

Adam Krzyśków (ur. 11 maja 1960 w Ścinawie) – polski polityk, samorządowiec i leśnik, poseł na Sejm VI kadencji.
Życiorys.
Ukończył studia na Wydziale Leśnym Akademii Rolniczej w Poznaniu. Był pracownikiem Nadleśnictwa Trzciannego RDLP Białystok oraz Nadleśnictwa Spychowo. W latach 1990–1998 pełnił funkcję wójta gminy Świętajno. W 1993 wstąpił do Polskiego Stronnictwa Ludowego i zasiadł w jego radzie naczelnej. W 1994 został członkiem Ochotniczej Straży Pożarnej, zasiadając w jej zarządzie wojewódzkim w Olsztynie. Od 1998 trzykrotnie uzyskiwał mandat radnego sejmiku warmińsko-mazurskiego. W latach 1998–2002 przewodniczył Komisji Rozwoju Obszarów Wiejskich i Ochrony Środowiska sejmiku oraz radzie nadzorczej Wojewódzkiego Funduszu Ochrony Środowiska i Gospodarki Wodnej. Zajmował stanowisko prezesa zarządu Wojewódzkiego Funduszu Ochrony Środowiska i Gospodarki Wodnej w Olsztynie (2002–2017).
W 2001 i 2005 bez powodzenia kandydował do Sejmu. W wyborach parlamentarnych w 2007 uzyskał mandat poselski z listy Polskiego Stronnictwa Ludowego, otrzymując w okręgu olsztyńskim 6258 głosów.
W grudniu 2010 Oddziałowe Biuro Lustracyjne IPN w Białymstoku skierowało do Sądu Okręgowego w Olsztynie wniosek o stwierdzenie niezgodności z prawdą oświadczenia lustracyjnego Adama Krzyśkowa, który w latach 80. miał być tajnym współpracownikiem WSW.
W 2011 nie ubiegał się o reelekcję w wyborach parlamentarnych. W wyborach samorządowych w 2018 bezskutecznie kandydował na radnego sejmiku warmińsko-mazurskiego. Również w 2018 został prezesem Warmińsko-Mazurskiej Agencji Energetycznej, należącej do samorządu województwa warmińsko-mazurskiego.
W 2004 otrzymał Brązowy Krzyż Zasługi, a w 2013 Srebrną Odznakę „Zasłużony dla Ochrony Przeciwpożarowej”

</doc>
<doc id="1123051" url="https://pl.wikipedia.org/wiki?curid=1123051" title="Operacja Gothic Serpent">
Operacja Gothic Serpent



</doc>
<doc id="1123054" url="https://pl.wikipedia.org/wiki?curid=1123054" title="Tyrkło (jezioro)">
Tyrkło (jezioro)

Jezioro Tyrkło (niem. "Tirklo-See", "Türkle-See") – jezioro eutroficzne typu rynnowego o położeniu w kierunku południkowym, powierzchnia 236 ha, długość 5,2 km, szerokość do 0,6 km i głębokość maksymalnej 29,2 w województwie warmińsko-mazurskim, w powiecie piskim, w gminie Orzysz. Brzegi zalesione, w części północnej wysokie, wschodnie natomiast płaskie i miejscami podmokłe. W północnym krańcu Tyrkła znajduje się źródło. Brzeg, na którym występuje to źródło, przez miejscowych nazywane jest "Wydra".
Opis.
Jezioro Tyrkło jest wąskie i długie rynnowe rozciągnięte z południa na północ na wysokości 116 m n.p.m. Koniec rozszerza się i stanowi ono przedłużenie północno-wschodniej zatoki jeziora Śniardwy. Przesmyk jest głębokim, żeglownym kanałem. Brzegi południowej części jeziora są płaskie i łagodnie wzniesione, natomiast w części północnej wysokie i strome (miejsca widokowe), brzegi jeziora porośnięte trzcinami. Mniej więcej w jednej trzeciej długości jeziora (licząc od Okartowa) na wschodnim brzegu ma swoje ujście rzeka Orzysza, płynąca z jeziora o tej samej nazwie. Piasek, który naniosła Orzysza, utworzył podwodny cypelek, stok tego wypłycenia jest bardzo dobrym łowiskiem szczupaków, okoni i sandaczy.
Na północ od ujścia Orzyszy znajduje się podwodny zarośnięty półwysep sięgający prawie do połowy jeziora. Poza tym przez całą szerokość jeziora przebiega garb o głębokości 7–8 m.
Ptaki.
Na jeziorze gniazduje lub żeruje kilkadziesiąt gatunków ptaków, m.in.: orzeł bielik, myszołów, rybołów, kaczki, perkozy, mewy, łabędzie.
Ryby.
Tyrkło nie należy do najłatwiejszych łowisk. Jego typowo rynnowy charakter objawiający się stromymi spadkami dna zaraz za pasem roślinności powoduje wędrówkę ryb bardziej przy brzegu. Patrząc na plan batymetryczny, z łatwością można zauważyć, że nie ma tutaj klasycznych podwodnych górek, zamiast nich występują podwodne cyple, które w większości przypadków są odbiciem nadwodnego ukształtowania terenu. Podwodne półki wykorzystywane są przez wszystkie zamieszkujące gatunki ryb. Gatunki liczne to: leszcz, szczupak, okoń, płoć. Inne ciekawe to: sandacz i węgorz.
Zachodni brzeg jeziora.
Wzdłuż zachodniego brzegu jeziora Tyrkło krawędź rynny jeziornej miejscami jest wyniesiona na blisko 10 m ponad lustro wody. Znajdują się na niej ubogie siedliska porośnięte borami sosnowymi, przy czym w drzewostanie, obok sosny zwyczajnej, pojawiają się brzoza brodawkowata i świerk zwyczajny. Droga jest piaszczysta, jak również cala krawędź rynny. W runie lasu dominują mchy i trawy, głównie śmiałek darniowy, oraz borówki. W okolicy znajduje się też kilka interesujących (rzadszych w rejonie) gatunków jak: kruszczyk szerokolistny, podkolan biały, pierwiosnka lekarska, gruszyczki mniejsza i jednostronna oraz występujący łanowo skrzyp zimowy. Interesującą rośliną, ze względu na saprofityczny tryb życia, jest bezzieleniowa korzeniówka pospolita.
Blisko zachodniego brzegu położona jest niewielka wysepka porośnięta drzewami, przez co widok jej zlewa się z brzegiem i jest mało widoczna.
Południowa część jeziora.
Południowa część Tyrkła to relatywnie płytki fragment jeziora, usiany zatopionymi kłodami drewna. Drewno pochodzi z pobliskiego tartaku. Tradycyjnym sposobem przetrzymywania wielkich kloców było zbijanie ich w tratwy i magazynowanie na jeziorze. Czasami tratwy rozsypywały się, a nasiąknięte bale wodą tonęły i osiadały na dnie. Z tamtych czasów pozostał las "topielców", tak bowiem gwarowo określa się zatopione kłody.
Okoliczne wsie.
Jedyną wsią nad jeziorem jest położone na jego południowym krańcu Okartowo. Od lat 90. północno-wschodnia część jeziora w okolicy wsi Góra jest zabudowywana prywatnymi domami letniskowymi.
Turystyka.
Na obu brzegach miejsca na biwaki. Na północnym brzegu jeziora Tyrkło znajduje się duże pole namiotowe, wykorzystywane głównie przez harcerzy. Woda w jeziorze jest silnie mulista, dno (z wyjątkiem południowej części) miękkie i bagniste, z wieloma podwodnymi przeszkodami.
W sąsiedztwie pola biwakowego znajduje się niewielki cmentarz wojenny z okresu I wojny światowej, na którym spoczywa 3 poległych żołnierzy niemieckich i 29 rosyjskich. Występują również ślady licznych umocnień z okresu II wojny światowej ciągnące się aż do jeziora Buwełno.
W miejscu dawnej osady Tyrkło () znajduje się polana, wykorzystywana latem jako pole biwakowe. Obozowisko położone jest na kilku tarasach opadających w stronę jeziora. Latem polana przemienia się w plac biwakowy. Na samym dole obozowiska znajduje się niewielka plaża ze skromnym pomostem. Kilka metrów przed pomostem wybija źródełko, którego wody odprowadzane są do jeziora. Jezioro Tyrkło ma w tym miejscu średnio strome brzegi, co pozwala na wykształcenie się wąskiej strefy zadrzewień z olszą czarną oraz szuwarów trzcinowych, mannowego, mozgowego i niewielkich powierzchni turzycowisk. W zaroślach tych można znaleźć m.in. niezapominajkę błotną i pachnącą miętę nadwodną. Od strony wschodniej polany znajduje się silnie trująca roślina z rodziny baldaszkowatych – szczwół plamisty.
Obok polany, niecałe 200 m na prawo od rozwidlenia (przy drodze do wsi Góra), na wysokiej skarpie, znajduje się mogiła wojenna z lat 1914-1915, w której pochowani są niemieccy i rosyjscy żołnierze. Nieco dalej, u podnóża skarpy, na poboczu drogi znajdują się betonowe postumenty ze stalowymi elementami. Podczas drugiej wojny światowej znajdował się tu szlaban i wojskowy posterunek. Takie same ślady dawnego posterunku zobaczymy jeszcze dalej na drugim krańcu przesmyku w Cierzpiętach nad Jeziorem Buwełno. Podczas ostatniej wojny przesmyk między jeziorami Tyrkło i Buwełno stanowił ważny element w tzw. Giżyckiego Rejonu Umocnionego.
Historia.
W okresie wczesnośredniowiecznym tędy biegła granica między Galindami a Jaćwingami. Nad brzegami tego jeziora zachowały się ślady grodzisk i strażnic z tego okresu. Najlepiej zachowała się strażnica Galindów Tyrkło, na zachodnim brzegu jeziora, w odległości około 2,5 km na północ od wsi Okartowo.
Ślady innego grodziska występują na przeciwległym brzegu jeziora, a trzecie znajdowało się w Okartowie, tzw. Góra Zamkowa ("Schlossberg"). W czasach Zakonu Krzyżackiego powstał w tym miejscu niewielki zamek.
Jeszcze w okresie międzywojennym pojawiły się plany połączenia Tyrkła z odległym o 2 km jeziorem Buwełno, co pozwoliłoby na niezakłóconą żeglugę między tymi jeziorami i jeziorami Niegocin, Jagodne, Tałty, Mikołajskim i Śniardwy. Począwszy od XXI wieku planowano połączenie jezior tunelem.

</doc>
<doc id="1123055" url="https://pl.wikipedia.org/wiki?curid=1123055" title="Marek Konopka">
Marek Konopka

Marek Konopka (ur. 27 marca 1961 w Piszu) – polski polityk, samorządowiec i nauczyciel, senator VII i VIII kadencji.
Życiorys.
W 1990 ukończył studia na Wydziale Nauczycielskim Akademii Wychowania Fizycznego w Gdańsku, a w 1992 także podyplomowe studia trenerskie na tej uczelni oraz w 1999 studia z zakresu organizacji zarządzania oświatą w Wyższej Szkoły Pedagogicznej w Olsztynie. Pracował jako nauczyciel wf (1981–1992) i dyrektor (1996–1998, 2002–2007) szkoły podstawowej w Białej Piskiej, a także dyrektor szkoły podstawowej w Skarzynie (1992–1996). W latach 1994–1998 był radnym miasta Biała Piska. Od 1998 do 2007 zasiadał w radzie powiatu piskiego. W latach 1999–2002 pełnił funkcję starosty, od 2005 do 2006 był członkiem zarządu powiatu. Wszedł w skład lokalny władz OSP w Piszu. Został członkiem Związku Nauczycielstwa Polskiego. Należał do Unii Wolności, w 2001 przeszedł do Platformy Obywatelskiej.
W wyborach parlamentarnych w 2007 z ramienia PO został wybrany na senatora VII kadencji w okręgu olsztyńskim, otrzymując 93 837 głosów. W 2011 z powodzeniem ubiegał się o reelekcję, w nowym okręgu jednomandatowym dostał 43 717 głosów. W 2015 nie został wybrany na kolejną kadencję. W 2018 ponownie uzyskał mandat radnego powiatu piskiego. W 2019 bezskutecznie ubiegał się o mandat poselski z listy Koalicji Obywatelskiej w wyborach do Sejmu w okręgu olsztyńskim. Objął stanowisko dyrektora Zespołu Obsługi Placówek Oświatowych w Białej Piskiej.

</doc>
<doc id="1123056" url="https://pl.wikipedia.org/wiki?curid=1123056" title="Łukasz Kurdybacha">
Łukasz Kurdybacha

Łukasz Kurdybacha (ur. 22 października 1907 w Laszkach, zm. 22 grudnia 1972 w Warszawie) – polski pedagog i historyk myśli pedagogicznej.
Życiorys.
Studia z zakresu kultury i oświaty odbył pod kierunkiem prof. Stanisława Łempickiego. Doktoryzował się w 1932, a habilitował w 1938 pracą "Staropolski ideał wychowawczy". W 1939 został docentem na Uniwersytecie Jana Kazimierza we Lwowie. W czasie II wojny światowej był kierownikiem sekcji oświatowej w Komitecie Pomocy i Opieki nad polskimi uchodźcami w Bukareszcie. Walczył pod Tobrukiem w siłach Samodzielnej Brygady Strzelców Karpackich. Był kierownikiem funkcjonującej w Jerozolimie polskiej placówki oświatowej. Z jego inicjatywy wydawano serię Szkolna Biblioteczka na Wschodzie w ramach której publikowano lektury na potrzeby polskich szkół na Bliskim Wschodzie, w Indiach, Afryce Południowo-Wschodniej, Nowej Zelandii, Meksyku i Algerii.
Po powrocie do Polski pracował w spółdzielni "Czytelnik", a także w Instytucie Badań Literackich PAN. W 1951 uzyskał tytuł profesora na Uniwersytecie Warszawskim. Został tam kierownikiem Katedry Historii Szkolnictwa i Oświaty. Potem był dyrektorem Instytutu Pedagogiki tej uczelni (do 1970). Od 1970 do 1972 był redaktorem naczelnym czasopisma "Kwartalnik Pedagogiczny". W latach 1963–1968 był kierownikiem Pracowni Dziejów Oświaty PAN, a w latach 1968–1970 dyrektorem Instytutu Pedagogiki UW. Był w tym czasie inicjatorem powołania rocznika "Rozprawy z Dziejów Oświaty", a także serii wydawniczych "Monografie z Dziejów Oświaty" oraz "Archiwum Dziejów Oświaty". Pod jego kierunkiem wydano fundamentalne dzieło "Historia wychowania" (dwa tomy). 
Inicjował badania zespołowe nad historią polskiej oświaty od XVI do XX wieku, przy czym sam był zainteresowany głównie jej dziejami w okresie Odrodzenia i Oświecenia.

</doc>
<doc id="1123057" url="https://pl.wikipedia.org/wiki?curid=1123057" title="Tyrkło">
Tyrkło

Tyrkło (dawniej niem. "Tyrklo", "Rudolfswalde") – dawna wieś lub osada i grodzisko pruskie (niem. "Schlossberg"). Obecnie osada leśna w Polsce, położona w województwie warmińsko-mazurskim, w powiecie piskim, w gminie Orzysz. W latach 1975–1998 miejscowość należała administracyjnie do województwa suwalskiego.
Dawna Osada Tyrkło
Nieistniejąca już osada leśna nad jeziorem Tyrkło, w pobliżu staropruskiego grodziska. Osada leśna wykazywana była na mapach jeszcze w 1939 r. Obecnie w tym miejscu jest jedynie polana.
Na terenie dawnej osady leśnej Tyrkło (niem. "Rudolfswalde"), obecnie funkcjonuje obozowisko harcerski (plac biwakowy). Jest to polana śródleśna, ze śladami zabudowań oraz drzew owocowych (pozostałości sadu). Polana położona jest na kilku tarasach opadających w stronę jeziora. Na polanie, w pobliżu brzegu jeziora, znajduje się niewielkie źródełko. 
Obok polany, niecałe 200 m na prawo od rozwidlenia (przy drodze do wsi Góra), na wysokiej skarpie, znajduje się mogiła wojenna z lat 1914-1915, w której pochowani są niemieccy i rosyjscy żołnierze. Nieco dalej, u podnóża skarpy, na poboczu drogi znajdują się betonowe postumenty ze stalowymi elementami. Podczas drugiej wojny światowej znajdował się tu szlaban i wojskowy posterunek. Podczas ostatniej wojny przesmyk między jeziorami Tyrkło i Buwełno stanowił element w tzw. Giżyckiego Rejonu Umocnionego. 
Grodzisko Tyrkło (niem. "Schlossberg") nad jeziorem Tyrkło jest jednym z kilku grodzisk wzniesionych w rejonie jeziora Śniardwy. Mieczysław Orłowicz, na początku XX w. (w okresie międzywojennym) tak opisywał to miejsce ""nad jeziorem Tyrkło, które ciągnie się pasem 8 km ku północy, leży zagadkowy kopiec, zwany również Tyrkło. Ma on pochodzić z przedhistorycznych czasów, kiedy służył dla celów obronnych, możliwe też, jest mogiłą jakiegoś wodza Prusów lub Jadźwingów. Ze szczytu rozległy widok na okolicę i jezioro Śniardwy"." Już w okresie międzywojennym grodzisko Tyrkło było chronione jako „pomnik historii kultury”. 
Przez Niemców zazwyczaj było nazywane "Schlossberg" (Góra Zamkowa, Zameczek), podobnie jak wiele innych grodzisk na Mazurach. Pierwszy opisał grodzisko Georg Christopher Pisanski w 1749 r. Leży około 2,5 km na północ od Okartowa. Z jednej strony otoczone było jeziorem. Z drugiej strony dostępu bronił wał i fosa. Wierzchołek grodziska był spłaszczony, ale stoki zachowały stromiznę. Pośrodku wierzchołka znajdowało się zagłębienie, które według przypuszczeń Pisanskiego, mogło być reliktem studni (raczej były to pozostałości po majdanie). Rzędna wierzchołka grodziska znajdowała się na wysokości 127,7, natomiast zwierciadło jeziora około 116 m n.p.m. Na podstawie analizy mapy topograficznej sprzed prawie 100. lat można stwierdzić, że w czasach wczesnośredniowiecznych (okres pobytu Galindów), grodzisko zostało usytuowane na krańcu długiego i wąskiego półwyspu, wcinającego się w jezioro. 
Podczas drugiej wojny światowej pozostałości grodziska zostały częściowo zdewastowane. Wzdłuż zachodniego brzegu jeziora Tyrkło wzniesiono jedną z pozycji obronnych w ramach Giżyckiego Rejonu Umocnionego. Grodzisko zostało poprzecinane liniami okopów, dodatkowo wzmocnione tzw. punktami oporu (łącznie około 20). Natomiast 250 m na północny wschód od wierzchołka grodziska zbudowano bunkier (lekko uszkodzony).

</doc>
<doc id="1123059" url="https://pl.wikipedia.org/wiki?curid=1123059" title="Gamza">
Gamza



</doc>
<doc id="1123062" url="https://pl.wikipedia.org/wiki?curid=1123062" title="Wypróżnianie">
Wypróżnianie



</doc>
<doc id="1123063" url="https://pl.wikipedia.org/wiki?curid=1123063" title="Korona Andów">
Korona Andów

Korona Andów, Korona z Popayán (en. "Crown of the Andes", es. "Corona de los Andes", "Corona de Nuestra Señora de la Asunción de Popayán") - barokowa korona wotywna wykonana pod koniec XVI wieku w Popayán z jednolitej bryły złota, a ozdobiona szmaragdami.
Historia.
Okoliczności powstania korony.
"Korona Andów" uważana jest za jedno z najwspanialszych dzieł sztuki złotniczej wykonanych w Ameryce Południowej w okresie kolonialnym. Jej powstanie związane było z zarazą jaka w 1590 roku nawiedziła audiencję Quito, Wicekrólestwa Peru. Mieszkańcy Popayán obawiając się, że nieuleczalna choroba może dotknąć także ich osadę, organizowali wówczas nabożeństwa błagalne, podczas których modlili się o wstawiennictwo Matki Boskiej u Jezusa Chrystusa, aby ocalił miasto. Gdy groźba epidemii została zażegnana uznano to wydarzenie za cud i postanowiono ufundować do lokalnej katedry wotum, które stanowiłoby podziękowanie za doznaną łaskę.
Korona w sanktuarium w Popayán.
W 1592 roku z inicjatywy biskupa Popayán postanowiono wykonać wspaniałą szczerozłotą koronę i ozdobić ją najpiękniejszymi szmaragdami znalezionymi w Ameryce Południowej.
Sprowadzono dwudziestu czterech europejskich artystów, którzy przez sześć lat wyrzeźbili w 100 funtowej bryle 20 karatowego złota delikatną, bogato zdobioną koronę ważącą ok. 0,5 kilograma. Ozdobili ją 477 szmaragdami o masie 1524 karatów, z których największy (45 karatów) pochodził ze skarbca inkaskiego króla Atahualpy. Gdy dzieło było gotowe 8 grudnia 1599 roku umieszczono je w kościele katedralnym w Popayán na głowie posągu Najświętszej Marii Panny.
W XVII wieku sanktuarium maryjne "Świętej Marii Dziewicy Królowej Andów" w Popayán stało się ważnym ośrodkiem pielgrzymkowym. Bogactwa miejscowej katedry przyciągały jednak również złodziei. W 1650 roku pomimo środków ostrożności i przechowywania najcenniejszych skarbów w ukryciu "Korona Andów" została skradziona. Udało się ją odzyskać, ale kolejne próby jej kradzieży zmusiły opiekunów wotum do jej rozmontowania. W XIX wieku po tym jak w 1812 roku korona znalazła się w posiadaniu Simóna Bolívara sześć części korony ukryto w osobnych skrytkach, gdzie znajdowały się do początku XX wieku.
Sprzedaż korony.
Zubożenie Popayán na przełomie XIX i XX wieku spowodowało, że zdecydowano się na sprzedaż "Korony Andów". W 1909 roku władze miasta i opiekujące się klejnotem bractwo "Konfraterni Niepokalanego Poczęcia Najświętszej Marii Panny" uzyskały od Stolicy Apostolskiej, a w 1914 roku bezpośrednio od papieża Piusa X zgodę na taką transakcję pod warunkiem, że uzyskane pieniądze zostaną przeznaczone na cele charytatywne i socjalne. 
W 1936 roku "Korona Andów" została sprzedana amerykańskiej fundacji, której prezesem był chicagowski jubiler Warren J. Piper. Nowy właściciel klejnotu wypożyczał go później jako "atrakcję" dla uświetnienia różnych wystaw i targów międzynarodowych. W 1963 roku koronę na aukcji zorganizowanej przez dom Sotheby's w Londynie zakupiła holenderska firma jubilerska "Asscher Diamond Company". W 1997 roku na aukcji domu Christie's w Nowym Jorku "Korona Andów" została ponownie sprzedana. Tym razem anonimowemu nabywcy.

</doc>
<doc id="1123065" url="https://pl.wikipedia.org/wiki?curid=1123065" title="Plozja">
Plozja

Plozja – nagłe otwarcie drogi dla powietrza przez narządy mowy pod ciśnieniem powietrza wypływającego z płuc. Plozja jest koniecznym elementem artykulacji spółgłosek zwartych. Zazwyczaj plozja następuje w miejscu artykulacji danej głoski, ale możliwa jest też plozja nosowa (otwarcie drogi do jamy nosowej, jak w wygłosie angielskiego "button") lub plozja boczna (otwarcie drogi po bokach języka, jak w angielskim "settler"). Obecność lub brak plozji wpływa niekiedy na znaczenie wyrazu, na przykład w języku polskim "trzy" vs "czy" – w pierwszym wyrazie występuje plozja (z wyjątkiem dialektu małopolskiego), w drugim [] i [] zlewają się w afrykatę.

</doc>
<doc id="1123066" url="https://pl.wikipedia.org/wiki?curid=1123066" title="Obstruenty">
Obstruenty



</doc>
<doc id="1123069" url="https://pl.wikipedia.org/wiki?curid=1123069" title="Plozja nosowa">
Plozja nosowa



</doc>
<doc id="1123071" url="https://pl.wikipedia.org/wiki?curid=1123071" title="Plozja boczna">
Plozja boczna



</doc>
<doc id="1123072" url="https://pl.wikipedia.org/wiki?curid=1123072" title="Kocjan (chan)">
Kocjan (chan)

Kocjan, również "Котян", "Kuthens", "Kotyan", "Kotian", "Koteny", "Kötöny", "Zayhan", albo "Jonas" (zm. 17 marca 1241 w Peszcie) – syn Sutoja, połowiecki chan od około 1192 do 1223. Po bitwie nad Kałką odsunięty od władzy, lecz nadal przewodził szczepowi Kunów.
Życiorys.
W 1205, po śmierci Romana Halickiego uczestniczył w walkach w księstwie halickim. W 1223, po najeździe Tatarów na ziemie Połowców Kocjan zwrócił się najpierw do swojego zięcia Mścisława Halickiego, ale pomocy nie otrzymał. Dopiero Mścisław III Dobry smoleński, książę kijowski zmobilizował innych książąt ruskich do wyprawy odwetowej. Pogoń za Tatarami zakończyła się klęską pod Kałką, spowodowaną brawurą Mścisława Halickiego. Kocjan zbiegł z pola walki.
W 1225 Kocjan brał udział w wyprawie Mścisława Halickiego przeciwko Polakom, którzy wspomagali Daniela w walce o tron halicki.
W 1228 wspomagał kijowskiego Włodzimierza Rurykowicza przeciwko Danielowi. Później znów po stronie Daniela walczył przeciwko Węgrom.
W 1238 rozbity w stepach astrachańskich przez Mongołów Batu wraz z 40 tys. współplemieńców wycofał się na Węgry, gdzie Bela IV przyjął ich i osiedlił. Kocjan, dotychczas szamanista, przyjął wtedy chrzest. Jego córka Elżbieta Kumanka wyszła za syna Beli, późniejszego króla Stefana V. Panowie węgierscy byli nieufni wobec Połowców i zaraz przed najazdem Tatarów w 1241 roku zamordowali Kocjana w Peszcie.

</doc>
<doc id="1123073" url="https://pl.wikipedia.org/wiki?curid=1123073" title="Perttu Kivilaakso">
Perttu Kivilaakso

Perttu Paivo Kullervo Kivilaakso (ur. 11 maja 1978 w Helsinkach) − fiński muzyk, kompozytor i wiolonczelista. Absolwent Akademii Sibeliusa w Helsinkach. Członek zespołu Apocalyptica, w którym gra od 1999r. Zastąpił on Antero Manninena. Do zespołu dołączył przed nagraniami trzeciego albumu studyjnego formacji "Cult" (2000).
W roku 1996 zajął 3. miejsce w International Paulo Cello Competition. Miał wtedy 18 lat. Niedługo po tym otrzymał dożywotnie miejsce w Helsińskiej Filharmonii, gdzie gra również jego ojciec. Skomponował motyw przewodni do gry , oraz muzykę do dwóch filmów dokumentalnych "Uhrit 1918" (2008) i "Jään yli" (2005).
W latach 2011-2014 był w związku z fińską modelką Anne-Mari Berg.

</doc>
<doc id="1123075" url="https://pl.wikipedia.org/wiki?curid=1123075" title="Sonorant">
Sonorant



</doc>
<doc id="1123077" url="https://pl.wikipedia.org/wiki?curid=1123077" title="Autostrada A73 (Niemcy)">
Autostrada A73 (Niemcy)

Autostrada A73 (niem. "Bundesautobahn 73 (BAB 73)" także "Autobahn 73 (A73)") – autostrada w Niemczech prowadząca przez Rejencję frankońską na osi północ-południe i łączy autostradę A71 koło Suhl z autostradą A9 na południe od Norymbergi.
Na odcinku między Bambergiem a Norymbergą zwana jest również "Frankenschnellweg".
5 września 2008 oddano do użytku ostatni brakujący odcinek pomiędzy Coburgiem a Lichtenfels. 
Odcinek pomiędzy Lichtenfels a Bambergiem, B173, od 1 stycznia 2008 przemianowany na A73. Węzeł nr 8 "Neustadt/Sonneberg" ma być otwarty dopiero po zbudowaniu B999.

</doc>
<doc id="1123078" url="https://pl.wikipedia.org/wiki?curid=1123078" title="Melanie Münch">
Melanie Münch

Melanie Münch (Mell), z domu Melanie Schaffer (ur. 8 kwietnia 1981 w Monachium) – niemiecka wokalistka, współtworząca zespół Groove Coverage. Jest wykonawczynią wszystkich piosenek "Groove Coverage", z wyjątkiem "Rock", "Lullaby for Love" oraz zwrotek w piosence "Darkness", które są śpiewane przez Verenę Rehm.
Życiorys.
W szkole śpiewała w chórze "Gospel and chaber". Grupa wykonywała włoską muzykę z czasów Renesansu.
Pracowała jako kucharka, była modelką, a także wielkim "odkryciem karaoke". Śpiewając znane covery poznała Axela Konrada i Ole Wierka. Pierwszą piosenką, którą razem nagrali był utwór "Monlight Shadow" - nowa wersja wielkiego przeboju Mike'a Oldfielda, która w Niemczech osiągnęła status złotego singla.
Po latach w zespole Münch zastąpiła Verena Rehm, a Melanie zajęła się tworzeniem rodziny. Jej mężem jest Tely, z którym ma dwójkę dzieci: Celine-Michelle i Nica-Juliana.
Obecnie wokalistka mieszka wraz z rodziną w małej miejscowości nieopodal Ingolstadt i znów tworzy dla Groove Coverage.

</doc>
<doc id="1123080" url="https://pl.wikipedia.org/wiki?curid=1123080" title="I liga polska w piłce siatkowej mężczyzn (2007/2008)">
I liga polska w piłce siatkowej mężczyzn (2007/2008)

Do rozgrywek I ligi polskiej w piłce siatkowej mężczyzn sezonu 2007/2008 przez władze Polskiego Związku Piłki Siatkowej dopuszczonych zostało 11 drużyn.
System rozgrywek.
Zmagania toczyły się dwuetapowo:
Runda 1
(O miejsca 1-4) - Zwycięzcy rywalizacji z rundy 1 zagrają w 1/2 finału o miejsca 1-4. W pierwszym półfinale zagrają drużyny z miejsc 1-4 po rundzie zasadniczej, a w drugim z miejsc 2-3. Drużyny grają do trzech wygranych meczów ze zmianą gospodarza po dwóch meczach. Gospodarzami pierwszego terminu (terminy są dwudniowe - dwumeczowe) będą zespoły, które po fazie zasadniczej rozgrywek zajęły wyższe miejsce w tabeli (ewentualny piąty mecz zostaje rozegrany również na parkiecie drużyny, która zajęła wyższe miejsce po rundzie zasadniczej).
(O miejsca 5-6) - Drużyny z miejsc 5-6 rozegrają dwumecz o te właśnie miejsca w końcowej klasyfikacji sezonu. Zwycięzca zakończy sezon na 5 pozycji, a przegrany na 6.
Runda 2
(O miejsca 3-4) - Przegrani meczów półfinałowych rozegrają dwumecz o 3. miejsce w klasyfikacji końcowej rozgrywek. Przegrany zajmie 4. lokatę w rozgrywkach.
(O miejsca 1-2) - O tytuł mistrza I ligi. Zwycięzca 1. półfinału gra ze zwycięzcą 2. półfinału do trzech wygranych meczów ze zmianą gospodarza po dwóch meczach. Gospodarzami pierwszego terminu (terminy są dwudniowe - dwumeczowe) będą zespoły, które po fazie zasadniczej rozgrywek zajęły wyższe miejsce w tabeli (ewentualny piąty mecz zostaje rozegrany również na parkiecie drużyny, która zajęła wyższe miejsce po rundzie zasadniczej).
O kolejności końcowej w przypadku odpadnięcia drużyn w tej samej rundzie i nie rozgrywania meczów o poszczególne miejsca decyduje kolejność po rundzie zasadniczej.
Według regulaminu, SMS I PZPS Spała - mimo że przystąpiła do rozgrywek jako ich normalny uczestnik - nie podlegała ostatecznej weryfikacji, jak pozostałe kluby. Brała ona udział wyłącznie w zasadniczej fazie sezonu (tj. mecz i rewanż - każdy z każdym) i niezależnie od miejsca zajętego w końcowej tabeli kończyła udział w zmaganiach, pozostając na tym szczeblu przez kolejny sezon (dlatego nie mogła ani awansować do PLS, ani spaść do II ligi polskiej, ani walczyć w turze play-off).
26 marca 2008 Zarząd PZPS na wniosek Wydziału Rozgrywek PZPS podjął decyzję o nieprzeprowadzaniu meczów I rundy fazy play-off o miejsca 7-10 (tj. o utrzymanie się w I lidze polskiej). Spowodowane to zostało zdekompletowaniem kadry zawodniczej MOW Orła Międzyrzecz w przerwie między fazą zasadniczą a fazą play-off (21 marca 2008 4 siatkarzy tego klubu wzięło udział w wypadku drogowym koło Gościmia, w wyniku którego 2 z nich zginęło, a 2 zostało ciężko rannych). Ustalono, że w I lidze polskiej - zgodnie z duchem sportowej rywalizacji - żadna z drużyn nie zostanie w tym sezonie relegowana do II ligi polskiej. W związku z tym postanowiono czasowo (wyłącznie na sezon 2008/2009) powiększyć tę klasę rozgrywkową do 13 zespołów.
Rozgrywki.
Faza zasadnicza.
Tabela wyników.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Terminarz i wyniki.
1 kolejka
29 września 2007:
2 kolejka
6 października 2007:
3 kolejka
13 października 2007:
4 kolejka
20 października 2007:
5 kolejka
27 października 2007:
6 kolejka
3 listopada 2007:
7 kolejka
10 listopada 2007:
8 kolejka
17 listopada 2007:
9 kolejka
24 listopada 2007:
10 kolejka
1 grudnia 2007:
11 kolejka
8 grudnia 2007:
12 kolejka
15 grudnia 2007:
13 kolejka
5 stycznia 2008:
14 kolejka
12 stycznia 2008:
15 kolejka
19 stycznia 2008:
16 kolejka
26 stycznia 2008:
17 kolejka
2 lutego 2008:
18 kolejka
16 lutego 2008:
19 kolejka
23 lutego 2008:
20 kolejka
1 marca 2008:
21 kolejka
8 marca 2008:
22 kolejka
15 marca 2008:

</doc>
<doc id="1123086" url="https://pl.wikipedia.org/wiki?curid=1123086" title="Millvina Dean">
Millvina Dean

Elizabeth Gladys „Millvina” Dean (ur. 2 lutego 1912, zm. 31 maja 2009) – Angielka, która była ostatnią żyjącą ocalałą pasażerką Titanica. W chwili zatonięcia statku miała zaledwie 2 miesiące i 13 dni, więc nie mogła pamiętać tego wydarzenia.
Życiorys.
Rodzina.
Millvina Dean urodziła się w Branscombe. Była córką Bertrama Franka Deana i Georgetty Evy Light. Jej brat urodził się 21 maja 1910 roku.
Millvina nigdy nie wyszła za mąż i nie miała dzieci. Jej ojciec zginął w katastrofie statku, matka zmarła 16 września 1975 roku w wieku 96 lat, a brat zmarł 14 kwietnia 1992 roku w wieku 81 lat w dokładnie 80. rocznicę zderzenia się Titanica z górą lodową.
Rejs statkiem.
Rodzice Millviny Dean zdecydowali się opuścić Wielką Brytanię i wyruszyć do Wichita w stanie Kansas, gdzie jej ojciec miał rodzinę i chciał otworzyć sklep z tytoniem. Rodzina nie sądziła, że znajdzie się na pokładzie Titanica, ale z powodu strajku węglowego została na niego przeniesiona i zaokrętowana jako pasażerowie trzeciej klasy. Ojciec Millviny przeczuwał zderzenie z górą lodową w dzień katastrofy, a po tym incydencie szybko pobiegł do kabiny, gdzie poinformował o tym żonę, ubrał dzieci i wyszedł z nimi na pokład. Millvina Dean z matką i bratem zostali umieszczeni w szalupie ratunkowej nr 10. Ciała ojca nigdy nie zidentyfikowano.
Powrót do Wielkiej Brytanii.
Początkowo matka Millviny chciała kontynuować przeprowadzkę do Kansas by spełnić życzenie męża. Jednakże po jego stracie i pozostaniu z dwójką małych dzieci powróciła do Wielkiej Brytanii na pokładzie RMS Adriatic.
Edukacja i kariera.
Razem z bratem żyła głównie z funduszy pieniężnych i uczyła się w Southampton. Ich matka planowała ponownie wyjść za mąż. I to wówczas ośmioletnia Dean dowiedziała się jak zginął jej ojciec i że sama była na pokładzie Titanica. W czasie II wojny światowej Millvina Dean pracowała dla brytyjskiego rządu, a później jako nabywca dla lokalnej firmy inżynierskiej. W swoim życiu była także kartografem, sekretarką oraz asystentką sprzedawcy wyrobów tytoniowych.
Późniejsze lata.
Dopiero będąc po siedemdziesiątce zaangażowała się w wydarzenia związane z Titanikiem. Z biegiem lat brała udział w licznych konwencjach, wystawach, filmach dokumentalnych, telewizyjnych oraz radiowych wywiadach. W 1998 wyruszyła do Stanów Zjednoczonych aby wziąć udział w konwencji związanej z Titanikiem w Springfield oraz innej w 1999 roku w Montrealu. W 2006 planowała również wystąpić na uroczystościach 94. rocznicy zatonięcia liniowca, ale złamane biodro uniemożliwiło przybycie.
W 2007 roku po śmierci Barbary West została ostatnią żyjącą pasażerką Titanica.
Choroba i śmierć.
W kwietniu 2008 roku Millvina Dean zgodziła się wygłosić przemówienie w Southampton z okazji 96. rocznicy tragedii, ale kłopoty zdrowotne wynikające z infekcji dróg oddechowych zmusiły ją do odwołania uczestnictwa.
W grudniu 2008 roku została zmuszona sprzedać kilka z jej rodzinnych pamiątek, aby zapłacić za prywatną opiekę medyczną po złamanym biodrze. Zysk z ich sprzedaży wyniósł około £32,000. W lutym 2009 roku ogłosiła, że celem pokrycia kosztów opieki medycznej przekraczających £3000 miesięcznie, zamierza sprzedać kilka pozostałych pamiątek.
Millvina Dean zmarła w wieku 97 lat 31 maja 2009 roku w domu opieki w Ashurst na zapalenie płuc.
24 października 2009 roku jej ciało zostało skremowane, a prochy rozrzucone w dokach Southampton w miejscu, gdzie Titanic wypłynął w swój rejs.

</doc>
<doc id="1123091" url="https://pl.wikipedia.org/wiki?curid=1123091" title="Zbrojenie ściany">
Zbrojenie ściany

Zbrojenie ściany – pojęcie związane z uruchomieniem wyrobiska eksploatacyjnego ścianowego. Zbrojenie ściany polega na wprowadzeniu do chodnika lub rozcinki przenośnika zgrzebłowego ścianowego, obudowy zmechanizowanej, wykonaniu odpowiednich połączeń hydraulicznych oraz zamontowaniu maszyn urabiających i środków łączności.

</doc>
<doc id="1123092" url="https://pl.wikipedia.org/wiki?curid=1123092" title="Jan Walczak (historyk)">
Jan Walczak (historyk)

Jan Walczak (ur. 1942) – polski historyk, profesor nauk humanistycznych.
Życiorys.
Studia historyczne na Uniwersytecie Wrocławskim ukończył w 1962. Stopień naukowy doktora uzyskał w 1970, habilitację w 1980, a tytuł naukowy profesora otrzymał w 1997.
Specjalizuje się w dziedzinie historii najnowszej, oraz w problemach polskiej transformacji po 1989 roku. Od 1992 roku jest profesorem Akademii im.Jana Długosza w Częstochowie (przedtem Wyższa Szkoła Pedagogiczna w Częstochowie). Pełnił funkcję dyrektora Instytutu Historii oraz Instytutu Nauk Politycznych Akademii im.Jana Długosza w Częstochowie. Był pracownikiem naukowym Wyższej Szkoły Planowania Strategicznego. Wcześniej pracował w Śląskim Instytucie Naukowym oraz na Uniwersytecie Śląskim.

</doc>
<doc id="1123093" url="https://pl.wikipedia.org/wiki?curid=1123093" title="Blizno (jezioro)">
Blizno (jezioro)

Blizno – jezioro położone w Puszczy Augustowskiej, w gminie Nowinka, w powiecie augustowskim, w woj. podlaskim.
Charakterystyka.
Jezioro Blizno leży na Równinie Augustowskiej. Zalicza się do jezior rynnowych. Ma kształt mocno wydłużony ze wschodu na zachód.
Na jeziorze znajdują się 3 wyspy o łącznej powierzchni ok. 4 ha. Linia brzegowa jest dobrze rozwinięta. Brzeg na ogół stromy i suchy z dość ubogą roślinnością. Dno opada stromo do głębokości 5–10 m, po czym staje się bardziej łagodne.
Otoczenie jeziora stanowią głównie lasy – ponad 60% zajmują bory sosnowe. Reszta to użytki rolne. Wokół jeziora są liczne dzikie, piaszczyste plaże i wąski pas litoralu nadające się do celów rekreacyjnych.
W południowo-zachodniej części zbiornika wypływa rzeka Blizna. Na wschodzie Blizno połączone jest poprzez niewielki ciek z jeziorem Blizienko. Na północnym brzegu położone są wsie Ateny i Walne, na wschodnim – Danowskie.
Jezioro zalicza się do zbiorników leszczowych. Zbiornik jest objęty strefą ciszy. W roku 2001 jezioro miało II klasę czystości i II klasę podatności na degradację.
Geneza jeziora.
Po wytopieniu lodowca powstała jedna duża rynna – dolina marginalna – ciągnąca się wzdłuż granicy lodu. Z biegiem czasu stawała się coraz płytsza (woda odpływała rzeką Blizną). Duży zbiornik uległ podziałowi na odrębne jeziora: Blizno, Blizienko, Kopanica i Tobołowo.

</doc>
<doc id="1123097" url="https://pl.wikipedia.org/wiki?curid=1123097" title="25 Pułk Piechoty">
25 Pułk Piechoty

Polskie pułki piechoty:
Austro-węgierskie pułki piechoty:
Niemieckie pułki piechoty:
Rosyjskie pułk piechoty:

</doc>
<doc id="1123099" url="https://pl.wikipedia.org/wiki?curid=1123099" title="Calystegia sepium">
Calystegia sepium



</doc>
<doc id="1123103" url="https://pl.wikipedia.org/wiki?curid=1123103" title="40 Pułk Piechoty">
40 Pułk Piechoty

Pułki piechoty (strzelców) noszące numer „40”:
Wojsko Polskie
Austriacki
Austro-węgierski
Niemiecki
Rosyjski

</doc>
<doc id="1123112" url="https://pl.wikipedia.org/wiki?curid=1123112" title="43 Pułk Piechoty">
43 Pułk Piechoty

Polskie pułki piechoty:
Niemiecki pułk piechoty:
Austro-węgierskie pułki piechoty:
Rosyjski pułk piechoty:

</doc>
<doc id="1123113" url="https://pl.wikipedia.org/wiki?curid=1123113" title="Rafał Żabiński">
Rafał Żabiński

Rafał Krzysztof Żabiński (ur. 6 lutego 1960 w Gdańsku) – polski aktor teatralny i filmowy.
Życiorys.
W 1982 ukończył Studium Aktorskie przy Teatrze Wybrzeże w Gdańsku. Debiutował w 1983 rolą „Numer Siedem” w spektaklu teatralnym "Terroryści", w reż. Mariusza Malinowskiego w Teatrze Wybrzeże.
Laureat Nagrody dla Młodego Twórcy na Festiwalu Teatralnym w Toruniu w 1986, za rolę Prometeusza w spektaklu "Prometeusz" w reż. Jacka Andruckiego.

</doc>
<doc id="1123116" url="https://pl.wikipedia.org/wiki?curid=1123116" title="Konwersja danych">
Konwersja danych

Konwersja danych – zmiana jednej formy danych komputerowych w inną formę – zamiana informacji zapisanych w jednym formacie na inny. Dokonywana zwykle ze względu na dostosowanie do wymagań danego oprogramowania lub standardów albo też w celu umożliwienia późniejszego dodania określonych cech.

</doc>
<doc id="1123118" url="https://pl.wikipedia.org/wiki?curid=1123118" title="Buwełno (jezioro)">
Buwełno (jezioro)

Jezioro Buwełno – jezioro typu rynnowego, ciągnące się z południa na północ, położone na wysokości 117 m n.p.m., o powierzchni 360 ha, maksymalnej głębokości 49,10 m, szerokości do 700 m i długości 8,8 km. Długość linii brzegowej wynosi 20,725 km, a wskaźnik rozwinięcia to 3,08. Położone w odległości 10 km na północny zachód od Orzysza.
Jezioro położone jest wśród łąk i pól o stromych brzegach i urozmaiconej linii brzegowej. Na północy wąski strumyk łączy je z jeziorem Wojnowo, które z kolei połączone jest z jeziorem Niegocin. Południowa część jeziora łączy się kanałem z jeziorem Ublik Wielki. Na południowym brzegu leży wieś Cierzpięty, na zachodnim – Marcinowa Wola. W odległości 1 km na zachód od jeziora znajdują się Bagna Nietlickie.
Z Buwełna prowadzą szlaki wodne na jeziora Niegocin i Ublik Wielki.
W jeziorze występuje miętus pospolity, leszcz, okoń, szczupak, sandacz, węgorz, sieja, płoć, kleń.
Ponieważ jezioro leży z dala od szlaku wodnego Wielkich Jezior Mazurskich, w przewodnikach turystycznych polecane jest przede wszystkim osobom lubiącym zaciszne miejsca. Jeszcze w okresie międzywojennym pojawiły się plany połączenia Buwełna z odległym o 2 km jeziorem Tyrkło, co pozwoliłoby na niezakłóconą żeglugę między tymi jeziorami i jeziorami Niegocin, Jagodne, Tałty, Mikołajskim i Śniardwy. Począwszy od XXI wieku planowano połączenie jezior tunelem.

</doc>
<doc id="1123119" url="https://pl.wikipedia.org/wiki?curid=1123119" title="44 Pułk Piechoty">
44 Pułk Piechoty

Pułki piechoty noszace numer „44”:
Polskie:
Austriacki:
Austro-węgierski:
Niemiecki:
Rosyjski:

</doc>
<doc id="1123121" url="https://pl.wikipedia.org/wiki?curid=1123121" title="45 Pułk Piechoty">
45 Pułk Piechoty

Polski pułk piechoty:
Austro-węgierski pułk piechoty:
Brytyjski pułk piechoty:
Niemiecki pułk piechoty:
Rosyjski pułk piechoty:

</doc>
<doc id="1123126" url="https://pl.wikipedia.org/wiki?curid=1123126" title="46 Pułk Piechoty">
46 Pułk Piechoty

Pułki piechoty (strzelców) noszące numer „46”:
Wojska Polskiego
Armii Cesarstwa Niemieckiego
Cesarskiej i królewskiej Armii
Armii Imperium Rosyjskiego

</doc>
<doc id="1123128" url="https://pl.wikipedia.org/wiki?curid=1123128" title="Storm Hawks">
Storm Hawks

Storm Hawks – fantastyczno-przygodowy serial animowany, produkcji amerykańsko-kanadyjskiej (Asaph „Ace” Fipke i YTV).
W Polsce serial był emitowany na kanale Cartoon Network od 10 listopada 2007 roku.
Fabuła.
Było to 10 lat temu niemal co do dnia. Bitwa mająca zakończyć wszystkie bitwy. Dobro kontra zło. Podniebni Rycerze kontra Cykloniści. Piorunujący Błysk - wspaniały Rycerz będący liderem Storm Hawks - dowodził atakiem. Mając całą Atmosię za plecami wiedział, że nie może przegrać. Lecz jego drugi pilot zdradził go. Storm Hawks i ich Kondor zostali zniszczeni, a alianci szybko rozbici. Cyklonia wygrała. Zdrajca został nagrodzony. Wkrótce Atmosia poznała go jako Ciemnego Asa. Wraz ze Storm Hawks i ich Kondorem nadzieja na zwycięstwo umarła. Do dzisiaj... Tylko ostatni potomek Piorunującego Błyska - Strzała - może zjednoczyć krainy i sprowadzić pokój na Atmosie. Strażnicy stawiają mu cel: odnaleźć statek, odbudować drużynę i tym samym wypełnić swoje przeznaczenie. Zostanie on bowiem Podniebnym Rycerzem, a jego przyjaciółka - Faja - będzie w stanie pokonać kiedyś Panią Cyklonis. Od tej pory młodzi Storm Hawks muszą przeszkodzić Cyklonistom w podboju Atmosii i postarać się dorównać legendzie swoich poprzedników.
Czas i miejsce akcji.
Akcja serialu toczy się w świecie o nazwie Atmosia, a dokładniej na Południowym Niebie Atmosii. Atmosia jest światem tysięcy górzystych królestw, znacznie od siebie oddalonych. Górzyste królestwa to krainy-skupiska skał wystające ponad powierzchnię chmur. Krainy łączą się w kwadranty, a prawie każdej broni szwadron Podniebnych Rycerzy. Podniebni Rycerze dysponują zasilaną kryształami bronią, sztuką Sky Fu i pojazdami zdolnymi do szybkiej i zdalnej transformacji umożliwiającej lot bądź jazdę. Technologia tego świata jest zależna od kryształów, które w Atmosii są źródłem siły, szybkości, energii. W Atmosii prócz ludzi żyją także Rębacze, Merby, Blizarianie, Raptorzy i Głębiniaki.
Bohaterowie.
Storm Hawks.
W skład szwadronu Storm Hawks wchodzi sześć osób:
Wersja polska.
Opracowanie i udźwiękowienie wersji polskiej: Studio Sonica
Reżyseria:
Dialogi polskie:
Dźwięk i montaż:
Organizacja produkcji:
Wystąpili:
oraz

</doc>
<doc id="1123129" url="https://pl.wikipedia.org/wiki?curid=1123129" title="47 Pułk Piechoty">
47 Pułk Piechoty

Pułki piechoty noszące numer „47”:
Polskie:
Niemiecki:
Austro-węgierski:
Rosyjskie:

</doc>
<doc id="1123130" url="https://pl.wikipedia.org/wiki?curid=1123130" title="Ours">
Ours

Ours – amerykański zespół rockowy założony w 1990. Jego liderem jest Jimmy Gnecco.

</doc>
<doc id="1123133" url="https://pl.wikipedia.org/wiki?curid=1123133" title="Maccabi Petach Tikwa">
Maccabi Petach Tikwa

Maccabi Petach Tikwa (hebr. "מכבי פתח תקווה") – izraelski klub piłkarski, grający obecnie w Liga Leumit, mający siedzibę w mieście Petach Tikwa, drugim pod względem znaczenia ośrodku przemysłowym w kraju.
Historia.
Klub został założony w 1912 roku przez grupę żydowskich studentów z Petach Tikwy, którzy studiowali w Konstantynopolu. Jest najstarszym klubem w Izraelu po Maccabi Tel Awiw, założonym w 1906 roku. Lokalny rywal, Hapoel Petach Tikwa, powstał w 1934 roku.
Zespół jest częścią sportowych klubów zrzeszenia Maccabi. Od lat występuje w Ligat ha’Al, jednak nigdy nie wywalczył mistrzostwa Izraela, a największe sukcesy to dwukrotne zdobycie Pucharu Izraela w latach 1935 i 1952. Natomiast największe osiągnięcie w europejskich pucharach to zakwalifikowanie się do fazy grupowej Pucharu UEFA w sezonie 2005/2006 dzięki wygraniu 5:2 wyjazdowego spotkania z Partizanem Belgrad.
Stadion.
Od lat 20. XX wieku Maccabi swoje spotkania rozgrywało na własnym obiekcie przy ul. Stampfera w Petach Tikwie. W 1972 roku klub przeniósł się na Stadion Miejski, który dzielił z Hapoelem Petach Tikwa. W 2010 roku obiekt ten został zamknięty, a Maccabi (wraz z Hapoelem) tymczasowo przeniosło się na stadion Ramat Gan. W grudniu 2011 roku oddano do użytku nowy stadion ha-Moszawa, który odtąd jest domową areną Maccabi i Hapoelu. Maccabi posiada także swoją bazę treningową przy ul. Ben Drora.

</doc>
<doc id="1123134" url="https://pl.wikipedia.org/wiki?curid=1123134" title="Salaam Namaste">
Salaam Namaste

Salaam Namaste (hindi सलाम नमस्ते, urdu سلام نمستے, tytuł oznacza powitanie w urdu i hindi, niem. tytuł "Hochzeit – Nein danke!", pol. tytuł "Trudna droga do miłości") – indyjski komediodramat wyreżyserowany w 2005 roku przez Siddhartha Ananda, który rok wcześniej napisał scenariusz do "Hum Tum", a rok po tym filmie wyreżyserował "Tara Rum Pum". We wszystkich trzech filmach rolę główną gra Saif Ali Khan, tutaj w parze z Preity Zinta. Producentami filmu są ojciec i syn – Aditya Chopra i Yash Chopra, którzy wsławili się produkcją takich filmów jak "Veer-Zaara", "Bunty i Babli", "Dhoom" czy "Chak de India". Bohaterami filmu jest hinduska para żyjąca w Melbourne w Australii, jej niedorastanie do więzi, dojrzewanie do miłości i odpowiedzialności za siebie. To pierwszy film w pełni zrealizowany w Australii. Film ten jest jednym z niewielu bollywoodzkich filmów w którym pokazana jest scena pocałunku i nagie ciała.
Fabuła.
Nick (Saif Ali Khan) i Ambar (Preity Zinta) mieszkają w Melbourne. On pracuje jako szef kuchni w dobrze prosperującej restauracji, chociaż z wykształcenia jest architektem. Ona prowadzi program dla hindusów mieszkających w Australii w stacji radiowej "Salaam Namaste" oraz studiuje medycynę. Razem mogą stworzyć idealną parę, jednak oboje się nienawidzą. Spotykają się na ślubie przyjaciółki Ambar i coś między nimi iskrzy. Postanawiają wynająć razem domek na plaży, ale mieszkają w oddzielnych pokojach...
Muzyka.
Film zawiera 7 piosenek skomponowanych przez duet Vishal-Shekhar, autorów muzyki do takich filmów jak "Musafir", "Tara Rum Pum", "Cash" czy wchodzący jesienią 2007 na ekrany "Om Shanti Om" z Shahem Rukh Khanem.

</doc>
<doc id="1123135" url="https://pl.wikipedia.org/wiki?curid=1123135" title="Rogownica pospolita">
Rogownica pospolita

Rogownica pospolita ("Cerastium holosteoides" Fr. em. Hyl.) – gatunek rośliny należący do rodziny goździkowatych. Jest pospolity na terenie całej Polski.
Biologia i ekologia.
Roślina dwuletnia lub bylina, chamefit. Siedlisko: pastwiska, łąki, przydroża, polany, ugory. Preferuje gleby żyzne, gliniaste i wilgotne. W uprawach rolnych jest chwastem. W klasyfikacji zbiorowisk roślinnych gatunek charakterystyczny dla klasy (Cl.) "Molinio-Arrhenatheretea". Kwitnie od maja do listopada.

</doc>
<doc id="1123136" url="https://pl.wikipedia.org/wiki?curid=1123136" title="Cerastium holosteoides">
Cerastium holosteoides



</doc>
<doc id="1123138" url="https://pl.wikipedia.org/wiki?curid=1123138" title="Cerastium vulgatum">
Cerastium vulgatum



</doc>
<doc id="1123140" url="https://pl.wikipedia.org/wiki?curid=1123140" title="48 Pułk Piechoty">
48 Pułk Piechoty

Polskie pułki piechoty:
Austriackie pułki piechoty:
Austro-węgierskie pułki piechoty:
Niemieckie pułki piechoty:
Rosyjskie pułki piechoty:

</doc>
<doc id="1123151" url="https://pl.wikipedia.org/wiki?curid=1123151" title="Iwan Połbin">
Iwan Połbin

Iwan Siemionowicz Połbin, ros. Иван Семёнович Полбин (ur. w Rtiszczewie-Kamience, zm. 11 lutego 1945 we Wrocławiu) – radziecki dowódca wojskowy, generał major lotnictwa, dwukrotny Bohater Związku Radzieckiego (1942, 1945).
Życiorys.
Urodził się we wsi Rtiszczewo-Kamienka (od 1965 – Połbino), obecnie w rejonie majnskim obwodu uljanowskiego. W 1918 opuścił rodzinną wieś i zaczął pracować w brygadzie naprawczej na kolei. Wstąpił wtedy do Komsomołu. W 1927 wcielony do Armii Czerwonej. Następnie skierowany do wojskowej szkoły pilotów w Orenburgu, którą ukończył z wyróżnieniem w 1931. Po ukończeniu szkoły skierowany do lotnictwa bombowego na Dalekim Wschodzie. Pełnił tam służbę do 1941. W 1939 brał udział w walkach nad Chałchin-Goł.
W 1941 został dowódcą 150. pułku lotnictwa bombowego i po ataku Niemiec na ZSRR walczył w rejonie Smoleńska, Wielkich Łuków i Rżewa, w 1942 dowodził tym pułkiem w trakcie bitwy stalingradzkiej. Za walki w trakcie tej bitwy otrzymał 23 listopada 1942 r. tytuł Bohatera Związku Radzieckiego. W grudniu 1942 został dowódcą 301. Dywizji Lotnictwa Bombowego, a następnie od kwietnia 1943 dowódcą 1. Korpusu Lotnictwa Bombowego (przemianowany później na 6. Gwardyjski Korpus Lotnictwa Bombowego).
20 października 1943 dowodząc grupą 17 samolotów bombowych "Pe-2" i 17 samolotów myśliwskich, gdy napotkał grupę niemieckich samolotów bombowych w czasie gdy samoloty myśliwskie nawiązały walkę z osłoną niemieckich samolotów bombowych wydał rozkaz zaatakowania przez samoloty bombowe "Pe-2" bronią pokładową niemieckich samolotów bombowych. Był to pierwszy przypadek w lotnictwie radzieckim takiego użycia samolotów bombowych. W trakcie tej walki lotnicy radzieccy zestrzelili 13 samolotów, z tego 6 zestrzeliły samoloty "Pe-2", przy stracie 3 własnych maszyn.
Dowodzony przez niego korpus wziął udział w operacji lwowsko-sandomierskiej 1 Frontu Ukraińskiego w 1944, atakował szlaki komunikacyjne w rejonie Kielc i Rzeszowa. W operacji wiślańsko-odrzańskiej dowodził 6 Korpusem Lotnictwa Bombowego Gwardii w składzie 1. Frontu Ukraińskiego. 11 lutego 1945 dowodził w powietrzu grupą 9 samolotów "Pe-2", która zaatakowała baterię artylerii znajdującą się we Wrocławiu i ostrzeliwującą nacierające na miasto oddziały. W trakcie ataku samolot pilotowany przez Połbina zostaje trafiony pociskiem i rozbił się, był to jego 157 lot bojowy. Cała załoga zginęła.
6 kwietnia 1945 pośmiertnie nadano mu po raz drugi tytuł Bohatera Związku Radzieckiego. 5 maja 1980 odsłonięto symboliczną mogiłę Iwana Połbina na cmentarzu oficerów radzieckich na Partynicach we Wrocławiu. Jego imię nosi także jedna z ulic na wrocławskim osiedlu Kozanów.

</doc>
<doc id="1123152" url="https://pl.wikipedia.org/wiki?curid=1123152" title="51 Pułk Piechoty">
51 Pułk Piechoty

Polskie pułki piechoty:
Austro-węgierskie pułki piechoty:
Niemieckie pułki piechoty:
Rosyjskie pułki piechoty:

</doc>
<doc id="1123153" url="https://pl.wikipedia.org/wiki?curid=1123153" title="Cezary Urban">
Cezary Urban

Cezary Urban (ur. 1 czerwca 1963 w Szczecinie) – polski nauczyciel, polityk i samorządowiec, z wykształcenia matematyk, poseł na Sejm VI kadencji.
Życiorys.
Absolwent Wydziału Matematyki Uniwersytetu Szczecińskiego. W latach 1989–1996 pracował jako nauczyciel matematyki w szczecińskich szkołach podstawowych. Od 1 września 1996 (z krótką przerwą od 7 listopada 2007 do 5 maja 2008) pełni funkcję dyrektora XIII Liceum Ogólnokształcącego w Szczecinie, uznawanego w tym czasie wielokrotnie przez miesięcznik „Perspektywy” i dziennik „Rzeczpospolita” za najlepsze w Polsce, a także uznanego za „Szkołę XX-lecia”.
W 2005 wstąpił do Platformy Obywatelskiej, z której kandydował bezskutecznie do Sejmu w wyborach parlamentarnych w tym samym roku. W wyborach samorządowych w 2006 został wybrany na radnego sejmiku zachodniopomorskiego (pełnił mandat do 2007). W wyborach z 21 października 2007 został wybrany do Sejmu VI kadencji z listy Platformy Obywatelskiej. Kandydując w okręgu szczecińskim, zdobył 8646 głosów. W 2011 kandydował w wyborach parlamentarnych z 6. miejsca na liście Platformy Obywatelskiej w okręgu wyborczym nr 41 w Szczecinie, jednak nie uzyskał mandatu poselskiego. Oddano na niego 3424 głosy (0,90% głosów oddanych w okręgu). Bezskutecznie kandydował do sejmiku z ramienia komitetu wyborczego Bezpartyjni Pomorze Zachodnie (zorganizowanego przez Piotra Krzystka) w 2014 oraz z ramienia KWW Bezpartyjni Samorządowcy w 2018.
Prezydent Szczecina uhonorował go tytułem „Ambasadora Szczecina 2002”. Otrzymał Brązowy (2002) i Srebrny (2007) Krzyż Zasługi.

</doc>
<doc id="1123154" url="https://pl.wikipedia.org/wiki?curid=1123154" title="52 Pułk Piechoty">
52 Pułk Piechoty

Polskie pułki piechoty:
Niemieckie pułki piechoty:
Austro-węgierskie pułki piechoty:
Rosyjskie pułki piechoty:

</doc>
<doc id="1123157" url="https://pl.wikipedia.org/wiki?curid=1123157" title="53 Pułk Piechoty">
53 Pułk Piechoty

Polskie pułki piechoty:
Austro-węgierskie pułki piechoty:
Niemieckie pułki piechoty:
Rosyjskie pułki piechoty:

</doc>
<doc id="1123160" url="https://pl.wikipedia.org/wiki?curid=1123160" title="54 Pułk Piechoty">
54 Pułk Piechoty

Pułki piechoty (strzelców) noszące numer „54”:
Wojska Polskiego
Armii Unii
Cesarskiej i królewskiej Armii
Armii Brytyjskiej
Armii Francuskiej
Armii Cesarstwa Niemieckiego
Armii Imperium Rosyjskiego
Armii Włoskiej

</doc>
<doc id="1123161" url="https://pl.wikipedia.org/wiki?curid=1123161" title="50 Pułk Piechoty im. Francesco Nullo">
50 Pułk Piechoty im. Francesco Nullo



</doc>
<doc id="1123162" url="https://pl.wikipedia.org/wiki?curid=1123162" title="Bear Grylls">
Bear Grylls

Edward Michael „Bear” Grylls (ur. 7 czerwca 1974 w Donaghadee) – brytyjski podróżnik, alpinista, popularyzator sztuki przetrwania i Naczelny Skaut Wielkiej Brytanii.
Grylls służył trzy lata w brytyjskich siłach specjalnych jako żołnierz 21 Pułku Rezerwy Special Air Service. Wystąpił w programie telewizyjnym "Szkoła Przetrwania", a także "Bear Grylls w miejskiej dżungli," "Escape from hell", "Survival with Bear Grylls" oraz w serialu Netflix "Ty kontra dzicz". Wraz z jedenastką śmiałków występował w programie "Uciec do Legii Cudzoziemskiej". Bear Grylls jest instruktorem skautowym i najmłodszym jak dotąd naczelnikiem brytyjskiej The Scout Association. Został nim 23 lipca 2009, w wieku 35 lat.
Życiorys.
16 maja 1998 roku Bear Grylls osiągnął swoje marzenie z dzieciństwa i wspiął się na szczyt Mount Everestu w Nepalu. Dokonał tego gdy miał 23 lata. Istnieje jednak spór o to czy był najmłodszym Brytyjczykiem, który zdobył szczyt Mount Everestu, gdyż rok wcześniej alpinista James Allen, posiadający obywatelstwo australijskie i brytyjskie, dokonał tego samego, mając 22 lata.
31 lipca 2003 roku przemierzył zamarznięte Morze Arktyczne.
23 lipca 2005 roku na wysokości niemal 8 tys. metrów, ubrany we frak, zjadł trzydaniowy obiad przy stoliku zamocowanym do kosza balonu, z którego następnie wyskoczył.
23 lipca 2008 roku Bear Grylls ustanowił rekord Guinnessa w najdłuższym lataniu w tunelu aerodynamicznym – 1 godz. 37 min.
Życie prywatne.
Edward Michael Grylls do czwartego roku życia mieszkał w Donaghadee w Irlandii Północnej, jednak później przeprowadził się wraz z rodziną i wychowywał się w wiosce Bembridge na wyspie Wight. Grylls początkowo nosił imię Edward, ale urzędowo zmienił je na „Bear”. Jego ojcem jest Michael Grylls, polityk brytyjskiej Partii Konserwatywnej, a matką Sally Ford. Ma starszą siostrę – Larę. Uczył się w Ludgrove School, Birkbeck i Eton College.
W 1996 roku podczas skoku spadochronowego w Zambii doznał ciężkiego urazu. Na wysokości 4900 metrów jego spadochron zaczął się plątać i Grylls musiał wylądować na niesprawnym spadochronie. Jak później powiedział, mógł odciąć główny i spróbować skorzystać z rezerwowego, ale nie miał wtedy czasu na szybkie rozwiązanie problemu. W wyniku upadku Bear złamał kręgosłup w trzech miejscach. Według jego chirurga był o włos od bycia sparaliżowanym do końca życia, nie wiadomo było również, kiedy znów będzie mógł chodzić. Następne dwanaście miesięcy spędził w wojskowej klinice rehabilitacyjnej w Headley Court. Dzięki ogromnemu wysiłkowi Bear w końcu doszedł do formy i niespełna dwa lata później zdobył najwyższy szczyt świata.
W 2000 roku Grylls ożenił się z Sharą Grylls (nazwisko rodowe Cannings Knight), z którą ma 3 synów Jesse’ego, Marmaduka i Huckleberry’ego.
W 2001 roku otrzymał tytuł ambasadora organizacji charytatywnej Prince’s Trust.

</doc>
<doc id="1123166" url="https://pl.wikipedia.org/wiki?curid=1123166" title="San Pedro (kaktus)">
San Pedro (kaktus)

San Pedro ("Echinopsis pachanoi") – gatunek szybko rosnącego kaktusa kolumnowego występujący naturalnie w Peru i Ekwadorze.
Biologia.
San Pedro zawiera w znacznym stężeniu psychoaktywne alkaloidy fenetylaminowe, między innymi meskalinę, 3,4-dimetoksyfenyloetyloaminę, 4-hydroksy-3-metoksyfenyloetyloaminę, 3-hydroksy-4,5-dimetoksyfenyloetyloaminę a także hordeninę i tyraminę.
Meskalina jest psychodelikiem i enteogenem. Występuje także w innych kaktusach rodzaju "Echinopsis" ("E. macrogona", "E. lageniformis", "E. peruviana") oraz w pejotlu ("Lophophora williamsii").
"Trichocereus pachanoi" bywa często mylony z pokrewnymi gatunkami "Trichocereus peruvianus", "Trichocereus macrogonus", "Trichocereus bridgesii", które również zawierają meskalinę.
Zastosowanie.
Od co najmniej 3000 lat kaktusy San Pedro używane są w obrządkach religijnych i ceremoniach uzdrawiania przez rdzenną ludność Peru i Ekwadoru.
Legalność.
W Polsce na mocy ustawy z dnia 20 marca 2009 r. o zmianie ustawy o przeciwdziałaniu narkomanii posiadanie roślin żywych, suszu, nasion, wyciągów oraz ekstraktów z San Pedro jest nielegalne.

</doc>
<doc id="1123167" url="https://pl.wikipedia.org/wiki?curid=1123167" title="Lois Duncan">
Lois Duncan

Lois Duncan, właśc. Lois Duncan Steinmetz (ur. 28 kwietnia 1934 w Filadelfii, zm. 15 czerwca 2016 w Sarasocie) – amerykańska pisarka, autorka m.in. popularnych thrillerów dla młodzieży i książeczek z obrazkami dla dzieci.
Życiorys.
Urodzona w Filadelfii, wychowywała się w Sarasocie na Florydzie. Zaczęła pisać jako dziesięciolatka, a już jako trzynastolatka sprzedała swoją pierwszą powieść. W latach 1952-1953 studiowała na Uniwersytecie Duke'a, jednak zaprzestała edukacji, by założyć rodzinę. Po pierwszym małżeństwie przeniosła się do Albuquerque w Nowym Meksyku, podejmując pracę wykładowcy na miejscowym uniwersytecie, na którym uzyskała również bakalaureat. W Albuquerque poznała Dona Arquette'a, który został jej drugim mężem.
Najpopularniejszym utworem Duncan jest "I Know What You Did Last Summer", intrygująca powieść suspensu dla młodzieży, która doczekała się ekranizacji – "Koszmar minionego lata". Ważną pozycją w jej twórczości jest także książka "Kto zabił moją córkę?", będąca relacją z poszukiwań pisarki mordercy jej 18-letniej córki – Kaitlyn Arquette.

</doc>
<doc id="1123168" url="https://pl.wikipedia.org/wiki?curid=1123168" title="Ander Murillo">
Ander Murillo

Ander Murillo García (ur. 26 lipca 1983 w San Sebastián) piłkarz hiszpański narodowości baskijskiej grający na pozycji środkowego obrońcy. Obecnie występuje w baskijskim zespole Athletic Bilbao, z którym związany jest od 1999 roku (w pierwszym zespole od 2001 roku).
Kariera klubowa.
Murillo urodził się w San Sebastián i jest wychowankiem małego miejscowego klubu Antiguoko Kirol, który specjalizuje się w szkoleniu młodzieży. W 1999 roku trafił do
Athletic Bilbao, gdzie przez 2 sezony grał w juniorach, potem pół sezonu w rezerwach, aż awansował do pierwszego składu – debiutując w Primera División w wieku zaledwie 18 lat.
Debiut w lidze okazał się dla niego i jego drużyny bardzo udany – wygrana na Camp Nou 24.11.2001 z miejscową FC Barceloną 2:1. Murillo wszedł na boisko w 77 minucie przy stanie 1:1. W swoim pierwszym sezonie najczęściej wchodził na boisko jako rezerwowy i wystąpił tylko w 11 spotkaniach ligowych i 6 w pucharze Hiszpanii. W sezonie 2002/03 wystąpił już w 18 meczach ligowych, ale w sezonie 2003/04 z powodu kontuzji zaliczył zaledwie 4 spotkania ligowe. W tamtym sezonie Athletic zajął 5. pozycję kwalifikując się tym samym do Pucharu UEFA. W sezonie 2004/2005 Murillo wywalczył miejsce w podstawowej jedenastce baskijskiego klubu i rozegrał 43 oficjalne mecze (31 liga, 5 puchar Króla i 7 w Pucharze UEFA). W sezonie 2006/07 Murillo strzelił swojego pierwszego gola w lidze – w zremisowanym 1:1 meczu z Deportivo La Coruña.
Kariera reprezentacyjna.
Młodzieżowa reprezentacja Hiszpanii.
W 2002 roku Murillo był członkiem reprezentacji Hiszpanii U-19, która wywalczyła mistrzostwo Europy U-19.

</doc>
<doc id="1123182" url="https://pl.wikipedia.org/wiki?curid=1123182" title="Jezioro Lipińskie">
Jezioro Lipińskie

 
Jezioro Lipińskie – jezioro w woj. warmińsko-mazurskim, w powiecie ełckim, w gminie Ełk, leżące na terenie Pojezierza Mazurskiego.
W jego środku znajduje się przewężenie, przez które biegnie droga do dawnej wsi, Lipińskie. We wschodniej części zbiornika znajduje się zatoka "Buchta", oddzielona od reszty jeziora półwyspem, "Pistkowski Ostrów". W południowym krańcu jeziora w trzcinach ukryty jest ciek (1,6 km). Jezioro ma niskie brzegi, południowe miejscami podmokłe, zalesione z wyjątkiem części południowo-zachodniej. Linia brzegowa rozwinięta dzięki wąskiej odnodze (dł. 1,7 km). Brzeg południowo-zachodni jest niedostępny ze względu na umiejscowiony tam poligon wojskowy. Od zachodu łączy się z wąskim jeziorem Kraksztyn. Jezioro Lipińskie stanowi południowo-wschodnią granicę gminy Orzysz
Turystyka.
W północno-zachodniej części wypływa struga, płynąca do jeziora Kraksztyn, a dalej połączenie z jeziorami Druglin Duży, Rostki i Orzysz. Prowadzi tędy szlak kajakowy im. Michała Kajki.

</doc>
<doc id="1123192" url="https://pl.wikipedia.org/wiki?curid=1123192" title="Niketamid">
Niketamid

Niketamid – organiczny związek chemiczny, substancja psychoaktywna o działaniu stymulującym, stosowana jako lek analeptyczny. .

</doc>
<doc id="1123193" url="https://pl.wikipedia.org/wiki?curid=1123193" title="Sunowo">
Sunowo

 
Sunowo – jezioro w woj. warmińsko-mazurskim, w pow. ełckim, w gminie Ełk w pobliżu wsi Bartosze oraz Ełku, leżące na terenie Pojezierza Ełckiego.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Sunowo". W różnych publikacjach i na mapach topograficznych jezioro to występuje pod nazwą "Sanowo".
Powierzchnia zwierciadła wody według różnych źródeł wynosi od 167,5 ha przez 176,3 ha do 178 ha.
Zwierciadło wody położone jest na wysokości 122,0 m n.p.m. lub 121,5 m n.p.m. Średnia głębokość jeziora wynosi 9,3 m, natomiast głębokość maksymalna 20,6 m.
Jezioro leży w Obszarze Chronionego Krajobrazu Pojezierza Ełckiego.
Jezioro Sunowo jest jednym ze zbiorników malowniczo położonych w zachodniej części Pojezierza Ełckiego, na zachód od Ełku (wschodni brzeg jeziora przylega do administracyjnej granicy miasta). Południowa granica zlewni jeziora sąsiaduje z „Ostoją Bobrów Bartosze”. Zasilane jest siecią cieków i rowów melioracyjnych, z których największy to dopływ z Jeziora Woszczelskiego. Woda odpływa na wschód – do Jeziora Ełckiego.
Jezioro Sunowo jest wydłużone i posiada kształt regularnej rynny z maksymalnym głęboczkiem w części środkowej. Powierzchnia zlewni bezpośredniej wynosi 154,5 ha. Bezpośrednie otoczenie jest różnorodne. Największą powierzchnię zajmują nieużytki(51,7%). Około 1/3 ich powierzchni zajmują działki rekreacyjne. Lasy pokrywają około 30% powierzchni zlewni, a zwarty kompleks leśny otacza jedynie południowo-wschodni brzeg Sunowa. W bliskim sąsiedztwie zbiornika i zlewni bezpośredniej znajduje się 6 wsi: Lepaki Małe, Bienie, Chrzanowo, Siedliska, część Bartoszy i Judziki.
Jezioro nie posiada punktowych źródeł zanieczyszczenia, niemniej jednak do zbiornika dopływają liczne rowy melioracyjne z rejonu nie skanalizowanych miejscowości. W oparciu o badania przeprowadzone w 1998 roku wody jeziora zaliczono do II klasy czystości.
Około 1,5 km na północ od wschodniego krańca jeziora zlokalizowane jest składowisko odpadów miasta Ełk. Odcieki ze składowiska odprowadzane są do gruntu w zlewni całkowitej Sunowa i zlewni bezpośredniej cieku dopływającego z Siedlisk. Wsie i obiekty rekreacyjne nad jeziorem Sunowo nie są skanalizowane. Ścieki z szamb są wywożone do oczyszczalni w Nowej wsi Ełckiej (oczyszczalnia miasta Ełk).

</doc>
<doc id="1123194" url="https://pl.wikipedia.org/wiki?curid=1123194" title="Małujowice (stacja kolejowa)">
Małujowice (stacja kolejowa)

Małujowice – stacja kolejowa w Małujowicach, w województwie opolskim, w Polsce.

</doc>
<doc id="1123195" url="https://pl.wikipedia.org/wiki?curid=1123195" title="Johnny Galecki">
Johnny Galecki

Johnny Galecki, właśc. John Mark Galecki (ur. 30 kwietnia 1975 w Bree) – amerykański aktor telewizyjny, teatralny i filmowy.
Życiorys.
Urodzony w Bree w Belgii jako syn Amerykanów pochodzenia polskiego ze strony ojca, irlandzkiego i włoskiego ze strony matki. Jego matka, Mary Lou Galecki, pracowała jako konsultant hipoteczny, a ojciec, Richard Galecki, był żołnierzem United States Air Force stacjonujących w Belgii, a także pracował jako nauczyciel rehabilitacji. Wychowywał się z młodszym rodzeństwem – siostrą Allison (ur. 1980) i bratem Nickiem (ur. 1982). Kiedy miał trzy lata, wraz z rodziną przeniósł się do Oak Park, przedmieścia Chicago w Illinois.
Mając siedem lat wystąpił w musicalu "Skrzypek na dachu" ("Fiddler on the Roof"), "Pippin" i "Galileo" z udziałem Briana Dennehy na scenie The Goodman Theater w Chicago. W wieku jedenastu lat za rolę Johna Henry’ego w sztuce "Gość weselny" ("The Member of the Wedding") zdobył nominację do nagrody im. Josepha Jeffersona.
Po raz pierwszy trafił na szklany ekran w miniserialu CBS "Uświęcone morderstwo" ("Murder Ordained", 1987) z Keithem Carradine, JoBeth Williams i Kathy Bates. Za rolę Davida Healy w sitcomie stacji ABC "Roseanne" (1992–1997) odebrał Nagrodę Młodych Artystów. Wystąpił w teledysku Dave Matthews Band „Satellite” (1995). Prawdziwą popularność przyniosła mu główna rola w serialu komediowym "Teoria wielkiego podrywu" ("The Big Bang Theory").
Od 13 listopada 2006 do 18 lutego 2007 w sztuce off-broadwayowskiej "Mały pies śmiał się" ("The Little Dog Laughed") z Tomem Everettem Scottem grał rolę Aleksa, męskiej prostytutki, za którą zdobył nagrodę Theatre World Award.
Pod koniec czerwca 2017 roku na skutek pożarów, które dotknęły Kalifornię, zostało zniszczone jego rancho – 360 akrów (150 hektarów) w San Luis Obispo w Kalifornii na Zachodnim Wybrzeżu.

</doc>
<doc id="1123198" url="https://pl.wikipedia.org/wiki?curid=1123198" title="De Zeven Provinciën (pancernik przybrzeżny)">
De Zeven Provinciën (pancernik przybrzeżny)



</doc>
<doc id="1123199" url="https://pl.wikipedia.org/wiki?curid=1123199" title="De Zeven Provinciën (1665-1694)">
De Zeven Provinciën (1665-1694)



</doc>
<doc id="1123200" url="https://pl.wikipedia.org/wiki?curid=1123200" title="Chryseida">
Chryseida



</doc>
<doc id="1123201" url="https://pl.wikipedia.org/wiki?curid=1123201" title="Weert">
Weert

Weert (limb. "Wieërt") – miasto i gmina w południowej Holandii, w prowincji Limburgia, w pobliżu granicy z Belgią (ok. 15 km) i Niemcami (ok. 30 km).
W Weert znajduje się rynek, targ, centrum handlowe "Munt Passage" (Pasaż Monety), wiele sklepów i kawiarni oraz restauracje.
Transport.
Transport kolejowy.
W Weert znajduje się dworzec kolejowy, który jest położony na linii Eindhoven - Roermond. Ma ono bezpośrednie połączenie z Alkmaar oraz Schiphol w kierunku północnym, a z Maastricht oraz Heerlen w południowym.
Układ drogowy.
Weert jest położony na zachód od autostrady A2. Miasto jest połączone z Roermond drogą lokalną N280 oraz z belgijskim Maaseik drogą lokalną N292.
Transport autobusowy.
Transport autobusowy w prowincji Limburgia jest obsługiwany przez firmę Veolia. Różne linie autobusowe mają przystanki w Weert. Można dojechać autobusem do okolicznych wsi oraz większych miejscowości takich jak Venlo, Sittard oraz Roermond. Istnieje możliwość dojechania do Eindhoven oraz wsi w Brabancji Północnej autobusem (linia 11) firmy Hermes.
Transport wodny.
Przez Weert przepływa kanał "Zuid-Willemsvaart" (południowy strumień Willema) łączący Maastricht z ’s-Hertogenbosch – jest to ważne połączenie w południowej Holandii.
Weert posiada port, w którym można załadować i rozładować towar. W mieście znajduje się również port prywatny – w centrum koło mostu miejskiego.
W mieście znajdują się dwa ruchome mosty, most miejski (Stadsbrug) oraz most Biest (Biesterbrug). Na przedmieściach znajdują się trzy inne ważne mosty: most Boshoven (Boshoverbrug), most Laar (Laarderbrug) oraz Śluza wodna 16 (Sluis 16).
Religia.
W Weert większość ludności jest wyznania katolickiego – tak jak w całej Limburgii. W Weert jest wiele kościołów, w tym jeden protestancki. Na rynku zlokalizowany jest miejski kościół dekanalny św. Marcina (niderl. "dekenale stadskerk St. Martinus"). W Weert znajdują się dwa meczety w tym jeden zabudowaniach poklasztornych.

</doc>
<doc id="1123209" url="https://pl.wikipedia.org/wiki?curid=1123209" title="Dziedzictwo (cykl powieści)">
Dziedzictwo (cykl powieści)

Cykl Dziedzictwo (ang. "Inheritance Cycle") – seria książek fantasy napisanych przez Christophera Paoliniego. Dawniej nazwana "Trylogia Dziedzictwo" (ang. "Inheritance Trilogy"), lecz ze względu na zmianę liczby tomów seria została przemianowana.
W skład cyklu wchodzą cztery księgi:
Streszczenia.
Eragon.
Arya wiezie jajo przez las z dwoma innymi elfami, ale zostaje zaatakowana przez Durzę i urgali. Próbuje uciekać, lecz jej się nie udaje, więc przenosi jajo przypadkowo do Kośćca (góry w pobliżu Carvahall). W tym samym czasie, Eragon poluje w górach, gdy wystrzela strzałę, pojawia się jajo. Chłopak myśli, że to zwykły niebieski kamień. Wraca do domu w Carvahall, gdzie mieszka razem z wujem Garrowem i kuzynem Roranem. Pewnej nocy kamień wydaje dźwięki i wykluwa się z niego smoczyca, Eragon zrozumiał, że ten kamień to było jajo smoka. Pewnego dnia w wiosce pojawiają się Ra'zacowie i szukają niebieskiego jaja. Zabijają Garrowa i odjeżdżają na poszukiwanie Eragona. Chłopak wraz z Bromem uciekają razem. Jadą na koniach do Teirmu, gdzie mieszka przyjaciel Broma, Jeod. Dowiadują się w jakim mieście są Ra'zacowie i tam wyruszają. W Dras-Leonie w świątyni, która czciła Helgrind, Eragona dopadają stwory, ale on ucieka im. Potem on, Brom i Saphira wpadają w ich pułapkę. Ratuje ich nieznajomy, Murtagh. Brom został ciężko ranny i wkrótce umiera, jednak zdążył ujawnić Eragonowi swoją przeszłość. Po śmierci Broma Eragon wraz z Saphirą i Murtaghiem wędrowali wypatrując kryjówki Vardenów, silnego narodu przeciwstawiającego się królowi, o którym Brom wspomniał w swoich opowiadaniach.
W czasie wędrówki Eragon miał powtarzające się często sny o elfce, zamkniętej w więzieniu i torturowanej. W końcu, Eragon został pojmany i uwięziony w tym samym więzieniu, gdzie przebywała elfka. Murtagh i Saphira z wielką odwagą pomogli Eragonowi w ucieczce (wraz z elfką) z więzienia. Eragon dowiedział się, poprzez wejście do umysłu Aryi, że w więzieniu zatruwali jej organizm, a odtrutka znajduje się u Vardenów. Nowy Jeździec napotkał wiele przeszkód na swojej drodze do Vardenów, między innymi armię urgali. Po tych trudach w środku fortecy Vardenów, schowanej pod Górami Beorskimi, Eragon dowiedział się o pakcie zawartym między krasnoludami, elfami i Vardenami oraz w jaki sposób jajo Saphiry w magiczny sposób pojawiło się w Kośćcu.
Niedługo zaczęła się bitwa z urgalami. Przechwycona przez Vardenów wiadomość od Galbatorixa wyjaśniała, że król jest w to zamieszany. Wszystko wyglądało na to, że Urgale zwyciężą i zajmą fortecę Vardenów, jednak Eragon z pomocą Aryi i Saphiry zabił Cienia, lecz ceną za to była straszliwa rana na jego plecach, oszpecającą jego ciało. Wkrótce po tym Vardeni pokonali urgali. Pozostałości świadomości Durzy opętuje Eragona. Ocala go jednak umysłem tajemniczy Togira Ikonoka, który każe Eragonowi odnaleźć go w Ellesmérze.
Najstarszy.
Książka zaczyna się śmiercią Ajihada i porwaniem przez urgali Murtagha i Bliźniaków, którzy zostają uznani za zmarłych. Przywódcą Vardenów zostaje, wybrana przez Radę Starszych, Nasuada. Eragon, Arya i Orik wyruszają do lasu Du Weldenvarden do Ellesméry.
Tymczasem na Carvahall napadają wojownicy Galbatorixa i Ra'zaców. Katrina – narzeczona Rorana – zostaje porwana, a Roran postanawia wyruszyć do Nardy, by później wypłynąć do Surdy. Nazywa siebie „Młotoręki”.
Eragon przyjmuje zaproszenie do klanu Hrothgara. W czasie wędrówki odwiedzają Tarnag, a Eragon poznaje religię i bogów krasnoludów w świątyni Celbedeil. Wreszcie dochodzą do Ellesméry, gdzie okazuje się, że Arya jest córką królowej Islanzadí. Eragon spotyka Smoczego Jeźdźca Oromisa, który razem ze swym smokiem Glaedrem uczy go i Saphirę m.in. Pradawnej Mowy, medytacji czy magii.
Roran razem z mieszkańcami Carvahall idzie do Nardy, a stamtąd płynie do Teirmu, gdzie spotykają Jeoda, który pomaga im porwać statek i uciec nim do Surdy.
Nasuada poznaje Elvę, dziewczynę, która, okazuje się, została „pobłogosławiona” przez Eragona, który źle sformułował słowa w Pradawnej Mowie każąc jej bronić osoby od złego. Ratuje Nasuadę, która została zaatakowana przez Draila, który należy do Czarnej Ręki, czyli agentów szpiegujących dla Galbatorixa w Surdzie.
Eragon podczas zajęć u Oromisa stwarza fairth Aryi, co doprowadza ją do szału. Eragon przeprasza ją, ale w czasie trwania Agaetí Blödhren wyznaje jej miłość. Ona wyrusza do Surdy, a on, gdy dowiaduje się o nadciągającej bitwie, też tam podąża razem z Orikiem.
Eragon w Surdzie spotyka Nasuadę, Angelę z Solembumem, Elvę i Aryę. Do Vardenów przychodzą urgale, którzy chcą im pomóc. Rozpoczyna się bitwa. Do Surdy przybywają mieszkańcy Carvahall i krasnoludy. Armię Galbatorixa prowadzi Smoczy Jeździec, którym okazuje się Murtagh. Zabija on Hrothgara i informuje Eragona, że obaj są synami Morzana oraz mówi że złożył przysięgę Galbatorixowi w pradawnej mowie i nie może jej złamać o czym mówi w Pradawnej Mowie (nie może kłamać). Tymczasem Roran zabija Bliźniaków. Murtagh oszczędza Eragona, ale zabiera mu Zar'roca. Bitwa kończy się zwycięstwem Vardenów. Po bitwie przywódcy Vardenów i sojuszników spotykają się i Eragon opowiada czego dowiedział się od Murtagha oraz składa obietnicę Roranowi, że razem pomszczą Garrowa i uwolnią Katrinę.
Brisingr.
Eragon, Roran i Saphira uwalniają Katrinę z więzienia, a samych Razack'ów zabijają. Eragon na Saphirze odesłał Rorana i Katrinę do Vardenów, a sam pozostał w Helgrindzie, aby zająć się Sloanem.
W dzień ślubu Rorana i Katriny, mały oddział 300 żołnierzy Imperium, w tym Murtagh i Cierń, zaatakowali Vardenów. Ponownie, Murtagha trudno pokonać, gdyż ma on nieznane źródło nadprzyrodzonej energii, która go wspomaga, jednak z pomocą magów i Aryi Eragonowi udaje się go przegnać.
Nasuada prosi Eragona żeby bez Saphiry wyruszył do Tronjheimu i wziął udział w wyborze nowego Krasnoludzkiego króla jako członek Durgrimst Ingietum. Saphira pozostaje na miejscu w razie gdyby Murtagh próbował zaatakować wojska Vardenów. Gdy Orik został wybrany na nowego króla, Saphira przylatuje do Tronjheimu, gdzie z Eragonem znów są razem. Postanawiają wrócić do Ellesméry aby sprawdzić, czy Oromis wie dlaczego Galbatorix i Murtagh są tak silni. Dowiadują się, że źródłem mocy Galbatorixa jest duża ilość „serca serc” (Eldunari). Jest to serce smoka, organ, który zbiera energię z nieznanego zjawiska. Glaedr wyjaśnia, że Galbatorix kontroluje setki Eldunari, pochodzące ze smoków, które zabił podczas upadku, i one są źródłem mocy jego i Murtagha. Wkrótce potem Eragon i Saphira dołączają do Vardenów. Znajdują władczynię miasta Feinster, Lady Loranę, która jest zmuszona do posłuszeństwa Galbatorixowi. Prosi ona o pomoc Eragona i Aryę, aby zatrzymać magów Feinsteru, którzy zaczęli tworzyć nowego Cienia, który miał zasiać spustoszenie u Vardenów. Arya z pomocą Eragona zabija Cienia. Po bitwie, Eragon mówi Nasuadzie o istnienia Eldunari, jak również o śmierci Oromisa i Glaedra.
Dziedzictwo.
Tom 1.
Belatona. Vardeni gotowi są do oblężeń miast. Eragon oraz Saphira wraz z Nasuadą zawierają sojusz z królem kotołaków Grrimrem Półłapym lecz on postawił warunki. Od tej chwili kotołaki stają się członkami Vardenów. Tajemniczy jeździec na koniu rani Saphirę włócznią Nierne, Orchideą wykutą przez elfy mającej na celu zabijanie smoków, podczas walki elfów ze smokami. Elfy ratują smoczycę a straż nad włócznią obejmuje Arya. Po zakończonej walce ciężarna przybyszka z Carwahall, Elain zaczyna rodzić. Niestety dziewczynka, Nadzieja rodzi się z kocią wargą. Próbę naprawienia twarzy Nadziei podejmuje się Eragon, który wspaniale spisuje się w tej roli. Vardeni docierają do Dras-Leony, okazuje się jednak, że miasta strzegą Murtagh i Cierń. Eragon jest sfrustrowany faktem, że w każdym pojedynku na miecze jego strażnik, elf Wyrden pokonuje go oraz że przegrywa z Aryą. Tymczasem Roran awansuje w szeregach Vardenów na kapitana i podejmuje się zdobycia miasta Aroughs. Oblężenie miasta zakończyło się sukcesem za pomocą podstępu. Eragon nadal ćwiczy walkę mieczem z Aryą, lecz teraz pod czujnym okiem mistrza Glaedra. Wkrótce Jeod, przyjaciel Broma, znajduje tunel znajdujący się pod Dras-Leoną. Eragon, Arya, Wyrden, Angela i Solembum podejmują się misji zbadania tunelu. Niestety zostają schwytani przez kapłanów Helgrindu. Wyrden ginie przebity szpikulcami wypełnionymi energią. Okazuje się, że nie czczą oni Helgrindu, lecz Dawne Istoty, którymi są Ra'zacowie. Eragon i Arya mają zostać ofiarami dwóch Ra'zaców. Ratuje ich Angela i kotołak Solembum. Ginie pas Belotha Mądrego. Po ucieczce ze świątyni, ekipa biegnie otworzyć bramy by wpuścić Vardenów do miasta. Jednak zaskakuje ich Cierń z Jeźdźcem i pułapką. Eragon wykorzystując energię zaczerpniętą z Arena, pierścienia Broma, burzy mur zablokowany śmieciami jednocześnie ułatwiając Vardenom zdobycia miasta. Po walce Vardeni odpoczywają w obozie. Nagle atakują ich Murtagh i Cierń i porywają Nasuadę. Odbywa się konklawe królów, w której zostaje uzgodnione że to Eragon zostaje przywódcą Vardenów. Eragon, tracąc nadzieję, zwrócił się do kotołaka Sulembuma, który powtórzył mu wskazówkę dotyczącą skały Kuthian oraz podał stronnicę starożytnej księgi. Saphira, Eragon i eldunari Gleadra wyruszają na zniszczoną wyspę mieszczącą dawną stolicę Jeźdźców, gdzie czeka na ich pomoc .
Tom 2.
Nasuada zostaje zamknięta w komnacie Prawdomówczyni, po porwaniu przez Murtagha, w Uru' baenie. Nie poddaje się jednak Galbatorixowi i usilnie stawia mu opór. Podczas pobytu w stolicy Alagaesii, Nausada obdarza Murtagha sympatią.
Eragon, Saphira i eldunari Gleadra docierają na Vroengard. Po nieudanych próbach otworzenia skały Kuthian, znajdują swoje prawdziwe imiona i ponownie próbują odkryć sekret skały. Udaje im się. Na końcu tunelu znajdują setki smoczych jaj i Eldunari smoków których Galbatorix nie zniewolił. Dostają pomoc od smoków, ale rzucone przez smoki zaklęcie sprawia, że Eragon, Saphira i ich towarzysze zapominają o sekrecie skały Kuthian, i wyruszają w drogę powrotną. Udaje im się dotrzeć do obozu Vardenów dzień przed atakiem na Uru'aeben. Eragon wyznaje prawdę o Eldunari królowej Islanzadi, Aryi, królowi Orikowi i królowi Orrinowi. O świcie przypuszczają atak na stolice. Choć Eragonowi, Saphirze, Aryi i Elvie, elfi magowie zostali schwytani w drodze, udaje się odnaleźć Galbatorixa w sali tronowej, ten blokuje ich magię Słowem, imieniem imion. Wkrótce po tym Murtagh i Eragon zmuszeni są walczyć, lecz żadne nie może zabić drugiego. Pod koniec walki Murtagh na krótko atakuje króla Słowem, dzięki czemu uwalnia smoczycę, elfkę, czarownice-dziecko i jeźdźca. Galbatorix atakuje Eragona umysłem, eldunari smoków pomaga chłopakowi, a w tym czasie Cierń, Saphira i Arya pokonują Shurikana, czarnego smoka. Eragonowi z pomocą smoków udaje się rzucić na króla zaklęcie, dzięki któremu Galbatorix zostaje zniszczony. Murtagh uwalnia Nasuadę i ucieka wraz z Eragonem i resztą z zamku, choć Arya zostaje żeby uwolnić ostatnie smocze jajo i zniewolone eldunari. Po wszystkim Aryi udaje się przeżyć, lecz opłakuje śmierć matki w walce. Murtagh oddaje resztkę własnych Eldunari i odlatuje z Cierniem na północ. Nasuada zostaje wybrana na królową a Eragon postanawia odnowić pakt między smokami, ludźmi i elfami i powiększyć grono jeźdźców o urgale i krasnoludy. Niecały miesiąc później Arya powraca z Elessmery, wyjechała by pochować matkę, z diademem królowej na głowie i z Firnenem, zielonym smokiem wyklutym z ostatniego jaja. Saphira i Firnen zakochują się w sobie. Wkrótce po tym Eragon i Saphira lecą na Vroengard po kilka smoczych jaj, które mają się wykluć dla jeźdźców, by zabrać je do elfów, pozostałe eldunari i po dzikie jaja. Odnawia smoczy pakt, a na koniec odlatuje z Saphirą, Eldunari i kilkoma elfami poza granicę znanego im świata gdzie postanowił szkolić nowych jeźdźców.

</doc>
<doc id="1123213" url="https://pl.wikipedia.org/wiki?curid=1123213" title="Port lotniczy Norymberga">
Port lotniczy Norymberga

Port lotniczy Norymberga – międzynarodowy port lotniczy położony 7 km na północ od centrum Norymbergi. Jest drugim co do wielkości portem lotniczym w Bawarii (po Monachium).
W latach 2020-2021 w związku z pandemią COVID-19 ruch na lotnisku znacznie zmalał. W 2021 r. podstawowe dane były następujące:

</doc>
<doc id="1123214" url="https://pl.wikipedia.org/wiki?curid=1123214" title="Bertold IV">
Bertold IV

Berthold IV von Diessen (zm. 12 sierpnia 1204) – książę Andechs w Bawarii (od 1172) oraz pierwszy książę Meranii (części Dalmacji oraz Istrii).
Życiorys.
Był synem margrabiego Istrii Bertolda III. W 1175 został margrabią Istrii, a 10 lat później księciem całego regionu zwanego "Meranią" od Morza Adriatyckiego ("mare", z łac. "morze"). Obszar kraju nie zmienił się, ale nowy władca uzyskał bardziej prestiżowy tytuł.
W 1186 towarzyszył królowi Niemiec Fryderykowi Barbarossie w wyprawie na Królestwo Sycylii. W 1189, prowadził trzeci oddział armii cesarskiej na III wyprawę krzyżową. W 1195 został wójtem opactwa Tegernsee. Po śmierci Henryka w 1197 opowiedział się za pretendentem do tronu cesarskiego Filipem Szwabskim. W tym czasie księstwo Meranii było u szczytu potęgi. Posiadał ziemie od Frankonii aż do Adriatyku.
Bertold zmarł w 1204, został pochowany w Dießen am Ammersee.
Rodzina i potomstwo.
Bertold poślubił Agnieszkę von Rochlitz. Mieli razem dzieci:

</doc>
<doc id="1123221" url="https://pl.wikipedia.org/wiki?curid=1123221" title="Albert von Kölliker">
Albert von Kölliker

Rudolph Albert von Kölliker (ur. 6 lipca 1817 w Zurychu, zm. 2 listopada 1905 w Würzburgu) – szwajcarski anatom i fizjolog. Laureat m.in. Medalu Copleya.
Życiorys.
W Zurychu uczęszczał do szkoły i rozpoczął studia w 1836 roku. Po dwóch latach przeniósł się jednak do Bonn, a potem do Berlina. Uczył się między innymi u fizjologa Johannesa Petera Müllera oraz anatoma i patologa Friedricha Gustava Jakoba Henlego. W 1841 roku w otrzymał stopień doktora ("Doctor of Philosophy, PhD"), a w 1842 roku w Heidelbergu stopień "Doctor of Medicine".
Jako pracownik Uniwersytetu w Würzburgu prowadził badania naukowe w dziedzinie embriologii, anatomii porównawczej, histologii, fizjologii, neurobiologii. Analizował problemy ontogenezy. Dokonał kilku obserwacji, które ułatwiły późniejszy rozwój elektrokardiografii (zob. elektrofizjologiczne podstawy EKG). 
W grudniu 1849 roku zainicjował utworzenie w Würzburgu „Societas physico-medica“ (""), którego celem było promowanie wszystkich przedmiotów medycznych i nauk przyrodniczych Inicjatorami byli: anatom Albert Kölliker, patolog Rudolf Virchow (również uczeń P.E. Müllera), farmakolog i organizator naukowy Franz von Rinecker oraz chemik kliniczny Johann Joseph von Scherer. Dnia 8 grudnia 1849 roku, na inauguracyjnym posiedzeniu stowarzyszenia, Kölliker został wybrany jego pierwszym przewodniczącym.
Stowarzyszenie organizowało prezentacje i spotkania dyskusyjne dla pracowników naukowych, lekarzy, studentów i innych zainteresowanych. Rosnąca popularność Uniwersytetu w Würzburgu sprawiła, że w 1852 roku podjął tam studia m.in. Ernst Haeckel (ur. 1834). W 1896 roku publiczną prezentację promieniowania X przeprowadził jego odkrywca, Wilhelm Röntgen. Wykonał m.in. rentgenogram ręki Alberta Köllikera, który zaproponował nową nazwę tajemniczego „promieniowania X” – promieniowanie rentgenowskie.
Zainteresowania Alberta von Köllikera (ur. 1817) były zbieżne z kierunkami badań układu nerwowego, które prowadzili Camillo Golgi (ur. 1843) i Santiago Ramón y Cajal (ur. 1852). Przebieg debaty między nimi budzi wciąż duże zainteresowanie. Koelliker wsparł obu naukowców, m.in. wprowadzając ich do środowiska naukowego końca XIX w. Mimo istniejących kontrowersji między nimi, dotyczących sposobu organizacji tkanki nerwowej, pozostał przyjacielem obu. Obu naukowców nominował do Nagrody Nobla w dziedzinie fizjologii lub medycyny, przyznanej w 1906 roku.
Publikacje.
W centralnym katalogu WorldCat hasło Kölliker, Albert 1817-1905 obejmuje łącznie 1646 publikacji w 7 językach (w tym liczne wznowienia), dostępnych w tysiącach bibliotek świata. Na liście najbardziej popularnych prac autora znajdują się m.in.:

</doc>
<doc id="1123223" url="https://pl.wikipedia.org/wiki?curid=1123223" title="Anatom">
Anatom



</doc>
<doc id="1123224" url="https://pl.wikipedia.org/wiki?curid=1123224" title="Acynganie">
Acynganie



</doc>
<doc id="1123226" url="https://pl.wikipedia.org/wiki?curid=1123226" title="Athinganoi">
Athinganoi



</doc>
<doc id="1123231" url="https://pl.wikipedia.org/wiki?curid=1123231" title="WestJet">
WestJet

WestJet – kanadyjska tania linia lotnicza z siedzibą w Calgary, w prowincji Alberta. Głównym węzłem jest Port lotniczy Calgary.
Przewoźnik oferuje loty między innymi do Stanów Zjednoczonych, Dominikany i na Kubę, na ponad stu trasach. WestJet posiada również regionalną i zależną spółkę – WestJet Encore, która we flocie posiada 47 Bombardierów Dash-8. Poza tym spółkami zależnymi są również WestJet Link oraz Swoop.
Linia była pierwszym na świecie tanim przewoźnikiem oferującym loty z Ameryki Północnej na kontynent europejski. Loty odbywały się z kanadyjskiego St. John's (YYT) do irlandzkiego Dublina (DUB). Połączenie to zostało zlikwidowane w 2018 roku ze względu na małą opłacalność. W 2020 roku linia planuje uruchomienie innego transatlantyckiego połączenia z Halifaksu.
Agencja ratingowa Skytrax przyznała linii trzy gwiazdki.
Flota.
We wrześniu 2022 flota przewoźnika składa się ze 100 maszyn Boeing 737 oraz 7 samolotów Boeing 787 w średnim wieku 11,2 lat.

</doc>
<doc id="1123234" url="https://pl.wikipedia.org/wiki?curid=1123234" title="Meneltarma">
Meneltarma



</doc>
<doc id="1123236" url="https://pl.wikipedia.org/wiki?curid=1123236" title="Interwał (muzyka)">
Interwał (muzyka)



</doc>
<doc id="1123237" url="https://pl.wikipedia.org/wiki?curid=1123237" title="Al-Arabi SC">
Al-Arabi SC

Al-Arabi Sports Club (arab. النادي العربي الرياضي) – katarski klub piłkarski, grający obecnie w Qatar Stars League, mający siedzibę w Dosze, największym mieście w kraju. Został założony w 1952 roku. Największe sukcesy osiągał w latach 90., gdy 5-krotnie sięgnął po tytuł mistrza Kataru.
Sukcesy.
1983, 1985, 1991, 1993, 1994, 1996, 1997
1978, 1979, 1980, 1983, 1984, 1989, 1990, 1993
1997
1980, 1982, 1994

</doc>
<doc id="1123240" url="https://pl.wikipedia.org/wiki?curid=1123240" title="The Black Heart Procession">
The Black Heart Procession

The Black Heart Procession (poprawną formą jest również The Blackheart Procession) – zespół z San Diego w Kalifornii, grający muzykę z gatunku indie rock. Powstał w 1997 roku, a jego twórcami są Pall Jenkins (również członek nieaktywnego już projektu Ugly Casanova) oraz Tobias Nathaniel (obydwaj grają w zespole Three Mile Pilot). Grupę często zasilają Mario Rubalcaba, Jason Crane, Joe Plummer, Dimitri Dziensuwski oraz Jimmy LaValle. 
The Black Heart Procession to zespół, którego muzyka ma charakter znacznie wykraczający poza ramy swojego gatunku. Grupa ta wykorzystuje szeroki wachlarz instrumentów, poczynając od rockowych, poprzez elektroniczne keyboardy, na samplerach kończąc. Pall Jenkins znany jest również ze swoich umiejętności grania na pile. Gatunek grany przez zespół określa się jako indie gothic lub mroczny indie rock.
Każda z ich płyt (od "1" poprzez "Amore Del Tropico") opiera się na odmiennej koncepcji, która stanowi motyw przewodni całego albumu. Pewnym odstępstwem od tej reguły jest utwór "The Waiter" – w obecnej chwili składa się on z pięciu części, z których każda znajduje się na osobnej płycie. Na płycie zatytułowanej "The Spell", zespół zdaje się powoli oddalać od koncepcji powiązanych ze sobą albumów, przynajmniej pod względem muzycznym - ich ostatnie utwory coraz bardziej przypominają utwory radiowe, aczkolwiek nadal utrzymuje się w nich bardzo specyficzna dla tego zespołu nuta.

</doc>
<doc id="1123247" url="https://pl.wikipedia.org/wiki?curid=1123247" title="Heracleum sphondylium">
Heracleum sphondylium



</doc>
<doc id="1123251" url="https://pl.wikipedia.org/wiki?curid=1123251" title="Puchar Miast Targowych 1963/1964">
Puchar Miast Targowych 1963/1964

VI Puchar Miast Targowych 1963/1964

</doc>
<doc id="1123255" url="https://pl.wikipedia.org/wiki?curid=1123255" title="Zamek w Przystroniu">
Zamek w Przystroniu

Zamek w Przystroniu – wybudowany w XVI w. w Przystroniu.
Położenie.
Zamek położony jest w Przystroniu – wsi w Polsce, w województwie dolnośląskim, w powiecie dzierżoniowskim, w gminie Łagiewniki.
Opis.
Około 1800 r. renesansowy obiekt rozbudowany został na klasycystyczny pałac. Prawdopodobnie pod ziemią było przejście do dworu-zamku z XVI-XVII w. w Ligocie Wielkiej.

</doc>
<doc id="1123257" url="https://pl.wikipedia.org/wiki?curid=1123257" title="Krzyż modlitewny">
Krzyż modlitewny

Krzyż modlitewny – narzędzie służące do unieruchamiania przestępcy w pozycji "na krzyżu". Pochodzi z przełomu XVI i XVII wieku i wymyślone zostało najprawdopodobniej w Austrii, co wnioskuje się na podstawie zapisu w dziele: "Justiz in alter Zeit" (Sprawiedliwość w czasach dawnych) z Muzeum Kryminalistyki w Rothenburg ob der Tauber (Niemcy).
Jego autor – jeden z bardziej obeznanych z problematyką – wzmiankował o podobnym egzemplarzu, znajdującym się w wieży zamkowej w Salzburgu, w Austrii.

</doc>
<doc id="1123258" url="https://pl.wikipedia.org/wiki?curid=1123258" title="Asante Akim North">
Asante Akim North

Asante Akim North – dystrykt zlokalizowany we wschodniej części regionu Ashanti w Ghanie, leży między szerokością geograficzną 06° 30' N i 07° 30' N oraz długością geograficzną 00° 15' W i 10° 20' W, powierzchnia wynosi 1,160 km² z szacowaną na 142,434 populacją w roku 2006. Jego stolicą jest bliźniacze miasto Konongo-Odumase.
Topografia.
Powstał z podziału dawnego dystryktu Asante Akim w roku 1988 wskutek procesu decentralizacji kraju. Dystrykt graniczy na północy z dystryktem Sekyere East, na wschodzie z Kwahu South, z Asante Akim South na południu i Ejisu-Juaben na zachodzie.
Dystrykt podzielony jest na pięć sub-dystryktów: Konongo Odumasi, Agogo, Juansa, Dwease Praaso i Amanteman.
Główne miasta: Ptriensa, Domeabra, Juansa, Dwease, Praaso, Hwdiem, Kyekyebiase.
Szkolnictwo i edukacja.
Dystrykt posiada zarówno szkoły podstawowe jak i ponadpodstawowe, liczba przedszkoli w roku 2004 wynosiła 90, a w 2006 już 99.
Przemysł i gospodarka.
Działalność przemysłowa jest na niskim poziomie spowodowanym brakiem maszyn do przetwarzania oraz możliwości magazynowych do sprostania wymaganiom sektora rolnego. W wyniku tego rolnicy sami rozporządzają swoimi produktami rolnymi, sprzedając je po bardzo niskich cenach. Jest jednak kilku prywatnych przedsiębiorców zaangażowanych w przetwórstwie drewna oraz produkujących batik i wytwarzających garri.
Lecznictwo i służba zdrowia.
W dystrykcie jest 12 zdolnych do działania obiektów służby zdrowia obsługujących 154,574 osób. 7 z nich to zakłady publiczne, a 5 prywatne.
Dystrykt ma też pewną ilość tradycyjnych ośrodków (zielarze i spirytyści), które nie są dobrze zorganizowane, jednak są upoważnione przez Zgromadzenie Dystryktu do praktykowania i płacą niezbędne podatki. Mają prawo leczyć wrzody i choroby związane z ciążą, czyraki, ropnie piersi i zaburzenia psychiczne.

</doc>
<doc id="1123264" url="https://pl.wikipedia.org/wiki?curid=1123264" title="Garri">
Garri

Garri albo gari - popularny zachodnioafrykański rodzaj żywności robiony z bulw manioku zwanej częściej kassawa. Słowo gari używane jest głównie w Nigerii (szczególnie przez ludzi Joruba) i w Ghanie.

</doc>
<doc id="1123265" url="https://pl.wikipedia.org/wiki?curid=1123265" title="Przypadek użycia">
Przypadek użycia

Tworzenie przypadków użycia (ang. "use case") – technika stosowana w inżynierii oprogramowania w celu opisania wymagań tworzonego systemu informatycznego. Przypadek użycia przedstawia interakcję pomiędzy aktorem (użytkownikiem systemu), który inicjuje zdarzenie oraz samym systemem jako sekwencję prostych kroków.
Historia.
W 1986 Ivar Jacobson, informatyk zaangażowany w tworzenie Unified Modeling Language (UML) oraz Rational Unified Process (RUP) opisał technikę do specyfikowania przypadków użycia. Z początku używał określeń: scenariusz użytkowania ("usage scenarios") i przypadki użytkowania ("usage case").
W latach 90. przypadki użycia stały się powszechnie stosowanym sposobem opisu wymagań funkcjonalnych.
Opis ogólny.
Przypadek użycia powinien:
Pisanie przypadków użycia.
Poziom szczegółowości.
Alistair Cockburn w swojej książce "Writing Effective Use Cases" wyróżnia 3 poziomy szczegółowości przypadków użycia:
Nazewnictwo.
Zaleca się, aby przypadki użycia posiadały nazwy odpowiadające czynnościom, które opisują. Często zaleca się stosowanie wyrażeń rozpoczynających się od czasownika w formie trybu rozkazującego. Przykładowe nazwy to: „Zarejestruj użytkownika”, „Sprawdź stan konta”.
Ścieżka główna.
Przypadek użycia powinien przedstawiać podstawowy przebieg operacji, tzw. szczęśliwą ścieżkę wydarzeń („basic flow”, „happy flow”).
Przykład:
Ścieżki alternatywne.
Przypadki użycia mogą również zawierać dodatkowe informacje, które opisują sytuacje, gdy nie zachodzi ścieżka optymalna.
Dla powyższego przykładu:

</doc>
<doc id="1123266" url="https://pl.wikipedia.org/wiki?curid=1123266" title="Use case">
Use case



</doc>
<doc id="1123271" url="https://pl.wikipedia.org/wiki?curid=1123271" title="Al Sadd">
Al Sadd

Al-Sadd Sports Club (arab. السد القطري) – katarski klub piłkarski, grający w Q-League, mający siedzibę w mieście Doha, największym mieście w kraju. Został założony w 1969 roku. Aż 11-krotnie zdobywał mistrzostwo kraju, a sukcesy osiągał także na arenie międzynarodowej.
Sukcesy.
2011: 3. miejsce
1988:
1991
2001
1972, 1974, 1979, 1980, 1981, 1987, 1988, 1989, 2000, 2004, 2006, 2007, 2013, 2019, 2021, 2022
1975, 1977, 1982, 1985, 1986, 1988, 1991, 1994, 2000, 2001, 2003, 2005, 2007, 2014, 2015
1998, 2003, 2006, 2007, 2008
Obecny skład.
"Stan na 19 kwietnia 2021"

</doc>
<doc id="1123274" url="https://pl.wikipedia.org/wiki?curid=1123274" title="Barbara Śródka-Makówka">
Barbara Śródka-Makówka

Barbara Śródka-Makówka (ur. 1945, zm. 22 października 2007 w Łodzi) – polska kostiumolog filmowy.
Życiorys.
Współpracowała przy produkcji około 50 filmów fabularnych, kostiumowych i animowanych.
Za kostiumy w filmie „Dwa księżyce” otrzymała w roku 1993 nagrodę indywidualną Złotych Lwów na 18. Festiwalu Polskich Filmów Fabularnych w Gdyni.
Filmografia.
Na podstawie materiału źródłowego:

</doc>
<doc id="1123282" url="https://pl.wikipedia.org/wiki?curid=1123282" title="Békéssámson">
Békéssámson

Békéssámson – wieś i gmina w południowo – zachodniej części Węgier, w pobliżu miasta Orosháza.
Położenie.
Miejscowość leży na obszarze tzw. Kraju Zacisańskiego (węg. "Tiszántúl"), będącego częścią Wielkiej Niziny Węgierskiej. Administracyjnie należy do powiatu Orosháza, wchodzącego w skład komitatu Békés i jest jedną z jego 10 gmin.

</doc>
<doc id="1123283" url="https://pl.wikipedia.org/wiki?curid=1123283" title="Csanádapáca">
Csanádapáca

Csanádapáca – wieś i gmina w południowo-wschodniej części Węgier, w pobliżu miasta Orosháza.
Położenie.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Orosháza, wchodzącego w skład komitatu Békés i jest jedną z jego 10 gmin.

</doc>
<doc id="1123285" url="https://pl.wikipedia.org/wiki?curid=1123285" title="Gádoros">
Gádoros

Gádoros – wieś i gmina w południowo - wschodniej części Węgier, w pobliżu miasta Orosháza.
Położenie.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Orosháza, wchodzącego w skład komitatu Békés i jest jedną z jego 10 gmin.

</doc>
<doc id="1123286" url="https://pl.wikipedia.org/wiki?curid=1123286" title="Gerendás">
Gerendás

Gerendás – wieś i gmina w południowo-zachodniej części Węgier, w pobliżu miasta Orosháza.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Orosháza, wchodzącego w skład komitatu Békés i jest jedną z jego 10 gmin.

</doc>
<doc id="1123287" url="https://pl.wikipedia.org/wiki?curid=1123287" title="Kardoskút">
Kardoskút

Kardoskút – wieś i gmina w południowo-zachodniej części Węgier, w pobliżu miasta Orosháza.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Orosháza, wchodzącego w skład komitatu Békés i jest jedną z jego 10 gmin.

</doc>
<doc id="1123288" url="https://pl.wikipedia.org/wiki?curid=1123288" title="Jan Baumgart">
Jan Baumgart

Jan Alojzy Baumgart (ur. 4 marca 1904 w Wudzynku, zm. 17 sierpnia 1989 w Krakowie) – polski bibliotekarz i bibliotekoznawca, kierownik Biblioteki Poznańskiego Towarzystwa Przyjaciół Nauk, dyrektor Biblioteki Jagiellońskiej (1955-1973), historyk, docent, profesor Uniwersytetu Jagiellońskiego.
Życiorys.
Należał do grona filomatów pomorskich, a mianowicie w latach 1918-20 należał do filomackiego Towarzystwa Tomasza Zana w Chełmnie (zał.1857), gdzie skupiała się niemal połowa wszystkich filomatów pomorskich. Podobnie jak wielu jego przyjaciół z TTZ studiował na Uniwersytecie Poznańskim i należał do Korporacji Akademickiej Baltia. 5 listopada 1926 roku przez aklamację został wybrany Prezem Baltii na lata 1926-27. W tym okresie był delegatem na VII Zjazd Polskich Korporacji Akademickich, przygotował uroczystości V-lecia Baltii, współorganizował niezliczoną ilość różnych spotkań i urządzeń korporacyjnych, brał udział w wielu referatach. Był to bardzo wzmożony okres działalności korporacyjnej, jak i samych korporantów we władzach i strukturach uniwersyteckich. Za jego kadencji ożywiło się Koło Filistrów Baltii w składzie: prezes gen. Józef Haller, wiceprezes dr Paweł Ossowski, sekretarz dr Franciszek Raszeja, który za swoje zasługi w tej mierze otrzymał szczególne podziękowania od Prezesa Konwentu. Jak wielu korporantów wyróżniał się dużą aktywnością na uniwersyteckich kołach, Jan Baumgart w 1927 roku został Prezesem Koła Historyków UP.
Studia wyższe ukończył w 1928 r. na Uniwersytecie Poznańskim uzyskując dyplom magistra filozofii w zakresie historii i języka niemieckiego. Następnie uzyskał doktorat z filozofii. Pracował jako profesor gimnazjum w Koźminie Wielkopolskim. Od 1931 r. pracował w Bibliotece Uniwersytetu Poznańskiego, zaś od 1937 r. w Bibliotece PTPN.
W czasie okupacji był pracownikiem Biblioteki Państwowej w Krakowie (Staatsbibliothek), gdzie umożliwiał Polakom działającym w podziemnej Państwowej Szkole Technicznej Górniczo-Hutniczo-Mierniczej korzystanie z ocalałych resztek zbiorów Akademii Górniczej. Szkoła ta będąc odpowiednikiem podziemnego UJ, stała się bazą kształcenia inżynierów, przyszłych kadr przemysłu polskiego. W 1957 r. jako ówczesny dyrektor Biblioteki Jagiellońskiej otrzymał zadanie przygotowania zbiorów berlińskich do zwrotu Niemcom. Rozpoczęto wówczas zakupy sprzętu mikrofilmowego w celach archiwistycznych. Najważniejsze zbiory jednak pozostały w Bibliotece Jagiellońskiej. Jako docent i dyrektor Biblioteki Jagiellońskiej sprawował funkcję przewodniczącego Stowarzyszenia Bibliotekarzy Polskich w latach 1966-1969. Jako wybitny bibliotekarz bibliotek naukowych, a zarazem czynny naukowo bibliotekoznawca współtworzył pierwszy komitet redakcyjny "Roczników Bibliotecznych". Pracował w Instytucie Bibliotekoznawstwa i Informacji Naukowo-Technicznej przy w Wyższej Szkole Pedagogicznej w Kielcach. Pochowany na Cmentarzu Rakowickim w Krakowie.
Wybrane publikacje.
Publikacje o Bibliotece Uniwersyteckiej w Poznaniu (wybór)
Słowniki: Słownik pracowników książki polskiej. Suplement 2. Pod red. H. Tadeusiewicz. Warszawa 2000.; SBW (Słownik biograficzny Wielkopolski).
Bibliografie: W. Krajewska, J. B.: Bibliografia historii polskiej za rok 1949. Wr. 1954. -- J. Tyszkowska: Bibliografia prac J. B. Biuletyn BJ 23: 1973 s. 43-55 [210 poz.]. -- J. Tyszkowska: Bibliografia prac J. B. Przegląd Biblioteczny 47: 1979 z. 4 s. 409-12 [piśmiennictwo za lata 1973-1979]. -- J. Tyszkowska: Bibliografia prac J. B. Biuletyn BJ 41: 1991 s. 11-25 [233 poz.].
Biografie: A. Lewicka-Kamińska: J. B. jako bibliotekarz. "Biuletyn Biblioteki Jagiellońskiej" 1973 z. 1/2. -- Spraw. Zarządu PTPN 1987-1989 s. 31. -- J. Tyszkowska: J. B. (1904-1989). "Przegląd Biblioteczny" 1990 z. 1-2 s. 124-6. -- B. Sordylowa: Człowiek dobrej roboty. "Przegląd Biblioteczny" 1990 z. 1-2 s. 126-8. -- M. Zwiercan: Wzór dobrej roboty bibliotecznej – J. B. (1904- 1989). [W:] W kręgu nauki i bibliotek. Bibliotekarze polscy we wspomnieniach współczesnych. (3). Wwa 1993 s. 9-19.
Przyczynki: E. Kuntze: Dzieje Biblioteki Jagiellońskiej pod okupacją niemiecką od 1 września 1939 do 18 stycznia 1945. /przypisy opracował Jan Baumgart/ Kr. 1945. -- I. Bar-Święch: Biblioteka Jagiellońska wczoraj i dziś. Odrodzenie 1945 nr 53. -- Pamiątki Konferencji Krynickiej 3 – 15 II 1951. "Przegląd Biblioteczny" 19: 1951 z. 3/4. -- A. Lewicka-Kamińska: J. B. jako bibliotekarz. Biuletyn BJ 23: 1973 nr 1/2 s. 11-17, rés. -- H. Madurowicz-Urbańska: Działalność naukowa J. B. Biuletyn BJ 23: 1973 z. 1/2 s. 35-40, rés. -- W. Piasecki: Czterdzieści lat w Stowarzyszeniu [Bibliotekarzy Polskich]. Biuletyn BJ 23: 1973 nr 1/2 s. 29-33, rés. -- Helena Więckowska: Działalność bibliotekarska J. B. na terenie ogólnokrajowym i międzynarodowym. Biuletyn BJ 23: 1973 z. 1/2 s. 19-27, rés. -- H. Lipska: Biblioteka Jagiellońska podczas okupacji. Biuletyn BJ 29: 1979. -- J. Tyszkowska: Pożegnanie dyrektora J. B. Biuletyn BJ 41: 1991 nr 1/2 s. 1-8.

</doc>
<doc id="1123289" url="https://pl.wikipedia.org/wiki?curid=1123289" title="Metoda Sheparda">
Metoda Sheparda

Metoda Sheparda – sposób aproksymacji wielowymiarowej dla rozproszonych zbiorów znanych punktów aproksymacyjnych.
Ogólna postać metody Sheparda dla znalezienia wartości aproksymowanej formula_1 dla danego punktu formula_2 ma formę funkcji:
gdzie:
W tym przypadku wartość współczynnika wagowego zmniejsza się wraz ze wzrostem odległości pomiędzy punktem aproksymowanym formula_2 a punktem aproksymującym formula_11 Dla formula_12 formula_13 ma ostre wierzchołki nad punktami aproksymującymi, a dla formula_14 jest gładka. Najczęściej przyjmuje się formula_15
Metoda Sheparda wynika z minimalizacji funkcjonału określającego miarę odchyłek pomiędzy punktem aproksymowanym i odpowiadającą mu wartością aproksymowaną a krotkami punktów aproksymacyjnych formula_16 formula_17 zdefiniowanego jako:
oraz warunku minimalizacji:
Modyfikacja Liszki.
Modyfikacja metody Sheparda została zaproponowana w pracy Liszki w zastosowaniach do zagadnień aproksymacyjnych mechaniki doświadczalnej. Zaproponowano tu nowy współczynnik wagowy:
gdzie formula_21 dobiera się w zależności od błędu pomiaru punktów aproksymacyjnych.

</doc>
<doc id="1123290" url="https://pl.wikipedia.org/wiki?curid=1123290" title="Nagyszénás">
Nagyszénás

Nagyszénás – wieś i gmina w południowo-zachodniej części Węgier, w pobliżu miasta Orosháza.
Położenie.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Orosháza, wchodzącego w skład komitatu Békés i jest jedną z jego 10 gmin.

</doc>
<doc id="1123292" url="https://pl.wikipedia.org/wiki?curid=1123292" title="Pusztaföldvár">
Pusztaföldvár

Pusztaföldvár – wieś i gmina w południowo-zachodniej części Węgier, w pobliżu miasta Orosháza.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Orosháza, wchodzącego w skład komitatu Békés i jest jedną z jego 10 gmin.

</doc>
<doc id="1123293" url="https://pl.wikipedia.org/wiki?curid=1123293" title="Hymn Fryzji">
Hymn Fryzji

De âlde Friezen ("starzy Fryzowie") – to hymn narodowy Fryzów i hymn regionalny holenderskiej prowincji Fryzja.
Tekst napisał fryzyjski pisarz dr Eeltsje Halbertsma (1797-1858). W 1875 skomponowano do niego melodię. 

</doc>
<doc id="1123296" url="https://pl.wikipedia.org/wiki?curid=1123296" title="Biharugra">
Biharugra

Biharugra – wieś i gmina w południowo - zachodniej części Węgier, w pobliżu miasta Sarkad.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Sarkad, wchodzącego w skład komitatu Békés i jest jedną z jego 11 gmin.

</doc>
<doc id="1123297" url="https://pl.wikipedia.org/wiki?curid=1123297" title="Geszt">
Geszt

Geszt – wieś i gmina w południowo-zachodniej części Węgier, w pobliżu miasta Sarkad.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Sarkad, wchodzącego w skład komitatu Békés i jest jedną z jego 11 gmin.

</doc>
<doc id="1123299" url="https://pl.wikipedia.org/wiki?curid=1123299" title="Körösnagyharsány">
Körösnagyharsány

Körösnagyharsány – wieś i gmina w południowo-zachodniej części Węgier, w pobliżu miasta Sarkad.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Sarkad, wchodzącego w skład komitatu Békés i jest jedną z jego 11 gmin.

</doc>
<doc id="1123300" url="https://pl.wikipedia.org/wiki?curid=1123300" title="Kötegyán">
Kötegyán

Kötegyán – wieś i gmina w południowo-wschodniej części Węgier, w pobliżu miasta Sarkad.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Sarkad, wchodzącego w skład komitatu Békés i jest jedną z jego 11 gmin.

</doc>
<doc id="1123301" url="https://pl.wikipedia.org/wiki?curid=1123301" title="Méhkerék">
Méhkerék

Méhkerék – wieś i gmina w południowo-zachodniej części Węgier, w pobliżu miasta Sarkad.
Położenie.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Sarkad, wchodzącego w skład komitatu Békés i jest jedną z jego 11 gmin.

</doc>
<doc id="1123302" url="https://pl.wikipedia.org/wiki?curid=1123302" title="Okány">
Okány

Okány – wieś i gmina w południowo - zachodniej części Węgier, w pobliżu miasta Sarkad.
Położenie.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Sarkad, wchodzącego w skład komitatu Békés i jest jedną z jego 11 gmin.

</doc>
<doc id="1123303" url="https://pl.wikipedia.org/wiki?curid=1123303" title="Mezőgyán">
Mezőgyán

Mezőgyán – wieś i gmina w południowo-zachodniej części Węgier, w pobliżu miasta Sarkad.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Sarkad, wchodzącego w skład komitatu Békés i jest jedną z jego 11 gmin.

</doc>
<doc id="1123304" url="https://pl.wikipedia.org/wiki?curid=1123304" title="Hymn Galicji">
Hymn Galicji

Os Pinos (wym. []; "Sosny") – hymn regionalny hiszpańskiej wspólnoty autonomicznej Galicja.
Autorem tekstu jest galicyjski poeta Eduardo Pondal. Muzykę skomponował w 1907 Pascual Veiga. W 1977 pieśń przyjęto jako oficjalny hymn regionu Galicja.
Tekst.
Que din os rumorosos
na costa verdecente,
ó raio transparente
do prácido luar? 
Que din as altas copas 
de escuro arume harpado
co seu ben compasado
monótono fungar?
Do teu verdor cinguido
e de benignos astros,
confín dos verdes castros 
e valeroso chan,
non deas a esquecemento
da inxuria o rudo encono; 
esperta do teu soño
fogar de Breogán.
Os bos e xenerosos
a nosa voz entenden, 
e con arroubo atenden 
o noso rouco son, 
mais só os iñorantes, 
e féridos e duros, 
imbéciles e escuros
non os entenden, non.
Os tempos son chegados 
dos bardos das idades 
que as vosas vaguidades 
cumprido fin terán; 
mais onde quer, xigante 
a nosa voz pregoa 
a redenzón da boa 
nazón de Breogán.

</doc>
<doc id="1123305" url="https://pl.wikipedia.org/wiki?curid=1123305" title="Sarkadkeresztúr">
Sarkadkeresztúr

Sarkadkeresztúr – wieś i gmina w południowo-zachodniej części Węgier, w pobliżu miasta Sarkad.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Sarkad, wchodzącego w skład komitatu Békés i jest jedną z jego 11 gmin.

</doc>
<doc id="1123306" url="https://pl.wikipedia.org/wiki?curid=1123306" title="Újszalonta">
Újszalonta

Újszalonta – wieś i gmina w południowo-zachodniej części Węgier, w pobliżu miasta Sarkad.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Sarkad, wchodzącego w skład komitatu Békés i jest jedną z jego 11 gmin.

</doc>
<doc id="1123308" url="https://pl.wikipedia.org/wiki?curid=1123308" title="Zsadány">
Zsadány

Zsadány – wieś i gmina w południowo-zachodniej części Węgier, w pobliżu miasta Sarkad.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Sarkad, wchodzącego w skład komitatu Békés i jest jedną z jego 11 gmin.

</doc>
<doc id="1123310" url="https://pl.wikipedia.org/wiki?curid=1123310" title="Hymn Madery">
Hymn Madery

Hino da Região Autónoma da Madeira ("Hymn Regionu Autonomicznego Madery") – oficjalny hymn Madery.
Przyjęto go w 1980 roku. Autorem słów jest Ornelas Teixeira, muzykę skomponował João Víctor Costa.
Słowa.
Portugalski.
&lt;poem&gt;
Do vale à montanha e do mar a serra,
Teu povo humilde, estóico e valente
Entre a rocha dura te lavrou a terra,
Para lançar, do pão, a semente:
Herói do trabalho na montanha agreste,
Que se fez ao mar em vagas procelosas:
Os louros da vitória, em tuas mãos calosas
Foram a herança que a teus filhos deste.
Por esse Mundo além
Madeira teu nome continua
Em teus filhos saudosos
Que além fronteiras
De ti se mostram orgulhosos.
Por esse Mundo além,
Madeira, honraremos tua História
Na senda do trabalho
Nós lutaremos
Alcançaremos
Teu bem-estar e glória.
&lt;/poem&gt;

</doc>
<doc id="1123311" url="https://pl.wikipedia.org/wiki?curid=1123311" title="Łążek (przystanek kolejowy)">
Łążek (przystanek kolejowy)

Łążek – przystanek kolejowy w Łążku, w gminie Osie, w powiecie świeckim, w województwie kujawsko-pomorskim.
W roku 2017 przystanek obsługiwał 10–19 pasażerów na dobę.

</doc>
<doc id="1123312" url="https://pl.wikipedia.org/wiki?curid=1123312" title="Békésszentandrás">
Békésszentandrás

Békésszentandrás – wieś i gmina w południowo - zachodniej części Węgier, w pobliżu miasta Szarvas.
Położenie.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Szarvas, wchodzącego w skład komitatu Békés i jest jedną z jego 6 gmin.

</doc>
<doc id="1123315" url="https://pl.wikipedia.org/wiki?curid=1123315" title="Urfi">
Urfi

Urfi – w kulturze islamskiej urfi znaczy tymczasowy związek małżeński najczęściej zawierany przez młodzież egipską.
W większości państw arabskich niedopuszczalne jest zaproszenie dziewczyny na spacer przez chłopaka, nie mówiąc o trzymaniu się za rękę czy całowaniu. Natomiast urfi umożliwia swobodne spotkanie i uprawianie seksu.
W liczbach.
Z badań Uniwersytetu Kairskiego wynika że większość urfi trwa 2 lata. W Egipcie oficjalnie zarejestrowanych jest około 3 miliony urfi, ale liczba zawartych potajemnie i niezarejestrowanych związków tego typu może być nawet trzykrotnie większa niż zarejestrowanych. Zjawisko osiągnęło taki poziom, że zainteresowały się nim władze państwowe oraz religijne.
Prawnie.
Wedle egipskiego prawa małżeństwo musi być zarejestrowane w urzędzie. Umożliwia to dochodzenie swych praw podczas rozwodu lub procedur spadkowych. Jednak zgodnie z nakazami religijnymi małżeństwa rejestrować nie trzeba, ale należy spełnić wiele wymogów. "Urfi" dosłownie oznacza małżeństwo zwyczajowe i ma pozytywne konotacje. Jeśli nie zostanie zarejestrowane w urzędzie, musi zostać zawarte w obecności świadków.

</doc>
<doc id="1123316" url="https://pl.wikipedia.org/wiki?curid=1123316" title="Csabacsűd">
Csabacsűd

Csabacsüd – wieś i gmina w południowo-zachodniej części Węgier, w pobliżu miasta Szarvas.
Położenie.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Szarvas, wchodzącego w skład komitatu Békés i jest jedną z jego 6 gmin.

</doc>
<doc id="1123318" url="https://pl.wikipedia.org/wiki?curid=1123318" title="Kardos">
Kardos

Kardos – wieś i gmina w południowo-zachodniej części Węgier, w pobliżu miasta Szarvas.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Szarvas, wchodzącego w skład komitatu Békés i jest jedną z jego 6 gmin.

</doc>
<doc id="1123319" url="https://pl.wikipedia.org/wiki?curid=1123319" title="Kondoros">
Kondoros

Kondoros – miasto w południowo-zachodniej części Węgier, w pobliżu miasta Szarvas.
Położenie.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Szarvas, wchodzącego w skład komitatu Békés i jest jedną z jego 6 gmin.

</doc>
<doc id="1123321" url="https://pl.wikipedia.org/wiki?curid=1123321" title="Las Médulas">
Las Médulas

Las Médulas - niewielka wioska w hiszpańskiej prowincji León, około 20 kilometrów od miasta Ponferrada. Zachowały się tu pozostałości starożytnej rzymskiej kopalni złota. Rzymianie drążyli tunele w tutejszych skałach, a następnie przepuszczali przez nie wodę, która rozmywała skały. Współcześnie miejsce to pełne jest nagich, czerwonych zboczy - zerodowanych w ciągu kilkunastu wieków, jakie upłynęły od działalności człowieka.
W 1997 roku rzymskie kopalnie w Las Médulas wpisano na listę światowego dziedzictwa UNESCO.

</doc>
<doc id="1123322" url="https://pl.wikipedia.org/wiki?curid=1123322" title="Örménykút">
Örménykút

Örménykút – wieś i gmina w południowo-zachodniej części Węgier, w pobliżu miasta Szarvas.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Szarvas, wchodzącego w skład komitatu Békés i jest jedną z jego 6 gmin.

</doc>
<doc id="1123323" url="https://pl.wikipedia.org/wiki?curid=1123323" title="Las Medulas">
Las Medulas



</doc>
<doc id="1123325" url="https://pl.wikipedia.org/wiki?curid=1123325" title="Alterglobalista">
Alterglobalista



</doc>
<doc id="1123326" url="https://pl.wikipedia.org/wiki?curid=1123326" title="Ross Lupaschuk">
Ross Lupaschuk

Ross Lupaschuk (ur. 19 stycznia 1981 w Edmonton) – kanadyjski hokeista.

</doc>
<doc id="1123331" url="https://pl.wikipedia.org/wiki?curid=1123331" title="Czerwonków (przystanek kolejowy)">
Czerwonków (przystanek kolejowy)

Czerwonków – przystanek kolejowy położony we wsi Czerwonków.
Historia.
Przystanek Czerwonków przed 1945 nosił nazwę "Schirmke". Do 1991 istniała stacja pasażerska i odbywał się ruch towarowy i pasażerski, po 1991 linia została zamknięta.
Informacje.
Na terenie stacji zachował się skrajnik.

</doc>
<doc id="1123334" url="https://pl.wikipedia.org/wiki?curid=1123334" title="Bucsa">
Bucsa

Bucsa – wieś i gmina w południowo-zachodniej części Węgier, w pobliżu miasta Szeghalom.
Położenie.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Szeghalom, wchodzącego w skład komitatu Békés i jest jedną z jego 9 gmin.

</doc>
<doc id="1123335" url="https://pl.wikipedia.org/wiki?curid=1123335" title="Herb Jarocina">
Herb Jarocina

Herb Jarocina – jeden z symboli miasta Jarocin i gminy Jarocin w postaci herbu.
Wygląd i symbolika.
Herb przedstawia w złotym polu herbowym basztę o otwartej bramie, ponad nią dwie wieżyczki, zarówno baszta jak i dach nakryte są spiczastymi daszkami barwy błękitnej, zwieńczonymi gałkami. Na baszcie zaznaczone są poszczególne cegły (jest żyłowana), wieżyczki natomiast przedstawione są bez żyłowania.
Historia.
Herb wzorowany jest na XVIII wiecznych pieczęciach miejskich, został zatwierdzony przez Radę Miejską Jarocina w 1933 roku. W okresie panowania pruskiego używany był herb z blankowanymi wieżyczkami, wspartymi na podporach.

</doc>
<doc id="1123337" url="https://pl.wikipedia.org/wiki?curid=1123337" title="Ecsegfalva">
Ecsegfalva

Ecsegfalva – wieś i gmina w południowo-zachodniej części Węgier, w pobliżu miasta Szeghalom.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Szeghalom, wchodzącego w skład komitatu Békés i jest jedną z jego 9 gmin.

</doc>
<doc id="1123338" url="https://pl.wikipedia.org/wiki?curid=1123338" title="Kertészsziget">
Kertészsziget

Kertészsziget – wieś i gmina w południowo-zachodniej części Węgier, w pobliżu miasta Szeghalom.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Szeghalom, wchodzącego w skład komitatu Békés i jest jedną z jego 9 gmin.

</doc>
<doc id="1123339" url="https://pl.wikipedia.org/wiki?curid=1123339" title="Körösújfalu">
Körösújfalu

Körösújfalu – wieś i gmina w południowo-zachodniej części Węgier, w pobliżu miasta Szeghalom.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej. Administracyjnie należy do powiatu Szeghalom, wchodzącego w skład komitatu Békés i jest jedną z jego 9 gmin.

</doc>
<doc id="1123352" url="https://pl.wikipedia.org/wiki?curid=1123352" title="Cyberdemokracja">
Cyberdemokracja

Pojęcie cyberdemokracji jest niejednorodne. Badacze zgodni są jedynie w kwestii znaczenia technologii telekomunikacyjnych jako zasadniczego elementu cyberdemokracji. 
Najbardziej szczegółową definicję cyberdemokracji zaprezentował M. Jankowski:
Pozostałe definicje są nieco szersze i bardziej ogólne. Do tej grupy należy definicja Instytutu Maszyn Matematycznych:
Podobnie szerokie ujęcie zagadnienia odnajdujemy w definicji A. Rothert, w której autorka określa cyberdemokrację jako:

</doc>
<doc id="1123355" url="https://pl.wikipedia.org/wiki?curid=1123355" title="Marta Nieradkiewicz">
Marta Nieradkiewicz

Marta Nieradkiewicz (ur. 21 czerwca 1983 w Łodzi) – polska aktorka teatralna i filmowa.
Życiorys.
Marta Nieradkiewicz ukończyła VI Liceum Ogólnokształcące w Łodzi, w klasie o profilu teatralno-filmowym. W 2007 ukończyła studia na Wydziale Aktorskim PWSFTviT w Łodzi i w tym samym roku na XXV Festiwalu Szkół Teatralnych w Łodzi otrzymała Wyróżnienie Ministra Kultury i Dziedzictwa Narodowego za rolę Klarysy Hailsham-Brown w przedstawieniu "Pajęcza sieć" oraz nagrodę Publiczności w kategorii „najbardziej elektryzująca rola żeńska”. Za rolę Sylwii w filmie "Płynące wieżowce" otrzymała Nagrodę za drugoplanową rolę kobiecą na 38. Gdynia Film Festival, Złotego Szczeniaka za drugoplanową kreację aktorską kobiecą na Festiwalu Aktorstwa Filmowego im. Tadeusza Szymkowa we Wrocławiu i nominację do Polskiej Nagrody Filmowej w kategorii najlepsza drugoplanowa rola kobieca. W 2014 otrzymała Nagrodę „Złotą Maskę” za żeńską rolę w spektaklu "Bracia i siostry" w reżyserii Mai Kleczewskiej wystawianym przez Teatr im. Jana Kochanowskiego w Opolu.
Występowała m.in. w Teatrze Polskim w Bydgoszczy (2008–2012) i Teatrze Dramatycznym w Opolu (2012–2013), a od roku 2013 jest aktorką Starego Teatru w Krakowie.
W 2014 roku wystąpiła w teledysku Dawida Podsiadły do piosenki „No”, a w marcu 2016 roku zagrała w teledysku do utworu „Co jest ze mną nie tak” Pezeta i Czarnego HIFI.
Życie prywatne.
Była związana z Dawidem Ogrodnikiem, ma z nim córkę Jaśminę (ur. 2018).

</doc>
<doc id="1123364" url="https://pl.wikipedia.org/wiki?curid=1123364" title="Aleksiej Michnow">
Aleksiej Michnow

Aleksiej Pawłowicz Michnow, ros. Алексей Павлович Михнов, ukr. Олексій Павлович Міхнов - Ołeksij Pawłowycz Michnow (ur. 31 sierpnia 1982 w Kijowie) – rosyjski hokeista pochodzenia ukraińskiego, reprezentant Rosji.
Jego brat Andrij (ur. 1983) także został hokeistą, lecz reprezentantem Ukrainy.
Kariera.
Wychowanek ukraińskiego klubu Sokił Kijów. W NHL rozegrał 2 spotkania w barwach klubu Edmonton Oilers, przez którego był draftowany z 17 miejsca w 2000 roku. Od września 2014 zawodnik Awtomobilistu. Od maja do listopada 2015 zawodnik Jugry. Od listopada 2015 zawodnik THK Twer. W tym samym miesiącu ponownie został zawodnikiem Awtomobilistu. W kwietniu 2018 odszedł z tego klubu. W sierpniu 2018 podpisał roczny kontrakt z Nieftiechimikiem Niżniekamsk. W październiku 2018 przeszedł do rumuńskiego klubu z Csíkszeredy. W grudniu 2018 przeszedł do Siewierstali Czerepowiec. W lipcu 2019 bracia Aleksiej i Andriej Michnowowie zostali zawodnikami Mietałłurga Żłobin. We wrześniu 2022 ogłoszono odejście Aleksieja Michnowa stamtąd. We wrześniu 2022 został zaangażowany w HK Brześć, skąd w grudniu 2022 powrócił do Żłobina.
W barwach Rosji uczestniczył w turnieju mistrzostw świata edycji 2006.

</doc>
<doc id="1123368" url="https://pl.wikipedia.org/wiki?curid=1123368" title="Argajos I Macedoński">
Argajos I Macedoński

Argajos I (gr. Αργαίος) król Macedonii z dynastii Argeadów w latach 678 p.n.e. - 640 p.n.e. Argajos I był synem Perdikkasa I, którego zastąpił na tronie macedońskim. Po jego śmierci tron objął jego syn Filip I. Argajos został wspomniany przez Herodota, który opisał pochodzenie Aleksandra I.

</doc>
<doc id="1123370" url="https://pl.wikipedia.org/wiki?curid=1123370" title="Sebastian Cybulski">
Sebastian Cybulski

Sebastian Cybulski (ur. 29 listopada 1982 w Warszawie) – polski aktor filmowy, teatralny, dubbingowy i telewizyjny, producent teatralny oraz pedagog.
Wczesne lata.
W dzieciństwie należał do zespołu Fasolki. Występował również w dziecięcym programie telewizyjnym "Tik-Tak".
Jest absolwentem III Liceum Ogólnokształcącego im. gen. Józefa Sowińskiego w Warszawie. W latach 2001–2003 uczył się w Prywatnej Szkole Haliny i Jana Machulskich w Warszawie. Jednocześnie rozpoczął studia na Wydziale Inżynierii Chemicznej i Procesowej Politechnice Warszawskiej, które przerwał w 2002, by rozpocząć naukę na Wydziale Aktorskim PWSFTviT w Łodzi. Po ukończeniu studiów w 2007 podjął Podyplomowe Studia Menedżerskie dla Twórców, Artystów i Animatorów Kultury na Uniwersytecie Warszawskim.
Kariera.
W teatrze debiutował w 2002 rolą Krzyśka w sztuce Radosława Figury "Gry Adama" w Teatrze Stara ProchOFFnia w Warszawie. Współpracuje z wieloma warszawskimi teatrami, takimi jak Scena Prezentacje (od 2007), Kwadrat (od 2008), Konsekwentny (od 2011), Teatr Polonia/Och-Teatr (od 2012), WARSawy (od 2013), Komedia (od 2014), Kamienica (od 2015) i Klub Komediowy w Warszawie (od 2017), jak również z Teatrem Powszechnym w Radomiu, Teatr Dramatyczny im. Aleksandra Węgierki w Białymstoku, Teatrem Old Timers Garage w Katowicach (od 2013) i Teatrem Śląskim w Katowicach (od 2015). Ponadto współpracował ze stołecznymi teatrami, takimi jak Teatr TrzyRzecze (2016–2017), Capitol (2014–2015), Druga Strefa (2008–2014) czy Powszechnym (2008–2010), a także z Teatrem Polskim w Poznaniu (2008–2015).
W 2020 roku zagrał Ernesta Thorna, wielkiego magika w ukraińskim filmie "Viddana (pol. Oddana" albo "Zniewolona: Felix Austria)", mającym premierę w styczniu 2020.
Od 2015 roku rozpoczął edukowanie w dziedznie aktorstwa: współpracuje jako wykładowca z Szkołą Aktorską Haliny i Jana Machulskich przy PO ASSITEJ w Warszawie oraz od 2019 roku z Warszawskim Studium Aktorskim w Warszawie.

</doc>
<doc id="1123372" url="https://pl.wikipedia.org/wiki?curid=1123372" title="Witold Sitarz">
Witold Sitarz

Witold Jan Sitarz (ur. 12 sierpnia 1945 w Budach) – polski inżynier mechanik i ekonomista, menedżer, polityk, poseł na Sejm VI kadencji, senator VIII kadencji.
Życiorys.
Ukończył studia na Politechnice Poznańskiej (w 1968 na Wydziale Mechaniczno-Technologicznym, a w 1973 na Wydziale Elektrycznym). W 1998 uzyskał także licencjat na Akademii Ekonomicznej w Poznaniu. Studiował podyplomowo na Politechnice Warszawskiej oraz Wrocławskiej (automatyzacja obiektów przemysłowych), a także na Uniwersytecie Warszawskim (zarządzanie).
Od 1968 do 1990 pracował jako inżynier w Zakładach Automatyki Przemysłowej MERA-ZAP w Ostrowie Wielkopolskim. W latach 1976–1979 był oddelegowany do pracy przy budowie elektrowni w Tuzli w Bośni i Hercegowinie. Od 1990 do 1993 był dyrektorem i prezesem zarządu w Zakładach Automatyki Przemysłowej ZAP, po czym do 1994 pełnił funkcję inspektora w urzędzie miejskim w Kaliszu. Od 1994 do 2007 zajmował stanowiska dyrektora i wicedyrektora w Spółce Wodno-Ściekowej Prosna w Kaliszu.
W latach 80. działał w „Solidarności”, był członkiem zarządu regionu związku. W 2006 został radnym rady miejskiej w Kaliszu. W wyborach tych ubiegał się też o miejską prezydenturę – zajął drugie miejsce, otrzymując 4133 głosy (11,48%).
W wyborach parlamentarnych w 2007 uzyskał mandat poselski z listy Platformy Obywatelskiej. Kandydując w okręgu kaliskim, otrzymał 11 328 głosów. W wyborach w 2011 z powodzeniem ubiegał się o mandat senatora z ramienia PO w okręgu wyborczym nr 96, otrzymując 30 879 głosów (27%). W 2015 z wynikiem 27 071 głosów (23,15%) nie został wybrany na kolejną kadencję. W 2018 bezskutecznie kandydował do sejmiku wielkopolskiego.
Życie prywatne.
Syn Zygfryda i Longiny. Mąż Kazimiery, nauczycielki języka francuskiego. Ojciec Agaty, Natalii i Emilii, z których każda zawodowo zajęła się muzyką.
Jest czynnym pilotem i instruktorem szybowcowym, był przewodniczącym Parlamentarnego Zespołu Lotnictwa.

</doc>
<doc id="1123377" url="https://pl.wikipedia.org/wiki?curid=1123377" title="Ex Libris">
Ex Libris



</doc>
<doc id="1123380" url="https://pl.wikipedia.org/wiki?curid=1123380" title="Jan Hencz">
Jan Hencz

Jan Hencz (ur. 13 sierpnia 1946 w Łodzi, zm. 25 września 2010 tamże) – polski aktor teatralny, filmowy i telewizyjny, także wielokrotny asystent reżysera w teatrze.
Życiorys.
W 1972 roku ukończył studia na Wydziale Aktorskim krakowskiej PWST. W tym samym roku, 10 września, zadebiutował w teatrze tytułową rolą w spektaklu "Mistrz Piotr Pathelin" wyreżyserowanym przez Jerzego Merunowicza.
W latach 1972-1974 związany był z Teatrem Ziemi Opolskiej, następnie przez rok był aktorem Teatru im. Wojciecha Bogusławskiego w Kaliszu. Do Opola powrócił w 1975, angażując się do tamtejszego Teatru im. Jana Kochanowskiego. Od 1979 do śmierci był aktorem łódzkiego Teatru im. S. Jaracza.
W 1979 roku za rolę Błażeja w "Gwałtu, co się dzieje!" Aleksandra Fredry otrzymał wyróżnienie na V Opolskich Konfrontacjach Teatralnych.
W 1980 roku zadebiutował w filmie. Była to drugoplanowa rola redaktora Romanowskiego w filmie "Ćma" Tomasza Zygadły. Od tej pory zagrał ponad 60 ról w filmach i serialach. W ostatnich latach swojego życia grał jedną z głównych ról w serialu "Barwy szczęścia".
Zmarł w nocy z 24 na 25 września 2010 roku w rodzinnej Łodzi, gdzie został pochowany na cmentarzu rzymskokatolickim przy ul. Szczecińskiej.

</doc>
<doc id="1123381" url="https://pl.wikipedia.org/wiki?curid=1123381" title="ERS 5">
ERS 5

Environmental Research Satellites 5 (ang. badawczy satelita środowiskowy) - również: Tetrahedron Research Satellite 5 (ang. czworościenny satelita środowiskowy) – amerykański wojskowy satelita naukowy. Wyniesiony wraz z satelitą MIDAS 7 i bliźniaczym satelitą ERS 6. 
Satelitą miał formę balonu o średnicy 31 cm. Jedynym eksperymentem na pokładzie był eksperyment badania degradacji ogniw słonecznych, trwający 92 dni. Sam satelita służył również do badania wpływu ciśnienia promieniowania słonecznego na orbitę statku. 
Nieoficjalna nazwa satelity, DASH 1, pochodziła od akronimu: "Density And Scale Height".
Satelita spłonął w atmosferze ziemskiej 11 listopada 2011.

</doc>
<doc id="1123382" url="https://pl.wikipedia.org/wiki?curid=1123382" title="Bbl">
Bbl



</doc>
<doc id="1123384" url="https://pl.wikipedia.org/wiki?curid=1123384" title="RPG-16">
RPG-16



</doc>
<doc id="1123385" url="https://pl.wikipedia.org/wiki?curid=1123385" title="ERS 6">
ERS 6

Environmental Research Satellites 6 (ang. badawczy satelita środowiskowy) - również: Tetrahedron Research Satellite 6 (ang. czworościenny satelita środowiskowy) – amerykański wojskowy satelita naukowy. Wyniesiony na orbitę 9 maja 1963 wraz z satelitą MIDAS 7 oraz bliźniaczym satelitą ERS 5.
ERS 6 miał formę balonu o średnicy 31 cm. Jedynym eksperymentem na pokładzie był eksperyment badania degradacji ogniw słonecznych. Sam satelita służył również do badania wpływu ciśnienia promieniowania słonecznego na orbitę statku. 
Trwałość orbity satelity szacowana jest na 50 000 lat.

</doc>
<doc id="1123391" url="https://pl.wikipedia.org/wiki?curid=1123391" title="USS Asphalt">
USS Asphalt



</doc>
